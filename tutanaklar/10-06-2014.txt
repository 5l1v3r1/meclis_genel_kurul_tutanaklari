



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 100’üncü
Birleşim
 10
Haziran 2014 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)


 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- AÇIKLAMALAR
1.- İzmir Milletvekili Oktay Vural’ın, MHP Grubu olarak
Diyarbakır Lice’de Türk Bayrağı’na yapılan saldırıyı kınadıklarına ilişkin
açıklaması
2.- İstanbul Milletvekili Mehmet Akif Hamzaçebi’nin,
CHP Grubu olarak Diyarbakır Lice’de Türk Bayrağı’na yapılan saldırıyı
kınadıklarına ilişkin açıklaması
3.- İstanbul Milletvekili Mihrimah Belma Satır’ın, AK
PARTİ Grubu olarak Diyarbakır Lice’de Türk Bayrağı’na yapılan saldırıyı
kınadıklarına ilişkin açıklaması
4.- Tunceli Milletvekili Kamer Genç’in, (11/36) esas
numaralı Gensoru Önergesi’yle aynı konuda verilmiş bir soruşturma önergesi
olduğuna ve Türkiye Büyük Millet Meclisi Başkanı Cemil Çiçek’in Anayasa’yı
ihlal ederek bu soruşturma önergesini iade ettiğine ilişkin açıklaması
5.- Bolu Milletvekili Fehmi Küpçü’nün, Bolu
Milletvekili Tanju Özcan’ın CHP grup önerisi üzerinde yaptığı konuşmasındaki
bazı ifadelerine ilişkin açıklaması
6.- Giresun Milletvekili Nurettin Canikli’nin, Uşak
Milletvekili Dilek Akagün Yılmaz’ın 592 sıra sayılı Kanun Tasarısı’nın ikinci
bölümü üzerinde CHP Grubu ve şahsı adına yaptığı konuşmasındaki bazı
ifadelerine ilişkin açıklaması


V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, Başkanlık Divanı olarak, Diyarbakır Lice’de Türk Bayrağı’na
yapılan saldırıyı kınadıklarına ilişkin açıklaması

VI.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Isparta Milletvekili S. Nevzat Korkmaz’ın,
Ukrayna’da yaşanan sıkıntılardan etkilenen Ahıska Türklerinin sorunlarına
ilişkin gündem dışı konuşması
2.- Niğde Milletvekili Doğan Şafak’ın, Karayolları
Genel Müdürlüğünde çalışan geçici işçilerin kadroya alınması ve sorunlarına
ilişkin gündem dışı konuşması
3.- Nevşehir Milletvekili Ebu Bekir Gizligider’in, yer
altı depoculuğunun geliştirilmesine ilişkin gündem dışı konuşması

VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Süleyman Çelebi ve 39
milletvekilinin, toplu sözleşme haklarını kullanmaları engellenen işçiler ve aileleri
açısından ortaya çıkan mağduriyetlerin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/969)
2.- Hakkâri Milletvekili Adil Zozani ve 22
milletvekilinin, cezaevlerinde yaşanan sorunların araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/970)
3.- Hakkâri Milletvekili Adil Zozani ve 22
milletvekilinin, Dikmen Vadisi Son Etap Kentsel Dönüşüm Projesi’nin yurttaşlara
etkisinin araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/971)

B) Gensoru Önergeleri
1.- CHP Grup Başkan Vekilleri İstanbul Milletvekili
Mehmet Akif Hamzaçebi, Sinop Milletvekili Engin Altay ve Yalova Milletvekili
Muharrem İnce’nin, yolsuzluk olaylarına karıştığı iddia edilen bakanlara isnat
edilen suçları önceden bildiği hâlde gerekli işlemleri yapmayarak görevini
kötüye kullandığı, yolsuzluk iddialarının üzerini örtmek için girişimlerde
bulunduğu, yargı görevini yapanları etkilemeye teşebbüs ettiği ve haksız mal
edinme, mal kaçırma ve gizleme suçlarını işlediği iddiasıyla Başbakan Recep
Tayyip Erdoğan hakkında gensoru açılmasına ilişkin önergesi (11/36)



C) Duyurular
1.- Başkanlıkça, Kadın Erkek Fırsat Eşitliği, Kamu
İktisadi Teşebbüsleri ile Avrupa Birliği Uyum Komisyonlarında siyasi parti
grubu mensubu olmayan milletvekillerine düşen birer üyelik için aday olmak
isteyen siyasi parti grubu mensubu olmayan milletvekillerinin yazılı olarak
müracaat etmelerine ilişkin duyuru

D) Tezkereler
1.- Türkiye Büyük Millet Meclisi Başkanlığının, Türkiye
Büyük Millet Meclisi Başkanı Cemil Çiçek ve beraberindeki heyetin, 11-13
Haziran 2014 tarihleri arasında Bakü’de düzenlenecek olan Türk Dili Konuşan
Ülkeler Parlamenter Asamblesi (TÜRKPA) 5’inci Genel Kuruluna katılmak üzere Azerbaycan’a
resmî bir ziyarette bulunmasına ilişkin tezkeresi (3/1507)

E) Önergeler
1.- İstanbul Milletvekili Binnaz Toprak’ın, (2/1949)
esas numaralı Yükseköğretim Kanununda Değişiklik Yapılmasına İlişkin Kanun
Teklifi’nin doğrudan gündeme alınmasına ilişkin önergesi (4/164)

VIII.- ÖNERİLER
A) Siyasi Parti Grubu Önerileri
1.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan dericilik sektörünün sorunlarının araştırılarak alınması
gereken önlemlerin belirlenmesi amacıyla verilmiş olan Meclis araştırması
önergesinin (10/559) görüşmelerinin Genel Kurulun 10 Haziran 2014 Salı günkü
birleşiminde yapılmasına ilişkin önerisi

IX.- SATAŞMALARA İLİŞKİN KONUŞMALAR
1.- Giresun Milletvekili Nurettin Canikli’nin, Bolu
Milletvekili Tanju Özcan’ın CHP grup önerisi üzerinde yaptığı konuşması
sırasında Adalet ve Kalkınma Partisine sataşması nedeniyle konuşması 
2.- Bolu Milletvekili Tanju Özcan’ın, Bolu Milletvekili
Fehmi Küpçü’nün CHP grup önerisi üzerinde yaptığı konuşması sırasında şahsına
sataşması nedeniyle konuşması 
3.- Giresun Milletvekili Nurettin Canikli’nin, Kocaeli
Milletvekili Lütfü Türkkan’ın CHP grup önerisi üzerinde yaptığı konuşması
sırasında AK PARTİ Grup Başkanına sataşması nedeniyle konuşması 
4.- Giresun Milletvekili Nurettin Canikli’nin, İstanbul
Milletvekili Ali Özgündüz’ün 592 sıra sayılı Kanun Tasarısı’nın 36’ncı
maddesiyle ilgili önerge üzerinde yaptığı konuşması sırasında Hükûmete
sataşması nedeniyle konuşması
5.- Giresun Milletvekili Nurettin Canikli’nin, Muğla
Milletvekili Mehmet Erdoğan’ın 592 sıra sayılı Kanun Tasarısı’nın 48’inci
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın'ın; Türkiye Büyük Millet Meclisi İçtüzüğünde
Değişiklik Yapılmasına Dair İçtüzük Teklifi ile Tunceli Milletvekili Kamer
Genç'in; Türkiye Büyük Millet Meclisi İçtüzüğünün Bir Maddesinin Değiştirilmesi
Hakkında İçtüzük Teklifi ve Anayasa Komisyonu Raporu (2/242, 2/80) (S. Sayısı:
156)

2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)

3.- Türk Ceza Kanunu ile Bazı Kanunlarda Değişiklik
Yapılmasına Dair Kanun Tasarısı ile Tokat Milletvekili Reşat Doğru'nun; Ardahan
Milletvekili Ensar Öğüt'ün; İstanbul Milletvekili Erdoğan Toprak'ın; İstanbul
Milletvekili Sebahat Tuncel'in; Bursa Milletvekili Sena Kaleli'nin; Gaziantep
Milletvekili Mehmet Şeker ve 7 Milletvekilinin; Antalya Milletvekili Yıldıray
Sapan'ın; Eskişehir Milletvekili Kazım Kurt ve İstanbul Milletvekili Mustafa
Sezgin Tanrıkulu'nun; İstanbul Milletvekili Mahmut Tanal'ın; İstanbul Milletvekili
Sebahat Tuncel'in; İstanbul Milletvekili Mahmut Tanal'ın; Bursa Milletvekili
Aykan Erdemir'in; İstanbul Milletvekili Mahmut Tanal'ın; Ankara Milletvekili
Levent Gök'ün; Barış ve Demokrasi Partisi Grup Başkanvekili Bingöl Milletvekili
İdris Baluken'in; İstanbul Milletvekili Mustafa Sezgin Tanrıkulu'nun; Van
Milletvekili Aysel Tuğluk'un; İstanbul Milletvekili Bülent Turan ve Ankara
Milletvekili Cevdet Erdöl ile 69 Milletvekilinin; Tokat Milletvekili Reşat
Doğru ve 2 Milletvekilinin; İstanbul Milletvekili Mahmut Tanal'ın; Malatya
Milletvekili Veli Ağbaba'nın; Milliyetçi Hareket Partisi Grup Başkanvekili
Kayseri Milletvekili Yusuf Halaçoğlu'nun; Gaziantep Milletvekili Mehmet
Şeker'in; Kırıkkale Milletvekili Ramazan Can ve İstanbul Milletvekili Bülent
Turan ile 1 Milletvekilinin Benzer Mahiyetteki Kanun Teklifleri ile Kadın Erkek
Fırsat Eşitliği Komisyonu ile Adalet Komisyonu Raporları (1/918, 2/14, 2/25,
2/67, 2/214, 2/218, 2/335, 2/542, 2/571, 2/577, 2/876, 2/960, 2/1060, 2/1087,
2/1369, 2/1648, 2/1675, 2/1830, 2/1864, 2/1883, 2/1941, 2/1973, 2/1982, 2/2115,
2/2149) (S. Sayısı: 592)

4.- Vatansız Kişilerin Statüsüne İlişkin Sözleşmeye
Katılmamızın Uygun Bulunduğuna Dair Kanun Tasarısı ve Dışişleri Komisyonu
Raporu (1/410) (S. Sayısı: 90)

XI.- YAZILI SORULAR VE CEVAPLARI
1.- Bursa Milletvekili Sena Kaleli'nin, cari açığa,
altın ithalatına ve 17 Aralık operasyonu kapsamında tutuklanan bir kişinin
ifadelerine ilişkin sorusu ve Maliye Bakanı Mehmet Şimşek’in cevabı (7/43135)
2.- Kütahya Milletvekili Alim Işık'ın, görev yeri değiştirilen
veya haklarında soruşturma açılan kamu personeline ilişkin sorusu ve Milli
Savunma Bakanı İsmet Yılmaz’ın cevabı (7/43159)
3.- Kütahya Milletvekili Alim Işık'ın, giriş
sınavlarında usulsüzlük yapıldığı gerekçesiyle bazı kamu personeline ait dosyaların
incelemeye alındığı iddiasına ilişkin sorusu ve Başbakan Yardımcısı Bülent
Arınç’ın cevabı (7/43196)
4.- Ankara Milletvekili Özcan Yeniçeri'nin, Türk Dil
Kurumu tarafından bilgi teknolojisi alanındaki uygulamaların Türkçe'nin
özelliklerine göre uyarlanmasına yönelik çalışmaların desteklenmesine,
Türk dili ve edebiyatına ait eski dönemlerde yayımlanan
eserlerin yeni Türk alfabesine aktarılması ve yayımlanması adına yürütülmekte
olan çalışma ve projelere,
İlköğretim, ortaöğretim ve yüksek öğretim öğrencileri
arasında Türkçe'nin doğru ve etkin kullanılması konusunda düzenlenen
yarışmalara,
Türk Dil Kurumu tarafından halkın her kesiminin günlük
yaşamda dili doğru kullanması adına yürütülmekte olan çalışmalara,
İlişkin soruları ve Başbakan Yardımcısı Bülent Arınç’ın
cevabı (7/43198), (7/43199), (7/43200), (7/43202)
5.- Ankara Milletvekili Özcan Yeniçeri'nin, Türk Dil
Kurumu tarafından Türkçe'nin toplumun farklı kesimlerinde bilinçli kullanılmasına
yönelik düzenlenen etkinliklere ve bu etkinlikler için satın alınan mal ve
hizmetlere ilişkin sorusu ve Başbakan Yardımcısı Bülent Arınç’ın cevabı
(7/43201)
6.- Ankara Milletvekili Özcan Yeniçeri'nin, Türk Dil
Kurumu tarafından Türk dilinin gelişim sürecinde emeği geçen kişilerin ve
yaşanan belli başlı olayların anılmasına yönelik olarak düzenlenen
etkinliklere,
Türk Dil Kurumu tarafından farklı kültürlerin temel
düşünce, bilim ve sanat eserlerinin Türkçeye çevrilmesi adına yürütülmekte olan
çalışma ve projelere,
Türk Dil Kurumu tarafından kütüphane hizmetlerinin etkinlik
düzeyinin yükseltilmesi ve kurum yayınlarının daha geniş kitlelere
ulaştırılması adına yürütülmekte olan çalışma ve projelere 
Türk Dil Kurumu tarafından Türkçe'nin korunmasına
katkıda bulunan kişi, kurum ve kuruluşların desteklenmesi adına yürütülmekte
olan çalışma ve projelere,
Türk Dil Kurumu tarafından yürütülmekte olan bazı
belgesel çalışmalarına, 
İlişkin soruları ve Başbakan Yardımcısı Bülent Arınç’ın
cevabı (7/43203), (7/43204), (7/43205), (7/43206), (7/43207)
7.- Ankara Milletvekili Özcan Yeniçeri'nin, RTÜK'e
izleyiciler tarafından çeşitli yollarla yapılan bildirim ve şikâyetlere ilişkin
sorusu ve Başbakan Yardımcısı Bülent Arınç’ın cevabı (7/43208)
8.- Ankara Milletvekili Özcan Yeniçeri'nin, RTÜK
tarafından radyo ve televizyon yayınlarının bozucu etkilerinin giderilmesi
adına yürütülmekte olan çalışma ve projelere ilişkin sorusu ve Başbakan
Yardımcısı Bülent Arınç’ın cevabı (7/43209)
9.- Ankara Milletvekili Özcan Yeniçeri'nin, güncel
kablolu yayın, güncel uydu yayın ve güncel karasal analog lisansına sahip radyo
ve televizyonlara ilişkin sorusu ve Başbakan Yardımcısı Bülent Arınç’ın cevabı
(7/43210)
10.- Ankara Milletvekili Özcan Yeniçeri'nin, 2002-2014
yılları arasında RTÜK tarafından yayıncı kuruluşlara tahakkuk ettirilen frekans
ücretlerine, RTÜK'ten izinsiz olarak verici kurduğu tespit edilen radyo ve
televizyonlar ve yayın ihlali yaptığı tespit edilen radyo ve televizyonlara
ilişkin sorusu ve Başbakan Yardımcısı Bülent Arınç’ın cevabı (7/43213)
11.- Ankara Milletvekili Özcan Yeniçeri'nin, Türkçe ile
ilgili eğitim/seminer dersi hazırlanması projesine ve Türkçenin doğru ve güzel
kullanılması konusundaki eğitim çalışmalarına, 
Türk dilinin korunmasına katkısı olan kişi ve
kurumların desteklenmesine, 
Türk Dili Arşivinde yer alan malzemeler için katalog
hazırlanması projesine, 
Türk Dil Kurumu tarafından hazırlatılan çeşitli
belgesellere, 
Türk Dil Kurumu Başkanlığı tarafından çeşitli proje ve
çalışmalar için dışarıdan görevlendirilen kişilere, 
İlişkin soruları ve Başbakan Yardımcısı Bülent Arınç’ın
cevabı (7/43545), (7/43546), (7/43547), (7/43548), (7/43549)
12.- Ankara Milletvekili Özcan Yeniçeri'nin, Türkçedeki
yabancılaşmayı engellemek için hazırlanan basılı malzemelere,
Türk Dil Kurumu Başkanlığı tarafından bilgi
teknolojileri konusunda diğer kurumlarla ortak yürütülen projelere,
Türkçedeki yabancılaşmayı engellemek için hazırlanan
kamu spotları ve eğitici kısa televizyon filmlerine,
Temel eserlerin Türkçeye çevrilmesi çalışmalarına,
2002-2014 yılları arasında Türk Dil Kurumu tarafından
sunulan e-kitaplara,
Türkçedeki yabancılaşmayı önlemek amacıyla
gerçekleştirilen çalışma ve projelere, 
İlişkin soruları ve Başbakan Yardımcısı Bülent Arınç’ın
cevabı (7/43550), (7/43551), (7/43552), (7/43553), (7/43554), (7/43556)
13.- Ankara Milletvekili Özcan Yeniçeri'nin, Türk
İşaret Dili konusundaki çalışmalara, 
Türkçe öğrenimi için oluşturulan e-öğrenme
uygulamalarına,
Türkçenin doğru kullanılması amacıyla oluşturulan
yazılım ve uygulamalara,
Türk Dil Kurumu tarafından gerçekleştirilen çeşitli
çalışma ve projelere, 
İlişkin soruları ve Başbakan Yardımcısı Bülent Arınç’ın
cevabı (7/43557), (7/43558), (7/43559), (7/43560)
14.- Ardahan Milletvekili Ensar Öğüt'ün, yerel
gazetelerin sosyal güvenlik prim borçlarının yeniden yapılandırılmasına ilişkin
sorusu ve Başbakan Yardımcısı Bülent Arınç’ın cevabı (7/43561)
15.- İstanbul Milletvekili Umut Oran'ın, Başbakanlığa
ait resmi taşıtlar ile kullanılan kiralık araçlara ve Taşıt Kanunu'na aykırı
kullanımdan dolayı hakkında işlem yapılan sürücülere ilişkin sorusu ve Başbakan
Yardımcısı Bülent Arınç’ın cevabı (7/43740)
16.- Ankara Milletvekili Özcan Yeniçeri'nin, Türk Tarih
Kurumu Başkanlığı tarafından Türk tarihi ve Türkiye tarihinin tüm yönleriyle
hakikatlere uygun olarak ortaya konması amacıyla yürütülen çalışmalara,
Türk Tarih Kurumu Başkanlığı bünyesinde yürütülen bazı
projelere, 
İlişkin soruları ve Başbakan Yardımcısı Bülent Arınç’ın
cevabı (7/43881), (7/43884)

17.- Ankara Milletvekili Özcan Yeniçeri'nin, Türk Tarih
Kurumu Başkanlığı tarafından Türk tarihi ve Türkiye tarihinin kaynak
eserlerinin tespit edilmesi, incelenmesi, yayına hazırlanması ve bu alandaki
araştırmaların takip edilmesi adına yürütülen çalışmalara ilişkin sorusu ve
Başbakan Yardımcısı Bülent Arınç’ın cevabı (7/43883)
18.- Ankara Milletvekili Özcan Yeniçeri'nin, 2002-2014
yılları arasında Türk Tarih Kurumu Başkanlığı tarafından yapılan kazıların
sayısı ile yurt içi ve yurt dışında düzenlenen bilimsel toplantıların sayısına
ilişkin sorusu ve Başbakan Yardımcısı Bülent Arınç’ın cevabı (7/43885)
19.- Mersin Milletvekili Ali Öz'ün, bağlı kurum ve
kuruluşlar tarafından Ar-Ge konusunda yürütülmekte olan çalışmalara ilişkin
sorusu ve Başbakan Yardımcısı Bülent Arınç’ın cevabı (7/43972)
10 Haziran 2014
Salı
BİRİNCİ OTURUM
Açılma Saati:
15.00
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER: Muharrem
IŞIK (Erzincan), Muhammet Bilal MACİT (İstanbul) 
----- 0 -----
BAŞKAN –
Türkiye Büyük Millet Meclisinin 100’üncü Birleşimini açıyorum. 
Toplantı yeter
sayısı vardır.
Görüşmelere
başlıyoruz. 
Gündeme geçmeden
önce üç sayın milletvekiline gündem dışı söz vereceğim. 
(MHP sıralarına
ayrı ayrı Türk Bayrağı asılması)
OKTAY VURAL
(İzmir) – Sayın Başkan…
BAŞKAN – Sayın
Vural, söz vereceğim. 

IV.- AÇIKLAMALAR
1.- İzmir Milletvekili Oktay Vural’ın, MHP Grubu olarak
Diyarbakır Lice’de Türk Bayrağı’na yapılan saldırıyı kınadıklarına ilişkin
açıklaması
OKTAY VURAL
(İzmir) – Sayın Başkan, burada…
BAŞKAN – Sayın
Vural…
OKTAY VURAL
(İzmir) - …milletin vekilleri olarak söz hakkımızı milletin bağımsızlığı ve
egemenliği sayesinde kullanıyoruz. 
BAŞKAN –
Elbette. 
OKTAY VURAL
(İzmir) – Egemenliğimizin ve bağımsızlığımızın, özgürlüğümüzün, tarihimizin,
şerefimizin, onurumuzun ve mücadelemizin sembolü olan ve burada varlık
sebebimiz olan bayrağımıza yönelik saldırıyı kınıyorum. 
BAŞKAN – Sayın
Vural, sözünüzü kesmiş olmak istemem ama isterseniz şimdi grup başkan
vekillerine söz vereyim veya gündem dışı konuşmalardan sonra vereceğim. 
OKTAY VURAL
(İzmir) – Efendim, ben sözümü söyleyeyim sonra isteyene söz verirsiniz. 
Sayın Başkanım,
dolayısıyla, burada, tarih bunların akıbetini nasıl yazmışsa bundan sonra böyle
yazacaktır. Bu bayrağımıza uzanan elleri, bu elleri cesaretlendirenleri, hoş
görenleri, hepsini, Türk milleti adına, milletin egemenliğini kullanan
milletvekilleri adına, Milliyetçi Hareket Partisi Grubu milletvekilleri adına
kınadığımızı ifade etmek istiyorum. 
BAŞKAN –
Teşekkür ediyorum. 
OKTAY VURAL
(İzmir) – Bu amaçla, bugün burada olmamızın, varlık sebebimizin anlamı bu şanlı
al bayraktır. O bakımdan, gündem dışı ya da gündem içi, bundan daha önemli bir
gündem de yoktur. Bu bakımdan, bu konudaki tepkimizi iletmek istedim. 
Teşekkür ederim.

BAŞKAN – Ben
teşekkür ederim.
MEHMET AKİF
HAMZAÇEBİ (İstanbul) – Sayın Başkan…
BAŞKAN – Siz de
aynı konuda mı görüş bildireceksiniz? 
MEHMET AKİF
HAMZAÇEBİ (İstanbul) – Aynı konuda efendim. 
BAŞKAN – Peki. 
Gündeme
geçmeden grup başkan vekillerine söz vereyim. 
Buyurun Sayın
Hamzaçebi. 

2.- İstanbul Milletvekili Mehmet Akif Hamzaçebi’nin,
CHP Grubu olarak Diyarbakır Lice’de Türk Bayrağı’na yapılan saldırıyı
kınadıklarına ilişkin açıklaması
MEHMET AKİF
HAMZAÇEBİ (İstanbul) – Sayın Başkan, değerli milletvekilleri; güneydoğuda,
Diyarbakır’da Türk Bayrağı’nın indirilmesiyle ortaya çıkan olayı, Cumhuriyet
Halk Partisi Grubu olarak şiddetle, nefretle kınıyoruz. Bu olayı kabul etmek
mümkün değildir. 
Bu
olay ister provokasyon olsun ister başka bir nedenle yapılmış olsun sonuçta
Türkiye Cumhuriyeti’nin bayrağı bir askerî birliğimizden indirilmektedir.
Gerçekte, o bayrağı indiren o direğe çıkan kişi değildir. Orada bir yönetim
boşluğu vardır, bir yönetim zafiyeti vardır. Bunun sorumlusu olarak biz,
oradaki o birliğin komutanını da görmüyoruz. Sayın Başbakan Yardımcısının
konuya ilişkin açıklamaları, daha önceki açıklamaları talimatın çok yukarıdan,
Hükûmetten gittiğini göstermektedir. Böyle olaylar karşısında askerin herhangi
bir şekilde müdahale etmemesi yönünde Türk Silahlı Kuvvetleri
talimatlandırılmıştır ve bu yönetim boşluğu kendisini orada bugün bayrak
indirme olarak göstermektedir, yarın farklı şekilde gösterecektir. Güneydoğu
Anadolu Bölgesi’nde, Doğu Anadolu Bölgesi’nde bugün Türkiye Cumhuriyeti’nin
gücü hissedilmemektedir, bu güç zayıflamıştır. Sayın Başbakanın yönetim
anlayışı, Cumhurbaşkanlığı sürecindeki adaylık düşüncesi orada yönetim boşluğu
doğmasına yol açmıştır. Bu anlayışı şiddetle kınıyoruz. Bayrak, bir ülkenin,
bir toplumun namusudur, şerefidir; buna hiç kimse elini uzatamaz, dilini
uzatamaz. Kınıyorum. (CHP sıralarından alkışlar) 
BAŞKAN
– Teşekkür ederim. 
Sayın
Belma Satır, buyurun. 

3.- İstanbul Milletvekili Mihrimah Belma Satır’ın, AK
PARTİ Grubu olarak Diyarbakır Lice’de Türk Bayrağı’na yapılan saldırıyı
kınadıklarına ilişkin açıklaması
MİHRİMAH
BELMA SATIR (İstanbul) – Teşekkür ederim Sayın Başkan. 
Sayın
Başkan, değerli milletvekili arkadaşlarımız; Lice’de dün yaşanan olayı, aynı
şekilde ben de bütün grubum adına şiddetle lanetliyorum, kınıyorum. Asla ve
asla, hiçbir şekilde kabul edilemeyecek bir davranıştır.
Olayın
failinin çocuk, genç, kadın, erkek olması bizim için hiçbir şey ifade etmez.
Olayın sorumluları, gerek görevliler gerek yapan kişiler idare tarafından
yakalanacak ve gerekli cezaları verilecektir. Adalet ve Kalkınma Partisi olarak
bu işin takipçisi olacağız. Biz, Türkiye Cumhuriyeti topraklarında kardeşlik
hukukunun tesisi için çalışan bir siyasi hareketiz. Bunu için “Tek millet, tek
devlet, tek bayrak, tek vatan.” diyoruz. Bu amaçla çalışmaya devam edeceğiz. 
Olayı tekrar
grubum adına lanetlediğimi ifade ediyorum. Bugünkü grup toplantımızda da bu
konuda Sayın Başbakanımızın açıklamalarını aynen tekrar ediyoruz. 
Heyetinizi
saygıyla selamlıyorum. (AK PARTİ sıralarından alkışlar)
BAŞKAN –
Teşekkür ederim. 

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, Başkanlık Divanı olarak, Diyarbakır Lice’de Türk Bayrağı’na
yapılan saldırıyı kınadıklarına ilişkin açıklaması
BAŞKAN - Sayın
milletvekilleri, bayrak, bizim en önemli hassasiyetimizdir. Bayrak,
cumhuriyetimizin ve bağımsızlığımızın simgesidir. Bayrak, onurumuzdur. Bu
nedenle toplumsal barışımıza ve bayrağımıza yapılan bu menfur saldırıyı şahsım
ve Başkanlık Divanı adına bizler de kınıyoruz. 
Gündeme geçmeden
önce üç sayın milletvekiline söz vereceğim. 
Gündem dışı ilk
söz, Ukrayna’da yaşanan sıkıntılardan etkilenen Ahıska Türklerinin sorunları
hakkında söz isteyen Isparta Milletvekili Nevzat Korkmaz’a aittir.
Buyurun Sayın
Korkmaz. (MHP sıralarından alkışlar)

VI.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Isparta Milletvekili S. Nevzat Korkmaz’ın,
Ukrayna’da yaşanan sıkıntılardan etkilenen Ahıska Türklerinin sorunlarına
ilişkin gündem dışı konuşması
S. NEVZAT
KORKMAZ (Isparta) – Değerli milletvekilleri, hepinizi saygıyla selamlıyorum. 
(Isparta
Milletvekili S. Nevzat Korkmaz tarafından kürsüye Türk Bayrağı asılması)
S. NEVZAT
KORKMAZ (Devamla) - Bu kürsü Türk milletinin kürsüsü, bu bayrak da Türk
milletinin kanlarıyla, canlarıyla vücut verdiği ay yıldızlı al bayrak.
Dolayısıyla iki sevgiliyi buluşturmak ve Türk milletinin tamamının dileği
olarak bu bayrağı Türk milletinin iradesinin tecelli ettiği bu kürsüye asmak
istedik. Hepinizi tekrar saygıyla selamlıyorum. 
Değerli
milletvekilleri, Ukrayna’nın güneydoğusunda Slavyanski şehri ve köylerinde
Ukrayna ile Rusya yanlıları arasında bildiğiniz gibi şiddetli çatışmalar
yaşanıyor. 
Ahıska
Türklerinin yaşadığı Çervonny, Malaçar ve Semyonovka köylerinde ağır silahlar
kullanılıyor. Ahıska Türkleri Federasyonu Başkanı Sayın Osman Çelik, 4 bine
yakın soydaşımızın şiddetli çatışmaların ortasında mahsur kaldığını ve kadın ve
çocukların birçoğunun evlerini terk ederek 150 kilometre uzaklıktaki Donetsk
merkezinde bir camiye sığınmak zorunda kaldıklarını ifade ediyor. 
Her şey
Dışişlerimizin ve Büyükelçiliğin gözü önünde cereyan ediyor. Yetkililerin
söylediği tek şey: “Bölgede silahlı çatışma var, yardım götüremiyoruz; evlerinizi
boşaltın.” Evlerini boşaltıp nereye gidecekler değerli milletvekillerim? Bunu
söylemekten başka Hükûmetin yapabileceği bir şey yok mu? Aktif dış politikadan
kastettiğiniz, böyle durumlarda taşın, kovuğun arkasına gizlenmek mi? Özü sözü
Müslüman Türk olan soydaşlarımızın ve Türk dünyasının sorunlarıyla ne zaman
ilgileneceksiniz? “Analar ağlamasın, çocuklar ölmesin.” diye tüm insani
duyguları istismar ederek ülke bütünlüğünü ateşe atıyor, PKK’yla çalıştaylar
yapıp pazarlıklar yapıyorsunuz. Doğu Türkistan’da, Musul’da, Kerkük’te,
Karabağ’da anaların gözyaşları sel oldu akıyor, görmüyorsunuz. 
Bugün de
Ukrayna’da Ahıska Türkleri, yaşlısı genci, kadını erkeğiyle feryat figan, ana
vatanlarından uzanacak bir kardeş elini bekliyorlar. Sadece onlar mı bekliyor?
Kırım’dan göç etmiş binlerce yurttaşımız ve hatta Türk milletinin tamamı.
Silahların gölgesinde can derdine düşmüş bu kardeşlerimizle ilgili daha ne
kadar sessiz kalacaksınız? 
Değerli
milletvekilleri, Ahıska Türklerinin çektiği ilk acı değil bu, neredeyse bir kez
bile gün yüzü görmediler, acıları bir an olsun dinmedi. Kırım, Türk milletinin
kanayan yarasıdır. Anadolu’ya çekilirken orada bıraktığımız kardeşlerimiz var:
Ahıska Türkleri, Kırım Tatarları ve Çeçenler. 
İnsanlık
tarihinin şahit olduğu en zalim rejim olan komünizmin kanlı diktatörü Stalin
1944’te bu kardeşlerimizin 90 binini yük vagonlarına doldurarak Rusya
steplerine sürgün etti. On binlerce Türk, bile bile, günlerce açılmayan
vagonlarda açlıktan, havasızlıktan, hastalıktan ve dondurucu soğuktan hayatını
kaybetti. Ana evladından, kardeş kardeşinden ayrı düştü, binlerce ocak söndü. O
günden beri Ahıska Türkleri, kan gözyaşları döküyorlar ve haklarını alamadılar.
Geri dönenler topraklarının Hristiyan, Gürcü ve Ermenilere peşkeş
çekildiklerini gördüler. Yetmiş yıldır orada burada vatansız yaşıyorlar.
Gürcistan’ın 1999’da geri dönüşleri için Avrupa Parlamentosuna verdiği bir söz
var, 2007’de de bu doğrultuda bir yasa çıkardı. Ama bu kararı takip edecek
millî Hükûmet nerede? Ahıskalı kardeşlerimiz, bunca acıya ve zulme rağmen
Türklüklerinden ve Müslümanlıklarından hiç vazgeçmediler, bugün de ateşle
imtihan ediliyorlar; Ukrayna’da iki ateş arasındalar, yarınları meçhul. Devletimizin
yapacağı, kardeşlerimizin bölgeden operasyonu opsiyonu da dâhil olmak üzere,
her yolun denenmesi lazım çünkü oradaki kardeşlerimiz soykırım tehdidi altında.
Ya Ukrayna’yla görüşülecek, can ve mal emniyetleri temin edilecek ya
Gürcistan’a, geri dönüş sözü hatırlatılarak Ahıska’ya yerleşmeleri sağlanacak
ya da gerekiyorsa Türkiye’ye getirilip yerleştirilecekler. 
Sayın Başbakan,
Ahıska Türkü kardeşlerimiz bu kadarcık ilgiyi fazlasıyla hak ediyor. Dinimiz de
tarihimiz de bunu emrediyor, ecdadımızın bizden beklentisi de bu. Bir an önce
Türk dünyası için girdiğiniz derin uykudan uyanın, kahredici sessizliğinize bir
son verin. Milliyetçi Hareket Partisi olarak Ahıska Türkü kardeşlerimiz
hakkında üreteceğiniz her tedbire destek olmaya hazırız. Bu işin şanı, şerefi
de sizin olsun, yeter ki kardeşlerimiz kurtulsun, huzur bulsun. 
Yüce Meclisi
saygıyla selamlıyorum. (MHP ve CHP sıralarından alkışlar) 
BAŞKAN –
Teşekkür ederim. 
Gündem dışı
ikinci söz, Karayolları Genel Müdürlüğünde çalışan geçici işçilerin kadroya
alınması ve sorunları hakkında söz isteyen Niğde Milletvekili Doğan Şafak’a
aittir. 
Buyurun Sayın
Şafak. (CHP sıralarından alkışlar) 

2.- Niğde Milletvekili Doğan Şafak’ın, Karayolları
Genel Müdürlüğünde çalışan geçici işçilerin kadroya alınması ve sorunlarına
ilişkin gündem dışı konuşması
DOĞAN ŞAFAK
(Niğde) – Sayın Başkan, değerli milletvekilleri; Karayolları Genel Müdürlüğünde
çalışan geçici işçilerin kadroya alınması ve sorunları hakkında gündem dışı söz
aldım. 
Öncelikle,
Lice’de Türk Bayrağı’na yapılan saldırıyı şiddetle kınayarak sözlerime başlamak
istiyorum.
Değerli milletvekilleri, şimdi sizlere
mahkeme kararıyla kazanılmış hakları olan, Maliye Bakanlığının gündeminde
olmayan ama binlerce işçinin gündeminde olan mağduriyetten bahsedeceğim. 2006
yılından itibaren kadrolu işçi personelinin emekli olması nedeniyle, yerlerine
yeni kadro verilmemesi nedeniyle bu görevi yerine getirebilmesi için hizmet
alımıyla çalışan 8.761 işçinin Maliye Bakanı ve Ulaştırma, Denizcilik Bakanı
yüzünden hayatları kararmıştır. Karayolları Genel Müdürlüğünde yüklenici işçi
firması adına çalışan işçilerin yerel mahkemeye açmış oldukları davaların
akabinde, Yargıtay tarafından, belirtilen işçilerin Karayolları Genel Müdürlüğü
personeli olduğu tespiti mahkeme kararıyla kesinleşmiştir. Karayolları Genel
Müdürlüğü iş yerinde hizmet alımı yoluyla çalışan yüklenici firma işçilerini
temsilen Türkiye YOL-İŞ Sendikasının Karayolları Genel Müdürlüğü ile
görünüşteki işveren yüklenici firmalar arasındaki hukuki ilişkileri sorunlu olduğundan
dolayı, Ulaştırma, Denizcilik ve Haberleşme Bakanlığı, 26/3/2012 tarihinde
Maliye Bakanlığına Karayolları Genel Müdürlüğünde hizmet alımıyla çalışan 8.761
işçi hakkında toplu iş sözleşmesi yapılması için kadro ödeneği müracaatı
yapmıştır. Buna rağmen, dönemin Ulaştırma, Denizcilik ve Haberleşme Bakanı
Sayın Binali Yıldırım’ın 26 Mart 2012 tarihindeki müracaatına bugüne kadar
Maliye Bakanlığı tarafından müspet bir cevap verilmemiştir. Maliye Bakanlığı,
Yargıtay kararının bulunmasına ve Ulaştırma, Denizcilik ve Haberleşme
Bakanlığının mahkeme kararı doğrultusundaki talebine rağmen, 2013 yılı
bütçesinde Karayolları Genel Müdürlüğü bünyesinde hizmet alımıyla çalışan
binlerce işçi hakkında herhangi bir kadro ihdası ve haklarının iadesiyle ilgili
bir çalışma yapmamıştır. Türkiye YOL-İŞ Sendikası ile Ulaştırma, Denizcilik ve
Haberleşme Bakanlığı 2008 yılında mutabık kalınan 12’nci dönem toplu iş
sözleşmesinin ek 1-b skalasının 1-1 derece-kademe karşılığında çalıştırılmak
üzere kadro ihdasıyla çalışmalara devam edilmesine, kamu hizmetinin aksamadan
yürütülmesi ve maliyet açısından çözüm olduğu görüşünde olup konunun Maliye
Bakanlığınca olumlu değerlendirilmesi yönündeki talebine ret cevabı
verilmiştir. Maliye Bakanlığının kadro ihdası için kılını kıpırdatmaması
binlerce işçimizi aileleriyle beraber üzmektedir. İşçileri ve aileleri en çok
üzen şey ise Yargıtay tarafından onanan bir kararın olması ve uygulanmamasıdır.
Ayrıca,
üniversite mezunu işçiler, yıllardır kamu kurum ve kuruluşlarında işçi
kadrosunda istihdam edilmelerine karşılık, mühendislik, mimarlık, işletme,
maliye, istatistik ve benzeri dallarda 657 sayılı Yasa’ya tabi çalışanlarla
aynı görevi ifa etmelerine, bulundukları kadrolarda sorumluluk yüklenmelerine
rağmen derece ve kademe yükselmesiyle birlikte yetki ve unvan artışı
alamamakta, nakil olamamaktadırlar.
Hükûmetten, bir:
Yargıtay kararıyla onanan Karayolları Genel Müdürlüğü bünyesinde bulunan ve
Maliye Bakanlığı tarafından bir türlü dikkate alınmayan 8.761 işçi; iki:
Karayolları 6. Bölge 64. Şube Şefliğinde geçici olarak çalışan, geçen yıl
yetmiş gün boyunca bütçe yetersizliği nedeniyle ücretlerini alamayan 40’tan
fazla işçi; tarım kredi kooperatiflerinde çalışan, havuza alınan ve hiçbir
ücret alamayan işçiler ve birçok kurumda çalışan 4/C’li işçiler, mevsimlik
işçiler, kamuda çalışan 25 bin civarı üniversite mezunu işçi çözüm
beklemektedir. 
Mahkeme
kararlarına uymuyorsunuz, her konuda Anayasa’ya aykırı işler yapıyorsunuz,
“Yeni bir anayasa yapalım.” diyorsunuz ama yasalara uymuyorsunuz; uymadığınız
yeni anayasayı ne yapacaksınız? Muhalefet, uymayacağınız yeni bir anayasayı
niçin sizinle yapsın?
Meclisi saygıyla
selamlıyorum. (CHP sıralarından alkışlar) 
BAŞKAN –
Teşekkür ederim.
Gündem dışı
üçüncü söz, yer altı depoculuğunun geliştirilmesi hakkında söz isteyen Nevşehir
Milletvekili Ebu Bekir Gizligider’e aittir.
Buyurun Sayın
Gizligider. (AK PARTİ sıralarından alkışlar) 

3.- Nevşehir Milletvekili Ebu Bekir Gizligider’in, yer
altı depoculuğunun geliştirilmesine ilişkin gündem dışı konuşması
EBU BEKİR
GİZLİGİDER (Nevşehir) – Sayın Başkan, saygıdeğer milletvekilleri; gündem dışı
söz almış bulunmaktayım. Bu vesileyle yüce Meclisi saygıyla selamlıyorum. 
Hafta sonunda
Diyarbakır’da gerçekleşen olaya dair şunu söylemek isterim ki: Bayrağımıza
uzanan kirli elleri ve o uşakların efendilerini lanetliyorum. Kimsenin şüphesi
olmasın ki biz, bu bayrak uğruna şehit olunmak gerekiyorsa gene şehit olur ama
o nazlı hilale ve yıldıza halel getirmeyiz. (AK PARTİ sıralarından alkışlar) 
Saygıdeğer
milletvekilleri, esasen bölgemize has ama aslında bütün ülkemizin gizli kalmış
bir zenginliğinden bahsetmek istiyorum. Doğal depolar Nevşehir ilimizde
tarımsal, turistik ve ticari amaçlara hizmet etmekte olup ilimiz ekonomisinde
önemli bir yere sahiptir. Kaya oyma mekânlar ilimizde ağırlıklı olarak merkez
ilçeye bağlı beldelerimizde, Ürgüp ilçemizde ve Avanos ilçemizde yoğunluk
göstermektedir. Depo sayısı yaklaşık 1.100 adet olup 897 bin metrekare alanda
900 bin ton kapasiteye ulaşmış bulunmaktadır. Nevşehir ilimizde bulunan doğal
depoların eylül-haziran arasındaki ortalama sıcaklıkları 2 ila 10 derece
arasındadır ve bu dönemde nem yaklaşık yüzde 90 civarındadır.
İç
Anadolu ve özellikle Kapadokya bölgesinin jeolojisi yaklaşık beş milyon yıl
önce volkanik faaliyetler sonucunda oluşan, 100 ila 300 metre aralığında,
istifli, genelde tüf kökenli yumuşak kayaçlardır. İşte bu yumuşak kayaçlar
aslında bizden binlerce yıl önce yaşamış farklı topluluklar tarafından, kimi
zaman dinlerini muhafaza etmek, kimi zaman canlarını muhafaza etmek için
kullanılmışken bugün bölgede ticaret, turizm ve tarım alanında teknolojiyle
birleştirilerek oldukça faydalı menfaatler sağlamaktadır. Geçen zaman
içerisinde bu yapılar, gelişen teknolojiyle birlikte günümüzde modern yer altı
tesislerinin kazandırıldığı bir hâle dönüşmüş durumdadır.
Bu
amaçla 1.100’ü aşkın depo bulunmaktadır. Bu soğuk hava depolarının diğer
depolara nazaran işletme maliyeti yaklaşık yüzde 90 daha azdır çünkü ekstra
elektrik ve ekstra bir iklimlendirme gerektirmemektedir. Yine bu soğuk hava
depoları, esasen hepimizin günlük dilde kullandığı “yatak limonu” tabirinin
yataklarıdır ve ilk oluşturulma aşamasında da alternatifi olan diğer depolara
göre yaklaşık yüzde 60 daha az maliyet sahibidir. Ayrıca, nem ve istenen iklim
düzeyi doğal olarak yer aldığı için hem daha ekonomik hem de daha verimli
ürünler çıkmaktadır. Ayrıca, bu soğuk hava depoları, elma buzhanesi -limonu
zikrettik- ve en önemlisi, gerek bölgemizin gerekse diğer bölgelerde
yetiştirilen patateslerin doğal deposudur, âdeta bölge için bacasız fabrika
niteliğindedir. Rakamla ifade edecek olursam: Örneğin bölgede depolanan sadece
patates 1 milyon ton ve yatak limon 120 bin ton yani 6 milyon 100 bini aşkın
sandık rezervini içermektedir ve kaldı ki şu ana kadar bize ulaşan teknik araştırmalar
yaklaşık yüzde 10’unun kullanıldığı noktasındadır. 
Değerli
milletvekilleri, bu depoları, alternatifi olan yer üstü betonarme soğuk hava
depolarıyla az önce karşılaştırdık. Yine, bu noktada kayda değer önemli bir
gelişme daha olmuştur ki bu noktada, ruhsatlandırma ve diğer planlamalardaki
özverili çalışmaları için Çevre ve Şehircilik İl Müdürümüz, Tarım İl Müdürümüz,
Çevre ve Şehircilik Bakanımız ve Tarım Bakanımıza özellikle teşekkür etmek
istiyorum. 
Yine, bu konuyu
öncelikle yüce Meclisin gündemine ilk olarak 30 Mart 2012 tarihli -24
milletvekilimizle birlikte- bir Meclis araştırması önergesi vererek
getirmiştik. Bu noktada, bu önergemizin kabulü yönünde oy kullanan saygıdeğer
milletvekillerine de bu vesileyle teşekkür ediyor, yüce Meclisi tekrar saygıyla
selamlıyorum. (AK PARTİ sıralarından alkışlar)
BAŞKAN –
Teşekkür ederim.
REŞAT DOĞRU
(Tokat) – Sayın Başkan, 60’ıncı maddeye göre söz istiyoruz.
BAŞKAN - Gündeme
geçiyoruz. 
Beş dakika ara
veriyorum birleşime ve grup başkan vekillerini arkaya davet ediyorum.
Buyurun.
 Kapanma
Saati: 15.24
İKİNCİ OTURUM
Açılma Saati: 15.40
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muharrem IŞIK (Erzincan), Muhammet Bilal MACİT (İstanbul)
----- 0 -----
BAŞKAN – Türkiye
Büyük Millet Meclisinin 100’üncü Birleşiminin İkinci Oturumunu açıyorum. 
Gündeme
geçtiğimizi daha önce belirtmiştim.
Başkanlığın
Genel Kurula sunuşları vardır. 
Meclis araştırma
açılmasına ilişkin üç önerge vardır, okutuyorum:

VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Süleyman Çelebi ve 39
milletvekilinin, toplu sözleşme haklarını kullanmaları engellenen işçiler ve
aileleri açısından ortaya çıkan mağduriyetlerin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/969)
Türkiye Büyük Millet Meclisi Başkanlığına
İş kollarının
belirlenmesi sürecini sürüncemede bırakarak toplu sözleşme hakkının fiilen
kullanılmasını engelleyenlerin ortaya çıkarılması ile bu süreçte işçiler ve
aileleri açısından ortaya çıkan mağduriyetlerin belirlenmesi ve alınması
gereken önlemlerin tespiti amacıyla Anayasa'nın 98’inci, TBMM İçtüzüğü’nün 104
ve 105’inci maddeleri uyarınca Meclis araştırması açılmasını az ve teklif
ederiz.
1) Süleyman
Çelebi (İstanbul)
2) Ali Rıza
Öztürk (Mersin)
3) Hülya Güven (İzmir)
4) Ramazan Kerim
Özkan (Burdur)
5) Ayşe Nedret
Akova (Balıkesir)
6) İlhan Demiröz (Bursa)
7) Osman Aydın (Aydın)
8) Mehmet Ali
Susam (İzmir)
9) Kemal
Değirmendereli (Edirne)
10) Musa Çam (İzmir)
11) Mehmet Hilal
Kaplan (Kocaeli)
12) Binnaz
Toprak (İstanbul)
13) Osman Taney
Korutürk (İstanbul)
14) Aytun Çıray (İzmir)
15) Uğur
Bayraktutan (Artvin)
16) Gürkut Acar (Antalya)
17) İlhan
Cihaner (Denizli)
18) Haydar Akar (Kocaeli)
19) Ömer Süha
Aldan (Muğla)
20) Muharrem
Işık (Erzincan)
21) Ali
Demirçalı (Adana)
22) Kamer Genç  (Tunceli)
23) Dilek Akagün
Yılmaz (Uşak)
24) Kazım Kurt (Eskişehir)
25) Haluk
Eyidoğan (İstanbul)
26) Bülent
Kuşoğlu (Ankara)
27) Mahmut Tanal (İstanbul)
28) A. Haluk Koç (Samsun)
29) İdris Yıldız (Ordu)
30) Ahmet Toptaş (Afyonkarahisar)
31) Doğan Şafak (Niğde)
32) Turgut Dibek (Kırklareli)
33) Bülent
Tezcan (Aydın)
34) Atilla Kart (Konya)
35) Levent Gök (Ankara)
36) Refik
Eryılmaz (Hatay)
37) Ali Haydar
Öner (Isparta)
38) Mustafa
Sezgin Tanrıkulu (İstanbul)
39) Erdal
Aksünger (İzmir)
40) Ali Özgündüz (İstanbul)
Gerekçe: 
Türkiye'de
çalışma yaşamının temel kurumlarından biri olan toplu pazarlık hakkı
Anayasa’mızın 53’üncü maddesinde "İşçiler ve işverenler, karşılıklı olarak
ekonomik ve sosyal durumlarını ve çalışma şartlarını düzenlemek amacıyla toplu
iş sözleşmesi yapma hakkına sahiptirler. 
Toplu iş
sözleşmesinin nasıl yapılacağı kanunla düzenlenir." şeklinde ifade edilmiş
ve bu çerçevede hâlen yürürlükte bulunan 2822 sayılı Toplu İş Sözleşmesi, Grev
ve Lokavt Kanunu’yla da bu hakkın kullanımının usul ve esasları saptanmıştır.
31/1/2012
tarihinden itibaren Anayasa’mızda belirlenen hak ve özgürlüğün kullanımında
ciddi bir uygulama sorunu yaşanmakta ve işçilerin toplu pazarlık hakkını fiilen
kullanamamasına neden olunmaktadır. Toplu iş sözleşmesi yapmak isteyen
sendikaların iş yerlerinde yetkili olduklarına dair başvuruları Çalışma ve
Sosyal Güvenlik Bakanlığınca yanıtsız bırakılmakta, ne lehte ne de aleyhte bir
cevap verilmemektedir.
1/2/2012
tarihinden 8/5/2012 tarihine kadarki süre içerisinde Sayın Bakanın yaptığı
resmî açıklamada, toplu iş sözleşmesi için yetki bekleyen 631 başvurunun olduğu
bildirilmiştir. Ancak, Sayın Bakan yapılan görüşmelerde bu sayının 900'ü aştığı
ve bu başvurular kapsamında da 200 binden fazla işçinin bulunduğunu
belirtmiştir.
Öncelikle
yukarıda da belirtildiği üzere, toplu sözleşme hakkı Anayasa’mızın 53’üncü
maddesinde belirlenmiş bir haktır ve ortada bu hakkın kullanımının engellenmesi
durumu söz konusudur.
Ayrıca, şu an
yürürlükte bulunan 2822 sayılı Toplu İş Sözleşmesi, Grev ve Lokavt Kanunu'nun
12’nci maddesinin üçüncü fıkrasında "Bir işkolunda çalışan işçilerin yüzde
onunun tespitinde Çalışma ve Sosyal Güvenlik Bakanlığınca her yıl Ocak ve
Temmuz aylarında yayımlanacak istatistikler esas alınır. Bu istatistiklerde
belirtilecek işkolundaki bütün işçi sayısı ile bu işkolundaki sendikalara
mensup üye sayısı toplu sözleşme ve diğer işlemler için istatistik yayımlanıncaya
kadar geçerlidir. Yetki belgesi almak üzere müracaat eden veya yetki belgesi
alan işçi sendikasının yetkisini daha sonra yayımlanacak istatistikler
etkilemez. Bakanlık; yetkili sendikanın belirlenmesinde ve istatistiklerin
düzenlenmesinde, 1/8/2010 tarihinden itibaren kendisine gönderilen üyelik ve
istifa bildirimleri ile Sosyal Güvenlik Kurumuna yapılan işçi bildirimlerini
esas alır. Bu tarihe kadar Bakanlıkça yayımlanmış bulunan en son işçi ve üye
istatistikleri geçerlidir." hükmü bulunmaktadır. Bu hükme göre, Bakanlık
tarafından en son yayımlanmış olan istatistiğe göre işlem yapılması
gerekmektedir. Bakanlığın en son yayınladığı ve hâlen kendi web sayfasında ve
Resmî Gazete’de yayımlanmış istatistik de 2009 yılı Temmuz ayı istatistiğidir.
Dolayısıyla, Bakanın cevabi yazısında belirttiği hükümsüzlük olgusu yasaya
aykırıdır.
Kaldı ki ilgili
yasanın 13’üncü maddesinin ikinci fıkrasında da yetki başvurusunda bulunulan
sendikaya altı iş günü içerisinde yetki başvurusuna ilişkin müspet veya menfi
cevap verme zorunluluğu bulunmaktadır. Bakanlık bu yükümlülüğe de aykırı
hareket etmektedir.
Bu sürecin
kesintiye uğraması sonucunda yüzlerce işçi sendikaya üye oldukları için işten
atılmış, bu insanların ekmekleriyle oynanmıştır. Bu durumun en yakın örneği,
Ankara Togo ayakkabı fabrikasında çalışan ve sendikaya üye oldukları için işten
atılan 35 işçidir. 35 işçinin işten atılmasıyla sendika yetki tespiti
başvurusunda bulunmuştur fakat Bakanlık yetki tespiti başvurusuna karşılık
hiçbir işlem yapmamıştır.
Belirtilen gerekçelerle
yüce Meclisin ivedilikle bu sorunu çözüme ulaştırması gerekmektedir.

2.- Hakkâri Milletvekili Adil Zozani ve 22
milletvekilinin, cezaevlerinde yaşanan sorunların araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/970)
Türkiye Büyük Millet Meclisi Başkanlığına
16 Haziran 2012
tarihinde, Urfa E Tipi Kapalı Cezaevinde mahkûmların, cezaevinin kötü
koşullarını protesto etmek amacıyla isyan çıkararak koğuşu ateşe vermesi sonucu
13 kişi ölmüş, 5 kişi yaralanmıştır. Bu vahim olay, Türkiye’deki cezaevleri
sisteminin yakın geçmişteki pratikler de göz önünde bulundurunca, AKP iktidarı
döneminde ne denli insan yaşamının kutsallığına devlet eliyle saldırıldığını
bir kez daha tokat gibi yüzümüze çarpmıştır.
Bu olayla
birlikte, uzun zamandır kamuoyunun tartıştığı cezaevlerindeki koşullar ve hak
ihlalleri yeniden gün yüzüne çıkmış ve asli görevi yasama olan Meclisin
cezaevlerinde yaşanan bu trajediye karşı ivedilikle bir adım atılması
zorunluluğu doğmuştur. Bu nedenle, Urfa E Tipi Kapalı Cezaevinde yaşanan vahşet
nezdinde, benzer olayların başka cezaevlerinde yaşanmasının çok muhtemel olduğu
gerçekliği göz önünde bulundurularak bunun önüne geçmek ve Türkiye’deki bütün
cezaevlerindeki çok ağır yaşam koşullarının bir an evvel düzeltilmesi amacıyla
Anayasa’nın 98, İç Tüzük’ün 104’üncü ve 105’inci maddeleri uyarınca bir Meclis
araştırması için gereğini arz ve talep ederim.
1) Adil Zozani (Hakkâri)

2) Pervin Buldan
 (Iğdır) 
3) Hasip Kaplan  (Şırnak)

4) Murat Bozlak  (Adana)

5) Sırrı Sakık  (Muş)

6) Halil Aksoy  (Ağrı)

7) Ayla Akat Ata
 (Batman) 
8) Hüsamettin
Zenderlioğlu (Bitlis) 
9) Emine Ayna (Diyarbakır)
10) Nursel
Aydoğan (Diyarbakır)
11) İdris
Baluken (Bingöl)
12) Altan Tan (Diyarbakır)
13) Esat Canan (Hakkâri)
14) Sırrı
Süreyya Önder (İstanbul)
15) Sebahat
Tuncel (İstanbul)
16) Mülkiye
Birtane (Kars)
17) Erol Dora (Mardin)
18) Ertuğrul
Kürkcü (Mersin)
19) Demir Çelik (Muş)
20) İbrahim
Binici (Şanlıurfa)
21) Nazmi Gür (Van)
22) Özdal Üçer (Van)
23) Leyla Zana (Diyarbakır)
Gerekçe:
Türkiye'de
devletin cezaevi algısı, geçmişten bugüne birey-devlet ilişkisi bakımından,
kurulu düzene karşı duruşunun cezasını çekerken ya da kendini doğrudan devlete
aykırı bir yerde konumlandırışı üzerinden bireyi iki kere cezalandırmak üzerine
kuruludur. Cumhuriyetin kuruluşu itibarıyla bugüne kadarki süreç bu şekilde
işletilmiştir. 12 Eylül darbesi sonrasında cezaevlerine atılan binlerce kişinin
maruz kaldıkları zulüm ya da çok daha yakın süreçte cezaevi koşullarına karşı
önce açlık grevi, sonrasında ölüm orucu gibi eylemsellikler gerçekleştirdikleri
için Hayata Dönüş Operasyonu’yla vahşice yakılan ve öldürülen onlarca mahkûm;
Türkiye'deki devlet algısının, cezaevlerini ve oraya hapsedilenleri tanımlayış
biçimi açısından yakın tarihte yaşanan en önemli iki vahim olaydır.
Ancak, geçmişte
yaşanan bu acı deneyimler, AKP iktidarı sonrasında katlanarak devam etmektedir.
On yıllık iktidarlığı döneminde AKP, yaptığı yasal değişikliklerle neredeyse
her bireyi terörist ilan edebilen geniş suç tanımını yaratmış, yargı
organlarını kendi siyasi uzantısı gibi konumlandırmış ve uzun tutukluluk
süreleriyle cezaevlerini âdeta bir toplama kampına dönüştürmüştür. Bu sebeple
cezaevlerine hapsedilenler, doğuştan gelen temel haklar hiçe sayılarak
cezaevlerinde çok ağır yaşam koşullarına maruz bırakılmıştır. 
Türkiye Ceza ve
Tevkifevleri Genel Müdürlüğünün hazırlamış olduğu rapora göre, cezaevlerinin
doluluk oranları Mart 2012 tarihi itibarıyla yüzde 200 artmış durumda. Raporda,
ülkedeki cezaevlerinde tutulan 9.083 kişinin yatacak yerinin olmadığı
belirtilmiş; açık cezaevlerindeki kapasite fazlasının 1.007, kapalı
cezaevlerindeki kapasite fazlasının ise 8.076 kişi olduğu tespit edilmiştir.
Mart ayından bu yana, yüzlerce gözaltı ve tutuklama furyasının devam edip
yüzlerce kişinin cezaevinde tabiri caizse rehin alındığı gerçekliği göz önünde
bulundurulursa, bu oran daha da artmış ve mevcut politikalarla her geçen gün
daha da artmaktadır.
Açıkça
görülmektedir ki Urfa E Tipi Kapalı Cezaevinde gerçekleşen bu vahşet,
insanların cezaevlerinde esir alınması ve cezaevinde çok ağır bir biçimde maruz
kaldıkları baskıların bir sonucudur üstelik koşulların düzeltilmesine dönük
bütün çabalar ve taleplere rağmen. Zira aynı cezaevinde aynı şikâyetlerle
geçmişte de isyanlar çıkmış, son olarak Temmuz 2010'da Erkan Gümüştaş isminde
bir mahkûm kendisini ateşe vermişti. Ayrıca Urfa Cezaevindeki bu ağır koşullara
Urfa Barosu, geçen yıl hazırladığı raporda önemle vurgu yapmış ve cezaevindeki
koşulları insanlık dışı ve onur kırıcı bir durum olarak nitelemiştir. Buna
rağmen, 6-8 kişilik koğuşlarda 18 kişinin kalarak 1 yatağı 3 kişinin
paylaşması, gölgede bile 40 dereceyi aşan sıcaklıklara rağmen cezaevinde
havalandırma sisteminin olmayışı gibi mahkûmların en temel haklarına dair bütün
talepleri cezaevi yönetimi tarafından yanıtsız kalmış ve mahkûmlar tepki olarak
âdeta canlarını feda etmişlerdir. Bu yönüyle bu isyan, cezaevi sistemine ve
siyasi iktidar olan AKP'ye çok açık bir mesaj niteliği taşımaktadır.
Bütün
bu gelişmeler göz önünde bulundurularak, temel görevi yasama ve yürütme erkini
denetlemek olan Meclisin; öncelikle cezaevlerindeki insani olmayan doluluk
oranlarını azaltmaya dönük yasal çalışmaları hızlandırması, benzer vahim
olayların yaşanmasının önüne geçmek adına mahkûmların temel haklarına ilişkin
bütün taleplerine çözüm bulacak adımlar atması amacıyla ivedilikle bir Meclis
araştırması açılmasını çok elzem görmekteyiz.

3.- Hakkâri Milletvekili Adil Zozani ve 22
milletvekilinin, Dikmen Vadisi Son Etap Kentsel Dönüşüm Projesi’nin yurttaşlara
etkisinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/971)
Türkiye Büyük Millet Meclisi Başkanlığına
Ankara Yukarı
Dikmen Vadisi'nde "Dikmen Vadisi Son Etap Kentsel Dönüşüm Projesi"
adıyla yapılacak olan kentsel dönüşüm projesi, bölgedeki halkı bu sürece dâhil
ederek talepleri doğrultusunda mekân kalitesini yükselten bir kentsel yenileme
örneği olmanın aksine, yörede yaşayan yurttaşların barınma hakkını ihlal eden
ve onları baskıyla yerinden etmeyi hedefleyen bir proje olarak karşımıza
çıkmaktadır.
Dönüşümün,
yöre halkını ikna ederek katılımcı bir planlama yaklaşımıyla gerçekleştirilmesi
ve yurttaşları mağdur etmeden, barınma hakkına saygılı bir şekilde
gerçekleştirilmesi gerekmektedir. Bu sebeple, projenin yurttaşlara etkisini
araştırarak onları karar sürecine dâhil etmeyen ve onları mağdur eden bir
dönüşümün gerçekleşmesine engel olmak ve hem mekânı hem de bölgede yaşayanların
sosyal yaşam standartlarını yükselten yeni bir kentsel yenileme anlayışının
gerçekleşmesi amacıyla Anayasa'nın 98, İç Tüzük'ün 104 ve 105'inci maddeleri
uyarınca bir Meclis araştırması için gereğini arz ve talep ederim.
1) Adil Zozani (Hakkâri)
2) Pervin Buldan (Iğdır)
3) Hasip Kaplan (Şırnak)
4) Sırrı Sakık (Muş)
5) Murat Bozlak  (Adana)
6) Ayla Akat Ata
 (Batman)
7) İdris Baluken
 (Bingöl)
8) Hüsamettin
Zenderlioğlu  (Bitlis)
9) Emine Ayna  (Diyarbakır)
10) Nursel
Aydoğan  (Diyarbakır)
11) Altan Tan  (Diyarbakır)
12) Halil Aksoy
 (Ağrı)
13) Esat Canan  (Hakkâri)
14) Sırrı
Süreyya Önder  (İstanbul)
15) Sebahat
Tuncel  (İstanbul)
16) Mülkiye
Birtane  (Kars)
17) Erol Dora  (Mardin)
18) Ertuğrul
Kürkcü  (Mersin)
19) Demir Çelik  (Muş)
20) İbrahim
Binici  (Şanlıurfa)
21) Nazmi Gür  (Van)
22) Özdal Üçer  (Van)
23) Leyla Zana  (Diyarbakır)
Gerekçe:
Ankara Yukarı
Dikmen Vadisi'nde Ankara Büyükşehir Belediyesinin "Dikmen Vadisi Son Etap
Kentsel Dönüşüm Projesi" adıyla hayata geçirmeye çalıştığı proje, orada
ikamet eden yöre halkının kabul ettiği ve yürütülmesini istediği bir proje
değildir. Ankara Büyükşehir Belediyesi bu kentsel dönüşüm projesinde halkın
katılımını ve onların taleplerini reddeden bir anlayış sergilemiş ve hak, hukuk
tanımaz bir hâlde, bir an evvel bu dönüşüm projesini uygulamaya çalışmıştır.
Bahsi geçen
alanda 600 hane ve yaklaşık 2 bin yurttaş yaşamakta olup bu yurttaşlar,
evlerinin yıkılması durumunda, yaşlısı, çocuğu, kadını demeden kendini sokakta
bulmakla karşı karşıyadırlar. Zira, tamamı yoksul olan bu yurttaşların sosyal
ve ekonomik durumlarını göz önünde bulunduran ve onların haklarını gözeten
hiçbir teklif Büyükşehir Belediyesi tarafından sunulmamıştır. Yöre halkının
taleplerini gözetmenin aksine, Büyükşehir Belediyesi bu alanın bir an evvel
tahliye edilmesi ve yıkılmasına dönük adımlar atmıştır. Ancak, bu adımlara
karşılık Dikmen halkı, kendi örgütlü mücadelesi ve demokratik kitlelerin
desteğiyle, evlerini yıkmaya giden Büyükşehir Belediye ekiplerine karşı uzun
süredir bir direniş sergilemekte ve evlerini tahliye etmemektedirler.
Ankara Büyükşehir Belediyesinin bu
tutumu, öncelikle, en temel insan haklarından biri olan ve Anayasa’da yer alan
barınma hakkına aykırıdır. Ancak, bunun haricinde, bu yıkımın hukuki bir
dayanağı da yoktur. Nitekim Ankara 8. İdare Mahkemesi, 9/2/2012 tarih ve
2011/1917 E. sayılı Kararla Dikmen Vadisi Son Etap Kentsel Dönüşüm Projesi’nin
yürütmesini durdurma kararı almıştır. Ayrıca, projenin yetki hükmündeki
7/7/2010 tarih ve 2010/667 sayılı Bakanlar Kurulu Kararına yöre halkı dava
açmış ve Danıştay 6. Dairesinde bu projenin iptaline yönelik süreç devam
etmektedir. Üstelik 19/10/2011 tarihinde açıklanan ara kararla Danıştay 6.
Daire, bu proje alanında keşif yapılmasına ve bilirkişi incelemesine
hükmetmiştir. Dolayısıyla, bu projenin iptaline dönük hukuki süreç devam
etmekte olup bu alanın tahliyesi ve yıkılmasına dair iş ve işlemlerin yapılması
yasal olmayıp yargı sürecine müdahale anlamına gelmektedir.
Buna rağmen, söz
konusu Yukarı Dikmen Vadisi'nde, Ankara Büyükşehir Belediyesi yıkım için
sürekli olarak alana gitmekte, ısrarla alanın tahliyesini istemekte ve bunu
gerçekleştirmek için güç kullanmaktadır. En son 12 Nisan tarihinde alana
gidilmiş ve yöre halkının direnişiyle karşılaşılmıştır. Ancak bu direniş,
güvenlik güçlerinin gaz bombaları ve plastik mermiler kullanmasıyla karşılığını
bulmuş ve sonuç itibarıyla güvenlik güçleriyle evlerini terk etmek istemeyen
yurttaşlar karşı karşıya gelmiş ve birçok yurttaş yaralanmıştır.
Bu nedenle, bu
dönüşüm projesinin gerçekleşmesi için, öncelikle yöre halkının ikna edilmesi
ve bu yurttaşlar mağdur edilmeden dönüşümün gerçekleştirilmesi gerekmektedir.
Bu anlamda, projenin yurttaşlara etkisinin araştırılması, onların karar
sürecinde bu dönüşümün en önemli parçası olarak kabul edilmesi ve dünyadaki iyi
örnekleri gibi katılımcı bir planlama yaklaşımıyla, kentsel alanın kalitesinin
ve yaşam standartlarının yükseltilmesini sağlamak ve bu bağlamda Meclise düşen
sorumluluğun yerine getirilmesi amacıyla, Meclis araştırması açılması çok büyük
önem taşımaktadır.
BAŞKAN-
Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler, sırası geldiğinde yapılacaktır. 
Bir gensoru
önergesi vardır. Önerge daha önce bastırılıp sayın üyelere dağıtılmıştır. 
Şimdi, önergeyi
okutuyorum: 

B) Gensoru Önergeleri
1.- CHP Grup Başkan Vekilleri İstanbul Milletvekili
Mehmet Akif Hamzaçebi, Sinop Milletvekili Engin Altay ve Yalova Milletvekili
Muharrem İnce’nin, yolsuzluk olaylarına karıştığı iddia edilen bakanlara isnat
edilen suçları önceden bildiği hâlde gerekli işlemleri yapmayarak görevini
kötüye kullandığı, yolsuzluk iddialarının üzerini örtmek için girişimlerde
bulunduğu, yargı görevini yapanları etkilemeye teşebbüs ettiği ve haksız mal
edinme, mal kaçırma ve gizleme suçlarını işlediği iddiasıyla Başbakan Recep
Tayyip Erdoğan hakkında gensoru açılmasına ilişkin önergesi (11/36)
Türkiye Büyük Millet Meclisi Başkanlığına
Halkımızın 17
Aralık 2013 tarihinde öğrendiği, siyasi tarihimizin en büyük yolsuzluk
olaylarına ilişkin ibretle izlenen bir süreç yaşanmaktadır. Bu süreçte erkler
ayrılığı ilkesi askıya alınmış, anayasal kurumlar işlevsiz kılınmıştır. Yasama
organında yolsuzlukların ele alınması engellenmeye çalışılmış, yasama
sorumsuzluğu ilkesi ortadan kaldırılmıştır. Yolsuzluk olaylarının üstünün
örtülmesi için dikta rejimlerini aratmayan yöntemlere başvurulmuştur.
TBMM'de bakanlar
hakkındaki fezlekeler, milletvekillerinin incelemesine açılmayarak Meclisten
kaçırılmaya çalışılmıştır. Ancak, CHP'nin ısrarı sonucunda 4 bakanla ilgili
Meclis Soruşturma Komisyonu önergesi kabul edilmiştir. Kabul edilen önergeyle
CHP'nin konuya ilişkin verdiği soruşturma önergelerindeki bilgiler ve süreçte
ortaya çıkan diğer bilgiler bu gensoru önergesinin verilmesinin de gerekçelerini
oluşturmaktadır.
Yolsuzluk
olaylarının medyada yer almaması için demokrasilerde görülmeyecek baskılar
uygulanmış, ülkemizin itibarını zedeleme pahasına ilkel bir yaklaşımla sosyal
medyanın yasaklanması yoluna gidilmiştir.
Yolsuzluk
olaylarına ilişkin kamuoyuna mal olmuş tüm bilgi, belgeler yolsuzluk olayları
ile bu olayların üstünün örtülmesi için gerçekleştirilen yasa dışı girişimlerin
öznesinin Tayyip Erdoğan olduğunu ortaya koymaktadır. Bu durum Erdoğan
Bayraktar tarafından 26 Aralık 2013 günü NTV kanalındaki yayında açıklanmış ve
Tayyip Erdoğan, Bayraktar tarafından "Millet ve vatanı rahatlatmak için
Sayın Başbakanın istifa etmesi gerektiğine inandığımı ifade ediyorum."
sözleriyle istifaya çağırılmıştır.
TBMM'de temsil
edilen tüm partilerin oylarıyla 4 eski bakan hakkında TBMM Genel Kurulunda
kabul edilen soruşturma önergesine konu olan yolsuzluk olaylarından da Tayyip
Erdoğan'ın önceden bilgi sahibi olduğu ortaya çıkmıştır. MİT 18 Nisan 2013
tarihli raporuyla bilgilendirmiş olmasına rağmen, Tayyip Erdoğan, Zafer
Çağlayan ve Muammer Güler'i himaye ederek görevini kötüye kullanmıştır.
Yolsuzluk
olaylarının üstünün örtülmesi amacıyla yargı ve kolluk görevlilerinin
görevlerini yerine getirmeleri engellenmiş, yargının siyasi iktidarın güdümüne
girmesi ve yaşanan yolsuzluk olaylarının üzerinin örtülmesi için gerekli yasal
değişiklikler de bizzat Tayyip Erdoğan'ın talimatlarıyla gerçekleştirilmiştir.
17 Aralık günü
Tayyip Erdoğan ve Bilal Erdoğan'ın yaptığı konuşmaların ses kayıtları ve
çözümleri medya organlarına yansımıştır. Aynı gün içinde gerçekleştirilen bu
konuşmalarda, sabah saat 08.02'den saat 23.15'e kadar olan zaman diliminde
Tayyip Erdoğan'a ait olduğu anlaşılan dolar, avro ve TL cinsinden çok büyük
miktarlarda paranın Erdoğan'ın evinden taşındığı ve saat 23.15 itibarıyla bu
taşıma işleminin bitirilemediği anlaşılmaktadır. Para taşıma işleminin en az on
beş saat sürdüğü düşünülürse taşınan paranın tutarının milyar dolarla ifade
edilebileceği anlaşılmaktadır. Tayyip Erdoğan söz konusu dinleme kayıtlarının
montaj olduğunu kanıtlayamadığı gibi, 22 Nisan 2014 tarihli grup konuşmasında
"…Benim bakanlarımla yaptığım görüşmeleri ancak verebildiler veya eşimle,
çocuğumla yaptıklarımı verebildiler…" demek suretiyle bu konuşmaların
gerçekliğini kabul etmiştir. Paranın bakan yakınları ve bazı işadamlarının
gözaltına alınmasının hemen ardından kaçırılması yasal yollarla elde
edilmediğini göstermektedir.
Ayrıca, TBMM
Başkanı, Tayyip Erdoğan hakkında CHP’li milletvekillerinin verdiği Meclis
soruşturma önergesini, önerge metninde Erdoğan ile oğlu Bilal Erdoğan arasında
geçen konuşmaların "haberleşme hürriyeti ile özel hayatın gizliliği"
ilkelerine aykırı bularak işleme koymamıştır. Bu da anılan konuşmaların
doğruluğunu göstermektedir.
Tarihimizin en
büyük yolsuzluk olaylarına karışan bakanların işledikleri suçu önceden bildiği
hâlde gerekli işlemleri yapmayarak görevini kötüye kullanan, yolsuzluk
olaylarının üzerini örtmek için demokrasinin işleyişini engelleyen girişimlerde
bulunan, yargı görevlerini yapanları etkilemeye teşebbüs eden; haksız mal
edinme, mal kaçırma ve gizleme suçlarını işleyen Başbakan Tayyip Erdoğan
hakkında Anayasa’nın 98 ve 99’uncu, TBMM İçtüzüğü’nün 106’ncı maddeleri
gereğince gensoru açılmasını saygılarımızla arz ve teklif ederiz.
 Mehmet Akif Hamzaçebi Engin
Altay Muharrem İnce
 İstanbul Sinop Yalova
 CHP Grup Başkan Vekili CHP
Grup Başkan Vekili CHP Grup Başkan Vekil
BAŞKAN –
Bilgilerinize sunulmuştur.
Gensorunun
gündeme alınıp alınmayacağı hususundaki görüşmenin gününü de kapsayan Danışma
Kurulu önerisi daha sonra oylarınıza sunulacaktır.

IV.- AÇIKLAMALAR (Devam)
4.- Tunceli Milletvekili Kamer Genç’in, (11/36) esas
numaralı Gensoru Önergesi’yle aynı konuda verilmiş bir soruşturma önergesi
olduğuna ve Türkiye Büyük Millet Meclisi Başkanı Cemil Çiçek’in Anayasa’yı
ihlal ederek bu soruşturma önergesini iade ettiğine ilişkin açıklaması
KAMER GENÇ
(Tunceli) – Sayın Başkan, daha önce bu konuda biz Meclis soruşturması önergesi
vermiştik, bu soruşturma önergesinde de benim imzam vardı. Bu Meclis
soruşturması önergesi, Anayasa’nın 100’üncü maddesinde açıkça belirtilmesine
rağmen, Cemil Çiçek haddini aşarak, Anayasa’yı ihlal ederek o soruşturma
önergemizi geri çevirmiştir. Kendisi Anayasa’yı ihlal etmiştir. Meclis Başkanı,
55 milletvekilinin imzaladığı soruşturma önergesini iade edemez. Onun yetkisi
Türkiye Büyük Millet Meclisine aittir. Cemil Çiçek Türkiye Büyük Millet
Meclisinin yetkisini gasbetmiştir. Kendisini istifaya davet ediyorum.
BAŞKAN –
Teşekkür ediyorum.
Sayın Cemil
Çiçek soruşturma önergesinin reddine ilişkin açıklamasını detaylı olarak
yapmıştır…
KAMER GENÇ
(Tunceli) – Hayır efendim, yanlış yaptı. Sayın Başkan, yanlış yaptı. 
BAŞKAN – Müsaade
eder misiniz?
KAMER GENÇ
(Tunceli) – İsterseniz bu konuda bir usul tartışması açalım.
BAŞKAN – Siz
yanlış olduğunu söylüyorsunuz, ben de bu konuda açıklama yaptığını
belirtiyorum.
Teşekkür ederim.
KAMER GENÇ
(Tunceli) – Ama bu konuda isterseniz bir usul tartışması açalım. Bunların hepsi
yol oluyor. Meclis Başkanı 55 milletvekilinin yaptığı imzayı hükümsüz sayamaz.
BAŞKAN – Sayın
Genç, tamam, söylediniz, kayda geçti. Ben de Sayın…
KAMER GENÇ
(Tunceli) – Ama hakkı yok efendim.
BAŞKAN – Tamam,
siz “Hakkı yok.” diyorsunuz ama biz mahkeme değiliz.
KAMER GENÇ
(Tunceli) – Ama bundan sonra Meclis Başkanı… Hayır, Meclisteyiz efendim,
buraya…
BAŞKAN – Lütfen…
Lütfen…
KAMER GENÇ
(Tunceli) – Bakın, Meclis Başkanı, 55 milletvekilinin iradesini yok sayamaz. 
BAŞKAN – Sayın
Genç, siz bu konudaki açıklamanızı yaptınız, itirazınızda bulundunuz…
KAMER GENÇ
(Tunceli) – Yaptım ama bunu bir de kamuoyuna müsaade edin de biz söyleyelim. 
BAŞKAN – Ben de
size diyorum ki: Sayın Çiçek bu reddinin gerekçesini Sayın… 
KAMER GENÇ
(Tunceli) – Sayın mayın değil; tamamen Tayyip Erdoğan’ın emrindeki Cemil Çiçek.

BAŞKAN – Lütfen
hakaret etmeyin.
KAMER GENÇ
(Tunceli) – Hakaret etmiyorum, emrinde.
BAŞKAN – Lütfen
hakaret etmeyin Meclis Başkanımıza.
KAMER GENÇ
(Tunceli) – Emrinde. Yani, Meclis Başkanı çıkıp da efendim, bu kadar
yolsuzluğa, bu kadar hırsızlığa bulaşmış birisini koruyamaz.
BŞAKAN – Ret
gerekçesini açıklamıştır. Sizin de itirazınız kayda geçmiştir.
Teşekkür ederim.
KAMER GENÇ
(Tunceli) – Tayyip Erdoğan’la ilgili yolsuzluk ve hırsızlık iddiaları ortaya
çıkarken bunu örtbas edemez efendim. 

VII.- BAŞKANLIĞIN GENEL KURULA SUNUŞLARI (Devam)
C) Duyurular
1.- Başkanlıkça, Kadın Erkek Fırsat Eşitliği, Kamu
İktisadi Teşebbüsleri ile Avrupa Birliği Uyum Komisyonlarında siyasi parti
grubu mensubu olmayan milletvekillerine düşen birer üyelik için aday olmak
isteyen siyasi parti grubu mensubu olmayan milletvekillerinin yazılı olarak
müracaat etmelerine ilişkin duyuru
BAŞKAN – Sayın
milletvekilleri, Kadın Erkek Fırsat Eşitliği, Kamu İktisadi Teşebbüsleri ile
Avrupa Birliği Uyum Komisyonlarında siyasi parti grubu mensubu olmayan
milletvekillerine de 1 üyelik düşmektedir. Bu komisyonlara aday olmak isteyen
siyasi parti grubu mensubu olmayan milletvekillerinin, 16 Haziran 2014
Pazartesi günü saat 18.00’e kadar Türkiye Büyük Millet Meclisi Başkanlığına
yazılı olarak müracaat etmelerini rica ediyorum. 
Türkiye Büyük
Millet Meclisi Başkanlığının bir tezkeresi vardır, okutup oylarınıza sunacağım:


D) Tezkereler
1.- Türkiye Büyük Millet Meclisi Başkanlığının, Türkiye
Büyük Millet Meclisi Başkanı Cemil Çiçek ve beraberindeki heyetin, 11-13
Haziran 2014 tarihleri arasında Bakü’de düzenlenecek olan Türk Dili Konuşan
Ülkeler Parlamenter Asamblesi (TÜRKPA) 5’inci Genel Kuruluna katılmak üzere
Azerbaycan’a resmî bir ziyarette bulunmasına ilişkin tezkeresi (3/1507)
Türkiye Büyük Millet Meclisi Genel Kuruluna
 9/6/2014
Türkiye Büyük
Millet Meclisi Başkanı Sayın Cemil Çiçek ve beraberindeki heyetin, 11-13
Haziran 2014 tarihleri arasında Bakü’de düzenlenecek olan Türk Dili Konuşan
Ülkeler Parlamenter Asamblesi (TÜRKPA) 5’inci Genel Kuruluna katılmak üzere Azerbaycan’a
ziyarette bulunmaları hususu Türkiye Büyük Millet Meclisinin Dış İlişkilerinin
Düzenlenmesi Hakkında 3620 sayılı Kanun’un 9’uncu maddesi uyarınca Genel
Kurulun tasviplerine sunulur. 
 Cemil
Çiçek
 Türkiye
Büyük Millet Meclisi
 Başkanı
BAŞKAN – Kabul
edenler… Kabul etmeyenler… Kabul edilmiştir.
Sayın
milletvekilleri, Milliyetçi Hareket Partisi Grubunun İç Tüzük’ün 19’uncu
maddesine göre verilmiş bir önerisi vardır; okutup işleme alacağım ve
oylarınıza sunacağım.
OKTAY VURAL
(İzmir) – Sayın Başkan, bizim önerimiz, Kıbrıs’la ilgili gelişmeler hakkında
Türkiye Büyük Millet Meclisinin bilgilendirilmesini temin etmek amacıyla bir
genel görüşme talebiyle ilgilidir. Dolayısıyla, bizim amacımız bu konuyla
ilgili sorumluların Meclise bilgi vermesini temin etmektir. Hükûmet gelecek
hafta…
NURETTİN CANİKLİ
(Giresun) – Çarşamba günü.
OKTAY VURAL (İzmir) – …bu konuda bilgi
vermeyi taahhüt etmiştir. Ondan sonra gruplar olarak biz de bu konuda
görüşlerimizi ifade etme, millî dava konusundaki gelişmeler konusunda değerlendirmemizi milletle
paylaşma imkânı bulacağız. Bu bakımdan, bu grup önerimizi çekiyoruz efendim.
BAŞKAN –
Teşekkür ederim.
GÜRKUT ACAR
(Antalya) – Sayın Başkan, ben söz istedim, vermediniz.
BAŞKAN – Sayın
Acar, gündem dışında 60’a göre milletvekillerine söz vermediğimi bilmeniz
gerekiyor. Daha önce bu konuda açıklama yapmıştım.
GÜRKUT ACAR
(Antalya) – Sayın Başkan, herkese göre bu değişiyor mu? Başka zaman yapıyorlar.

BAŞKAN – Şimdi
gündeme geçtik.
Teşekkür ederim.
GÜRKUT ACAR
(Antalya) – Yani bizim bir milletvekili olarak konuşma hakkımız olmayacak mı
Mecliste?
BAŞKAN –
Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.

VIII.- ÖNERİLER
A) Siyasi Parti Grubu Önerileri
1.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan dericilik sektörünün sorunlarının araştırılarak alınması
gereken önlemlerin belirlenmesi amacıyla verilmiş olan Meclis araştırması
önergesinin (10/559) görüşmelerinin Genel Kurulun 10 Haziran 2014 Salı günkü
birleşiminde yapılmasına ilişkin önerisi
 10/06/2014
Türkiye Büyük Millet Meclisi Başkanlığına
Danışma Kurulu
10/06/2014 Salı günü (bugün) toplanamadığından, grubumuzun aşağıdaki önerisini,
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Muharrem İnce
 Yalova
 Grup
Başkan Vekili
Öneri:
Türkiye Büyük
Millet Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan (Dericilik sektörünün sorunlarının
araştırılarak alınması gereken önlemlerin belirlenmesi) (10/559) esas numaralı
Meclis Araştırması Önergesi’nin görüşmesinin, Genel Kurulun 10/06/2014 Salı günlü
(bugün) birleşiminde yapılması önerilmiştir.
BAŞKAN –
Cumhuriyet Halk Partisi grup önerisinin lehinde Bolu Milletvekili Sayın Tanju
Özcan konuşacak.
Buyurun Sayın
Özcan. (CHP sıralarından alkışlar)
TANJU ÖZCAN
(Bolu) – Sayın Başkan, değerli milletvekilleri; ben, bugün, Türkiye’nin bugüne
kadar sorunları çok konuşulmamış ancak son derece önemli ve meşakkatli bir iş
yapan sektörüyle ilgili, deri iş kolunda çalışan işçi arkadaşlarımızın
sorunlarıyla ilgili düşüncelerimi açıklamak için grubum adına söz almış bulunmaktayım.

Arkadaşlar,
özellikle Soma faciası sonrasında kamuoyunun dikkati çalışanlarımız,
emekçilerimiz üzerinde yoğunlaştı. Maden işçilerinin sorunlarıyla ilgili bu
Meclis kürsüsünden hepimizin faydalandığı çok değerli konuşmalar yapıldı. Bugün
sorunlarını tartışacağımız, konuşacağımız deri işçileri de neredeyse maden
işçileri kadar zor şartlarda çalışan ve önemli bir kısmı maalesef kayıt dışı
olan bir sektörün temsilcileri.
Arkadaşlar,
takriben 250 bin civarında deri işçisi Türkiye’de deri iş kolunda faaliyet
gösteriyor ancak resmî kayıtlara baktığınızda bunun 100 bin kadar olduğunu
görüyorsunuz. “Neden?” diye sorarsanız, bunların önemli bir kısmı sigortalı
değil, resmî kayıtlarda bunların çalıştığına dair herhangi bir ibare dahi yok.
Çoğunuz
belki bilmezsiniz sayın milletvekilleri: Deri işçileri nerede çalışır, ne iş
yapar? Deri işçileri “tabakhane” denilen orta ve büyük boy işletmelerde
çalışıyorlar, deriyi burada işliyorlar. Hayatınızda hiç tabakhaneye gittiniz mi
biliyorum ama gittiğinizde çok şaşıracağınıza eminim. Çünkü tabakhaneye
gittiğinizde ilk olarak yoğun, keskin ve iğrenç bir kokuyla karşılaşıyorsunuz.
Düşünün ki oradaki işçiler bu kokuyla günlerce, aylarca, yıllarca çalışmak
zorunda kalıyorlar, gerçekten çok kötü. Tabakhaneye girdiğiniz zaman düşük
ücretlerle çalışan, iş güvencesiz olarak çalışan, çok çok önemli bir kısmı
sigortasız olan işçi arkadaşlarımızla karşılaşıyorsunuz, gariban Anadolu
çocuklarıyla karşılaşıyorsunuz. Tabakhaneye girdiğinizde her an iş kazasına
maruz kalınabilecek bir ortamda bu işçilerin çalıştığını görüyorsunuz. Hatta,
arkadaşlar, abartarak söylemiyorum, tabakhaneye girdiğinizde ağır veya hafif
hemen hemen her işçinin bir iş kazasına maruz kaldığını görüyorsunuz; kiminin
kolu kopmuş, kiminin bacağı kopmuş, kiminin parmağı kopmuş. En iyisinin hâli
nasıl biliyor musunuz arkadaşlar? Kolunda ve bacaklarında onlarca kesi var.
İşte bu zor şartlarda çalışıyor bu insanlar.
Sayın
milletvekilleri, tabii, bu işçiler çalışmayı bıraktıktan sonra da tabakhanedeki
çalışma koşullarından kaynaklı problemler ileride de bu arkadaşlarımızın
yakasını bırakmıyor. KOAH gibi, astım gibi hastalıklar sürekli bunların başını
ağrıtmaya devam ediyor. Bu sektörde kimyasal maddelerle çalışıldığından ve
kimyasal maddelere doğrudan temas edildiğinden deri sektöründe çalışan işçi
arkadaşlarımızın önemli bir kısmında kanser rahatsızlığı görüldüğü de bir
vakıa, herkes tarafından da kabul ediliyor.
Sayın
milletvekilleri, benim seçim bölgem olan Bolu’nun Gerede ilçesinde de ciddi
anlamda bir dericilik faaliyeti var. Dericilik sektörü anlamında Gerede,
Türkiye’de 2’nci büyük yer, alanımız. Arkadaşlar, burada, Gerede Kaymakamının
açıklamasına göre yaklaşık 3.500 kadar işçi çalışıyor, 2011 yılında bunu
söylemiş ama resmî kayıtlara baktığımızda Gerede’de çalışan deri işçisi sayısı
sadece 1.039. Neden biliyor musunuz? Aslında Kaymakam doğru söylüyor, burada
3.500’e yakın çalışan var ancak bu çalışanların önemli bir kısmı sigortasız
olarak çalışmalarına devam ediyor.
Yaklaşık iki
buçuk yıl önce ben bu Meclis kürsüsünden anlatmıştım. Gerede’de deri işçileri
birden ayaklandı, tarihlerinde ilk kez. Ne istediler biliyor musunuz? “Sigorta
istiyoruz; hafta sonu çalışma ücreti istiyoruz, hafta sonu bir gün tatil
istiyoruz; yıllık ücretli izin bize hakmış, bunu istiyoruz.” dediler. Onun
dışında herhangi bir şey istemediler. Yani yasanın kendilerine tanıdığı
hakların tamamını bile istemediler. Bunlar verilmedi diye de bu işçi
arkadaşlarımız ayaklandı, iş bıraktılar, yürüyüş yaptılar. Bunun sonucunda bu
arkadaşlarımızın belli bir sayısına tekabül eden kısmı hakkında dava açıldı ve
2 arkadaşımız hakkını aradı diye mahkûm oldu. Ben bunu paylaşmak istedim
sizinle. Düşünebiliyor musunuz, artık 2014 yılındayız “Hafta sonu iznimi
istiyorum.” diye ayaklanan işçi hakkında mahkûmiyet kararı veriyor mahkeme?
“Sigorta hakkımı istiyorum.” diyor. “Fazla mesai yaptırıyorsunuz bana, bari bir
kısmını ödeyin, ne olur.” diyor.
HAYDAR AKAR
(Kocaeli) – İşten atarlar, işten; çünkü hak hukukları yok. 
TANJU ÖZCAN
(Devamla) - Ama bunun sonucunda polis gazına, copuna maruz kalıyor ve
arkasından da mahkeme kararıyla mahkûm oluyor. İşte böyle bir ortamda
yaşıyoruz.
Sayın
milletvekilleri, ben sizden şunu samimiyetle istirham ediyorum: Şu önerimizi
kabul edin. Gelin, deri iş kolunda faaliyet yürüten işçilerimizin çalışma
koşullarını bir inceleyelim. Gerçekten çok şaşıracaksınız, gerçekten nasıl
şartlarda çalıştıklarını görünce diyeceksiniz ki: “Aman Allah’ım biz bugüne
kadar bunu nasıl ihmal etmişiz?” İşte ben o yüzden samimiyetle sizlerden
istirham ediyorum, dericilik sektöründe çalışan işçi kardeşlerimizin,
emekçilerimizin çalışma koşullarını görelim, iş güvenliğiyle ilgili şartlarını
görelim. Yine, şunu da söylüyorum: Bu alanda faaliyet gösteren tüccarlarımızın,
iş adamlarımızın sıkıntıları varsa bunları gidermenin de yollarını arayalım. Bu
konuda ben sizlerden samimi bir destek bekliyorum.
Sayın milletvekilleri, bu konu dışında,
tabii, önemli bir konu da var Türkiye gündeminde. Diyarbakır’da Hava Kuvvetleri
Komutanlığına ait kışlada bayrağımızın indirilmesi beni gerçekten çok yaraladı
ve gerçekten, o görüntüleri izlerken benim midem bulandı sayın milletvekilleri.
Herkes şimdi şunu söylüyor: “Bayrak bir ulusun onurudur. Bayrak bir ulusun
namusudur, şerefidir.” Bunu hepimiz söylüyoruz, doğru da bunlar. Hatta, Sayın
Başbakan da bugün söylüyor. Ancak, arkadaşlar, yürüttüğünüz, iki yıldır
yürüttüğünüz sürecin sonunda bu bayrağın o gönderden indirilmesi terörün önünde
Türkiye Cumhuriyeti devletini diz çöktürmenizin resmidir maalesef. Şimdi, Sayın
Başbakan çıkıyor, grupta aslanlar gibi kükrüyor. Neler söylüyor? Vay efendim
“Niye o komutan buna müdahale etmedi?” O komutan buna müdahale etseydi ne
olacaktı biliyor musunuz? Bugün “O komutan niye müdahale etmedi?” diyen
Başbakan hemen o komutanla ilgili soruşturma başlatılması talimatını verecekti.
Geçmişte bunlar oldu. İki yıldır sayenizde teröristler doğuda ve güneydoğuda
cirit atıyor, yolları kapatıyor, resmî kurumlardaki bayrakları indiriyor.
Bayrak indirilmesi ne demektir sayın milletvekilleri? Bayrak indirilmesi şu
demektir: Bayrak hangi şartlarda indirilir? Hani, bir savaş hâlinde düşman
kuvvetleri sizin toprağınızı işgal eder, hükümranlığınıza son verdiğini
göstermek için de bayrağı indirir burada. Şimdi ben soruyorum: Bizim, hem de
kışlamızda bayrağımız indiriliyor. Bu, şu demek mi, şu mesaj mı veriliyor
bizlere? “Türkiye Cumhuriyeti devletinin burada hükümranlığı sona ermiştir.
Türkiye Cumhuriyeti’nin bu kışlada bulunan askerleri işgalci kuvvettir.” Bunu
mu demek istiyorlar? Böyle mi algılayalım? Başbakanlık makamı kınama makamı
değildir ülkede yaşanan bir olayla ilgili. Başbakan gereğini yapacak,
kınamayacak yetkilileri, şunu bunu. Siz polise ve askere bu yetkiyi
vereceksiniz. Ama polis ve asker ne yapsın? Siz bunların savaştığı
teröristlerin başıyla iki senedir zaten müzakere yapıyorsunuz, aynı masa
etrafında oturuyorsunuz. Şimdi de o bayrak orada indirildi diye “Kınıyorum.”
diyorsunuz. Siz neyi kınıyorsunuz arkadaşlar? Siz o bayrağı indirenin suç
ortağısınız. Hiç kusura bakmayın, suç ortağısınız. Yürüttüğünüz sürecin sonucu
bunlar. (CHP sıralarından alkışlar)
Arkadaşlar,
Sayın Başbakana cevap Lice’den geldi. Nasıl bir cevap geldi izlediniz mi? İşte,
şu anda burada olmayan BDP Grubu Lice’de grup toplantısı yaptı. Eş
başkanlarının arkasındaki resme dikkat ettiniz mi? Sizin Başbakanınızın aynı
masa etrafında çözüm aramaya çalıştığı teröristbaşının posterleri vardı
arkasında. Bu bir mesajdı Başbakana. Bu mesajı aldınız mı?
İSMET UÇMA
(İstanbul) – Sen aldın mı?
TANJU ÖZCAN
(Devamla) – Almalısınız, siz almalısınız, biz zaten bu mesajın ne olduğunu
biliyoruz. Teröristbaşı oradan açıklama yapıyor, muhtemelen ortağı rica etti,
“Bir açıklama yap da tansiyonu düşür.” Diyor ki efendi: “Efendim, diğer
ulusların bayraklarına saygılıyız.” Ne demektir bu laf? Ne demek diğer ulusların
bayrağına saygılıyız? Bu bayrak Türk ulusunun bayrağı, Türk ulusu da bu
coğrafyada yaşayan Türk’ün de, Kürt’ün de, Laz’ın da, Çerkez’in de ortak
adıdır. Lütfen, gidin bunu ortağınıza anlatın, o İmralı’daki caniye. 
Hepinizi
saygıyla selamlıyorum. (CHP sıralarından alkışlar)
BAŞKAN –
Teşekkür ederim.
NURETTİN CANİKLİ
(Giresun) – Sayın Başkan…
BAŞKAN – Buyurun
Sayın Canikli.
NURETTİN CANİKLİ
(Giresun) – Sataşmadan söz istiyorum Sayın Başkan.
BAŞKAN – Hangi
gerekçeyle, lütfen, söyler misiniz.
NURETTİN CANİKLİ
(Giresun) – Sayın Başkan, bayrağı indirenin suç ortağı olmakla… Bir tanesi bu.
Hem hakaret…
BAŞKAN –
Buyurun, iki dakika… (AK PARTİ sıralarından alkışlar)

IX.- SATAŞMALARA İLİŞKİN KONUŞMALAR
1.- Giresun Milletvekili Nurettin Canikli’nin, Bolu
Milletvekili Tanju Özcan’ın CHP grup önerisi üzerinde yaptığı konuşması
sırasında Adalet ve Kalkınma Partisine sataşması nedeniyle konuşması 
NURETTİN CANİKLİ (Giresun) – Sayın
Başkan, değerli milletvekili arkadaşlarım; öncelikle, Lice’de yaşanan bu
hadisenin ya da buna benzer hadiselerin, hatta 50 katı bile olsa, 100 katı bile
olsa bu tür hadiseleri bu milletin egemenliğine, özgürlüğüne, Türk milletinin
egemenliğine, özgürlüğüne, bayrağının şerefine zerre kadar en ufak bir leke
süremeyecektir, sürmesi mümkün değildir. Hiç kimse de bu bayrağı yere
düşüremez; bu bir. 
FARUK BAL
(Konya) – Sürdü, indirdi adam.
S. NEVZAT
KORKMAZ (Isparta) – Aldı, aşağıya aldı. 
NURETTİN CANİKLİ
(Devamla) – Bakın, bu, bu milletin bütün evlatlarının ortak düşüncesidir. 
S. NEVZAT KORKMAZ
(Isparta) – Tamam, aşağıya aldılar bayrağı. 
NURETTİN CANİKLİ
(Devamla) – Bu milletin bir parçası olan herkes de böyle düşünmek zorundadır,
böyle düşünecektir. 
Değerli
arkadaşlar, bakın, sorun şu: Bir kendini bilmez, bir hain o çitleri aşıyor yani
Silahlı Kuvvetlerin bir alanının çitlerini aşıyor ve bayrağı indirmeye
çalışıyor, o lanetlediğimiz fiili yapmaya çalışıyor.
MEHMET ERDOĞAN
(Muğla) – Sen gitsen seni sokacaklar mı oraya? Ne biçim konuşuyorsun ya. 
NURETTİN CANİKLİ
(Devamla) – Şimdi, böyle bir olayın herhangi bir şekilde korunması söz konusu
olabilir mi değerli arkadaşlar? Kim böyle bir şeyi koruyabilir?
MEHMET ERDOĞAN
(Muğla) – Canikli, bu işin temeli olmaz. Sorumluluğunuzu yerine getirin.
NURETTİN CANİKLİ
(Devamla) – Yani, efendim, “İndirilseydi.”, “İndirilmesi gerekirdi.”;
“İndirilseydi komutan hakkında soruşturma açılırdı...” Böyle bir şey olabilir
mi değerli arkadaşlar? 
GÜRKUT ACAR
(Antalya) – Askere “Karışmayın.” diye talimatı siz vermediniz mi?
NURETTİN CANİKLİ
(Devamla) – Bugüne kadar bunun en ufak bir örneği var mı? Kim böyle bir şey
yapabilir, kim böyle bir şeye yeltenebilir? 
LÜTFÜ TÜRKKAN
(Kocaeli) – Beşir Atalay’ın açıklamasını dinlememişsin sen, “Talimatımız bu
yönde.” dedi. 
NURETTİN CANİKLİ
(Devamla) - Yani, bunu gerçekleştiren, görevini yapan güvenlik güçlerimizle
ilgili kim böyle bir şey yapabilir? Böyle bir şey söz konusu bile olamaz. (MHP
sıralarından gürültüler)
ADNAN ŞEFİK
ÇİRKİN (Hatay) – Hepsi cezaevinde.
BAŞKAN – Sayın
milletvekilleri, lütfen...
NURETTİN CANİKLİ
(Devamla) - Bu, haddini bilmez bir hadisedir, gereği yapılacaktır. Bundan yana
hiç kimsenin kuşkusu olmasın. 
BAŞKAN – Sayın
milletvekilleri... 
GÜRKUT ACAR
(Antalya) – Askere talimatı siz verdiniz!
NURETTİN CANİKLİ
(Devamla) – Ondan yana, en ufak tereddüde kimse kapılmasın. Türk milletinin her
evladı da buna gereken her türlü tepkiyi gösterir, gösteriyoruz, göstermeye de
devam edeceğiz. (AK PARTİ sıralarından alkışlar, CHP ve MHP sıralarından
gürültüler) 
GÜRKUT ACAR
(Antalya) – Ne tepkisi? Lafla tepki olmaz! Askere talimatı siz verdiniz!
(Mikrofon
otomatik cihaz tarafından kapatıldı) 
NURETTİN CANİKLİ
(Devamla) - Ama takdir edersiniz ki değerli arkadaşlar, orada bu görevi yapması
gerekenler vardı, yapmaları gerekirdi, yapmaları gerekeni yapmamışlardır.
SİNAN OĞAN (Iğdır)
– Siz bostan korkuluğu musunuz, Hükûmet misiniz?
OKTAY VURAL
(İzmir) – İmralı’ya ricacı gönderdiniz, İmralı’ya! İmralı’ya heyet gönderdiniz
be!
GÜRKUT ACAR
(Antalya) – Hâlâ görüşüyorlar, hâlâ!
NURETTİN CANİKLİ
(Devamla) – Biz o yapması gerekenler hakkında gereğini yapacağız. 
Hepinizi
saygıyla selamlıyorum. (AK PARTİ sıralarından alkışlar)
BAŞKAN –
Teşekkür ederim Sayın Canikli. 
YUSUF HALAÇOĞLU
(Kayseri) – Hâlâ “Süreç iyi gidiyor.” diyorsunuz. 
BAŞKAN -
Cumhuriyet Halk Partisi Grubu önerisi üzerinde, aleyhinde olmak üzerinde Bolu
Milletvekili Sayın Fehmi Küpçü konuşacak. 
Buyurun. 
(AK PARTİ ve MHP
sıraları arasında karşılıklı laf atmalar)
Sayın
milletvekilleri, Sayın Türkkan, Sayın Canikli; lütfen... Konuşmacı kürsüde.
Sayın
Küpçü, buyurun. (AK PARTİ sıralarından alkışlar)

VIII.- ÖNERİLER (Devam)
A) Siyasi Parti Grubu Önerileri (Devam)
1.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan dericilik sektörünün sorunlarının araştırılarak alınması
gereken önlemlerin belirlenmesi amacıyla verilmiş olan Meclis araştırması
önergesinin (10/559) görüşmelerinin Genel Kurulun 10 Haziran 2014 Salı günkü
birleşiminde yapılmasına ilişkin önerisi (Devam)
FEHMİ
KÜPÇÜ (Bolu) – Sayın Başkan, değerli milletvekilleri; ben de öncelikle
heyetinizi ve aziz milletimizi saygıyla selamlıyorum. 
AK
PARTİ’nin ve memleket insanı olarak o vatanın, milletin bütün insanlığa
“kardeşlerim” diyen düsturuyla ben de tüm gruplar gibi bayrağımıza yapılan bu
hain saldırıyı esefle kınıyorum.
FARUK
BAL (Konya) – Geç, geç. Adam gibi milletvekilliği yapılması lazım burada.
FEHMİ
KÜPÇÜ (Devamla) – CHP Grubu önerisi hakkında söz aldım deri işçileri ve
sektörle ilgili sorunlar üzerinde. Buna ilişkin öncelikle bir genel
değerlendirme yapmak icap ettiğini düşünüyorum.
Özellikle
milletimizin, Türklerin dericiliğe başlamaları 12’nci yüzyıla kadar
gitmektedir. Köken ve tarih itibarıyla tarihsel, köklü bir geçmişe sahiptir.
Sektör 1980’lerde dışa açılmaya başlamış, 2001 yılından sonra da sektör dışa
açılma noktasında hızlanmıştır. Gayrisafi millî hasıla içerisindeki payı
takribî yüzde 1-1,5 civarındadır, yine imalat sanayisi içindeki payı yüzde 2,3
civarındadır; sanayide istihdam payı yüzde 1,5 civarında. 13 adet deri OSB’miz
-Türkiye genelinde- ve 4 bine yakın imalatçı işletmemiz vardır, üreticimiz
vardır. Dünyadaki üreticiler arasında deri giyiminin takribî yüzde 1,2’si
ülkemiz tarafından… Yine ayakkabı üretiminde tüm ülkeler arasında da dünyada
11’inci sırada bulunmaktayız.
Ülkemiz
açısından sektörün avantajları vardır, bunlardan başlıca olanları özellikle ana
pazarlara olan yakınlıktır. Avrupa Birliği ülkelerine ve Rusya’ya bu konuda
yakınlık ciddi bir katkı sağlamaktadır. Yine turizm ülkesi olmamız bu meyanda
avantajlarımızdan bir tanesidir. Yine üretimde esneklik, kalite, coğrafi
yakınlık -özellikle lojistik anlamında- ve liberal ticaret politikaları
avantajlarımızdan başlıcalarıdır.
Değerli
milletvekilleri, dericiler bu sözü bilir “Debbağ –ya da tabak- sevdiği deriyi
yerden yere vurur.” derler. Ben de CHP grup önerisinin bu derici atasözündeki
gibi dostluk ve kardeşlik hukuku üzerine bu niyetle düşünerek verilmiş olduğunu
varsayıyorum. Zira, tarihî geçmişe dayalı bu sektörün sıkıntılarını biliyoruz.
Doksan bir yıllık cumhuriyetimizin son on yılında, özellikle Hükûmetimiz
döneminde sektör ciddi bir safahat kaydetti. Neredeyse Osmanlının kuruluşu
itibarıyla ülkemizde ya da coğrafyamızda başlayan, sektörle ilgili, özellikle
son on yıl içerisinde yüzde sıfır noktasından ya da yüzde 10 noktasından
sigortalılık oranı anlamında yüzde 90 seviyelerine çıkılmıştır.
Yine, verilen
teşviklerle ilgili… 
TANJU ÖZCAN
(Bolu) – Gerede’yle ilgili…
FEHMİ KÜPÇÜ
(Devamla) – Sayın Vekilim, geleceğim inşallah.
OSB’lere yatırım
ve teşvik noktasında ciddi bir kaynak bu on yıllık süre içerisinde
aktarılmıştır. Aslında bu, temel bir paradoksu da ortadan kaldırmaktadır çünkü
biz işçilerin sağlıklı koşullarda çalışmasını temin edebilmek için bir kere
sağlıklı iş yerleri ya da iş güvenliği açısından işletmelerin iş güvenliği
noktasında yeni işletmeler yapma durumundayız.
Değerli
milletvekilleri, Türkiye genelinde OSB’lerimize baktığımızda İstanbul Tuzla
1992 yılında kurulmuş; İzmir Menemen, yine Çorlu, yine bizim seçim bölgemiz
olan Bolu Gerede’ye 1992 yılında başlandı, Bursa OSB 1995 yılı; Denizli,
Manisa, Uşak ve Bor…
Değerli
milletvekilleri, benim seçim bölgem olan Bolu’nun Gerede ilçesinde başlangıcı
1395 yani Gerede’nin Osmanlıya katılmasıyla beraber ahiler tarafından -ki Ahi
Evran debbağdır, dericidir- kurulmuş bir sektör var elimizde. Bu sektörde
-sayın vekilim benden önce de söyledi- 2.500’e yakın insan çalışmakta dönem
dönem. 140’a yakın tabakhanemiz var, 160’a yakın kemer ve kimyasalcımız var.
Yine, Türkiye’deki büyükbaş hayvan derisinin sadece yüzde 40’ını tek başına
Bolu’nun Gerede ilçesi karşılamakta. Günlük 300-350 ton -ki bunun dolar
bazındaki karşılığı günlük 600 bin dolara tekabül etmekte- üretim kapasitesine
sahip. 
Peki, sektörle
ilgili sıkıntılara baktığımızda, örneğin sayın vekilimin Meclis araştırma
önergesine konu olan deri sektöründeki ve hassaten Gerede’yle ilgili… 1993
yılında kurulmuş bir OSB’si var. Şehir içerisinde deri sanayisi. 5-6 defa
taşınmış ve en son Demirciler Mahallesi sınırları içerisinde kalmış, sağlıksız
koşullarda çalışan bir deri sanayisi var. 1997 yılında yatırım programına
alınmış ve 2007 yılında, özellikle arıtması, deri OSB’nin olduğu, şehrin 5-6
kilometre dışındaki bir alana… Yine, Sanayi ve Orman Bakanlıklarının ve
Başbakanlığın ve Başbakanımızın hassaten katkılarıyla, OSB’si yaşanabilir çevre
açısından da o çevresel felaketten korunarak 5-6 kilometrelik isale hattıyla
arıtması açılmıştır.
Yine, sektörle
ilgili, baktığımızda, Bolu, kalkınmada öncelikli bölgeler arasında, zengin
iller arasında birinci sırada çıkmakta idi. Bu dönem itibarıyla ikinci bölgede,
OSB’si olan bölgeler açısından üçüncü bölge rejimine tabi ve 2012 yılında, bu
üçüncü bölge rejimi dışında da, altıncı, yedinci bölge rejimine tabi olacak
şekilde. Yine, demin söyledim, o, konuşmanın başındaki temel paradoksu da
ilgilendiren… Çünkü Gerede deri sanayisini bilenler bilir, 1 no.lu sokağı
ahşap, eski işletmelerden mütevellittir. Dolayısıyla, sizin orada son teknoloji
aletlerle ya da makinalarla sağlıklı bir iş güvenliği yapma şansınız yok. 5 ve 6
no.lu, sonradan imar ve ihya edilen sokaklar bu konuda daha sağlıklı çalışma
yapmakta. Dolayısıyla, 2012 yılında da deri OSB’nin taşınması noktasında -ki on
yedi-on sekiz yıldır, ki cumhuriyet tarihimizden bugüne kadar, en son on sekiz
yıldır altyapı projeleri ve ihalesi yapılmamıştı- elhamdülillah, AK PARTİ
iktidarı döneminde, bizim dönemimizde bu sektörle ilgili, taşınmayla ilgili
yüzde 50 hibe alındı. 25 trilyon liralık teşvikin 12,5 trilyon lirası bedava
olmak üzere, diğeri de faizsiz kredi olmak üzere… İnşallah, 30/10/2015 yılında
131 hektar ya da 1.312 dönümlük alan deri OSB olarak kurulmuş durumda, olacak.
Evet, bizim bir
derdimiz var, biz coğrafyamızı, milletimizi yürekten sevmeye çalışıyoruz. Çünkü
AK PARTİ insan odaklı, hizmet odaklı siyaset yapmaya ve üretmeye çalışıyor…
HAYDAR AKAR
(Kocaeli) – Sevgili kardeşim, AK PARTİ iktidarı zamanında üretim yapılacak
hangi tesisler kuruldu söyler misin Bolu’da?
FEHMİ KÜPÇÜ
(Devamla) – …ve on yıllık iktidarı döneminde de bunu gösterdi Sayın Haydar
Akar. Bunu niçin gösterdi, onu da söyleyeyim. 
HAYDAR AKAR
(Kocaeli) – Biz size yollayalım biraz.
FEHMİ KÜPÇÜ
(Devamla) – Bakın, Gerede deri sanayisine ilişkin, Sayın Vekilim oradaki
işverenler kaç para verir, bilmez; deri sanayisinin sıkıntıları nedir, bilmez…
LEVENT GÖK
(Ankara) – Ama sataştın şimdi bak, sataştın şimdi ha.
HAYDAR AKAR
(Kocaeli) – Bak sevgili kardeşim…
FEHMİ KÜPÇÜ
(Devamla) – …sektörle ilgili, OSB’nin yeri nerededir, bilmez. Bakın, bizim bir
derdimiz var: Biz işçiyi bedavadan, öyle hamaset yaparak sevmiyoruz, onu
merkeze koyarak sevmeye çalışıyoruz…
HAYDAR AKAR
(Kocaeli) – Öyle mi? Sen işçi için –üç senedir Meclistesin- hangi hakları
çıkardın Allah aşkına ya? Çıkardığın iş sağlığı, iş kanunu, yasaları hep
işçinin aleyhine burada, hep işçinin aleyhine sevgili kardeşim.
FEHMİ KÜPÇÜ
(Devamla) – …millet odaklı, hizmet odaklı siyaset yapmaya çalışıyoruz. 
Bakın, demin
bahsetti 2 işçinin ceza aldığına ilişkin. Ben kaç para ücret aldıklarını,
kimlerle bağlantılı olduklarını burada paylaşmak istemiyorum çünkü Sayın
Vekilimle iyi niyet anlaşması yaptık, bunu söylemeyeceğim. 
TANJU ÖZCAN
(Bolu) – Paylaş, paylaş, beni zan altında bırakma, paylaş.
FEHMİ KÜPÇÜ
(Devamla) – Ama şunu bilin: Osmanlı döneminde Ahilikle beraber kurulmuş bu
sektör, AK PARTİ döneminde, AK PARTİ’yle beraber son on yıl içerisinde büyük
bir ivme kazanmıştır. Şehir merkezinde bulunan deri sanayisi taşınma
noktasında. OSB Genel Müdürlüğüne ben yeni milletvekili olduğumda gittim. O
zaman ben soruyorum: Siz deri işçilerini nasıl seviyorsunuz sektörü taşımadan?
1 no.lu sokaktaki o ahşap işletmeler üzerinde hangi iş güvenliğini vermeyi
düşünüyorsunuz deri işçilerine? Dolayısıyla biz işçileri bedavadan sevmiyoruz.
Bizim bir derdimiz var, on yıllık iktidarımız döneminde de bunu gösterdik. Biz,
evet, bu milletin birlik beraberliğine, rahmetine, merhametine, kardeşlik
hukukuna hep yürekten inandık. Dolayısıyla okula giden çocuğun masasının
üzerine ders kitabı koyabilmekti bizim derdimiz, onların arasındaki hukuku
temin edebilmekti ve elhamdülillah, her zaman o sağduyulu bölge insanı da bu
oyunu çok çabuk gördü. Dolayısıyla yıllardır o işverenler tarafından direnişe
karşı da elhamdülillah, OSB’yi taşıma noktasında, bu eylemlerden önce 25
trilyon lira teşvik almayan bölgede 12,5 trilyon lirası hibe olmak üzere,
elhamdülillah, aldık. 
HAYDAR AKAR
(Kocaeli) – Sen, sevgili kardeşim, bir üretim tesisinde, sanayide nasıl
çalışıldığını biliyor musun? 
FEHMİ KÜPÇÜ
(Devamla) – Bundan sonra da elhamdülillah, Allah’ın izniyle, biz yine aşkla,
muhabbetle yolumuza devam edeceğiz. 
HAYDAR AKAR
(Kocaeli) – Ya, “elhamdülillah”la, “maşallah”la olmaz bu işler. Olmaz bu işler
“maşallah”la, “inşallah”la; kanunlarla olur, kanunlarla. Olmadığını Soma’da
gördük. Yapma gözünü seveyim ya!
FEHMİ KÜPÇÜ
(Devamla) – Kimse kusura bakmasın, 91 yıllık cumhuriyetimizin 81 yılı boyunca
sizler iktidardaydınız. Muhtemelen deri sanayisinin sadece kokusundan dolayı
bölgede olduğunu biliyorsunuz. 
HAYDAR AKAR
(Kocaeli) – Bırakın bu işleri! “Elhamdülillah”, “maşallah” işlerini bırakın.
Yazık, günah ya! 
FEHMİ KÜPÇÜ
(Devamla) – Sayın Valim bölgede çalıştı, az çok OSB’yle ilgili oradaki hikâyeyi
bilir. 
HAYDAR AKAR
(Kocaeli) – Adamları öldürüyorsunuz, “elhamdülillah”, “maşallah” diyorsunuz ya!
BAŞKAN – Sayın
Akar, lütfen…
FEHMİ KÜPÇÜ
(Devamla) – Bizim derdimiz şu: “Tabak sevdiği deriyi yerden yere vurur.”
prensibini iyi niyetli olarak, grup önerisi olarak varsayıyorum ben şahsen
bölge insanı olarak ama şunu söylemeye çalışıyorum: AK PARTİ iktidarı döneminde
aşkla, samimiyetle yapılmıştır, bundan sonra da yine o millet eksenli siyaset
noktasında, malzemeden çalmadan, Ankara’ya hapsolmadan aşkla, muhabbetle
yolumuza devam edeceğiz. 
Ben, bu meyanda,
o demin bahsettiğim paradoksu çok da içermeyen CHP grup önerisinin aleyhinde
olduğumu beyan ediyor, tekrar, heyetinizi ve aziz milletimizi saygıyla ve
muhabbetle selamlıyorum. (AK PARTİ sıralarından alkışlar)
HAYDAR AKAR
(Kocaeli) – Siz işçinin lehinde olmazsınız!
BAŞKAN –
Teşekkür ederim. 
TANJU ÖZCAN
(Bolu) – Sayın Başkan…
BAŞKAN – Buyurun
Sayın Özcan.
TANJU ÖZCAN
(Bolu) – Hatip, konuşmasında grup önerimizde, benim tarafımdan hazırlanan grup
önerisinde bahsi geçen işçilerin nerede çalıştığını, ne yaptığını, ne kadar
ücret aldığını -Gerede’deki deri işçileriyle ilgili- dahi bilmediğim konusunda
bir ithamda bulunarak bana sataşmada bulunmuştur. 
BAŞKAN – Yok,
burada bir sataşma yok. 
TANJU ÖZCAN
(Bolu) – Efendim, öyle şey olur mu?
BAŞKAN – Lütfen,
Sayın Özcan…
TANJU ÖZCAN
(Bolu) – Sayın Başkanım, müsaade eder misiniz. 
BAŞKAN – Ben çok
iyi dinledim, lütfen, burada bir sataşma söz konusu değil. 
HAYDAR AKAR
(Kocaeli) – Sayın Başkan, grup önerisi vermiş… 
TANJU ÖZCAN
(Bolu) – Efendim, bana şunu diyor: “Verdiğin grup önerisiyle ilgili bilgin dahi
yok, neden bahsedildiğini bilmiyorsun.”
 FEHMİ KÜPÇÜ
(Bolu) – Hayır Sayın Başkanım, tutanaklarda var, öyle bir şey demedim. 
BAŞKAN – Sayın
Özcan…
TANJU ÖZCAN
(Bolu) – Efendim, bu çok net. 
BAŞKAN – Bakın,
“İyi niyet anlaşması yaptık.” dedi, bazı şeyleri de söylemedi. 
TANJU ÖZCAN
(Bolu) – Efendim, iyi niyet anlaşmasının…
BAŞKAN – Sizinle
ilgili, özel, şahsınızla ilgili bir sataşma olmadı, lütfen. 
TANJU ÖZCAN
(Bolu) – Hayır efendim, beni söylüyor.
MUHARREM İNCE
(Yalova) – Sayın Başkan…
BAŞKAN – Şimdi,
Sayın Muharrem İnce isteyecek Grup Başkan Vekili olarak…
MUHARREM İNCE
(Yalova) – Hayır, benim hakkımı Tanju Bey’e verebiliriz. 
BAŞKAN –
…hakkını size verecek ama burada bir sataşma yok. 
MUHARREM İNCE
(Yalova) – Hayır, bilmediğini söylüyor. 
BAŞKAN –
Efendim?
MUHARREM İNCE
(Yalova) – Efendim, bir milletvekilinin bilmediğini söylemek ağır sataşmadır. 
BAŞKAN – Yani
böyle bir şey yok.
Buyurun Sayın
Özcan, iki dakika. 

IX.- SATAŞMALARA İLİŞKİN KONUŞMALAR (Devam)
2.- Bolu Milletvekili Tanju Özcan’ın, Bolu Milletvekili
Fehmi Küpçü’nün CHP grup önerisi üzerinde yaptığı konuşması sırasında şahsına
sataşması nedeniyle konuşması 
TANJU ÖZCAN
(Bolu) – Sayın Başkan, değerli milletvekilleri; bakın, bugün önemli bir konuyu
gündeme getirdik. Grup önerimizde de sorunlar aslında, özet olarak
yazılabileceği ölçüde net bir şekilde yazıldı ve ben bu konuda daha önce de
Türkiye Büyük Millet Meclisini aydınlatma adına da burada gündem dışı bir söz
alarak konuyu gündeme getirdim. 
Sayın
Milletvekilim şöyle de bir şey söyledi, tuhaf da bir şey söyledi: “Efendim, bir
iyi niyet anlaşması yaptık, açıklamak istemiyorum.” Bunun bu konuyla bir ilgisi
yok, aramızdaki iyi niyet anlaşması, bölge milletvekili olarak “Bundan sonra
ilişkilerimize daha çok dikkat edelim.” anlaşması; yoksa Gerede işçilerinin
sorunlarıyla ilgili, Gerede’deki deri işçilerinin sorunlarıyla ilgili yapılmış
gizli bir anlaşma yok. Zaten, benim lügatimde de gizli anlaşma yok. Bizim öyle
bir anlayışımız yok. 
Sayın
milletvekilleri, şunu söylemek istiyorum: Gerede’deki işçi ayaklanması, deri
işçisi ayaklanması neden çıkmıştı biliyor musunuz? Günlük yevmiyenin 35 liradan
36 liraya çıkartılması meselesinden, 1 lira yüzünden. O 1 lira meselesi var ya,
bardağı taşıran son damlaydı.
FEHMİ KÜPÇÜ (Bolu) – Kaç para alıyor?
TANJU ÖZCAN (Devamla) – O Tabaklar var
ya Gerede’deki o Tabaklar… 
FEHMİ KÜPÇÜ (Bolu) – Kaç para alıyor,
işçi kaç para alıyor?
TANJU ÖZCAN (Devamla) – Bu Tabaklar,
Gerede’deki işçiyi yıllardır sömürüyor. 
FEHMİ KÜPÇÜ (Bolu) – Sayın Vekilim,
işçi kaç para alıyor, söylesene.
TANJU ÖZCAN (Devamla) – Öyle bir
siyasal güçleri var ki, sizin içinizde öyle bir palazlanmışlar ki benim
buradaki konuşmamdan sonra Çalışma Bakanı, bölgeye 21 müfettiş göndermek
zorunda kaldı.
FEHMİ KÜPÇÜ (Bolu) – Sayın Vekilim,
işçi ne kadar alıyor, söylesene. 
BAŞKAN – Sayın Küpçü…
TANJU ÖZCAN (Devamla) – 21 müfettiş
oraya gitti olağanüstü bir durum var diye ve 21 müfettiş bir hafta sonra
Bakanın emriyle hızlı bir şekilde geriye çekildi. Çünkü orada işçileri köle
düzeninde çalıştırmayı alışkanlık hâline getirmiş olan bu Tabaklar, siyasal
güçlerini de kullanarak sizin içinizdeki en yetkili insanlara da ulaşarak, bu
müfettişlerin derhâl geri çekilmesi konusunda olağanüstü bir çaba gösterdiler
ve bunun sonucunda da muvaffak oldular. Olan, gene garibim işçiye oldu.
FEHMİ KÜPÇÜ (Bolu) – İşçi ne kadar
alıyor, işçi ne kadar alıyor söylesene.
TANJU ÖZCAN (Devamla) – Olan, gene
garibim işçiye oldu. 3.500 işçi var, resmî kayıtlarda 1.039 görünüyor; 2.500
tanesi sigortasız! Sizler daha neden bahsediyorsunuz arkadaşlar? (CHP
sıralarından alkışlar) 
BAŞKAN – Teşekkür ederim Sayın Özcan. 
FEHMİ KÜPÇÜ (Bolu) – Sayın Başkan,
sayın hatip kürsüde konuşurken, gizli bir anlaşma yaptığımız sanki… Nezaketen
söylediğim bir şeyi ve Bakanlık tarafından gönderilen yetkilileri kastederek
-Biz Bolu Milletvekiliyiz Ali Ercoşkun’la beraber ve hassaten ben o bölgenin
insanıyım- bana sataşmada bulunmuştur, ben de aynı meyanda…
MUHARREM İNCE (Yalova) – Konuyu
açıkladı zaten.
BAŞKAN – Hayır, bir sataşma değil
Sayın Küpçü. Lütfen…
FARUK BAL (Konya) – Var var, sataşma
var. 
FEHMİ KÜPÇÜ (Bolu) – Sayın Başkanım
ama aynı gerekçeyle o sözü verdiniz. 
BAŞKAN – Hayır, Sayın Küpçü, bu, bir
sataşma değil. 
FARUK BAL (Konya) – Sataşma var Başkan,
var. 
BAŞKAN – Açıklama yapmak isterseniz
size yerinizden söz vereceğim bir dakika. 
Sataşma değil, lütfen…
Buyurun. 

IV.- AÇIKLAMALAR (Devam)
5.- Bolu Milletvekili Fehmi Küpçü’nün, Bolu
Milletvekili Tanju Özcan’ın CHP grup önerisi üzerinde yaptığı konuşmasındaki
bazı ifadelerine ilişkin açıklaması
FEHMİ KÜPÇÜ (Bolu) – Sayın Başkanım,
teşekkür ediyorum.
Kürsüde hatip demin konuşurken,
milletvekili arkadaşım, meslektaşım, tabii, bunu nezaketen söyledim, bizim
gerekçemiz, deri işçilerinin bir an önce taşınması noktasında, onların sağlıklı
koşullarda çalıştırılması gerekçesi. Evet, benim neyi kastettiğimi biliyor.
Özellikle, hangi sendika tarafından, oradaki hangi kardeş hukukunun ve hangi
milletvekilinin -burada olmadığı için söylemekten imtina ediyorum- kimler
tarafından arandığını ben burada, nezaketen, paylaşmak istemiyorum. Söyleme
kastım oydu.
İkincisi: Değerli
Başkanım, Gerede deri sanayisinde, AK PARTİ döneminde özellikle, ciddi bir
safahat kaydedildi. Bizim derdimiz onları sağlıklı koşullarda çalıştırmak.
Bakın, ben kürsüde hatibe soruyorum, diyorum ki: “Sayın Vekilim, işçi ne kadar
alıyor?” bilmiyor, “Sektör nerede?” bilmiyor. “Deri sanayisinin yerini göster.”
desem emin olun, bulamaz çünkü Gerede deri sanayisi, OSB deri sanayisi farklı
bir noktada. 
TANJU ÖZCAN
(Bolu) – Gene sataşıyor Sayın Başkan. 
FEHMİ KÜPÇÜ
(Bolu) - Dolayısıyla, biz, bedavadan, memleketimizi, memleket insanını
sevmemeye çalışıyoruz. Biz başından beri, işçi eylemlerinden önce de
kardeşlerimizin yanında bulunduk, tüm sektörü ve süreci yakinen takip ediyoruz.
Bu meyanda hem Bolu’daki hem bu sektörün içerisindeki kardeşlerimiz rahat olsun.
Bunu açıklamayı hissettim. 
Teşekkürler. 
BAŞKAN –
Teşekkür ederim. 

VIII.- ÖNERİLER (Devam)
A) Siyasi Parti Grubu Önerileri (Devam)
1.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan dericilik sektörünün sorunlarının araştırılarak alınması
gereken önlemlerin belirlenmesi amacıyla verilmiş olan Meclis araştırması
önergesinin (10/559) görüşmelerinin Genel Kurulun 10 Haziran 2014 Salı günkü
birleşiminde yapılmasına ilişkin önerisi (Devam)
BAŞKAN -
Cumhuriyet Halk Partisi grup önerisinin lehinde olmak üzere Kocaeli
Milletvekili Sayın Lütfü Türkkan konuşacak. 
Buyurun. (MHP
sıralarından alkışlar) 
LÜTFÜ TÜRKKAN
(Kocaeli) – Sayın Başkan, değerli milletvekilleri; Bolu’nun Gerede ilçesinde
faaliyet gösteren dericilik sektörünün sorunlarının ortaya konulması ve çalışan
işçilerimizin sorunlarının giderilmesi için verilen Meclis araştırması
önergesiyle ilgili söz almış bulunuyorum. 
Soma faciasının
acısı, hâlâ tazeyken yine risk grubunda olan bir başka sektörün sorunlarıyla
ilgili söz aldım. Soma’da 301 fidanımızı yitirdik, 301 eve ateş düştü; 432
evlat babasız kaldı; eşler, hanımefendiler eşsiz kaldı; evlerin direkleri
yitirildi. Ne uğruna? Gerçekten, bir hiç uğruna. Bu konuyu çok fazla
uzatmayacağım. 
Soma faciasından
önce, Manisa Milletvekili Özgür Özel arkadaşımızın verdiği önerge Adalet ve
Kalkınma Partisi oylarıyla reddedilmeseydi, belki de o acı yaşanmayacaktı. Bu
önergenin tarihine bakıyorum, iki yıl önce verilmiş, Meclis gündemine ancak
yeni alınıyor. Allah göstermesin, bu sektörün konuşulması için illa bir facia
mı olması gerekiyor? Bugün Türkiye’de deri işletmelerinde çalışarak yaşamını
sürdürmeye çalışan deri işçilerinin de kangren hâline gelmiş sorunları var.
Diğer sektörlerde çalışan işçiler gibi deri işçileri de birlik olamamaları, güçlü bir
mücadele hattı örememeleri nedeniyle çözümsüzlük yaşamaktadırlar. 
Türkiye, deri
üretiminde Avrupa’da 2’nci, dünyada ise 4’üncü sırada. 80’ler ve 90’lar, deri
sanayicileri için Türkiye’de deri sektörünün hızla geliştiği dönemlerdi ve
İtalya’nın tahtına göz koymakla övünüyorlardı. Onların bu övünçle bahsettikleri
ve palazlanıp büyüdükleri dönem, deri işçilerinin Kazlıçeşme’de insanlık dışı
koşullarda köle gibi çalıştırıldıkları, yaşadıkları mahallelerin bataklıktan
farksız olduğu bir dönemdi. Kazlıçeşme’de çalışan binlerce deri işçisinin,
birçok yönüyle unutamayacağı bir geçmişi var. Geçmişte Kazlıçeşme
atölyelerinde ağır çalışma koşulları, bugün hâlâ taşradaki deri atölyelerinde
devam ediyor. Filmlere de konu olan bu çalışma ve üretim koşulları çalışanların
birçoğunun sağlığını elinden aldığı gibi, atıklar da çevreyi yaşanılmaz bir
hâle getirdi ve getirmeye de devam ediyor. 
Deri işçileri
gerçekten dertli. Az zamanda, az işçiden, fazla üretim yapmaları isteniyor. Çalışma
koşulları gerçekten kötü. Sigortasız çalışmanın çok fazla olduğu bilgisi
elimizde var. Ücretleri gayet de düşük ama kendilerinden hep maksimum verim
isteniyor. Dericilik sektöründe de taşeronlaşma en üst seviyede, diğer sanayi
sektörlerinde olduğu gibi. İşçiler, fazla mesai nedir bilmiyorlar. Sağlık
sorunları had safhada çünkü riskli meslek grubundalar. Boğuştukları sağlık
sorunlarıyla ilgili bilgileri yoktur, bilgilendirilmezler zira. Deri işçilerinin
hemen hemen hepsinde bel ve sırt ağrıları var. İş kazaları bu sektörde çok
fazla görülüyor. Tozlu ortam, işçilerin çok erken yaşlarda KOAH, astım gibi
akciğer hastalıklarına yakalanmasına sebep olmakta. Kimyasallar nedeniyle
kanser vakaları sıklıkla görülmekte. 
Deri çalışanları da mevcut Hükûmet
nedeniyle işsizliğin tavan yaptığı bir ülkede üç kuruşa çalışmak zorundalar.
Yaşadıkları tüm zorluklara karşın, deri işçilerinin demokratik haklarını
kullanmalarına, eylem yapmalarına izin verilmemektedir. Tuzla Deri Organize Sanayi Bölgesi’nde de, Gerede’de çalışan işçi
kardeşlerimize de zamanında çok sert müdahalelerde bulunulmuştur polis
tarafından. Doğu ve güneydoğuda yol kesen, çocuk kaçıran, bayrak indiren
teröristlere sessiz kalan güvenlik güçleri, diğer bölgelerde, âdeta,
kükremektedirler. Doğu ve güneydoğudaki eli kanlı canilerin eylemleri film gibi
izlenmektedir. Yüzlerce askerin olduğu bir kuvvette bir soytarı giriyor… Ben
henüz anlayabilmiş değilim, nasıl girebiliyor? Hadi giriyor, direğe nasıl
tırmanıyor? O pis elleriyle şanlı Türk Bayrağı’nı dokunup indirmesine nasıl
izin veriliyor? Bu Hükûmet, şerefli ordumuzun kahraman neferlerini nasıl bu
hâle getirdi, anlamakta zorluk çekiyorum. 
Ben buradan
Diyarbakır 2. Hava Kuvvet Komutanlığında görev yapan Mehmetçiklerimize sormak
istiyorum: O şarlatan, bayrak direğine tırmanırken Sakarya’da, Dumlupınar’da,
Kocatepe’de, Çanakkale’de şehit olan atalarımız hiç mi aklınıza gelmedi?
Vatanın bütünlüğünü korumak için can veren şehitlerimiz hiç mi gözünüzün önüne
gelmedi? Sizi her gördüğünde kendi evlatlarıymış gibi sarılan o şehit
analarının, şehit babalarının gözyaşları da mı sizi harekete geçirmedi? Ben
“çocuk” denilen o eli kanlı teröristin o direğe tırmanmasına göz yumulmasından
esef duyuyorum. 
Sayın Başbakan
günah keçisini yine buldu; “Bayrağın indirilmesine göz yuman, o birlikte görev
yapan asker ya da komutan her kimse bunun bedelini ödeyecekler.” diyor. Bence
yine tribünlere oynuyor. Sözde çözüm sürecinin ilerleyebilmesi için
“Teröristlere dokunmayın.” talimatı vereceksiniz, sonra da “Bedelini
ödeyecekler.” diyeceksiniz. Bu, bir tenakuz değil mi? Biraz evvel Adalet ve
Kalkınma Partisi Grup Başkan Vekili Muhterem Canikli “Bizim bu konuda sessiz
kalmamız mümkün mü? O komutanın orada sessiz kalmasını hoş görmemiz mümkün mü?”
derken Sayın Beşir Atalay’ın olayın üzerinden birkaç saat geçmesinin üzerinden
“Bizim talimatımız bu minvaldedir.” açıklamasını zannediyorum duymamış. 
NURETTİN
CANİKLİ (Giresun) – Sayın Başbakanımızın açıklaması da var.
LÜTFÜ
TÜRKKAN (Devamla) – “Ortamı germemek için, bu konuda çözüm sürecine helak
getirmemek için böyle bir talimatımız var.” demiştir.
NURETTİN
CANİKLİ (Giresun) – Öyle bir şey yoktur, çok net söylüyorum. Öyle bir talimat
olamaz, öyle bir talimat yoktur. 
LÜTFÜ
TÜRKKAN (Devamla) - Sayın Beşir Atalay’a söyleyin onu.
NURETTİN
CANİKLİ (Giresun) - Ben söylüyorum işte.
LÜTFÜ
TÜRKKAN (Devamla) - Kendi açıklaması, Sayın Beşir Atalay gelip bunu tevil etsin
o zaman.
Sayın
Başbakanın bugünkü grup konuşmasında söyledikleri de çok manidar: “Ankara’dan
gelip ben mi indireyim?” diyor. Başbakan, Ankara’dan Diyarbakır’a bu iş için
gitseydi, emin olun, değil indirmek, o teröriste direğe çıkması için yardım
ederdi. 
NURETTİN
CANİKLİ (Giresun) - Yapma ya!
LÜTFÜ
TÜRKKAN (Devamla) - Merdiven koyardı, destek çıkardı çözüm sürecine kolaylık
getirsin diye.
AHMET
YENİ (Samsun) - Hadi oradan! Dediğin lafa bak! 
LÜTFÜ
TÜRKKAN (Devamla) - Seni bir daha uyarıyorum, bir daha uyarıyorum.
AHMET
YENİ (Samsun) - Sen kimsin! Haddini bil!
LÜTFÜ
TÜRKKAN (Devamla) - Aklını başına al, dikkat et!
BAŞKAN
– Sayın milletvekilleri, lütfen…
LÜTFÜ
TÜRKKAN (Devamla) - Olaydan saatler sonra Genelkurmay Başkanlığından “Bu tür
eylemlere karşı serinkanlı davranmaya gayret sarf ediyoruz.” açıklaması
geliyor. Dün önergemde sordum, bir kez de buradan sormak istiyorum:
Mehmetçiklerimiz kışla içinde şehit edildiğinde de aynı serinkanlılığı
gösterecek misiniz sayın komutanlar, onu mu bekliyorsunuz? Soğukkanlı mı
davranacaksınız? Mehmetçikler teker teker orada can verirken siz
serinkanlılığınızı muhafaza mı edeceksiniz? Ben böyle bir olayın yaşanmasına
izin verildiği için aziz şehitlerimizden ve onların kederli ailelerinden ve
aziz milletimizden özür diliyorum.
Hepinizi
saygıyla selamlıyorum. (MHP sıralarından alkışlar)
BAŞKAN
– Teşekkür ederim.
NURETTİN
CANİKLİ (Giresun) – Sataşmadan söz istiyorum Sayın Başkan.
BAŞKAN
– Sayın Canikli…
NURETTİN
CANİKLİ (Giresun) – “O direğe çıkanı Sayın Başbakan teşvik ederdi.” gibi bir
ifade kullandı.
BAŞKAN
– Buyurun iki dakika, yeni sataşmalara neden olmayın lütfen. (AK PARTİ
sıralarından alkışlar)

IX.- SATAŞMALARA İLİŞKİN KONUŞMALAR (Devam)
3.- Giresun Milletvekili Nurettin Canikli’nin, Kocaeli
Milletvekili Lütfü Türkkan’ın CHP grup önerisi üzerinde yaptığı konuşması
sırasında AK PARTİ Grup Başkanına sataşması nedeniyle konuşması 
NURETTİN
CANİKLİ (Giresun) – Sayın Başkan, değerli milletvekili arkadaşlarım; hepinizi
saygıyla selamlıyorum.
Sayın
Başbakanımızın en önemli özelliklerinden bir tanesi de düşündüğünü çok net,
açık bir şekilde söylemesidir, her yerde ve her zaman. Bu, aslında bilinir,
herkes tarafından bilinir. 
S.
NEVZAT KORKMAZ (Isparta) - Doğuda ayrı, batıda ayrı; kuzeyde ayrı, güneyde
ayrı; akşam ayrı, sabah ayrı; bilmiyor muyuz Başbakanı.
BAŞKAN
– Sayın Korkmaz…
NURETTİN
CANİKLİ (Devamla) – Bu konuyla da ilgili Sayın Başbakanımız grup toplantısında
kanaatlerini, düşüncelerini çok açık bir şekilde tüm Türkiye’yle ve dünyayla
paylaşmıştır. Oradan bu konuyla ilgili ne söylediği de bellidir. 
LÜTFÜ TÜRKKAN
(Kocaeli) – Aynı konuşmada iki ayrı şey söylüyor, aynı konuşmada. 
NURETTİN CANİKLİ
(Devamla) – Orada o direğe tırmananla ilgili, onu destekleyenlerle ilgili,
arkasındaki güçlerle ilgili kanaatini en net şekilde ortaya koymuş ve ifade
etmiştir. Daha nasıl ifade edilebilir? Bütün dünyayla paylaşmıştır, kamuoyuyla
paylaşmıştır. Bu, samimi bir açıklamadır, samimi bir düşüncedir. Elbette, o
görevi ilk önce yapması gerekenler oradakilerdir. Öyle değil mi arkadaşlar?
Orada görevli olanların yapması gerekmez mi bu işi, bunu?  
GÜRKUT ACAR
(Antalya) – “Karışmayın.” diye talimat verdiniz.
NURETTİN CANİKLİ
(Devamla) – Ve şu anda bu konuyla ilgili gerekli çalışmalar yapılmış, hem o
haddini bilmeze ve arkasındakilere haddinin bildirilmesi için hem de ihmali
olanlara, bu konuda görevini yapmayanlara gereğinin yapılması için çok hızlı
bir şekilde adımlar atılmıştır, onunla ilgili görevden almalar yapılmıştır ve
devam edecektir bu süreç. 
S. NEVZAT
KORKMAZ (Isparta) – Şırnak Valisiyle ilgili de soruşturma açtınız mı? 
NURETTİN CANİKLİ
(Devamla) – Yani, bu konuda samimi bir tepki gösterilmesi gerekiyorsa, nasıl
yapılması gerekiyorsa o şekilde davranılmıştır. 
S. NEVZAT
KORKMAZ (Isparta) – Sayın Canikli, Abdullah Öcalan’a saygı sunan Valiyle ilgili
bir şey yaptınız mı? 
NURETTİN CANİKLİ
(Devamla) – Ve söylenenler samimi iradesidir hem Sayın Başbakanımızın hem de
partimizin. 
S. NEVZAT
KORKMAZ (Isparta) – Şırnak Valisine ne yaptınız? 
NURETTİN CANİKLİ
(Devamla) – Yani “O direğe tırmanan haddini bilmezin indirilmesi gerekirdi.”
şeklindeki ifade daha nasıl anlatabilir bu düşünceyi, bu samimi düşünceyi,
değerli arkadaşlar, milletimizin bu kanaatini? 
GÜRKUT ACAR
(Antalya) – Talimatı siz verdiniz, “Karışmayın.” diye talimatı siz verdiniz. 
NURETTİN CANİKLİ
(Devamla) – Ve Sayın Başbakanımız da bunu bütün Türkiye’yle, dünyayla
paylaşmıştır. Ancak bu şekilde ifade edilebilir, ancak bu kararlılıkta ortaya
konulabilir, adım atılabilir ve o gereği de yapılmıştır. 
Hepinizi
saygıyla selamlıyorum. (AK PARTİ sıralarından alkışlar) 
BAŞKAN –
Teşekkür ederim. 
OKTAY VURAL
(İzmir) – Sayın Başkan, bayrak, milletimizin ve devletimizin egemenliğini
temsil eder. O bayrağa uzanan el, o coğrafyada Türkiye Cumhuriyeti devletinin
ne hâle düşürüldüğünü gösteriyor. Çözüm ve barış süreci içerisinde PKK terör
örgütünün silahlarıyla birlikte kalmalarını meşrulaştıranlar, onu muhatap
alanlar, bu milletin adını ayaklar altına alanlar ve bu süreç içerisinde Türk
Silahlı Kuvvetlerinin bu bölgeden çekilmesini, operasyon yapmasını ortadan
kaldırmak için kanuni düzenlemelere kadar götürenler, o direğe çıkan elin azmettiricileridir.
Meselenin özü budur. 
Bakın,
dünden bu yana doğu ve güneydoğudan vatandaşlar bizi arıyor, haykırıyor ve
“Devlet nerede? Burada makbuzlarla vergi topluyorlar, mahkemeler kurmuşlar.
T.C’ye gitmeyin, bizim mahkemelerimize geleceksiniz.” deyip Kandil’e
mahkemelere gönderiyorlar. “Devlet nerede?” diye soruyor. 
BAŞKAN
– Teşekkür ederiz. 
OKTAY
VURAL (İzmir) – O bayrağa uzanan eli cesaretlendirenler, o coğrafyada devleti
ve milleti ayaklar altına alan, çözüm ve barış sürecinin eş başkanlarıdır. 
BAŞKAN
– Teşekkür ederim Sayın Vural. 
YUSUF
HALAÇOĞLU (Kayseri) – On sekiz gündür yol kapalı olur mu bir ülkede ya! 
NURETTİN
CANİKLİ (Giresun) – Sayın Başkanım, terör örgütü bitirilecektir, terör
bitecektir. Terör örgütü kesinlikle dağdan indirilecektir. 
OKTAY
VURAL (İzmir) – Ne dağda, ne dağda? 
BAŞKAN
– Sayın milletvekilleri, cevap hakkına saygı gösterin lütfen!
NURETTİN
CANİKLİ (Giresun) – Evet, indirilecektir ve etkisiz hâle getirilecektir. Bu
millet bunu yapacaktır, sadece Hükûmetimiz değil, bu millet bunu yapacaktır. 
OKTAY
VURAL (İzmir) – Millet yapacak tabii, bu millet yapacak tabii.
S.
NEVZAT KORKMAZ (Isparta) – La Fontaine’den masallar, La Fontaine’den masallar!
Gelinen noktaya bakın, gelinen noktaya.
NURETTİN
CANİKLİ (Giresun) – Türkiye’nin herhangi bir yerinde, Doğu ve Güneydoğu ya da
bir başka bölgesinde hiç kimse Türkiye Cumhuriyeti devletinin egemenliğinin
azaltılmasına yol açacak bir adım atamaz, hiç kimse buna cesaret edemez. Her
şeyden önce buna büyük Türk milleti müsaade etmez Sayın Başkanım. 
OKTAY
VURAL (İzmir) – Senin valin, teröristbaşına methiye düzüyor. 
S.
NEVZAT KORKMAZ (Isparta) – Valiyle ilgili ne yaptınız Nurettin Bey? 
BAŞKAN
– Teşekkür ederim, sağ olun. 

VIII.- ÖNERİLER (Devam)
A) Siyasi Parti Grubu Önerileri (Devam)
1.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan dericilik sektörünün sorunlarının araştırılarak alınması
gereken önlemlerin belirlenmesi amacıyla verilmiş olan Meclis araştırması
önergesinin (10/559) görüşmelerinin Genel Kurulun 10 Haziran 2014 Salı günkü
birleşiminde yapılmasına ilişkin önerisi (Devam)

BAŞKAN
- Cumhuriyet Halk Partisi grup önerisinin aleyhinde olmak üzere son konuşmacı
Bolu Milletvekili Sayın Ali Ercoşkun. 
Buyurun.
(AK PARTİ sıralarından alkışlar)
ALİ
ERCOŞKUN (Bolu) – Teşekkür ederim. 
Sayın
Başkan, değerli milletvekilleri; Cumhuriyet Halk Partisi grup önerisi aleyhinde
söz almış bulunuyorum. Bu vesileyle yüce heyetinizi saygıyla selamlıyorum. 
Cumhuriyet
Halk Partisi Bolu Milletvekili kardeşimizin vermiş olduğu bu grup önerisi,
aslında iki yıl önce gündeme gelen bir meseleydi ve bu süreçte kendisi birkaç
sefer Meclis kürsüsünde bu anlamda da bilgilendirmeler yapmıştı. 
Evet, Bolu, özellikle Gerede ilçesi
anlamında, ham deri sanayisinin, Türkiye’deki ham deri sektörünün yaklaşık
yüzde 40’ına hitap eden bir il. Dolayısıyla, Gerede’deki başlıca iştigal alanı
da bu ham derinin ham madde olarak Türkiye’deki deri sanayisine, deri sektörüne
verilmesi; bu manada geçmişten gelen bir yapı söz konusu. Gerede’deki deri
sanayisinin aslında ne kadar uzun bir geçmişe sahip olduğunu da açıkçası
bilmiyoruz ama yüz yıllara dayanan bir sektör olduğunu hep birlikte biliyoruz.
Dolayısıyla, o bölge için böylesine önemli olan sektörün, modernleşme
anlamında, yenileşme anlamında bazı sıkıntıları olduğu da bir gerçek. 
Bu manada,
özellikle Deri Organize Sanayi Bölgesi’nin kurulmasıyla alakalı bazı adımlar da
geçtiğimiz süreçlerde atılmıştı. Deri Organize Sanayi Bölgesi’nin yapılabilmesi
için yer tahsisi gerçekleştikten sonra 1.312 dönüm üzerinde, yüzde 50’si hibe
olmak kaydıyla 25 milyon liralık bir yatırım teşviki ortaya konuldu ve şu anda
altyapı ihalesi de gerçekleşti, yapım devam ediyor. Bu yapımın bitmesiyle
beraber de inşallah, hâlihazırda Gerede’nin içinde kalan hem eski tesisler hem
modernleşmeyen bazı yerlerde üretim yapan tesisler, Deri Organize Sanayi
Bölgesi’ne geçerek modern, güncel, tüm dünyadaki deri sektörüne hizmet
verebilecek seviyeye de kavuşmuş olacaklar. Bu, aynı zamanda yeni tesislerin de
yapılabilmesinin önünü açacak ve bu esnada da özellikle işçilerin çalışma
şartlarıyla alakalı konular da otomatikman yenileşmiş, modernleşmiş olacak. 
Tabii, bunun
farklı alanlarda da desteklenmesi lazım yani sadece ham derinin değil, aynı
zamanda mamullerinin de üretilebileceği ortamların oluşturulması, desteklenmesi
lazım. Bu manada gerek Doğu Marmara Kalkınma Ajansı’nın gerek KOSGEB’in
desteklediği bazı projeler söz konusu ama özellikle Abant İzzet Baysal
Üniversitesinin Gerede’deki ünitelerinin, daha doğrusu, 4 yıllık yüksekokulunun
açılması, 2 yıllık okulların 4 yıllık okullarla destekleniyor olması ve burada
ayakkabı başta olmak üzere, deri sektörüyle alakalı gelişmiş modellerin
yapılabilecek olması, üniversite tarafından bunların teşvik edilmesi de
gerçekten sektörün, dolayısıyla Gerede’nin ve Bolu’muzun gelişmesine ciddi
manada katkıda bulunacak. 
Evet, sıkıntılar
muhakkak var. Bu sıkıntıların çözülmesi noktasında da bizler varız.
İktidarıyla, muhalefetiyle beraber bu sıkıntıları nasıl çözebiliriz, buradaki
vatandaşlarımızla alakalı bu ortaya konulan problemleri nasıl ortadan
kaldırabiliriz diye aslında birlikte çalışma ortaya koymak lazım. Ben bu manada
Cumhuriyet Halk Partili milletvekili arkadaşımızla her çalışmada birlikte
olabileceğimizi bir kez daha ifade etmek istiyorum. 
Aynı şekilde,
Bolu Milletvekili Fehmi Küpçü kardeşimiz, çok detaylı bir şekilde burada deri
sektörüyle ve Bolu’daki durumla alakalı gerekli bilgilendirmeleri de yaptılar,
ona da teşekkür ediyorum.
İnşallah, bu
vesileyle, bundan sonraki süreçte gerek Gerede’de gerekse Türkiye'nin değişik
yerlerinde deri sektörüyle alakalı, özellikle çalışanların yaşamış olduğu
problemlerin çözülebilmesi için hep birlikte, inşallah, katkı koyacağımızı ümit
ediyorum.
Değerli
arkadaşlar, bildiğiniz gibi gündemimiz malum, bir an önce tasarı ve tekliflerin
yasalaşmasıyla alakalı bir mesaiyi hep birlikte ortaya koymak istiyoruz.
Dolayısıyla, Cumhuriyet Halk Partisinin bu grup önerisinin aleyhinde olduğumuzu
bir kez daha ifade ediyor, Genel Kurulu saygıyla selamlıyorum. (AK PARTİ
sıralarından alkışlar)
BAŞKAN -
Teşekkür ederim.
Cumhuriyet Halk
Partisi grup önerisini oylarınıza sunacağım…

III.- YOKLAMA
(CHP
sıralarından bir grup milletvekili ayağa kalktı)
MUHARREM İNCE
(Yalova) – Yoklama istiyoruz.
BAŞKAN – Yoklama
talebi var.
Sayın İnce,
Sayın Öztürk, Sayın Akar, Sayın Özcan, Sayın Toprak, Sayın Gök, Sayın Çelebi,
Sayın Serindağ, Sayın Acar, Sayın Küçük, Sayın Oyan, Sayın Çıray, Sayın Güven,
Sayın Türmen, Sayın Korutürk, Sayın Altay, Sayın Susam, Sayın Genç, Sayın
Serter, Sayın Akova, Sayın Özkan 
Yoklama için iki
dakika müddet veriyorum ve süreyi başlatıyorum.
(Elektronik
cihazla yoklama yapıldı)
BAŞKAN –
Toplantı yeter sayısı yoktur.
Birleşime on
dakika ara veriyorum. 
Kapanma Saati: 16.56
ÜÇÜNCÜ OTURUM
Açılma Saati: 17.15
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: Muharrem IŞIK (Erzincan), Muhammet Bilal MACİT (İstanbul) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 100’üncü Birleşiminin Üçüncü
Oturumunu açıyorum. 
III.- YOKLAMA
BAŞKAN –
Cumhuriyet Halk Partisi Grubunun önerisinin oylanmasından önce yapılan
yoklamada toplantı yeter sayısı bulunamamıştı.
Şimdi yeniden
elektronik cihazla yoklama yapacağız. 
Yoklama için iki
dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı) 
BAŞKAN –
Toplantı yeter sayısı vardır.

VIII.- ÖNERİLER (Devam)
A) Siyasi Parti Grubu Önerileri (Devam)
1.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan dericilik sektörünün sorunlarının araştırılarak alınması
gereken önlemlerin belirlenmesi amacıyla verilmiş olan Meclis araştırması
önergesinin (10/559) görüşmelerinin Genel Kurulun 10 Haziran 2014 Salı günkü
birleşiminde yapılmasına ilişkin önerisi (Devam)
BAŞKAN – Öneriyi
oylarınıza sunuyorum: Kabul edenler… Kabul etmeyenler… Öneri kabul
edilmemiştir.
Sayın
milletvekilleri, İç Tüzük’ün 37’nci maddesine göre verilmiş bir doğrudan
gündeme alınma önergesi vardır, okutup işleme alacağım ve oylarınıza sunacağım.

VII.- BAŞKANLIĞIN GENEL KURULA SUNUŞLARI (Devam)
E) Önergeler
1.- İstanbul Milletvekili Binnaz Toprak’ın, (2/1949)
esas numaralı Yükseköğretim Kanununda Değişiklik Yapılmasına İlişkin Kanun
Teklifi’nin doğrudan gündeme alınmasına ilişkin önergesi (4/164)
09/06/2014
Türkiye Büyük Millet Meclisi Başkanlığına
2547 sayılı
Yükseköğretim Kanunu’nda değişiklik yapılmasına ilişkin (2/1949) esas no.lu
Kanun Teklifi’min İç Tüzük’ün 37’nci maddesine göre Genel Kurulda görüşülmesini
arz ederim.
Saygılarımla.
 Binnaz
Toprak
 İstanbul
BAŞKAN – Teklif
sahibi olarak İstanbul Milletvekili Sayın Binnaz Toprak konuşacak.
Buyurun.
Sayın
milletvekilleri, sessizlik lütfen…
BİNNAZ TOPRAK
(İstanbul) – Sayın Başkan, sevgili arkadaşlar…
Sessiz olursanız
konuşabileceğim galiba.
Gündeme
getirdiğim konu 2547 sayılı YÖK Yasası’nda değişiklik yapılmasına dair bir
teklif. Teklifin gerekçesi de intihalin YÖK Yasası’nda suç olarak belirtilmemiş
olması. İntihal, biliyorsunuz, akademik dünyada çok önemli bir kavram.
İntihalden kastedilen şu: Bir başkasının görüşlerini, düşüncelerini, projesini,
bir sanat eserini, cümlelerini ve genel olarak fikirlerini kaynak vermeden,
sanki sizin kendinizin fikirleriymiş veya görüşleriymiş ya da eseriymiş gibi
sunmak. Bu, gerçekten de bütün dünyada saygın olan…
Çok gürültü var
Sayın Başkan, bu gürültüde konuşabilmek mümkün değil. Susturmanız mümkün mü?
BAŞKAN – Sayın
milletvekilleri, lütfen konuşmacıya biraz saygı gösterelim.
Buyurun Sayın
Toprak.
BİNNAZ TOPRAK
(Devamla) – Evet, teşekkür ederim.
Bütün saygın
üniversitelerde suç sayılıyor intihal, bizde de 5846 sayılı Fikir ve Sanat
Eserleri Kanunu’nda mevcut. İntihali suç olarak sayıyor bu kanun. Aynı zamanda
Yükseköğretim Kurumları Disiplin Yönetmeliği’nde var ama YÖK Yasası’nda… 
Bunu özellikle
de AKP’li milletvekillerinin duymasını istiyorum ama maalesef dinlemiyorlar.
BÜLENT TURAN
(İstanbul) – Dinliyoruz hocam. 
BİNNAZ TOPRAK
(Devamla) – Dinliyorsunuz ama burada konuşuluyor.
BÜLENT TURAN
(İstanbul) – Dinliyoruz.
BİNNAZ TOPRAK
(Devamla) – Evet, peki.
Ama, YÖK
Yasası’nda yok. Şimdi, YÖK Yasası’nda olmamasının şöyle bir sonucu doğdu: 2012
yılında, İstanbul Üniversitesi, intihal suçunu işlediği sabit olan, kanıtlanmış
olan bir öğretim üyesinin işine -görevine- son veriyor. Bu kişi de Danıştaya
gidiyor, dava açıyor ve davayı kazanıyor. Davayı kazanmasının gerekçesi de bu,
Danıştay İdari Dava Daireleri Kurulunun 20/9/2012 tarihli Kararı. Kurul diyor
ki: “YÖK Kanunu’nda böyle bir suç yok, suç olmadığı için de böyle bir ceza
veremezsiniz.” Dolayısıyla da öğretim üyesini İstanbul Üniversitesine iade
ediyor. 
Şimdi, bakın
arkadaşlar, biz ne zaman bir yasa teklifi getirsek, yasa değişikliği teklifi
getirsek ya da bir önerge -araştırma önergesi- sunsak kabul görmüyor çünkü
“Gündemi saptırmak için bunu yapıyorsunuz.” diyorlar. İnanın, burada gündemi
saptırmak gibi bir niyetim yok. Hatta, eğer bu gürültü patırtı olmasaydı beş
dakikamı bile bitirmeden konuşmamı kesecektim. 
Bu gerçekten
önemli bir mesele çünkü bilim camiasının yani Türkiye'deki bilim camiasının
uluslararası saygınlığını yitirmesine neden olacak bir mesele, aynı zamanda da
Türkiye içindeki bilim camiası tarafından da çok tepki gören bir hikâye.
Mesela, Türkiye Bilim Akademisi, Öğretim Üyeleri Derneği ve çok sayıda öğretim
üyesi bu yasanın değişmesi talebinde bulunmakta. Dolayısıyla, benim ricam, kırk
yılda bir, ilk defa olarak bunu kabul etmeniz. Önümüzde bir torba yasa var, çok
kolaylıkla bu torba yasaya eklenebilir. 
Ben
önerdiğim maddeyi okuyayım: “Bir başkasının bilimsel eserinin veya çalışmasının
tümünü veya bir kısmını veya eserinde, çalışmasında yer alan düşünceleri kaynak
göstermeden kendi orijinal eseri, düşüncesi gibi sunmak intihal suçunu
oluşturur. İntihal suçunun kovuşturulma usulü, tespit edilmesi ve verilecek
ceza ilgili kanun ve yönetmeliklerle belirlenir.”
Yani,
bütün yapacağımız şey, bunu bugünlerde konuşacağımız şu torba yasaya eklemek
çünkü aksi düşünülebilecek bir şey değil. Hakikaten de hiçbir saygın bilim
camiası intihal suçunu suç olmaktan çıkaramaz. 
Çok
teşekkür ederim dinlediğiniz için. 
Bunu,
zaman kaybı olarak görmemenizi ümit ediyorum. Sayın Millî Eğitim Bakanımız da
burada, kendisinden de özellikle rica ediyorum. 
TÜLAY
BAKIR (Samsun) – Keşke öğrencileri de alsaydınız. Üniversite öğrencileri
“copy-paste” yapıyor, keşke onu da alsaydınız. 
BİNNAZ
TOPRAK (Devamla) – Olabilir tabii. Yani zaten öğretim üyeleri ve öğrenciler de
dâhil buna tabii ki ama öğrenci yönetmeliğinde de ayrıca var. (CHP sıralarından
alkışlar)
BAŞKAN
– Teşekkür ederim Sayın Toprak. 
Önerge
üzerinde bir milletvekili olarak İzmir Milletvekili Sayın Oğuz Oyan konuşacak. 
Buyurun
Sayın Oğan. 
OĞUZ
OYAN (İzmir) – Sayın Başkan, değerli milletvekilleri; efendim, şimdi, AKP
döneminde intihalin kısa tarihçesini bir anlayalım. 
2005
yılında, o sırada Başbakanlık Müsteşarı olan Ömer Dinçer YÖK tarafından…
BÜLENT
TURAN (İstanbul) – Çok teessüfler, bu konu on defa konuşuldu. 
OĞUZ
OYAN (Devamla) – …üniversite öğretim üyeliğinden çıkarılıyor intihal suçuyla. 
BÜLENT
TURAN (İstanbul) – Mahkeme kararı var, on defa…
İHSAN
ŞENER (Ordu) – Hâlâ oralarda mısınız ya? 
OĞUZ
OYAN (Devamla) – 2008 yılında Ömer Dinçer Ankara 1. İdare Mahkemesine itiraz
ediyor, mahkeme reddediyor. 23 Aralık 2010, yeni YÖK Genel Kurulu beş yıl
önceki intihal cezasını kaldırıyor, o sırada Çalışma Bakanı. 20 Eylül 2012,
intihal suçundan meslekten çıkarılmış bir akademisyenin başvurusu üzerine,
Danıştay İdari Dava Daireleri Kurulu bu öğretim üyesiyle ilgili verdiği kararda
intihali suç olmaktan çıkarıyor. Neye dayanarak? Efendim, 2547 sayılı Yasa ile
657 sayılı Yasa’da bu yer almıyor diye. Oysa söz konusu suç, 5846 sayılı Fikir
ve Sanat Eserleri Yasası’nın 71’inci maddesinde duruyor. Dolayısıyla, Danıştay
tamamen dönemin ruhuna uygun, iktidara yanaşma şeyiyle bir karar veriyor. Yani,
böylece, Türkiye’de bilimsel hırsızlık, 2012’de verilen bu karardan sonra meşru
hâle getiriliyor. 
Değerli
arkadaşlarım, şimdi böyle, tabii, bilimsel hırsızlığın meşru hâle geldiği, kamu
malının çalınmasının meşrulaştırıldığı bir Türkiye’de çok da yadırganacak bir
durum değildir. 
Bakın, ben size
başka bir şey söyleyeyim. Ömer Dinçer örneği tek örnek değil, şu TÜBİTAK
meselesine bakın. Türkiye’nin yüz akı olması gereken bir kurum TÜBİTAK; bugün
yaptığı uygulamalarla, icraatlarla bilimsel doğruluk konusunda bizim herhangi
bir umutlanma içinde olmamamızı bize bir kez daha gösteriyor. Yani, TÜBİTAK’ın
şu son kararı –vaktim yok tekrar üzerinde durmaya- açıkça Türkiye’de birtakım
bilim kurumlarının nasıl yolsuzlukların örtbas edilmesi için araç olarak
kullanılacağını bir kez daha gösteriyor. TÜBİTAK böyle kullanılıyor ise acaba
Türkiye’de bugün bu önerge kabul edilir ve bilimsel hırsızlık suç kabul
edilebilir mi, bunun için umutlanabilir miyiz? Bakınız, yalan üretmek üzere
kurulu bir siyasetten bunu bekleyebilir miyiz? Dolmabahçe meselesinin tam
1’inci yıl dönümündeyiz, üretilen yalanın 1’inci yıl dönümü bugün. Kabataş
yalanının gene 1’inci yıl dönümündeyiz, hâlâ bunlar konusunda halktan özür
dilenmedi. 17 Aralık, 25 Aralık yolsuzluk meselesinde bütün delilleri karartma
operasyonları yapılıyor, bunun 7’nci ayındayız. Soma’nın 1’inci ayındayız.
Soma’da, Cumhurbaşkanı dâhil herkesi yanıltan, ilk önce “Sadece bir iş kazası,
trafo, vesaire…” deyip arkasından işin içinden çıkamayınca şirketi sorumlu hâle
getiren bir anlayış bu. Aslında bütün bu vakaların, gerek iş cinayetleri olsun
gerekse kamu malının çalınması olsun gerekse Gezi olaylarına her türlü şiddetle
saldırı olsun, bütün bunlarda suçüstü yakalanan bir iktidarın yalan makinası
gibi çalıştığını görüyoruz. 
Şimdi,
dolayısıyla, aslında bir eski bakanın bir hatırlatması belki Türkiye’nin
bilimsel, teknolojik, akademik ufkunu özetliyor. Ne demişti o bakan?
“Türkiye’nin sınırları ara eleman yetiştirmek üzerinedir.” demişti ve TÜBİTAK
gibi kurumların neyle meşgul olması gerektiğini anlatmıştı. Şimdi, Türkiye’de
üniversitelerde akademik özgürlükler baskı altına alınırken biz aynı anda bilim
hırsızlığını serbest bırakan bir Türkiye’de yaşamayı nasıl adlandırabiliriz?
Aslında bu bir çelişki değildir. Ben burada AKP’yi çok tutarlı görüyorum. Bir
tarafıyla akademik özgürlükler baskı altına alınıyor, öbür taraftan da bilimsel
hırsızlık sonuna kadar serbest. Böyle bir ortamda bu önerge kabul edilebilir
mi? Bunun için umutlu olmak mümkün değil ama hadi bir mucize yapın, hadi bizi
şaşırtın, hadi Türkiye’de tekrar bilimsel özgürlükler yanında bilimsel alın
terine sahip çıkın, insanların eserlerinin çalınmaması için, emeklerinin
çalınmaması için bilim hırsızlığına “Hayır.” deyin ve bu önergeyi destekleyin,
bizi bir şaşırtın bakalım!
Teşekkür ederim.
(CHP sıralarından alkışlar) 
BAŞKAN –
Teşekkür ederim.
Sayın
milletvekilleri, İç Tüzük’ün 37’nci maddesinin ikinci fıkrasına göre beş dakika
Hükûmete de söz vereceğim. Hükûmet adına Millî Eğitim Bakanımız Sayın Nabi Avcı
konuşacak.
Buyurun Sayın
Bakan, süreniz beş dakikadır. (AK PARTİ sıralarından alkışlar)
MİLLÎ EĞİTİM
BAKANI NABİ AVCI (Eskişehir) – Sayın Başkan, değerli milletvekilleri; Sayın
Binnaz Toprak ve arkadaşları tarafından Meclis Başkanlığımıza sunulan 2547
sayılı Yükseköğretim Kanunu’nda Değişiklik Yapılmasına İlişkin Kanun Teklifi’ni
ve gerekçesini Bakanlık olarak biz de inceledik. 
Kanun teklifinin
gerekçesinde belirtildiği gibi, intihal suçu, akademik dünyanın saygınlığına
gölge düşüren ve çağdaş dünyada da en ağır cezaların verildiği akademik bir
suçtur. Zaman zaman basına da yansıdığı kadarıyla, maalesef, üniversite
camiamızda, akademik saygınlığa yakışmayan bu suçu işleyen öğretim üyelerine az
sayıda da olsa rastlanmaktadır. Bizler, akademik olgunluğa sahip bireylerin bu
suçu hiç işlememesini arzu etmekle birlikte, bu suçu işleyenlerin veya buna
yeltenenlerin de işledikleri intihal suçunun cezasız kalmaması gerektiğini
düşünüyoruz. Arkadaşlarımız tarafından sunulan teklif gerekçesinde, Danıytayın
15 Nisan 2013 tarih ve 19088 sayılı Kararı’yla intihalin suç olmaktan
çıkarıldığı söylenmektedir.
Değerli
arkadaşlar, ilgili Danıştay kararı intihali suç olmaktan çıkarmaktan çok
“Kanunsuz suç ve ceza olmaz.” kuralı gereği, intihal suçunun daha önce YÖK
Disiplin Yönetmeliği’ne göre cezalandırılmasına karşı çıkmış ve bu konuda yasal
bir düzenleme olması gerektiğini söylemişti. Biz de bu boşluğu doldurmak üzere,
biliyorsunuz, 2547 sayılı Yasa’da 14 Mart 2014 tarihli 6528 sayılı Yasa’yla
bir değişiklik yaptık. 14 Mart 2014 tarihli 6528 sayılı Millî Eğitim Temel
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun’un 7’nci maddesinde şu değişiklik yapılmıştı: 
“MADDE 7 –
4/11/1981 tarihli ve 2547 sayılı Yükseköğretim Kanununun 53 üncü maddesinin (b)
fıkrası aşağıdaki şekilde değiştirilmiştir.
‘b. Öğretim
elemanları, memur ve diğer personele uygulanabilecek disiplin cezaları uyarma,
kınama, yönetim görevinden ayırma, aylıktan kesme, kademe ilerlemesinin
durdurulması, üniversite öğretim mesleğinden çıkarma ve kamu görevinden çıkarma
cezalarıdır. Hangi fiillere hangi disiplin cezasının uygulanacağı, bu bentte
sayılan kişilerin disiplin işlemleri ve disiplin amirlerinin yetkileri, Devlet
memurlarına uygulanan usul ve esaslar da göz önüne alınmak suretiyle
Yükseköğretim Kurulunca düzenlenir.’”
Görüldüğü gibi,
bu yasal değişiklik, YÖK’e yasal olarak disiplin suçlarını ve bunlara verilecek
cezaları belirleme yetkisi vermektedir. Yükseköğretim Kurulu Başkanlığı bu
yasaya dayanarak Disiplin Yönetmeliği’yle ilgili revizyon çalışmalarını
sürdürmektedir ve önümüzdeki hafta bitirilmesi planlanan bu çalışma sonucu
intihal suçuna verilecek cezalar yasal bir dayanak kazanmış olacaktır. 
Bu yasa
değişikliği ve buna göre güncellenecek Disiplin Yönetmeliği, Sayın Binnaz
Toprak ve arkadaşlarının verdiği kanun teklifinin gerekçelerinde sunulan haklı
kaygıları gidereceği için bu konuda yeni bir yasal düzenlemeye gerek olmadığını
düşünüyoruz. 
İntihalin hiç
olmadığı bir akademik dünyamız olması dileğiyle hepinize saygılar sunuyorum.
(AK PARTİ sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum…
MUHARREM İNCE
(Yalova) – Yoklama istiyoruz.
BAŞKAN –
Yoklama?
MUHARREM İNCE
(Yalova) – Evet.
KAMER GENÇ
(Tunceli) – 61’inci maddeye göre son söz milletvekilinindir. 
BAŞKAN – Yoklama
talebi var.
KAMER GENÇ
(Tunceli) – Efendim, bakın, 37’nci maddeye göre komisyon ve Hükûmet önce
konuşabilir. Bakın, burada önce Hükûmete ve komisyona söz vermeniz lazımdı,
arkasından milletvekiline vermeniz lazım ama önce milletvekilleri konuştuğu
için… 61’inci maddeye göre son söz milletvekilinindir, ona göre söz istiyorum
efendim.
BAŞKAN – Sayın
Genç, şimdi, 37’nci maddeye uygun olarak uygulama yapıyoruz.
KAMER GENÇ
(Tunceli) – Efendim, 37’nci maddeye göre, bakın, Sayın Başkan…
BAŞKAN – Dikkat
ederseniz 37’nin ikinci paragrafına göre uygulama yaptık. Sizin talebinizi
dikkate alamayacağım.
KAMER GENÇ
(Tunceli) - Efendim, bakın, 37’nci maddeyi okursanız, önce Hükûmet ve komisyon,
arkasından da teklif sahibi milletvekili ve başka bir milletvekili konuşur ama
siz önce Hükûmet ve komisyona söz vermediniz, milletvekillerine verdiniz. Son
konuşmayı Hükûmet yaptı. İç Tüzük’ün 61’inci maddesine göre, “Son söz
milletvekilinindir.” prensibine göre ben söz istiyorum efendim. 
BAŞKAN – Şimdi,
Sayın Genç…
KAMER GENÇ
(Tunceli) – Yani keyfî tüzük uygulayabilirsiniz. 
BAŞKAN – Sayın
Genç, bir dakika, müsaade eder misiniz, yargılamayın lütfen, ben sizi dinledim.
Şu anda 37’nci maddeye göre görüşüyoruz. 
KAMER GENÇ
(Tunceli) – Efendim, 37’nci madde…
BAŞKAN – Bir
dakika, müsaade edin. 
KAMER GENÇ
(Tunceli) – 61’inci madde genel bir madde…
BAŞKAN – Müsaade
eder misiniz?
KAMER GENÇ
(Tunceli) – Evet, buyurun. 
BAŞKAN – Sayın
Toprak görüşlerini bildirdi, Sayın Oyan görüşlerini bildirdi. Bunun üzerine,
Hükûmet kendi görüşlerini bildirmek için söz istedi ve biz 37’nci maddeye göre
görüşüyoruz. 
KAMER GENÇ
(Tunceli) – Efendim, 37’nci maddedeki sıraya göre önce hükûmet veya komisyon,
arkasından teklif sahibi milletvekili konuşur. Siz burada önce milletvekiline
söz verdiniz, sonra Hükûmete söz verdiniz. 61’inci madde genel bir ilkedir.
Yani doğrusunu yaparsanız yapın tabii…
BAŞKAN – Peki,
buyurun Sayın Genç. 
BÜLENT TURAN
(İstanbul) – Nereye buyuruyor Sayın Başkan!
RECEP ÖZEL (Isparta)
– Ya, yoklama vardı Sayın Başkan. 
KAMER GENÇ
(Tunceli) – Ya, İç Tüzük’ü bilin, öğrenin biraz.
BAŞKAN – Sayın
milletvekilleri, lütfen müdahale etmeyin, lütfen…
KAMER GENÇ
(Tunceli) – Sayın Başkan, değerli milletvekilleri; hepinizi saygıyla selamlıyorum.

Bakın, bu
memlekette, devriiktidarınızda ne bilim kaldı ne ilim kaldı ne adalet kaldı ne
hak kaldı ne hukuk kaldı, hepsini yok ettiniz. 
Konuşmama
başlarken, evvela, Diyarbakır’da Türk Bayrağı’nı indiren zihniyeti şiddetle ve
nefretle kınıyorum. Bayrağı burada indirenin bu Hükûmet olduğunu, Hükûmetin
askere talimat verdiğini… Hiçbir suretle PKK’nın hiçbir hareketine müdahale
edilmemesi ve valilerden talimat alınmadan herhangi bir terör olayına müdahale
edilmemesi konusunda verilen talimat vardı. Eğer orada, kışlada bulunan asker o
direğe çıkan kişiye ateş etseydi, siz elbette ki gidecektiniz, orada “Benim
talimatımı nasıl dinlemiyorsun?” diye onu vuran kişileri en şiddetli şekilde
cezalandıracaktınız. Bana göre, o direğe çıkarak o bayrağı indiren kişi
milletimize, devletimize ihanet etmiştir. İhanetçilerin hak ettikleri ceza da
kanunlarda belirtilmiştir ama Türkiye’de Hükûmet yok, hiçbir kural işlemiyor.
Tayyip Erdoğan, 17 Aralık, 25 Aralıkta yaptığı yolsuzlukları örtbas etmek…
BAŞKAN
– Sayın Genç, lütfen konuyla ilgili konuşur musunuz?
KAMER
GENÇ (Devamla) – Konuya geleceğim Sayın Başkan.
…için
her türlü hileye, her türlü hukuksuzluğa başvuruyor, burada da böyle. 
Şimdi,
eski Müsteşarınız, YÖK Başkanınız, Millî Eğitim Bakanınız bir intihal suçunu işlemiş
fakat sizin zamanınızda hukuk ortadan kaldırıldığı için Danıştay bir karar
vermiş.
İHSAN
ŞENER (Ordu) – 28 Şubattaki hukuk değil mi o hukuk?
KAMER
GENÇ (Devamla) – Yani öyle bir düzenleme yapmışsınız ki Danıştayın verdiği bu
karar, kesin karardır. Arkadaşımız teklifinde diyor ki: “Bilimsel kariyeri
korumak için, intihalleri yasaklamak için, bilim hırsızlığını yok etmek için
gelin, Meclis olarak bunu suç sayabilecek bir düzenleme yapalım.” Bu gerçek
ortadayken siz eğer buna inanıyorsanız… Zaten bu biraz önce konuşan, Hükûmet
adına konuşan kişi -millî eğitimi getirdiği seviye, böyle 4+4+4’e- Türk millî
eğitim sistemini de çökertti, bilimi de çökertti -her türlü çökertmeyi- ilimle
ilgisi kalmadı Türkiye Cumhuriyeti devletinin. Kendi kafasına göre, kafasının
ermediği konularda mütalaa veriyor. Zaten doğru dürüst bir bilim adamı kariyeri
olsaydı çıkıp da bunları öne sürmezdi.
BAŞKAN
– Sayın Genç, lütfen temiz bir dille konuşun ve hakaret etmeyin.
KAMER
GENÇ (Devamla) – Efendim, tamam, temiz dille konuşuyorum.
İHSAN
ŞENER (Ordu) – Nasıl böyle konuşuyorsun, hiçbir sorumluluğun yok mu senin? 
MEHMET
METİNER (Adıyaman) – Sen ne anlarsın bilimden?
KAMER
GENÇ (Devamla) – Şimdi burada bir yorum getiriyorum. Bakın, Danıştayın kararı
ortada, Danıştay Genel Kurulu kararı karşısında eğer hukuki bir düzenleme
getirmezseniz, bundan sonra herkes istediği gibi, istediği kişinin kitaplarını,
tezlerini kopyalayacak ve bu kopyalamayı engelleyen de herhangi bir yasal
düzenleme yok. 
MEHMET
METİNER (Adıyaman) – Kaç tane kitap okudun? Siz ne anlarsınız?
KAMER
GENÇ (Devamla) – Dolayısıyla, bu yasal düzenlemeyi kabul edin eğer tabii
hırsızlıklara karşı iseniz, bilimin birtakım cahil insanlar tarafından kopya
edilmesine karşı iseniz… İşte getirmişsiniz, hayvanat bahçesindeki bir kişiyi TÜBİKTAK’ın
başına getirmişsiniz, TÜBİKTAK’ın başına gelen hayvanat bahçesi müdürünü...(×)
İHSAN ŞENER
(Ordu) – Sen ilk önce onu doğru söylemeyi öğren!
KAMER GENÇ
(Devamla) - …ondan sonra TÜBİTAK’a rapor düzenletiyorsunuz. 
BAŞKAN – Sayın
Genç, lütfen konuya geliniz, bu size birinci ihtarımdır İç Tüzük 66’ncı maddeye
göre. Lütfen!
KAMER GENÇ
(Devamla) – Efendim, birinci ihtarınız da bunları… Bakın, benden biraz önce,
konuşan kişi demedi mi ki “Hayvanat bahçesi müdürünü getirdiniz TÜBİTAK’a müdür
tayin ettiniz.” diye ona niye müdahale etmediniz? 
MEHMET METİNER
(Adıyaman) – Siz, bu Meclise yakışmıyorsunuz! 
KAMER GENÇ
(Devamla) – Yani, şimdi, Sayın Başkan, orada o makamı biraz tarafsız şey edin.
Elbette ki
burada yapılan şey, Türkiye’de bu AKP iktidarıyla beraber, sizin iktidarınızda
bilim düşmanlığı, ilim düşmanlığı, adalet düşmanlığı aldı yürüdü. Memleketin en
temel noktalarında hak arama yolları tıkandı; Danıştay kalmadı, Yargıtay
kalmadı, Anayasa Mahkemesi kalmadı… 
MEHMET METİNER
(Adıyaman) – İyi ki de kalmadı!
KAMER GENÇ
(Devamla) – …ve her türlü hırsızlık ve yolsuzluklar yapılmakta ama bunlar
örtbas edilmektedir, bunların karşısında maalesef hiçbir direnç
gösterilmemektedir. Bunun cezasını çok ağır göreceksiniz, yarın çocuklarınız,
sizin burada yaptığınız bu düzenlemelerden dolayı, sizlere lanet okuyacaklar,
bunu bilmenizi istiyorum. 
MEHMET METİNER
(Adıyaman) – Bizimle gurur duyacaklar. 
KAMER GENÇ
(Devamla) – Onun için siz de bu lanetliği önlemek için gelin bundan sonra bir
dönüş yapın. Şu memlekete demokrasi…
(Mikrofon
otomatik cihaz tarafından kapatıldı)
KAMER GENÇ
(Devamla) - Teşekkür ederim. (CHP sıralarından alkışlar) 
MEHMET METİNER
(Adıyaman) – CHP’nin siyasal sistemini değiştiriyoruz biz. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
milletvekilleri, alınan karar gereğince, sözlü soru önergeleriyle diğer denetim
konularını görüşmüyor, gündemin "Kanun Tasarı ve Teklifleri ile Komisyonlardan Gelen Diğer
İşler" kısmına geçiyoruz. 
1'inci sırada
yer alan, Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifi ve Anayasa Komisyonu Raporu'nun görüşmelerine kaldığımız yerden
devam edeceğiz.

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın'ın; Türkiye Büyük Millet Meclisi İçtüzüğünde
Değişiklik Yapılmasına Dair İçtüzük Teklifi ile Tunceli Milletvekili Kamer
Genç'in; Türkiye Büyük Millet Meclisi İçtüzüğünün Bir Maddesinin Değiştirilmesi
Hakkında İçtüzük Teklifi ve Anayasa Komisyonu Raporu (2/242, 2/80) (S. Sayısı:
156)
BAŞKAN -
Komisyon? Yok.
Ertelenmiştir.
2'nci sırada yer
alan, Devlet Sırrı Kanunu Tasarısı ve Avrupa Birliği Uyum Komisyonu ile Adalet
Komisyonu Raporlarının görüşmelerine kaldığımız yerden devam edeceğiz.

2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
BAŞKAN -
Komisyon? Yok.
Ertelenmiştir.
3'üncü sırada yer alan, Türk Ceza
Kanunu ile Bazı Kanunlarda Değişiklik Yapılmasına Dair Kanun Tasarısı ile Tokat
Milletvekili Reşat Doğru'nun; Ardahan Milletvekili Ensar Öğüt'ün; İstanbul
Milletvekili Erdoğan Toprak'ın; İstanbul Milletvekili Sebahat Tuncel'in; Bursa
Milletvekili Sena Kaleli'nin; Gaziantep Milletvekili Mehmet Şeker ve 7
Milletvekilinin; Antalya Milletvekili Yıldıray Sapan'ın; Eskişehir Milletvekili
Kazım Kurt ve İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Sebahat Tuncel'in; İstanbul
Milletvekili Mahmut Tanal'ın; Bursa Milletvekili Aykan Erdemir'in; İstanbul
Milletvekili Mahmut Tanal'ın; Ankara Milletvekili Levent Gök'ün; Barış ve
Demokrasi Partisi Grup Başkanvekili Bingöl Milletvekili İdris Baluken'in;
İstanbul Milletvekili Mustafa Sezgin Tanrıkulu'nun; Van Milletvekili Aysel
Tuğluk'un; İstanbul Milletvekili Bülent Turan ve Ankara Milletvekili Cevdet
Erdöl ile 69 Milletvekilinin; Tokat Milletvekili Reşat Doğru ve 2
Milletvekilinin; İstanbul Milletvekili Mahmut Tanal'ın; Malatya Milletvekili
Veli Ağbaba'nın; Milliyetçi Hareket Partisi Grup Başkanvekili Kayseri
Milletvekili Yusuf Halaçoğlu'nun; Gaziantep Milletvekili Mehmet Şeker'in;
Kırıkkale Milletvekili Ramazan Can ve İstanbul Milletvekili Bülent Turan ile 1
Milletvekilinin Benzer Mahiyetteki Kanun Teklifleri ile Kadın Erkek Fırsat
Eşitliği Komisyonu ile Adalet Komisyonu Raporlarının görüşmelerine kaldığımız
yerden devam edeceğiz.

3.- Türk Ceza Kanunu ile Bazı Kanunlarda Değişiklik
Yapılmasına Dair Kanun Tasarısı ile Tokat Milletvekili Reşat Doğru'nun; Ardahan
Milletvekili Ensar Öğüt'ün; İstanbul Milletvekili Erdoğan Toprak'ın; İstanbul
Milletvekili Sebahat Tuncel'in; Bursa Milletvekili Sena Kaleli'nin; Gaziantep
Milletvekili Mehmet Şeker ve 7 Milletvekilinin; Antalya Milletvekili Yıldıray
Sapan'ın; Eskişehir Milletvekili Kazım Kurt ve İstanbul Milletvekili Mustafa
Sezgin Tanrıkulu'nun; İstanbul Milletvekili Mahmut Tanal'ın; İstanbul
Milletvekili Sebahat Tuncel'in; İstanbul Milletvekili Mahmut Tanal'ın; Bursa
Milletvekili Aykan Erdemir'in; İstanbul Milletvekili Mahmut Tanal'ın; Ankara
Milletvekili Levent Gök'ün; Barış ve Demokrasi Partisi Grup Başkanvekili Bingöl
Milletvekili İdris Baluken'in; İstanbul Milletvekili Mustafa Sezgin
Tanrıkulu'nun; Van Milletvekili Aysel Tuğluk'un; İstanbul Milletvekili Bülent
Turan ve Ankara Milletvekili Cevdet Erdöl ile 69 Milletvekilinin; Tokat
Milletvekili Reşat Doğru ve 2 Milletvekilinin; İstanbul Milletvekili Mahmut
Tanal'ın; Malatya Milletvekili Veli Ağbaba'nın; Milliyetçi Hareket Partisi Grup
Başkanvekili Kayseri Milletvekili Yusuf Halaçoğlu'nun; Gaziantep Milletvekili
Mehmet Şeker'in; Kırıkkale Milletvekili Ramazan Can ve İstanbul Milletvekili
Bülent Turan ile 1 Milletvekilinin Benzer Mahiyetteki Kanun Teklifleri ile
Kadın Erkek Fırsat Eşitliği Komisyonu ile Adalet Komisyonu Raporları (1/918,
2/14, 2/25, 2/67, 2/214, 2/218, 2/335, 2/542, 2/571, 2/577, 2/876, 2/960,
2/1060, 2/1087, 2/1369, 2/1648, 2/1675, 2/1830, 2/1864, 2/1883, 2/1941, 2/1973,
2/1982, 2/2115, 2/2149) (S. Sayısı: 592)(x)
BAŞKAN –
Komisyon? Burada.
Hükûmet? Burada.
6/6/2014 tarihli
99’uncu Birleşimde, İç Tüzük’ün 91’inci maddesine göre temel kanun olarak
görüşülen tasarının birinci bölümü üzerindeki görüşmeler tamamlanmıştır. 
Şimdi ikinci
bölümün görüşmelerine başlıyoruz. İkinci bölüm 29 ila 55’inci maddeleri
kapsamaktadır.
İkinci bölüm
üzerinde grupları adına, Milliyetçi Hareket Partisi Grubu adına Konya
Milletvekili Sayın Faruk Bal konuşacak.
Buyurun Sayın
Bal. (MHP sıralarından alkışlar)
MHP GRUBU ADINA
FARUK BAL (Konya) – Sayın Başkan, değerli milletvekilleri; ikinci bölüm üzerine
Milliyetçi Hareket Partisinin görüşlerini açıklamak üzere huzurunuzdayım. Yüce
heyeti saygıyla selamlıyorum.
Bu bölümde
Yargıtayla ilgili düzenlemeler bulunmaktadır. Bayrakla ilgili konuda, buradan
hareket ederek konuşmanın son kısmında bir değerlendirme yapacağım.
Tabii ki 2004 yılında Adalet ve
Kalkınma Partisi, Ceza Kanunu, Ceza Muhakemesi Kanunu, Kabahatler Kanunu’nu
değiştirerek Türk hukukunda oluşmuş içtihatları, hafızayı ve kültürü sanki
Mao’nun kültür ihtilali gibi ortadan kaldırdıktan sonra bir mesele hallettiğini
zannederek 2007 yılında yargının siyasallaştırılması amacıyla tasarruflarından
ilkini ortaya koydu. Bu, Yargıtayın üye sayısını 150’ye indirmek ve orada
zülfüyâra dokunan üyeleri tasfiye etmek için düzenlenmiş bir tasarıydı, bunu
kanunlaştıramadı. Arkasından 2010 yılında, on seçime bedel “Mezardakileri
kaldırın, oy verdirin.” söylemleriyle yargının denge ve denetim mekanizmalarını
bozan ve kendi içerisinde denetimsiz ve denge organları bozulmuş olan yargıyı
siyasallaştırmak istedi. Yargıyı böyle siyasallaştırabilmek amacıyla AKP,
milletimizin kadına olan saygısını, çocuğa olan sevgisini, şehit, dul ve
yetimlerine karşı olan şefkatini, engelliye olan muhabbetini, hatta hiç ilgisi
yokken başörtüsünü bile suistimal etti, milleti aldattı, kandırdı ve 2010
tarihindeki Anayasa değişikliğiyle yargıda bir siyasi yapı oluşturdu. Şimdi bu
siyasi yapının işleyişinden Adalet ve Kalkınma Partisi şikâyetçi. Ne zaman? 17,
25 Aralık büyük yolsuzluk operasyonunu yargı başlattığı zaman şikâyetçi. Yani,
rüşvet, kara para aklama gibi vahim suçların… Hükûmet, 4 bakanına, onların
çocuklarına ve Başbakana kadar uzanan bir yolsuzluk operasyonundan sonra yeni
bir devre girdi. Bu devir içerisinde AKP, 2010 tarihinde inşa etmiş olduğu,
dengesiz ve denetimsiz bir duruma getirmiş olduğu yargıyı “paralel devlet”
nitelemesiyle hasım göstermekte ve ilan ettiği bu paralel devlete karşı da
istiklal mücadelesi vermektedir. 
Değerli
milletvekilleri, Türk milleti İstiklal Harbi’nin ne demek olduğunu bilir.
İstiklal Harbi’nin mührü arkamızdaki vecizede yazılıdır: “Hâkimiyet kayıtsız
şartsız milletindir.” İşte, İstiklal Harbi’nin mührü budur. Yapılmış olan
İstiklal Harbi’yle de Türkiye Cumhuriyeti devleti kurulmuştur.
Şimdi, bu
devletin geldiği hâle bakalım. Orada bir paralel devlet var, AKP'nin görmediği
bir paralel devlet var. Bu paralel devlet “Analar ağlamasın.” söylemi adı
altında dağdan indirilen PKK terör örgütü mensupları, teröristler şehirlere,
mezralara, ilçelere, köylere, illere yerleştiler. Bunlar gece silahlı, gündüz
külahlı. Geçtiğimiz seçim süreci içerisinde vatandaşın seçme ve seçilme
hürriyetini yok ederek tehditle aday gösterdiler, tehditle oy aldılar ve
arkasından da vatandaştan, PKK’ya “vergi” adı altında -altını çiziyorum-
Türkiye Cumhuriyeti devletinin vatandaşlarından haraç topladılar, toplamaya
devam ediyorlar. 
İkincisi:
PKK’ya “asker” adı altında -altını çiziyorum- dağa militan topladılar,
gitmeyenleri zorla kaçırdılar. Şimdi “Analar ağlamasın.” diyenler Diyarbakır’da
ağlayan anaların hâlini görmemezlikten geliyor, onların vicdan sızlatan evlat
acısına ortak olmamaya gayret gösteriyorlar.
Üçüncüsü:
“Asayiş birlikleri” adı altında birtakım gençlere üniformalar giydirerek
devletin polisine, devletin askerine varana kadar kimlik kontrolleri
yapıyorlar. 
Dördüncüsü:
Önemli gördüğü olaylarda “Devletin mahkemesine gitmeyeceksin, bana geleceksin.”
diyerek gece silahla tehdit, gündüz külahla hüküm kurmaktadırlar.
Bütün
bunlar nedir değerli arkadaşlarım? Bütün bunlar, “Hâkimiyet kayıtsız şartsız
milletindir.” diyen, İstiklal Harbi’yle elde edilen bu mukaddes ve mübarek
vecizenin ortaya çıkarmış olduğu hükümranlık hakkının paylaşılması demektir.
Vergi toplamak bir devletin hükümranlık hakkıdır. Türkiye Cumhuriyeti devleti,
AKP’nin devriiktidarında birtakım teröristleri vergi toplayan bir unsur hâline
getirmiştir. Askere almak hükümranlık hakkının ortaya konması demektir. Bir
devlet ancak askere alabilirse devlet olduğunu ortaya koyabilir. Şimdi, PKK
terör örgütü, kendi dağ unsurlarına eleman toplayabilmek için “asker” adı
altında Güneydoğu Anadolu Bölgesi’nde 15 yaşındaki gencecik çocukları militan
olarak dağa götürüp terörist olarak yetiştirmektedir. Bir devletin hükümranlık
hakkı asayişi kontrol etmekle ve devletin vatandaşlarının can ve mal
güvenliğini korumakla ortaya çıkar. Hükümranlık hakkı asayişi kontrol görevini
vermektedir. Şimdi, AKP’nin devriiktidarında “açılım” denilen yıkım projesiyle
PKK terör örgütünün elemanları teröristler Güneydoğu Anadolu Bölgemizde asayiş
kontrolü yapar hâle gelmişlerdir. Bir devletin hükümranlık hakkı yani eğer
hâkimiyet kayıtsız ve şartsız millete ait ise ancak yargılamayı o devletin
unsurları yapabilir. Şimdi, AKP’nin “açılım” adı altındaki yıkım projesinin
sonucu Güneydoğu Anadolu Bölgesi’nde PKK’nın birtakım yargılama faaliyetleriyle
karşı karşıyayız. En son, değerli milletvekilleri, Türkiye Cumhuriyeti
devletinin varlığının timsali, Türk milletinin varlığının timsali ay yıldızlı
al bayrağımızı, Türkiye Cumhuriyeti devletinin, iç ve dış tehditlere karşı
korumakla görevli bir silahlı birliğinde, birtakım terörist hareketler
neticesinde, birisi çıkarak ay yıldızlı, nazlı Türk Bayrağı’nı oradan indirme
haysiyetsizliğini, şerefsizliğini ortaya koymuştur. Bu haysiyetsiz ve şerefsiz
eylemin bir cezası vardır. Bu cezayı geçmişte Türk Silahlı Kuvvetleri
vermiştir. Güney Kıbrıs Rum Kesimi’nde Solomos adındaki gereksiz bir düşünceye
mensup kişi Türk Bayrağı’nı indirmek için göndere çıktığında yere
indirilmiştir. Türk Bayrağı indirilemez ancak onu indirmek için göndere çıkan
indirilir. Evet, maalesef, bunların sebebi hikmeti AKP’nin uygulamış olduğu
yıkım projesidir. 
Değerli arkadaşlarım, bu yıkım projesi
kapsamı içerisinde PKK terör örgütü üyeleri, teröristleri, militanları dağdan
şehre indirilirken güvenlik güçlerinin eli kolu bağlanmıştır. Operasyon için
yetki valilerden izin şartına bağlanmıştır. Valiler izin vermemektedir.
Dolayısıyla, Türk Silahlı Kuvvetlerinin ve emniyet mensuplarının eli kolu
bağlanmıştır. Geçmişte büyük hizmetleri görülen, merkez operasyon gücü olarak
tanımlanan emniyet teşkilatı içerisindeki özel güvenlik güçleri bulundukları
görevlerden alınmış, inşaat birimlerine, trafik birimlerine gönderilmiştir ve
ortaya hazin bir netice çıkmıştır. O hazin neticeyi de işte görüyoruz.
Diyarbakır-Bingöl kara yolu on yedi gündür PKK terör örgütleri tarafından
kapatılmıştır. Türkiye’de seyahat hürriyeti mi vardır? Bir PKK terör örgütünün
unsuru eğer iki vilayet arasındaki yolu on yedi gün kapatabiliyor ve onu açmaya
devletin kudreti, devletin gücü yetmiyorsa “Hâkimiyet kayıtsız şartsız
milletindir.” lafının anlamı kalmamıştır, o bölgede hâkimiyet kayıtsız şartsız
PKK terör örgütüne geçmiştir. Niçin siz engelleyemiyorsunuz bunu? Bir devletin
valisi çıkıyor, diyor ki: “PKK terör örgütü askerlerimize ateş etmiştir ancak
askerlerimiz karşılık vermemiştir.” Bu ne iştir? Bu nasıl bir iştir? Bir vali
nasıl böyle bir laf edebilir? Nasıl vali olarak orada durabilir? Bir başka
şapşal adam çıkıyor, diyor ki: “Sayın Erdoğan ve Öcalan’ı takdir ediyorum.”
Sana mı kalmış PKK terör örgütünü takdir etmek? Eğer PKK terör örgütünü takdir
ediyor isen o takdirde valilik makamında işin ne senin? Böyle lüzumsuz işlerin
hepsinin sebebi, müsebbibi AKP’nin yıkım projesi ve valilere vermiş olduğu
talimatlar olmuştur. 
Biz diyoruz ki
bayrakları bayrak yapan üstündeki kandır, toprak eğer uğrunda ölen varsa
vatandır. İşte, geldiğimiz nokta budur değerli arkadaşlarım. 
(Mikrofon
otomatik cihaz tarafından kapatıldı) 
FARUK BAL
(Devamla) - Bu noktada, ülkemizin, milletimizin ve geleceğimizin iyi bir
şekilde değerlendirilebilmesi ve geleceğe daha ümitli bakabilmemiz için bizim
söylememiz yetmiyor, Adalet ve Kalkınma Partisi Grubunun içerisindeki değerli
vatansever milletvekillerinin de söyleyeceği bir söz olması gerekiyor diyor,
hepinizi saygıyla selamlıyorum. (MHP sıralarından alkışlar)
BAŞKAN –
Teşekkür ederim. 
Cumhuriyet Halk
Partisi Grubu adına Uşak Milletvekili Dilek Akagün Yılmaz konuşacak. 
Sayın Yılmaz,
şahsınız adına da konuşacağınız için sürenizi birleştiriyorum, on beş dakika. 
Buyurun Sayın
Yılmaz. 
CHP GRUBU ADINA DİLEK AKAGÜN YILMAZ
(Uşak) – Sayın Başkan, sayın milletvekilleri; bugün burada pek çok arkadaşımız
bayrağımızla ilgili duyarlılığını dile getirdi. Elbette hepimizin duyarlılığı
bayrağımızdır; egemenliğimizin simgesidir bayrak, bu ülkenin bağımsızlığının
simgesidir, bu ülkenin Kurtuluş Savaşı’nın simgesidir, o nedenle bayrak
konusunda hepimizin duyarlı olması çok normaldir, duyarlı olmazsak zaten
anormaldir. 
Ancak, ben bir duyarlılığı daha
anlatmak istiyorum size. Dün, zannederim, İran Devlet Başkanı Ruhani geldi.
Bütün devlet başkanları geldiğinde önce Anıtkabir’e giderler ancak ne hikmetse
Ruhani, Anıtkabir’e gitmedi, devlet töreni yapılmadı. Ben bunun hesabını
soruyorum şimdi AKP Grubundan: Neden böylesi bir şeye izin verildi? Eğer bizim
kurucumuz ve gerçekten de bu ülkenin kurucusu, temsilcisi, Kurtuluş
Savaşı’mızın ve devrimlerin, bu Meclisin kurucularından olan Kemal Atatürk’ün
Anıtkabir’inin ziyaretine eğer gidilmiyorsa o zaman o devlet başkanı bu ülkeye
gelmez, eğer geliyorsa da onu mutlaka Anıtkabir’e götürürsünüz. Sadece bayrakla
ilgili duyarlılıkları dile getirmek yetmiyor. Sayın milletvekilleri, Sayın Grup
Başkan vekili; bu konuda da, Ruhani’nin Anıtkabir’e gitmemesi konusunu da ben
sizlerden kınamanızı istiyorum. 
Şimdi, özellikle bayrak konusunda… Bu,
sadece tek olan bir olay değil, bugün grubun grup toplantısında Genel
Başkanımız da söyledi ama daha önce de 21 Mart 2013’te o terörist Abdullah
Öcalan’ın mitingini yaptırdınız Diyarbakır’da, 21 Martta. Ne oldu orada? Türk
Bayrakları yoktu ama PKK bayrakları vardı, sesinizi çıkarmadınız ona. Ardından
Bodrum’da, baba bir düğünde Türk Bayrağı asmak istedi evine, ona izin
verilmedi. Neymiş efendim: “Türk Bayrağı tahrik unsuru oluyormuş.” Bakın, işte
siz böylesine bir ortamı yarattınız, bunlara izin verdiniz ve o nedenle de
insanlar neredeyse düğünlerinde bile Türk Bayrağı’nı asamaz konuma
getirildiler. 
Şimdi, bu konuda bayrak indirilirken
görevli komutanlar baktı diye Sayın Başbakan da tepkisini koyuyor ama öbür
taraftan da Bülent Arınç diyor ki: “Biz bu konuda siyasi bir karar aldık,
siyasi bir tavır aldık, o nedenle oradaki askerler buna ses çıkarmadı.” Bugünkü
gelinen ortama siz neden oldunuz, AKP Grubunun bu çözülme süreci neden
olmuştur. Bunun bütün halkımız tarafından bilindiğine ben eminim. Eğer şimdiye
kadar görmeyenler de varsa artık bundan sonra göreceklerdir eminim.
Yalnız,
ben size bir şeyden daha bahsetmek istiyorum. 5 Haziran günü burada, Genel
Kurulda bir başka şey daha oldu sevgili arkadaşlar. Ülkemizin kurucusu,
Kurtuluş Savaşı’mızın muzaffer komutanı ve devrimlerimizin asıl babası olan
Kemal Atatürk’e buradan bir hakaret yapıldı. Bu hakaret neydi? Ben burada
duymayan insanlara da bunu duyurmak istiyorum. Adil Zozani -HDP Grubundan bir
Milletvekili- aynen şöyle söyledi: “Kemalizm dediğiniz şey bir parça Hitler,
bir parça Mussolini’dir.” dedi ve bu konuda bizim Büyük Önderimiz Atatürk’e
hakaret etti ancak bu konuda ne Meclis Başkanlığından ne de bir başkasından
tepki geldi. Bizim grup başkan vekilimiz çıktı ve tepkisini gösterdi. Adil
Zozani’nin burada olmasını ben gerçekten isterdim. Bugün özellikle onlara cevap
vermek için, bu konuda, Atatürk’e dil uzatanlara cevap vermek için bir hazırlık
yaptım. 
Aynı
zamanda HDP Grubuna şunu hatırlatmak istiyorum: Kendi içlerinde bir sürü milletvekili
konumunda olan o insanlar, önceden Cumhuriyet Halk Partisinin il başkanlığını,
ilçe başkanlığını ve milletvekilliğini yaptılar. Bunu yapanlar şimdi Cumhuriyet
Halk Partisine, kurucusuna bu şekilde bir saldırı yapıyorlar, aynı zamanda
Türkiye Büyük Millet Meclisine de bir saldırı yapıyorlar. 
Ben,
Mussolini ve Hitler’le ilgili Atatürk’ün söylediği bir sözden burada bahsetmek
istiyorum. Atatürk diyor ki: Dünya nimetlerinin emperyalist ülkeler tarafından
pervasızca paylaşıldığını ve bu paylaşma esnasında gelişmemiş ülkelerin
tarihten silindiğini belirterek “İtalya faşizm ideolojisine dört elle
sarılmış. Bu ülkenin diktatörü olan Mussolini ülkesinin 8 milyon faşist
gencinin süngüsü üzerinde yaşadığını haykırıp duruyor. İtalyan gençlerine kara
gömlekler giydirerek çoktan tarihe gömülmüş bulunan Roma İmparatorluğu’nu
yeniden kurmayı bu şartlandırılmış gençlere aşılamaya çalışıyor. 
Almanya’da
Hitler’in yaratarak geliştirmekte olduğu Nazilik de faşizmin bir başka büyük,
tehlikeli benzeridir. Hitler bir ırkçıdır, dikkat buyurunuz, milliyetçi
demiyorum, ırkçıdır. Alman ırkını en üstün ırk olarak gören bir mecnundur, bir
delidir. Tekmil Alman gençliğini peşine takmış, onlara bu ideali aşılamıştır.
Faşizmin de Nazizm’in de sonu yoktur. Halkı ve gençliği sürekli olarak heyecan
içinde tutmak için durmadan silahlanmak, sağa sola tehditler savurarak ayakta
kalmak zorundadırlar. Bu işin sonucu ise savaştır ve bu savaşın sonunda ne
faşizmin ne de Nazizm’in ayakta kalmasına olanak göremiyorum.” diyor. Bakın,
bunu Büyük Önderimiz Atatürk İkinci Dünya Savaşı’nın çıkmasından yıllar önce
söylüyor ve Mussolini’yi de Hitler’i de birer faşist olarak nitelendiriyor ama
buradaki bu aymaz ve kendisini bilmez bir milletvekili bizim Atatürk’ümüze dil
uzatıyor. 
Ben buradan
özellikle şunu talep ediyorum, Meclis Başkanlığından da yazılı olarak talep
ettim: Atatürk’e “Nasyonel sosyalisttir.” diyen, “Biraz Mossolini’dir, biraz
Hitler’dir.” diyen bu HDP milletvekilinin Meclisten ve Cumhuriyet Halk
Partisinden ve milletimizden özür dilemesi sağlanmalıdır. Bu yazılı talebim
gerçekleştirilmediği takdirde bu konuda ben, yargı yolu da dâhil olmak üzere
her türlü çabayı göstereceğime buradan bütün milletimizin önünde söz veriyorum.

Şimdi, bu çözüm
süreciyle ilgili de birkaç şey söylemek istiyorum. 
Hepimiz
biliyoruz ki bu “çözüm süreci” denilen olayda, çözülme sürecinde Tayyip
Erdoğan, Öcalan’la bu çözülme sürecini başlattığında ve HDP milletvekillerini
göndererek Kandil’le birlikte bu çözülme sürecini başlattığında biz karşısına
neler çıkabileceğini söyledik. Şimdi PKK yolları kesiyor, çocukları kaçırıyor,
insanları kaçırıyor ve karakolların yapımına karşı çıkıyor, orada “Benim
elimdedir artık buradaki hâkimiyet.” diyor, bunu hep beraber görüyoruz. Bu
tamamen Hükûmetin yapmış olduğu yanlışlıkların sonucudur.
Hakan Fidan
Oslo’da ortaya çıkan ses kayıtlarında ne demişti? Demişti ki PKK’lılara: “Eğer
sizin hoşunuza gitmeyen komutan varsa, hoşunuza gitmeyen vali varsa biz onu
değiştiririz.” Değiştirdiniz ve değiştirdiğiniz o valiler şimdi her türlü
saldırı karşısında “Aman süreç zarar görmesin, aman Başbakan bize kızmasın.”
diye susuyorlar, herhangi bir müdahalede bulunmuyorlar, orada devletin gücünü
ve otoritesini göstermekten artık vazgeçmiş durumdalar.
Şimdi, elinde
silah tutan Kandil’deki teröristler ise diyorlar ki: “HDP’yi de tanımıyoruz.”
Tabii ki Başbakanı da tanımıyorlar, tabii ki Öcalan’ı da tanımıyorlar, “Elinde
silah tutan kim ise artık onun hükmü vardır.” diyorlar ve ayaklanmaya
çağırıyorlar ve insanları ayağa kalkmaya çağırıyorlar, isyana çağırıyorlar.
Şimdi, siz
onlara “Silah bırakın da gidin.” dediniz ya, daha sonra da Başbakan “Silah
bırakmadan da gidersiniz isterseniz, gidin.” demişti. Bu aslında örtülü aftı, o
teröristlere örtülü aftı. “O suçu işleyenler yurt dışına çıkabilir ya da serbestçe
bu ülkede gezebilir.” dediniz ama bizim kumpas mağduru olan askerlerimizi,
milletvekillerimizi ne yazık ki cezaevlerinde tuttunuz. Bunlara sizler neden
oldunuz. İşte sizin neden olduğunuz bugünkü olaylar sonucunda da artık
teröristler önü alınamaz bir şekilde herkesi tehdit ediyorlar, hepimizi tehdit
ediyorlar.
“Öcalan’a
özgürlük.” diyorlar, “Askerler çekilsin tamamen.” diyorlar, “Çocuklar dağda
kalsın, orada eğitim vereceğiz.” diyorlar, “özerklik” diyorlar; bunu dağdaki
PKK’lılar söylüyor. PKK’lıların sözcüsü konumunda olan HDP milletvekillerinden,
yine, Demir Çelik, Taraf gazetesinde 28 Nisan 2014’te aynen şunu söylüyor,
diyor ki: “Türkiye 25 ayrı etnik bölgeye bölünsün -yani ırk temelinde bölünsün
diyor- ayrı bayrak olsun, ayrı meclis olsun, ayrı başkent olsun, kamuda ve
eğitimde ayrı dil olsun, ayrı polis gücü olsun, özerk bölge ve siyasi statü
olsun.” Buna ne dersek deyin, siz ister “özerklik” deyin ister “Yerel
yönetimleri güçlendireceğiz.” deyin, bunun adı federasyondur, bunun sonu
bağımsızlığa gider. Bunu hepimiz görüyoruz ama ne yazık ki Başbakan görmüyor,
sizler görmüyorsunuz. Tayyip Erdoğan ne dedi? Onların Anayasa Uzlaşma
Komisyonuna verdikleri bu önerge zamanında “Eyalet sistemi neden olmasın.”
dedi. Yani orada bir uzlaşma olduğu görülüyor, Anayasa Uzlaşma Komisyonunun
önergelerinde de bunlar belli zaten. Biraz önce Grup Başkan Vekili Hanımefendi
şunu söyledi: “Tek vatan” dedi, “tek bayrak” dedi ama “tek dil” diyemedi. Bunu
gözlemledim ben. Demek ki artık Türkçenin resmî dil olmasından vazgeçildiğini
gözlemliyorum. Acaba böyle mi diye grup başkan vekilinden de soruyorum. 
Şimdi, bize
dayatılan bu “25 ayrı bölge olsun, 25 ayrı dil olsun, 25 ayrı bayrak olsun.”
aslında bize dayatılan Sevr’dir. Sevr’i dayatıyorlar bize, buna da sizler alet
oluyorsunuz. PKK dayatıyor, HDP dayatıyor ama bunu halkımızın gözünden
gizlemeye çalışıyorsunuz. 
Bizler ne
diyoruz? “Müzakereyi, Öcalan’la yapılan, PKK’yla yapılan müzakereyi bırakın.”
diyoruz, “Muhatap yasal temsilcilerdir.” diyoruz, “Muhatap Türkiye Büyük Millet
Meclisidir.” diyoruz, “Eğitim dili ve resmî dil Türkçedir.” diyoruz, “Ancak
yerel diller -Kürtçe dâhil- öğrenilmeli, kullanılmalı, yayın yasakları
olmamalı, kültürel haklar geliştirilmelidir.” diyoruz. “Ancak bizim
vazgeçmeyeceğimiz tek şey var, üniter devlet, ulus devletten asla vazgeçmeyiz.”
diyoruz. “Türkiye’yi ırk temelinde, etnisite temelinde, dil temelinde
bölemezsiniz.” diyoruz. “Ulus devlet ırkçılık değildir, siyasi bir
birlikteliktir, vatandaşların eşitlik temelinde birlikteliğidir.” diyoruz. Ama
Başbakan buna karşılık ne diyor? “Bütün milliyetçiliği ayaklar altına aldım.”
diyor, aynı zamanda eyaletler istiyor. Aynı zamanda ulusal bayramların
kutlanmasını neredeyse artık yok ediyorsunuz, Türkiye Cumhuriyeti’ni
zihinlerden ve tabelalardan silmeye çalışıyorsunuz, Andımız’ı kaldırıyorsunuz.
“Sıra ne zaman İstiklal Marşı’na gelecek?” diye de vatandaşlarımız soruyorlar.
Aynı zamanda, doğuda, artık okullarda İstiklal Marşı’nın okunamadığını, bu
konuda direnen öğretmenlerin dağa kaçırılmakla, kaldırılmakla tehdit
edildiklerini hepimiz biliyoruz. Aynı şekilde, Davutoğlu da “Ulus devlet artık
bitmiştir.” diyor, Öcalan da PKK da HDP de “Ulus devlet bitmiştir.” diyor. 
Büyükşehir
Yasası’yla idari federasyonu getirdiniz, buna doğru yol alıyorsunuz. Önce “Özel
okullarda ana dil böler.” dedi Tayyip Erdoğan, ardından “demokrasi paketi” adı
altında karşı devrim paketiyle bunu getirdiniz. 
Terör örgütünün
propagandasını serbest bıraktınız. Aynı şekilde, tüm bu işlemleri yapabilmek
için Balyoz ve Ergenekon davalarını yarattınız, yurtsever askerlerimizi, bilim
insanlarımızı ve bütün aydınlarımızı cezaevine koydunuz. Buna karşı tavır
olacaklara… Şimdi Kuzey Irak’la birleşmenin yollarını ve sınırlarımızın ortadan
kaldırılmasının yolunu arıyorsunuz. 
Ama biz Cumhuriyet
Halk Partisi olarak, bu ülkenin temsilcileri olarak şunu bilmenizi istiyoruz:
Sevr’i nasıl Kurtuluş Savaşı’yla yırtıp attıysak sizin bütün projelerinizi de
yırtıp atacağız. Onun için ben AKP milletvekillerine özellikle şunu söylüyorum:
Kendinize gelin. Nereye gittiğimizi lütfen hepiniz gözlemleyin. Bilmeyenler de,
özellikle bu HDP’nin ve Anayasa Uzlaşma Komisyonunda sizin milletvekillerinizin
de önerdiği şeylere baksınlar lütfen. İyiniyetli olan AKP milletvekillerine
buradan seslenmek istiyorum.
Şimdi, 592 sıra
sayılı Yasa Tasarı’yla ilgili aslında bölüm konuşmasını yapmak üzere gelmiştim
ama gündem o kadar sıcak ki bunlara değinmeden ve bu gerçekleri size anlatmadan
o konuya geçmek istemedim.
Şimdi, Yargıtay
Kanunu’nda da belli değişiklikler yapılıyor. Bu Yargıtay Kanunu’nda yapılan
değişikler neler? Öncelikle Yargıtay üzerinde yine bir oyun oynanıyor, daireler
yeniden şekillendiriliyor ve bu dairelerde görev alacak ya da 1.
Başkanlıklarda, daire başkanlıklarında görev alacakların görev sınırları yükseltiliyor.
Şimdiye kadar neden bunu, daha önce o Yargıtay Başkanlığında görev alacakların
görev süresini değiştirmişsiniz de şimdi yükseltiyorsunuz? Bunun bir tek nedeni
var sevgili arkadaşlar: Cemaatle yapmış olduğunuz suç ortaklığı artık bittiği
için cemaate mensup yargı mensuplarını, Yargıtay üyelerini siz oradan dağıtmayı
istiyorsunuz, o daireleri dağıtmayı istiyorsunuz. Onun için yeniden geçici
maddeyle “Bu dairelerin iş bölümü ve bu dairelerdeki bütün görevlilerin yerleri
değişecektir.” diyorsunuz. Yargıtay Başkanlığı için on yıl ve diğer
başsavcılıklar için de beş yıl süresini koyuyorsunuz. 
Şimdi ben size
şunu soracağım: Eğer siz bu hâkimlik ve savcılıkla ilgili, mesleğe yeni
alınmalarla ilgili doğru düzgün bir düzenleme yapmazsanız, gerçekten bu işi hak
edenleri almazsanız, AKP’li ya da sağ görüşlü olacak ille de yani bu iş hak
edenler değil de AKP’li olacaklar şeklinde bu düzenlemenize devam ederseniz
aynen cemaatle yapmış olduğunuz o iş birliğindeki gibi sizi arkanızdan vuracak
insanlar yeniden gündeme gelecektir. 
(Mikrofon
otomatik cihaz tarafından kapatıldı) 
DİLEK AKAGÜN
YILMAZ (Devamla) – Şimdi suç ortaklığınızın bitmesi nedeniyle bu düzenlemeleri
yeniden yapıyorsunuz. Bu düzenlemenin yapılmasının gerçek nedeni cemaatle olan
suç ortaklığınızdır. Bunu söylemek istiyorum. (CHP sıralarından alkışlar)
BAŞKAN –
Teşekkür ederim. 
Sayın Canikli,
sisteme girmişsiniz, soru için mi? 
NURETTİN CANİKLİ
(Giresun) – Sayın Başkan, konuşmacı hanımefendi bir soru yöneltti, onu
açıklamak için. 
ALİ RIZA ÖZTÜRK
(Mersin) – Hükûmete yöneltti. 
NURETTİN CANİKLİ
(Giresun) – Yok, direkt, doğrudan ismimi yani “Grup Başkan Vekili” olarak diye…

BAŞKAN - Buyurun
yerinizden. 

IV.- AÇIKLAMALAR (Devam)
6.- Giresun Milletvekili Nurettin Canikli’nin, Uşak
Milletvekili Dilek Akagün Yılmaz’ın 592 sıra sayılı Kanun Tasarısı’nın ikinci
bölümü üzerinde CHP Grubu ve şahsı adına yaptığı konuşmasındaki bazı
ifadelerine ilişkin açıklaması
NURETTİN CANİKLİ
(Giresun) – Sayın konuşmacı Türkçeyle ilgili, resmî dil konusuyla ilgili
görüşümüzü istedi, memnuniyetle arz ediyorum; Türkçe resmî dilimizdir, resmî
dil olarak sadece Türkçe kalmaya devam edecektir; bu bir. 
İkincisi:
Federasyon ya da konfederasyon ya da federal sistem, eyalet sistemi ya da bu
anlama gelebilecek buna benzer hiçbir sistem, yöntem, mekanizma devreye
sokulmayacaktır; öyle bir düşüncemiz, planımız, projemiz gizli ya da kapalı
yoktur, olmayacaktır. Arz ediyorum. 
Teşekkür ederim
Sayın Başkanım. 
BAŞKAN –
Teşekkür ederim. 

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
3.- Türk Ceza Kanunu ile Bazı Kanunlarda Değişiklik
Yapılmasına Dair Kanun Tasarısı ile Tokat Milletvekili Reşat Doğru'nun; Ardahan
Milletvekili Ensar Öğüt'ün; İstanbul Milletvekili Erdoğan Toprak'ın; İstanbul
Milletvekili Sebahat Tuncel'in; Bursa Milletvekili Sena Kaleli'nin; Gaziantep
Milletvekili Mehmet Şeker ve 7 Milletvekilinin; Antalya Milletvekili Yıldıray
Sapan'ın; Eskişehir Milletvekili Kazım Kurt ve İstanbul Milletvekili Mustafa
Sezgin Tanrıkulu'nun; İstanbul Milletvekili Mahmut Tanal'ın; İstanbul
Milletvekili Sebahat Tuncel'in; İstanbul Milletvekili Mahmut Tanal'ın; Bursa
Milletvekili Aykan Erdemir'in; İstanbul Milletvekili Mahmut Tanal'ın; Ankara
Milletvekili Levent Gök'ün; Barış ve Demokrasi Partisi Grup Başkanvekili Bingöl
Milletvekili İdris Baluken'in; İstanbul Milletvekili Mustafa Sezgin
Tanrıkulu'nun; Van Milletvekili Aysel Tuğluk'un; İstanbul Milletvekili Bülent
Turan ve Ankara Milletvekili Cevdet Erdöl ile 69 Milletvekilinin; Tokat
Milletvekili Reşat Doğru ve 2 Milletvekilinin; İstanbul Milletvekili Mahmut
Tanal'ın; Malatya Milletvekili Veli Ağbaba'nın; Milliyetçi Hareket Partisi Grup
Başkanvekili Kayseri Milletvekili Yusuf Halaçoğlu'nun; Gaziantep Milletvekili
Mehmet Şeker'in; Kırıkkale Milletvekili Ramazan Can ve İstanbul Milletvekili
Bülent Turan ile 1 Milletvekilinin Benzer Mahiyetteki Kanun Teklifleri ile
Kadın Erkek Fırsat Eşitliği Komisyonu ile Adalet Komisyonu Raporları (1/918,
2/14, 2/25, 2/67, 2/214, 2/218, 2/335, 2/542, 2/571, 2/577, 2/876, 2/960,
2/1060, 2/1087, 2/1369, 2/1648, 2/1675, 2/1830, 2/1864, 2/1883, 2/1941, 2/1973,
2/1982, 2/2115, 2/2149) (S. Sayısı: 592) (Devam)
BAŞKAN - Hükûmet
adına Adalet Bakanı Sayın Bekir Bozdağ konuşacak. 
Buyurunuz Sayın
Bakan. (AK PARTİ sıralarından alkışlar) 
Süreniz on
dakikadır. 
ADALET BAKANI
BEKİR BOZDAĞ (Yozgat) – Sayın Başkan, değerli milletvekilleri; sözlerimin
başında hepinizi saygıyla selamlıyorum. 
Çok önemli
değişiklikler içeren bir kanun tasarısını müzakere ediyoruz. Pek çok husus
tartışıldı, bundan sonra da elbette tartışılacaktır ama bunların içerisinde en
önemli olan husus şüphesiz ki idari yargıda da istinaf yargı yolunun
açılmasıdır. Tabii, bununla beraber esasında adli yargıda da istinaf yargı
yolunun hukukumuzda önümüzdeki zaman içerisinde devreye alınacak olmasıdır. 
İstinafta
yargılama konusu ilk derece mahkemesinin kararı değil, aksine ilk derece
mahkemesinde çözümlenen uyuşmazlığın bizatihi kendisidir. Bu sebeple istinaf
mahkemeleri, uyuşmazlığı ilk kez ele alan mahkemeler kadar yetkili
olduklarından, doktrinde ikinci birinci derece mahkemeleri olarak da
değerlendirilmektedir. İstinaf mahkemeleri, ilk derece mahkemelerinde toplanan
delilleri yeniden değerlendirebilecekleri gibi yeni delil ikamesine de izin
verirler. Bu kapsamda, istinaf mahkemeleri, duruşma açmak suretiyle tanık
dinleyebilir, keşif yapabilir. İlk derece mahkemelerine hâkim olan ilkeler yani
açıklık, sözlülük, yüz yüzelik gibi ana ilkeler istinaf mahkemeleri bakımından
da aynen geçerlidir. 
İstinaf mahkemelerinin
işleyişine baktığımızda, mahkemeler, inceledikleri konuda ilk derece
mahkemesinin kararını hukuka uygun buluyorsa istinaf başvurusunu reddedecektir.
Bu ret kararı, ilk derece mahkemesi kararının onanması anlamına gelecektir. İlk
derece mahkemesinin kararında kanunda nitelenen kesin hukuka aykırılık
sebeplerinin var olduğu kanaatine varırsa kararı bozarak ilk derece mahkemesine
gönderecektir. İlk derece mahkemesinin kararını hukuka aykırı buluyorsa istinaf
başvurusunu kabul edip yerel mahkeme kararını kaldıracak ve kendisi ilk derece
mahkemesiymiş gibi yeniden yargılama yaparak işin esası hakkında karar
verecektir. 
Adli yargının
ceza bölümünde ilk derece mahkemelerince verilmiş olup beş yılı aşan hapis
cezaları, hukuk bölümünde ise değeri 25 bin Türk lirasını aşan davalar ile
konusu parayla değerlendirilemeyen bazı hukuk davaları temyizen Yargıtayda
görülecektir. 
Bu düzenlemeyle,
ayrıca idari yargıda da istinaf yolu açılmaktadır. Orada da temyizen Danıştayda
incelenecekler ile istinafta kesinleşecek hususlar kanunda ayrı ayrı
açıklanmaktadır. 
Değerli
milletvekilleri, istinaf, esasında bizim hukukumuza yabancı bir müessese
değildir. 1879 yılından 1924 yılına kadar istinaf uygulanmıştır, 1924 yılında
yürürlükten kaldırılmıştır. Türkiye’de bugüne kadar pek çok hukukçu, Yargıtay
ve hukuk fakültelerinde araştırma yapan bilim insanları istinafın Türkiye için
bir zaruret olduğunu, kurulmamasının büyük bir eksiklik olduğunu ifade
etmişlerdir. 1932, 1963, 1977, 1978 ve 1993 yıllarında istinaf mahkemelerinin
yeniden kurulmasına ilişkin kanun tasarısı taslaklarının hazırlandığını
görüyoruz, ancak bunlar hayata geçirilememiştir. Hükûmetlerimiz döneminde bölge
adliye mahkemelerinin kurulmasına ilişkin kanun tasarısı yasalaştırılmış, şimdi
bölge idare mahkemelerinin kurulmasına ilişkin adımı da atmaktayız. Bugün
Almanya, Fransa, İngiltere, İtalya, Hollanda, İspanya, İsveç, Avusturya,
Yunanistan, Macaristan, Sırbistan gibi pek çok ülkede istinaf mahkemeleri
varlığını sürdürmekte ve buralarda faaliyetlerde bulunmaktadır. 
Birkaç hususu da
ifade etmek isterim. Bazı konuşmacılar istinafı Türkiye'nin eyaletlere
bölüneceğinin bir işareti olarak algıladılar, bu yönde değerlendirmelerde
bulundular. İfade etmek isterim ki istinaf Türkiye'yi bölecek bir iş değil,
yargıyı hızlandıracak, hak sahibinin hakkına daha erken ve daha doğru bir
şekilde kavuşmasına yardımcı olacak bir müessesedir. Eğer istinafı biz böyle
kabul edersek, bölge idare mahkemeleri on yıllardır yürürlükte. Bölge idare
mahkemeleri olduğunda Türkiye bölündü mü? Bölünmedi. Buradan böylesi bir
değerlendirme yaparak sonuç çıkarmak fevkalade yanlıştır. Bunun altını
özellikle çizmek isterim.
İstinaf yargı
yolunun açılması davaları uzatacak, vatandaşın hakkına vaktinde kavuşmasına
engel olacak, pek çok sıkıntıyı doğuracak yönündeki değerlendirmelere de
katılamıyorum. Çünkü istinaf yargıyı hızlandıracak bir müessesedir. “Gecikmiş
adalet, adalet değildir.” anlayışı gereği adaleti vaktinde tecelli ettirecek
bir müessesedir. Baktığımız zaman bugün Yargıtayda ceza dairelerinde 390 bin
dosya var, hukuk dairelerinde ise 505 bin dosya bulunmaktadır. Bunlar temyizen
incelenmesini beklemektedir. Bu düzenlemelerin hayata geçmesinden sonra cezada
davaların yüzde 90’ı istinafta kesinleşecektir, hukukta ise davaların yüzde
89’u istinafta kesinleşecektir. Dolayısıyla istinafta kesinleşen davaların
sayısı artacak, Yargıtaya giden, Danıştaya giden davaların sayısı elbette
azalacaktır. Bu ne demektir? Bir: Yargıtay daha hızla karar verecek, önündeki
dosyaları daha fazla zaman ayırarak inceleyip karara bağlayabilecektir. Ayrıca
istinaf daha süratli karar verecek ve pek çok eksikliği sanki ilk derece
mahkemesiymiş gibi gözeterek giderecek ve değerlendirecek, vatandaşımızın daha
erken vakitte hakkına kavuşmasına yardımcı olacaktır. Bu, yargı sürecini uzatan
değil yargı sürecini kısaltan ve vaktinde adaletin tecellisine yardımcı olan
önemli bir hukuk müessesesidir. Bunu doğru okumak lazım ama bu noktada maalesef
değerlendirmeler oldukça farklı. 
Peki, istinaf
çok sayıda daireden oluşacak, bunlarla ilgili kararlar arasında çelişkiler
olabilir, bu çelişkileri kim giderecek, nasıl giderecek? Baktığınız zaman, bu
çelişkileri giderecek usul yasamızda öngörülmektedir. İstinaf daireleri veya
istinaf mahkemeleri arasında içtihat farklılıkları olduğu zaman bölge adliye
mahkemeleri başkanları bunu Yargıtaya, bölge idare mahkemesi başkanları bunu
Danıştaya taşıyabilecek ve buradan alınan kararlarla içtihat farklılıkları
ortadan kaldırılarak bir birliktelik sağlanabilecek, çelişkiler ortadan
kaldırılabilecektir. 
“Şu anda mevcut
bulunan davaların durumu ne olacaktır?” sorusu çok soruldu hem Danıştayla
ilgili hem bölge adliye mahkemeleriyle ilgili. İlk derece adli ve idari yargı
mercilerinin istinaf mahkemelerinin göreve başlayacağı tarihten sonra verdikleri
kararlar istinaf mahkemelerince denetlenecek, bu tarihten önce verilmiş
kararlar sanki istinaf yokmuş gibi Yargıtay ve Danıştay tarafından temyizen
incelenip karara bağlanacaktır. Herhangi bir boşluğun bulunması söz konusu
değildir, kaosa yol açacak bir durum da söz konusu değildir. 
Bugün burada
tartışıldı ama ben de buradan görüşümü ifade etmek isterim.
Bayrak hepimizin
bayrağı, al yıldızlı al bayrağa uzanan hain eller kimin tarafından uzatılırsa
uzatılsın bu elleri kırmak hepimizin vazifesidir. (AK PARTİ sıralarından
alkışlar) Bu eli uzatanlar da ihanetinin karşılığını mutlaka görecektir. Ama
bilmenizi isterim ki bayrak hangi siyasi partiden olursak olalım hepimizin
bayrağı, toprak hepimizin toprağı, gökyüzü hepimizin ve bunlar birliğimizin
sembolü, bizi ayrıştıran, bizi birbirimizin karşısına diken bir biçimde asla
kullanılamaz. O bayrağa uzanan el orada kırılmalıydı bana göre de. O bayrağı
indirmeye çalışan oradan indirilmeliydi. 
(Mikrofon
otomatik cihaz tarafından kapatıldı) 
FARUK BAL
(Konya) – Valilere talimat verdiniz asker müdahale etmesin diye. Valiye talimat
verdiniz Sayın Bakan. 
BAŞKAN –
Teşekkür ederim Sayın Bakan. 
ADALET BAKANI
BEKİR BOZDAĞ (Devamla) – Bunlarla ilgili idari ve diğer adli tahkikatlar
başlamıştır. İhmali olanlarla, kusuru olanlarla ilgili gereğinin yapılacağından
hiç kimsenin endişesi olmasın. (AK PARTİ sıralarından alkışlar) 
YUSUF HALAÇOĞLU
(Kayseri) – Bir gün öncekilerle ilgili dava açtınız mı, tahkikat açtınız mı,
açmadınız mı? 
BAŞKAN –
Teşekkür ederim Sayın Bakan. 
YUSUF HALAÇOĞLU
(Kayseri) – Bir gün öncekilerle ilgili tahkikat açıldı Sayın Bakan, müdahale
edenlere tahkikat açtınız. 
ADALET BAKANI
BEKİR BOZDAĞ (Yozgat) – Hepsiyle ilgili inceleme yapılacak.
YUSUF HALAÇOĞLU
(Kayseri) – Hayır, tahkikat açtınız öldürdüler diye. Ötekiler niye dokunsun bu
sefer. 
BAŞKAN – Şahsı
adına Bursa Milletvekili Mustafa Kemal Şerbetçioğlu konuşacak. 
Buyurun. (AK
PARTİ sıralarından alkışlar) 
MUSTAFA KEMAL
ŞERBETÇİOĞLU (Bursa) – Sayın Başkan, değerli milletvekilleri; Türk Ceza Kanunu
ile Bazı Kanunlarda Değişiklik Yapılmasına Dair Kanun Tasarısı’nın ikinci
bölümü üzerinde şahsım adına söz almış bulunuyorum. Hepinizi saygıyla
selamlıyorum. 
Kanun tasarımız,
içeriği itibarıyla yargı hizmetlerinin hızlandırılması, etkin ve verimli bir
şekilde icra edilmesi ve toplum vicdanını yaralayan bazı suçların ceza
oranlarının artırılması amacıyla hazırlanmış bir tasarıdır. Düzenlemeleri ceza
hukukuna, idari yargıya, Yargıtay Kanunu’nda değişiklik yapılmasına ilişkin
düzenlemeler ve diğer düzenlemeler başlıkları altında sıralayabiliriz. 
Ceza
hukuku alanında yapılan değişiklikler ana hatlarıyla şunlardır:
Cinsel
dokunulmazlığa karşı işlenen suçlarla ilgili olarak, Türk Ceza Kanunu’nun 102,
103, 104 ve 105’inci maddelerinde yapılan değişikliklerle bu suçlar için
öngörülen cezalar önemli ölçüde artırılmaktadır. Suçun çocuklara karşı
işlenmesi hâlinde, ağırlaştırılmış müebbet hapis cezası alanlar 30 yıl yerine
39 yıl, müebbet hapis cezası alanlar 24 yıl yerine 33 yıl ceza infaz
kurumlarında kalacaklardır. Suçun sarkıntılık düzeyinde kalması hâlinde, mağdur
yetişkinse 2 yıldan 5 yıla, mağdur çocuksa 3 yıldan 8 yıla kadar hapis cezası
verilecektir. 
Sulh
ceza, asliye ceza ayrımının kaldırılmasına ilişkin düzenlemeyle sulh ceza
mahkemelerinin görev alanına giren suçların yargılaması asliye ceza
mahkemelerine devredilmekte; ayrıca, soruşturma aşamasında hâkim tarafından
verilmesi gereken kararları vermek üzere sulh ceza hâkimlikleri oluşturulmakta,
böylelikle koruma tedbirlerine ilişkin ihtisaslaşma sağlanması, temel hak ve
hürriyetlerin daha etkin bir şekilde güvence altına alınması ve yargılama
faaliyetlerinin daha adil bir noktaya taşınması amaçlanmaktadır. 
Uyuşturucu
ve uyarıcı maddelere ilişkin düzenlemede, esrar elde etmek amacıyla kenevir
ekimi suçunun cezası 1 yıldan 7 yıla kadar hapis cezasıyken 4 yıldan 12 yıla
çıkarılmakta, uyuşturucu ve uyarıcı madde imal, ihraç ve ithal suçunun cezası
10 yıldan 20 yıla kadar hapis cezasıyken 20 yıldan 30 yıla çıkarılmaktadır.
Uyuşturucu ve uyarıcı madde satma suçunun cezası 5 yıldan 15 yıla kadar hapis
cezasıyken 10 yıldan 20 yıla çıkarılmaktadır. Uyuşturucu ve uyarıcı maddenin
çocuğa verilmesi veya satılması durumunda hapis cezası 15 yıldan az
olamayacaktır. 
Hırsızlık suçuna ilişkin düzenlemede,
konuttan hırsızlığın cezası 2 yıldan 5 yıla kadar hapisken 5 yıldan 10 yıla
kadar çıkarılmaktadır. Gece vakti yapılan hırsızlığın cezası üçte 1’ine kadar
artırılabilirken bundan sonra yarısı oranında artırılacaktır. Haberleşme,
enerji, demir yolu ve hava yolu ulaşımına ilişkin eşya hakkında işlenen
hırsızlık ve mala zarar verme suçlarında genellikle hırsızlık ve mala zarar
verme suçları birlikte işlenmektedir. Hırsızlık ve mala zarar verme suçu
sonucunda haberleşme, enerji, demir yolu ve hava yoluna ilişkin kamu hizmetinin
geçici de olsa aksaması hâlinde verilecek ceza 2 katına kadar artırılacaktır. 
Ceza infaz
kurumunda hastalık veya engellilik nedeniyle hayatını yalnız idame ettiremeyen
hükümlülerin cezalarının infazının ertelenmesi için toplum güvenliği bakımından
tehlike oluşturmaması şartı aranmaktadır. Bu tehlikelilik unsuruna “ağır” ve
“somut” kriteri eklenmek suretiyle kavram daraltılıp, somutlaştırılmaktadır. 
İdari yargıya
ilişkin düzenlemelere gelince: Herkesin bildiği üzere, yoğun iş yükü sebebiyle
Danıştaya gelen dosyaların kesinleşme süresi uzamaktadır. İstinaf kanun yolunun
getirilmesi ayrıca, öteden beri tartışılan bir husustur. 
Tasarıyla bölge
idare mahkemeleri istinaf merci olarak İdari Yargılama Usulü Kanunu’nda yapılan
değişiklikle yeniden yapılandırılacak, idare ve vergi mahkemelerinin
kararlarına karşı yapılan istinaf başvurularını karara bağlayacaktır. Bölge
idare mahkemelerinin sayısı yeni sisteme göre azaltılacak ve ihtiyaca göre
belirlenecek sayıda bölge idare mahkemeleri kurulacaktır.
İstinaf
incelemesi sonucu verilecek kararlardan sadece 2577 sayılı Kanun’un 46’ncı
maddesinde sayılanlar hakkında temyiz yoluna başvurulabilecektir. 2577 sayılı
Kanun’un 45’inci maddesinde yapılan düzenlemeyle, konusu 5 bin TL’yi geçmeyen
vergi davaları, tam yargı davaları ve idari işlemlere karşı açılacak iptal
davaları hakkında verilen kararlar kesin olacak ve bu kararlar hakkında istinaf
ve temyiz yoluna başvurulamayacaktır. 
Son olarak,
idari yargıda yeni bir usul olan ivedi yargılama usulü getirilmektedir. Yapılan
tüm bu düzenlemelerle gecikmeden kaynaklanan sıkıntı ve mağduriyetler ortadan
kaldırılmış olacaktır. 
Tasarının
milletimize ve yargı camiasına hayırlı uğurlu olmasını diler, aziz milletimizi
ve heyetinizi tekrar saygıyla selamlarım. (AK PARTİ sıralarından alkışlar)
BAŞKAN –
Teşekkür ederim. 
Sayın
milletvekilleri, soru-cevap bölümüne geldik. Yedi buçuk dakika sayın
milletvekillerine soru için süre vereceğim, geri kalan kısmında Sayın Bakan
cevaplamaya çalışacak.
Sisteme giren
milletvekilleri var, sırasıyla söz veriyorum. 
Sayın Halaman… 
ALİ HALAMAN
(Adana) – Sayın Başkanım, teşekkür ederim. 
Sorum Adalet
Bakanına. Sayın Adalet Bakanımız, Türkiye Büyük Millet Meclisinde en en çok
kanun Adalet Bakanlığının sunumuyla Meclise geliyor ama bu Adalet Bakanlığına
ait kanunlar çıkmakla birlikte Türkiye'nin sosyal, siyasi, bürokratik, ekonomik
kavgası bitmiyor. Bu çıkan kanunlardan mı kaynaklanıyor yoksa uygulama
alanından mı kaynaklanıyor? Buna bir cevap verirse memnun oluruz.
Teşekkür
ediyorum.
BAŞKAN – Sayın
Yılmaz, buyurun.
SEYFETTİN YILMAZ
(Adana) – Teşekkür ediyorum Sayın Başkan.
Başbakan Erdoğan
yakın geçmişte PKK’yla görüşmeleri defalarca yalanlamış ve inkâr etmiştir.
Bununla kalmamış “Görüşen ve ‘görüştü’ diyen şerefsiz.” diyerek üste çıkmaya
çalışmıştır. Daha sonra “Biz değil devlet görüşüyor.” sözleriyle farklı bir
noktaya gelmiştir. En sonunda gerek kendisi gerekse de AKP’li bazı isimler
pazarlıkları kabul etmek zorunda kalmıştır. AKP 2006 yılından beri PKK’yla
harıl harıl görüşmektedir. 2008 yılının Eylül ayından itibaren pazarlıklar
düzenli ve yoğun hâl almıştır. Bu tarihte Başbakan ve Hükûmeti Erbil’den
PKK’ya özel uçak tahsis etmiş midir? Buradan yüklediği militanları Oslo’ya
götürmüş müdür? PKK terör örgütü geçmişte oluk oluk şehit kanı dökerken
Başbakan ve Hükûmeti, başta Oslo olmak üzere, bazı Avrupa ülkelerinde örgütle
görüşmeleri sürdürmüş müdür? Türk Ceza Kanunu, bugünkü ve geçmişteki yasalar
çerçevesinde bu yapılanlar suç mudur?
BAŞKAN –
Teşekkür ederim.
Sayın Işık…
ALİM IŞIK
(Kütahya) – Teşekkür ederim Sayın Başkan.
Sayın Bakan,
Diyarbakır İstinaf Mahkemesinin yapımı sırasında Avrupa Birliği fonlarından
kaynak aktarıldığı ve bu amaçla gelen kaynakların önemli bir bölümünün de PKK
terör örgütüne gönderildiği iddiaları ve bu konuda medyaya yansıyan haberler
doğru mudur? Doğruysa AKP Hükûmeti bu tür bir kaynak aktarımına neden engel
olmamıştır? Bu da Oslo görüşmeleri sırasında masaya yatırılan konulardan biri
midir? 
Teşekkür ederim.
BAŞKAN – Sayın
Akagün Yılmaz…
DİLEK AKAGÜN
YILMAZ (Uşak) – Teşekkür ederim Sayın Başkan.
Sayın Başkan, bu
Yargıtayla ilgili, Cemaat yapılanmasıyla ilgili, biliyorsunuz, Mehmet Ali Şahin
o süreçte, işte, Yargıtaydan bazı dosyaların Fethullah Gülen’e gönderildiği ve
onun oluru alınarak kararlar verildiği şeklinde açıklamalarda bulunmuştu.
Öncelikle, Mehmet Ali Şahin bu olayla ilgili ihbarda bulunmadığı için kendisi
de kusurludur, suçludur. Ancak, böyle bir ihbarda bulunduktan sonra da o
Yargıtay üyesiyle ilgili herhangi bir işlem yapılmış mıdır, hakkında bir
soruşturma açılmış mıdır?
Aynı zamanda,
güneydoğuda şu anda savcılar, yargıçlar artık kapılarından dışarı
çıkamamaktadırlar, keşfe gidilememektedir, bütün kamu görevlileri ancak
kendilerini korumak durumunda kalmaktadırlar. Orada, adliyede, tüm idari
birimlerde artık devlet otoritesi yok olmuştur. Savcı ve yargıçların keşfe
gidememesi ve bu konudaki, olan son durumla ilgili nedir düşünceniz?
BAŞKAN –
Teşekkür ederim.
Sayın Özgündüz…
ALİ ÖZGÜNDÜZ
(İstanbul) – Teşekkür ediyorum Sayın Başkan.
Sayın Bakanım,
Küçükçekmece Adliyesi 2004 yılında Cennet Mahallesi’nde bulunan, mülkiyeti
hazineye ait bir binaya taşınmıştı. Şimdi, geçen aylarda siz bu adliyeyi
boşalttınız, Sefaköy’de kiralık bir bina tuttunuz, ceza kısımları ve savcılık
kısmı buraya gitti; hukuk kısımları ise Beşyol’da başka bir binada, yine kirada
hizmet veriyor. Adliyeyi ikiye ayırdınız ve mülkiyeti hazineye ait bir yerden
boşalttınız, bunun gerekçesi nedir? O binanın, 2004’ten beri adliye olarak
kullanılan binanın dinî motifli bir vakfa tahsis edileceği söyleniyor, doğru mudur
ve siz bu binalara ne kadar kira ödüyorsunuz?
Teşekkür
ediyorum.
BAŞKAN – Sayın
Oğan…
SİNAN OĞAN
(Iğdır) – Teşekkür ediyorum Sayın Başkan.
Sayın Bakanımdan
bir konuyu özellikle açıklamasını istirham ediyorum. Iğdır ve civarında Adli
Tıp Kurumu, maalesef, yok. Herhangi bir olay olduğunda Iğdırlı vatandaşlarımız
1.200 kilometre yol yapmak zorunda -gidiş dönüş olarak- ve yirmi dört saate
tekabül ediyor bu. İnsanlar zaten acı içerisinde oluyor ve bu acı içerisinde
olan insanları Iğdır’dan alıp, Trabzon’a götürüp bir daha geri getirmenin ne
âlemi var, doğrusu merak ediyorum. İnsanlara bir acı daha, Sayın Bakan, niye
yaşatıyorsunuz? Devlet o kadar âciz mi? Iğdır’da olmasa bile yakın bir yerde,
bütün o bölgenin ihtiyacını karşılayacak bir Adli Tıp Kurumu açmaktan âciz
misiniz? Âcizseniz siz, biz aramızda para toplayıp böyle bir kurum açalım.
Saygılar
sunuyorum.
BAŞKAN – Sayın
Acar…
GÜRKUT ACAR
(Antalya) – Teşekkür ederim Sayın Başkan.
Türk Bayrağı
egemenlik hakkının sembolüdür, ancak bir yerde egemenliğimiz sona ererse
bayrağımız iner. AKP iktidarı PKK’yı bütün Kürtlerin temsilcisi olarak kabul
ettiği için bayrağımız indirilmiştir, AKP iktidarı ülkemizde yaşayan Kürt
kardeşlerimizi PKK’ya itaate mahkûm etmiştir, AKP iktidarı gizli anlaşmalarla
Doğu Anadolu’daki egemenliği emperyalizme boyun eğerek PKK’ya teslim etmiştir.
Irak’ta Süleymaniye’de askerimizin başına çuval geçirten AKP iktidarı orduyu
tasfiye ettirmiştir, şimdi de Doğu Anadolu’da bayrağımızın indirilmesine boyun
eğerek Doğu Anadolu’dan Türkiye Cumhuriyeti’ni tasfiye etmek üzeredir. Askere
açılım nedeniyle PKK’ya tavır göstermemesi için emir veren Hükûmet ve Başbakan
değil midir, bunu soruyorum.
Teşekkür ederim.
BAŞKAN – Sayın
Serindağ…
ALİ SERİNDAĞ
(Gaziantep) – Teşekkür ederim Sayın Başkan.
Sayın Bakan,
Sayın Bülent Arınç’ın Manisa’da olduğu bir sırada Sayın Arınç’a suikast yapmak
üzere bazı kişilerin gözaltına alındığı ifade edilmişti. O tarihten bu yana biz
bu olayla ilgili ne bir takipsizlik kararı verildiğini ne de bir dava
açıldığını duymadık. Acaba bu konuda işlemler hangi safhadadır? Bu konuyla
ilgileniyor musunuz? Bu konuda herhangi bir dava açıldı mı veya bir takipsizlik
kararı verildi mi?
Teşekkür
ediyorum.
BAŞKAN – Bir
dakika daha var ama Sayın Bakana söz verelim, sistemde soru soran yok.
Buyurun Sayın
Bakan.
ADALET BAKANI
BEKİR BOZDAĞ (Yozgat) – Sayın Halaman, pek çok kanun değişikliğinden bahsetti;
haklılar, pek çok kanun değişikliği oldu; Adalet Bakanlığının hazırladığı pek
çok kanun da Meclisimiz tarafından kabul edildi. Esasında iyi kanun-kötü kanun
tartışması yanında, iyi uygulayıcı-kötü uygulayıcı tartışmasını da hep yaptık.
Bir kanun ne kadar iyi olursa olsun eğer uygulayıcılar bunu iyi uygulamazlarsa
elbette sıkıntı olabilir, bir kanun ne kadar kötü olursa olsun uygulayıcılar bu
noktada kanunu doğru uyguladıkları zaman da sıkıntılar az olabilir. 
Şimdi, bizim
yasalarla ilgili düzenlemelere baktığımızda, uygulamada çok ciddi sıkıntılar
olduğuna ben de inanıyorum. Geçmişte, 301’inci maddenin tartışmalarını çok
yaptık. O dönemde, “Avrupa’da 301’inci madde benzeri maddeler var mı?” diye bir
mukayeseli hukuk incelemesi de yaptırmıştık. Gördük ki Avrupa’nın pek çok
ülkesinde 301’e benzer maddeler var ve hatta orada 301’in suç unsurlarından
daha kolay oluşan suç tiplemeleri var. Ama “Buralarda açılan soruşturmalar,
yapılan yargılamalar ne kadardır?” diye baktığımızda tabii, burada çok farklı
bir durumla karşı karşıya kalıyoruz. Türkiye’de haftada açılan soruşturma
kadar, on yıllar içerisinde açılan soruşturmaların olmadığını görüyoruz. Orada da
aynı madde var -daha ağırı var- bizde de var. Biz ne yaptık? Uygulama, her
ifade açıklamasını 301 kapsamına koymaya başlayınca hatırlarsanız bakan iznini
kaldırmıştık 301’den, daha sonra bakan iznini yeniden getirmek zorunda kaldık. 
Şimdi, Yargıtay
Ceza Genel Kurulunun verdiği bir kararla karşı karşıyayız. Birkaç gün oldu,
takip edenleriniz vardır, İstanbul’da bir uyuşturucu soruşturması çerçevesinde
135’e göre dinleme kararı alınan 2 kişi var; bunlarla ilgili dinleme yapılırken
dinleme kapsamında olmayan üçüncü bir şahıs var. Bu üçüncü şahıs, dinlenen
diğer 2 kişi gibi ilk derece mahkemesi tarafından ceza alıyor “Bunlar iştirak
hâlindedir.” gerekçesiyle. Konu Yargıtayın ilgili ceza dairesine geliyor,
Yargıtayın ilgili ceza dairesi “Bu üçüncü kişiyle, dinleme kapsamında olmayan
kişiyle ilgili siz aynı şekilde ceza veremezsiniz.” diye bunu bozuyor. Sonra,
Yargıtay Cumhuriyet Başsavcılığı bunun tekrar, yeniden gözden geçirilmesini
istiyor ve konu Ceza Genel Kuruluna geliyor. Şimdi, Ceza Genel Kurulu -138’inci
madde tesadüfen elde edilen delilleri de değerlendiriyor- 135 çerçevesinde,
“Her ne kadar 135, 138’i ele aldıktan sonra böyleyse de burada üstün toplum
yararı olduğu için bununla ilgili aynı dosyada şüpheliyse onun hakkında da ben
bunu delil kabul ederim.” diyor. Biz yıllar yılı alışmışız, Danıştayda “kamu
yararı” diyerek şimdi kararlar veriliyor. Şimdi, Yargıtay Ceza Genel Kurulu
“135 çok açık; bir, katalogda olacak, onlarla ilgili olacak; ikincisi de
tesadüfen elde edilen delil kapsamında değerlendirme şartlarını taşıyacak...”
Ondan sonra ancak bunu yapan, dinleme kapsamında olmayanla ilgili…
ALİ ÖZGÜNDÜZ
(İstanbul) – Sayın Bakan, orada “Suç şerikidir.” diyor, “Suç ortağıdır.” diyor.

ADALET BAKANI
BEKİR BOZDAĞ (Yozgat) – Bakın, dinlenmeyen birisiyle ilgili siz onu delil
yerine ikame edemezsiniz. 
ALİ ÖZGÜNDÜZ
(İstanbul) – Eder Sayın Bakanım, suç şerikidir.
ADALET BAKANI
BEKİR BOZDAĞ (Yozgat) – Ama, Yargıtay Ceza Genel Kurulu 13’e 19 “Her ne kadar
yasa böyleyse de burada üstün toplum yararı vardır.” diyor ve yasanın yerine
geçerek kendisi bir kararla yasa ihdas ediyor âdeta ve o kararı veriyor. 
ALİ ÖZGÜNDÜZ
(İstanbul) – Sayın Bakan, yorum yapmak Yargıtayın görevidir, sizin değil ki,
hâkimlerin görevidir.
ADALET BAKANI
BEKİR BOZDAĞ (Yozgat) – Şimdi, bu ne demektir? Bu şu demektir: “Kanun ne
yazarsa yazsın, biz nasıl okursak, nasıl yorumlarsak, nasıl anlarsak öyle
olur.” 
ALİ ÖZGÜNDÜZ
(İstanbul) – Öyle demiyor, öyle demiyor. 
ADALET BAKANI
BEKİR BOZDAĞ (Yozgat) – Bunu yargıçlar da dememelidir, idareciler de dememelidir,
bakanlar da dememelidir, hiç kimse dememelidir.
ALİ SERİNDAĞ
(Gaziantep) – Bakan diyor, Bakan öyle diyor.
ADALET BAKANI
BEKİR BOZDAĞ (Yozgat) – Sadece biz kanuna uymalıyız, kanunu uygulamalıyız.
Kanunu beğenmeyebiliriz ama maalesef kanunu başka türlü uygularsanız, içtihatla
kanunu değiştirirseniz buna da kimse “Siz iyi yapıyorsunuz.” demez. Ne oluyor o
zaman? Kanun geliyor buraya, sen kanuna uymazsan ben bunu daha açık açık yazma
gereği duyarım diyoruz. Pek çok konu esasında Parlamentonun gündemine gelmemesi
gereken konu ama maalesef uygulamada yaşanan problemler ne yapıyor? Pek çok
konuyu yüce Meclisin huzuruna getirtiyor. Uygulama doğru olmuş olsa ben eminim
ki bu tartışmaların pek çoğu ortadan kalkar. Bizim kanunlarımızda esasında bu
kadar sık değişikliği gerektirecek bir şey olduğuna ben de inanmıyorum ama
uygulama kanunları yorumla farklılaştırırsa, o zaman kanun koyucu iradesini
yenilemekte ve bunu açık bir şekilde ifade etmekte yetkisini kullanabilir.
Sayın Yılmaz
terör örgütüyle görüşme konusunda geçmişte yaşanmış bir tartışmayı dile
getirdi. Ben o tartışmayı çok iyi hatırlıyorum. O zaman şu söylenmişti:
“Hükûmet direkt yani Hükûmetten bir bakan veya bir siyasi kişilik direkt terör
örgütüyle görüşüyor.” şeklinde bir açıklama yapıldı. Bu açıklama üzerine de
Sayın Başbakanımız dedi ki: “Görüşen de ‘Görüştü.’ diyen de şerefsizdir.” 
FARUK
BAL (Konya) – Endirekt. 
SEYFETTİN
YILMAZ (Adana) – Kayıtlar ortada Sayın Bakan. Kayıtları bir daha izlemenizi
tavsiye ederim. 
ADALET
BAKANI BEKİR BOZDAĞ (Yozgat) – Bu açıklama bunun üzerine yapılmıştır. Yoksa
“Devletten birileri görüşüyor, görüşme yoktur.” şeklinde bir açıklama
yapılmamıştır. 
Bir
şey daha söyleyeceğim: Terör örgütü lideriyle yakalandığı günden bugüne kadar
pek çok devlet görevlisi görüşmüştür.
SEYFETTİN
YILMAZ (Adana) – Şu anda Bakan görüşüyor mu?
ADALET
BAKANI BEKİR BOZDAĞ (Yozgat) - Sizin hükûmetleriniz döneminde de görüşmüştür. 
SEYFETTİN
YILMAZ (Adana) – Bakan görüşüyor mu şu anda?
ALİ
ÖZGÜNDÜZ (İstanbul) – Sayın Bakan, görüştüler diye Ergenekon’da sanık olarak
yargılanıyorlar.
ADALET
BAKANI BEKİR BOZDAĞ (Yozgat) - Sizin hükûmetleriniz döneminde de cezaevinde
görüşmeler vardır. Her dönemde…
ALİ
ÖZGÜNDÜZ (İstanbul) – Sayın Bakan, Ergenekon’da sanık olarak yargılanıyor Özel
Kuvvetler Komutanlığı yetkilileri. 
ADALET
BAKANI BEKİR BOZDAĞ (Yozgat) - Hiçbir bakan görüşmemiştir, hiçbir bakan. Şu
anda da yok, hiçbir zaman da olmamıştır, olması da söz konusu değildir. 
ALİ
ÖZGÜNDÜZ (İstanbul) – O zaman siz de sanıksınız bu suçun…
SEYFETTİN
YILMAZ (Adana) – Terör örgütü temsilcileriyle görüşülüyor. 
ADALET
BAKANI BEKİR BOZDAĞ (Yozgat) - Bizim söylediğimiz odur, “Bakan görüşmüştür,
siyasi görüşmüştür.” iddiasına karşı bir cevaptır. Yoksa, devletin içindeki bir
görevli görüşebilir, bunda da bir mahzur yoktur. Biz bunu hep söyledik, terörle
mücadele ederken terörle sadece güvenlik boyutuyla değil, diğer bütün
boyutlarla da mücadele edilmesi lazım. Terörün elebaşı elinizde…
DİLEK
AKAGÜN YILMAZ (Uşak) – Artık onu kale almıyorlar Sayın Bakan, kale almıyorlar
yani. 
ADALET
BAKANI BEKİR BOZDAĞ (Yozgat) – …onunla görüşmek gerekirse terörü bitirmek için,
bununla görüşmekte bir mahzur olmadığını biz her defasında söyledik. 
GÜRKUT
ACAR (Antalya) – Meşrulaştırdınız Sayın Bakan, siz PKK’yı da Öcalan’ı da meşrulaştırdınız.
ADALET
BAKANI BEKİR BOZDAĞ (Yozgat) - Sayın Işık, Diyarbakır İstinaf Mahkemesiyle
ilgili bir hususu dile getirdi ama bu istinaf mahkemesiyle ilgili iddia,
gazetedeki haber gerçek dışıdır. O istinaf mahkemesiyle alakalı para, Avrupa
Birliği fonlarından alındı. Türkiye’de istinafın hayata geçmesi için
Diyarbakır, Erzurum ve Ankara bölge adliye mahkemelerinin yapılmasına ilişkin
fon sağlandı. Ancak, Türkiye vaktinde istinafı hayata geçiremediği için de bu
fonların -tamamı bilmiyorum ama- şu anda bizden iadesi isteniyor. İade ettik
mi, onun bilgisini arkadaşlarım henüz bana vermediler, “Edildi.” diyorlar. 
(Mikrofon
otomatik cihaz tarafından kapatıldı) 
ALİM
IŞIK (Kütahya) – Yani ne kadar olduğu konusunda bir rakam var mı? 
BAŞKAN
– Teşekkür ederim Sayın Bakan. 
ADALET
BAKANI BEKİR BOZDAĞ (Yozgat) – Bakın, bir şeyi ifade etmem lazım: Terör
örgütüne aktarılan bir para asla söz konusu değil. 25 milyon euro üçünün
bedeli. 
BAŞKAN
– Teşekkür ederim. 
Sayın
milletvekilleri, ikinci bölüm üzerindeki görüşmeler tamamlanmıştır. 
Şimdi ikinci
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
29’uncu maddede
iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 29. maddesinin tasarı metninden
çıkarılmasını arz ve teklif ederiz.
 Dilek Akagün Yılmaz Ali
Rıza Öztürk Ömer Süha Aldan
 Uşak Mersin Muğla
 Turgut Dibek İsa
Gök Haydar Akar
 Kırklareli Mersin Kocaeli
 Ali Serindağ
 Gaziantep
BAŞKAN – Şimdi
okutacağım önerge Anayasa’ya aykırılık önergesidir, okutup işleme alacağım.
Türkiye Büyük Millet Meclisi Başkanlığına
Görüşülmekte
olan 592 Sıra Sayılı Kanun Tasarısının 29. Maddesinin Anayasaya aykırı olması
sebebiyle Tasarı metninden çıkarılmasını arz ve teklif ederiz.

 Faruk Bal Murat
Başesgioğlu Yusuf Halaçoğlu
 Konya İstanbul Kayseri
 Seyfettin Yılmaz Lütfü
Türkkan Mesut Dedeoğlu
 Adana Kocaeli Kahramanmaraş
BAŞKAN –
Komisyon önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) - Katılmıyoruz Sayın Başkan.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN – Önerge
üzerinde Adana Milletvekili Sayın Seyfettin Yılmaz konuşacak.
Buyurun. (MHP
sıralarından alkışlar)
SEYFETTİN YILMAZ
(Adana) – Sayın Başkan, değerli milletvekilleri; yüce heyetinizi saygıyla
selamlıyorum.
Sayın
milletvekilleri, AKP, terör sorununu neden çözemez? AKP’nin sahip olduğu
zihniyeti muhafaza ettiği sürece terör sorununu çözemeyeceği ortadadır. AKP,
doğduğu gelenek ve benimsediği zihniyet itibarıyla, devlet kavrayışı olmayan,
etnik ve dinî ayrımcı, çok kültürlü ve çok hukuklu bir siyasal yapıyı savunan
tarihsiz bir bilinç düzeyini temsil etmekte olduğundan -devletin bütünlüğünü ve
milletin birliğini korumak şartıyla- terör sorununu çözemezdi ve çözemedi de. 
AKP’nin, kendini
değiştirmediği sürece, başaramayacağı işler bununla sınırlı değildir.
Nihayetinde terör sorununu çözmek devlet işlerinden biridir ve AKP, sadece bunu
değil, devlet işlerinin bütününü sağlıklı bir şekilde yürütecek zihniyet
altyapısına da sahip değildir. 
Şimdi bunun
nedenleri üzerinde durmak istiyorum. AKP zihniyeti ve onun müşahhas timsali
olan Başbakanın, “devlet” kavramının felsefi içeriğine dair zerrece kavrayışı
olmadığı gibi, böyle bir kavrayışı sağlayacak kaynaklarla ilgisi de
bulunmamaktadır. İlk akla gelen kaynak Türk devlet geleneğidir ki Başbakanın
Türklüğe olan bakış açısı, bu kaynakla kurulması mümkün bağa tamamen engeldir.
Bunun sonucu olarak, Türk devlet felsefesi devlet ile devlet adamının
özdeşleştirilmesine asla izin vermezken “benim bakanım, benim valim, benim
polisim” adımlarıyla yürüyen Başbakan “devlet benim” noktasına gelmiştir. Türk
devlet felsefesi “yasayı” hükümdarın dahi üzerine yerleştirmiştir. Objektif ve
zorunlu, genelgeçer yasalar karşısında herkes eşittir. Devletin amacı adaleti
gerçekleştirmektir. Başbakan ise ucu kendine dokunan yolsuzluk davalarının
sanıklarından önce savcılarını yargılatmakta, kendi adamlarını korumak için
özel yasalar çıkartmakta, adli kolluğun savcı talimatlarını ve mahkeme
emirlerini yerine getirmelerini sağlamakta, getirenleri görevden almakta,
sürmekte ve cezalandırmaktadır. Başbakan “Herkes eşittir ama AKP’liler daha
eşittir.” demektedir. 
Türk devlet
felsefesi, siyaseti halkın adil yasalarla yönetilmesi ve toplumsal barışın
sağlanması olarak görmüştür halkın bütününün sorumluluğunu üstlenmiş olan
siyasi otoritenin halkı arasında ayrım yapmasını, toplumsal barışa yönelik en
büyük tehdit sayılmıştır. Tayyip Erdoğan ise Türk milletini 36 etnik parçaya
bölme gayretinin yanı sıra, vatandaşların bir bölümünü diğerlerinden üstün
tutmuş ve kalanları aşağılamıştır. Miting meydanlarında “Önemli olan soydur,
soy!” diye haykıran, “Yezidi bile olsa insana değer veririz.” diye sirkatin
söyleyen ve “Reyhanlı’da 53 Sünni vatandaşımız şehit edildi.” diyebilen
Başbakanın ta kendisidir. 
Sayın
milletvekilleri, acaba AKP zihniyeti devlet işlerinin yürütülmesinde Başbakanın
“referansım” dediği İslam’ın siyaset felsefesinden etkilenmiş olabilir mi?
Şimdi ona bakalım: Bunların dini kendi tekellerinde görmelerine aldanmayın.
İslam anlayışları ithaldir ve sorunludur. Onlar İslam’ı insanları birleştiren
bir şey olarak değil, kendilerini başkalarından ayıran ve onlara üstün kılan
bir şey olarak görürler. İslam, başkalarına karşı kullandıkları bir silah
olarak ellerindedir. AKP temsilcisi gibi makamında oturan Diyanet İşleri
Başkanlarına veya “Başbakanın oğlunun vakfına verilen ve onların aldıkları
paralar rüşvet sayılmaz.” fetvası veren büyük fıkıh bilginlerine baktığınızda
bunu anlamanız güç olmaz. Bu fetva onları kurtarmaya yetmeyecektir fakat fetva
sahibini bu dünyada da ahirette de zora sokacağı açıktır.
Sözüm ona İslam
devleti kuracaklarını savunan cihatçı gruplar ile bunlar arasındaki nitelik
değil nicelik farkıdır. Oysa İslam, siyaset felsefesi çalışmalarının açıklıkla
ortaya koyduğu gibi, Kur'an'da hiçbir yönetim biçimi buyurulmamışken temel
ahlak ilkeleri siyasetin de temeline yerleştirilmiştir. Bunlar da adalet,
liyakat ve şûradır ki, adalet, parti tabelalarında kalmış; liyakat, parti
kimliği olarak ceplerine girmiş; şûra ise kendinden menkul söz ve kararlarıyla
kendi bakanlarını bile boşluğa düşüren Başbakanın anlayışı altında ezildikten
sonra, bir milletvekilinin "Genel Başkanımız, büyük liderimiz, Başbakanımız
bir irade beyanında bulunmuştur. Kusursuz itaatse biz büyük liderimize kusursuz
itaat ediyoruz." sözleri üzerine son nefesini vermiştir. Yani Başbakan, ne
devlet kavramının teorik çerçevesine ne de devlet işlerini yönetme bilgisine
dair Türk devlet geleneğinden de İslam'dan da zerrece ilham almış değildir.
Zaten devlet geleneğinin ne derece değer ifade ettiğini zerrece idrak edebilmiş
olsaydı, ne devlet geleneğinin yerine parti zihniyetini ikame etmeye kalkar…
(Mikrofon
otomatik cihaz tarafından kapatıldı)
SEYFETTİN YILMAZ
(Devamla) - …ne de tarihe “Ben, ülkemi pazarlamakla mükellefim.” diyen bir
Başbakan olarak geçerdi.
Saygılar
sunuyorum. (MHP sıralarından alkışlar)
BAŞKAN
– Teşekkür ederim Sayın Yılmaz.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 29. maddesinin tasarı metninden
çıkarılmasını arz ve teklif ederiz.
Ali Serindağ (Gaziantep) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmıyor Sayın Başkan.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz.
BAŞKAN
– Önerge üzerinde Gaziantep Milletvekili Sayın Ali Serindağ konuşacak.
Buyurun.
(CHP sıralarından alkışlar)
ALİ
SERİNDAĞ (Gaziantep) – Teşekkür ederim Sayın Başkan.
Sayın
Başkan, sayın milletvekilleri; hepinizi saygıyla selamlıyorum. 
Bugün
sayısını unuttuğumuz bir yargı paketini görüşüyoruz ama siz bu yargı paketini
önümüze bir ihtiyaçtan doğduğu için değil, sizin işinize geleceğini düşünerek
getirdiniz. İşinize gelir mi gelmez mi onu da bilmem. Geçen konuşmamda da ifade
etmiştim, bu tür davranışların ne size ne de ülkemize hiçbir yararı olmaz. Siz,
yargıyı kendinize göre dizayn ediyorsunuz, öyle zannediyorsunuz, bir de
bakıyorsunuz ki yargı, sizin dizayn ettiğiniz şekilde olmamış, başka bir
şekilde olmuş diyorsunuz.
Şimdi, Sabah
gazetesinde –neyse, ismini de verdim- bir haber var, efendim, diyor ki:
“Gezi’deki çadırların yakılması emrini paralelci bir amir vermiş.” Buna sizin
aklınız yatıyor mu değerli arkadaşlar? Bu soruyu kendinize sormuyor musunuz?
Peki, diyelim ki talimatı paralelci amir verdi; peki, “Polis destan yazdı.”
diyen kimdi? Başbakan değil miydi değerli arkadaşlarım? Siz bu haberlere
inanıyor musunuz?
Bakınız, siz
bunlarla uğraşırken ne oluyor biliyor musunuz, ülkemizin bir parçasında, bir
bölgesinde bir yangın var, yangın. Bakın, devlet orada vatandaşları korumaktan
âciz hâle gelmiş. Devlet orada vatandaşları artık kendi hâline bırakmış. Siz
bunlarla uğraşırken orada bunlar oluyor.
Değerli
arkadaşlarım, daha önce arkadaşlarımız değindiler, bir ülke düşünün ki, bir
kişi geliyor, askerî birliğin nizamiyesinden içeri giriyor -nöbetçiler
var- bayrak direğine tırmanıyor, bayrağımızı indiriyor ve tekrar telleri aşarak
gidiyor. Bu size hiç dokunmuyor mu? Değerli arkadaşlarım, siz bundan hiç
ızdırap duymuyor musunuz?
BÜLENT TURAN
(İstanbul) – Duyuyoruz.
ALİ SERİNDAĞ
(Devamla) – Duyuyorsanız, hesabı soracağınız kişi bellidir. 
BÜLENT TURAN
(İstanbul) – Soruyoruz. 
ALİ SERİNDAĞ
(Devamla) - O hesap kime sorulacaktır, sizin sormanız lazım.
Bakın,
özellikle, sizin sormanız lazım, kime sormanız lazım? Başbakana sormanız lazım.

BÜLENT TURAN
(İstanbul) – Hayda!
ALİ SERİNDAĞ
(Devamla) - Çünkü bu olay, bu hadise Başbakanın ve Hükûmetin yarattığı iklimin
sonucudur, başka hiçbir yerde kabahati aramayın. Zaten Başbakan Yardımcısı
Sayın Arınç da bunu söylüyor değerli arkadaşlarım, ne diyor biliyor musunuz
“Eğer Hükûmetin siyasi iradesine bağlılık olmasaydı cezası orada verilirdi.”
diyor. Demek ki cezası niye verilmemiş? Hükûmetin siyasi iradesi o yönde
tecelli ettiği için verilmemiş. Bunu biz söylemiyoruz, bunu Bülent Arınç
söylüyor değerli arkadaşlarım. Efendim, biz oraya ne gönderdik? “Müfettiş
gönderdik.” diyor. Şimdi, Sayın Başbakan ne zaman açıklama yaptı? Olaydan iki
gün sonra yaptı. Onu da ne üzerine yaptı? İran Cumhurbaşkanıyla görüşmesi
sırasında sorulan bir soru üzerine yaptı. Bunun dışında, Sayın Başbakandan ses
seda çıkmadı. Vali ne zaman açıklama yaptı? O anda da Vali yaptı çünkü Başbakan
açıklamayı yaptıktan sonra, öyle zannediyorum ki Vali haberdar oldu, açıklamayı
Vali yaptı.
Değerli
arkadaşlarım, böyle, bir ülkeyi yönetemezsiniz, bu durumu sürdüremezsiniz. Bakın,
size dostça söylüyorum, siz kafanızı kuma gömmeyin değerli arkadaşlarım.
Ülkemizin orasında devlet hâkimiyeti kaybolmuş, komiteler kurulmuş; devlet
işleri kaymakam tarafından, vali tarafından, hâkim, savcı tarafında çözülmüyor;
sorunlar komiteye aktarılıyor, komite sorunları çözemezse üst komiteye gidiyor.
Değerli arkadaşlarım, siz bunu bilmiyor musunuz? Biliyorum ki sizler de en az
benim kadar biliyorsunuz, sizler de benim kadar bu haberleri alıyorsunuz ama
hiçbiriniz sesinizi çıkarmıyorsunuz. Bu sessizliğiniz daha ne kadar devam
edecek? Her şeyi açık açık söylemelisiniz. İnsanlar seyahat edemiyor. Bakın,
sorun bakalım Varto-Karlıova yolu açık mı, değil mi; vatandaş rahatça oradan
oraya gidebiliyor mu, gidemiyor mu? Siz burada başka işlerle uğraşırken değerli
arkadaşlar, ülkemiz bu duruma dönmüş. İnsanlar seyahat edemiyor…
RAMAZAN CAN
(Kırıkkale) – Ne işle uğraşıyoruz?
ALİ SERİNDAĞ
(Devamla) – Sen konuş, sen konuş da, bir telefon et bakalım, orada Karlıova’dan
Varto’ya, Varto’dan Karlıova’ya gidebiliyorlar mı, gidemiyorlar mı, bir sorun
bakalım.
BÜLENT TURAN
(İstanbul) – CHP’nin oyu kaç orada?
ALİ SERİNDAĞ
(Devamla) - Değerli arkadaşlar, bakın, siz ne derseniz deyin… Bakın, özellikle
size dönüyorum, sorumluluk size ait.
(Mikrofon
otomatik cihaz tarafından kapatıldı)
ALİ SERİNDAĞ
(Devamla) – Bunun hesabını mutlaka size soracaklardır.
Çok teşekkür
ediyorum, saygılar sunuyorum. (CHP sıralarından alkışlar)
BAŞKAN –
Teşekkür ederim Sayın Serindağ.
Önergeyi
oylarınıza sunuyorum: Kabul edenler…
S. NEVZAT
KORKMAZ (Isparta) – Karar yeter sayısı…
BAŞKAN – Karar
yeter sayısı arayacağım.
Kabul edenler…
Kabul etmeyenler… Karar yeter sayısı vardır, önerge kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
30’uncu maddede
iki adet önerge vardır, okutuyorum.
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarının çerçeve 30. maddesindeki “şeklinde”
ibaresinin metinden çıkarılarak “olarak” ibaresinin maddeye eklenmesini arz ve
teklif ederiz. 
 Dilek Akagün Yılmaz Ali
Rıza Öztürk Ömer Süha Aldan
 Uşak Mersin Muğla
 Turgut Dibek İsa
Gök Haydar Akar
 Kırklareli Mersin Kocaeli
Türkiye Büyük Millet Meclisi Başkanlığına
592 sıra sayılı
kanun tasarısının 30. Maddesinin tasarı metninden çıkarılmasını arz ve teklif
ederiz.
 Cemalettin Şimşek Yusuf
Halaçoğlu S. Nevzat Korkmaz
 Samsun Kayseri Isparta
 Mustafa Kalaycı Seyfettin
Yılmaz Mehmet Erdoğan
 Konya Adana Muğla
BAŞKAN –
Komisyon önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkan.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN – Önerge
üzerinde Isparta Milletvekili Nevzat Korkmaz konuşacak.
Buyurun Sayın
Korkmaz. (MHP sıralarından alkışlar)
S. NEVZAT KORMAZ
(Isparta) – Sayın Başkan, değerli milletvekilleri; Türkiye Büyük Millet Meclisi
Genel Kurulunu saygıyla selamlıyorum.
Başbakan bugün
grup toplantısında yine zehir zemberek konuştu. Hâlbuki, kendi yardımcısı Beşir
Atalay daha önce vermiş olduğu demeçte, orada görevli olan askerlerin,
bürokrasinin çözüm süreci çerçevesi içerisinde hareket ettiğini söylüyordu,
aynen şöyle diyordu: “Güvenlik birimlerimiz çözüm süreci hassasiyeti nedeniyle
çok temkinli, dikkatli davranıyor çünkü bizim talimatımızdır.” Yani, değerli
arkadaşlar, bir Başbakan düşünün, Başbakan, tabii, futbol oynamış amatör
kümede, topu alıyor, bu maçı acaba nasıl askerin sahasına yıkarım endişesiyle
böyle bir söz sarf ediyor zehir zemberek ama kendi yardımcısı da onu yalanlıyor.
Sen sağ, ben
selamet değerli arkadaşlar. Âdeta, Sayın Başbakan, sütten çıkmış ak kaşık. Ne
yaptı? Askeri suçladı, “Bizim talimatlarımız aslında öyle değil ama onu
uygulamıyorlar.” şeklinde kendisini akladı. 
Tabii, değerli
arkadaşlar, askerin, hâkimin, savcının, bürokratın ağzı var dili yok siyasetçi
karşısında. Elbette askerin ihmali, sorumluluğu var, bunu Sayın Genel
Başkanımız da bugün grup konuşmasında belirtti. 
FARUK BAL
(Konya) – Bayrağı korumak için Başbakandan talimat mı alacak asker?
S. NEVZAT
KORKMAZ (Devamla) - Nitekim, buna benzer bir hadise: Güney Kıbrıs Rum
Kesimi’nde, efendim, Türk Bayrağı’nı indirmek isteyen o bahtsız Rum’un aşağıya
indirilmesiyle alakalı olarak o dönemde Türk kuvvetlerine, barış kuvvetlerine
komutanlık yapan Hasan Kundakçı Paşa yıllar sonra aynen şunu söylüyor değerli
arkadaşlar: “Ankara’dan da emir gelse o direğe tırmanan ve Türk Bayrağı’nı
indirmeye kalkan adama engel olurdum.” diyor. Evet, bugün o 2. Hava Kuvveti
Komutanlığında görev yapan, özellikle o üst düzeydeki rütbeli askerlere
ağabeylerini, komutan ağabeylerini örnek almalarını tavsiye ediyorum.
Tabii ki ihmali
sorumluluk var, bunun mutlaka bedeli ödettirilmeli ama, arkadaşlar, siyasi
sorumluluk kime ait? Yani, bir de bu işin siyasi sorumluluğu var. Bugüne kadar
sen âdeta askeri, polisi kör, sağır ve dilsiz hâle getirdin. Bölgede görev
yapan arkadaşlarımız aynen şunu söylüyor; vali, kaymakam, emniyet müdürü diyor
ki: “Biz Ankara’daki bu iradeyi gördükten sonra, biliyoruz ki müdahil olsak
yedi sülalemizden hesap sorulacak. O yüzden görevimizi tamamlayıp, efendim,
Ankara’ya veya bir başka yere tayin bekler hâle geldik.” Yani, bölgede görev
yapan bürokrasi, Ankara’daki Hükûmetin duruşuna göre hizaya geçiyor değerli
arkadaşlar. Ankara’da bir irade yok; Ankara’da güçlü kuvvetli bir irade
olmadığı için de terörle mücadele iradesi taşraya, sahaya yansımıyor. 
Sizler değil
misiniz terör örgütünü âdeta legalize eden adımları atan? “Çözüm sürecinin
hukuki altyapısını hazırlıyoruz.” diyen kim? Terör örgütünün propaganda yapmasını
kolaylaştıran kim? Başka bir dille propaganda yapılmasının ve teröristlere
methiyeler düzülmesinin önünü açan kim? Mahkemelerde -hiç ihtiyaç olmadığı
hâlde- başka bir dille savunmanın önünü açan kim? Allahtan korkun. “Vatan,
millet, bayrak.” diyen ve bunun için kahramanca bu değerleri savunan
askerlerimiz, polislerimiz içeride ve maalesef bu millete kasteden, PKK’nın
çığırtkanlığını yapan milletvekilleri dışarıda. Engin Alan Paşa’nın içeride
olmasından dolayı, Allah rızası için, ey AKP milletvekilleri, bir gün hicap
duydunuz mu? Bunun vebali var, hem bu dünyada vebali var hem de öbür tarafta
vebali var. Büyükşehir Yasası… Açık açık millî devletin, üniter devletin
önündeki büyük engel olacak -bugün de yarın da- Büyükşehir Yasası’nı çıkaran
kim? Cevabı: AKP. 
Bunlar
ortadayken arkadaşlar -sizler PKK örgütüne kılavuzluk yaptınız ve PKK örgütü de
bu açtığınız yolda bugün bir bir ilerliyor- sizler bu manada, siyasi anlamda
günahtan, kusurdan münezzeh değilsiniz. Başkalarını suçlayacağına Sayın
Başbakan, önce bir aynaya bak ve kendini hesaba çek, Türk milleti önünde de
hesap ver.
Saygılar
sunuyorum. (MHP sıralarından alkışlar)
BAŞKAN
– Teşekkür ederim Sayın Korkmaz.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarının çerçeve 30. maddesindeki “şeklinde”
ibaresinin metinden çıkarılarak “olarak” ibaresinin maddeye eklenmesini arz ve
teklif ederiz. 
Haydar Akar (Kocaeli) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkan.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN
– Önerge üzerinde Mersin Milletvekili Sayın Ali Rıza Öztürk konuşacak.
Buyurun.(CHP
sıralarından alkışlar)
ALİ
RIZA ÖZTÜRK (Mersin) – Sayın Başkan, değerli milletvekilleri; hepinizi saygıyla
selamlıyorum.
Değerli
milletvekilleri, Diyarbakır’da indirilen ve ayaklar altına alınan, ayaklarla
çiğnenen bayrak olayıyla ilgili düşüncelerimi söylemek istiyorum: Bu, çok
çirkin bir olay ancak bu olayın tek sorumlusu vardır: Hükûmettir, Başbakandır.
Şimdi, onu da
söyleyeceğim, çünkü hemen diyorsunuz ki: “Ya, hep Hükûmet mi sorumlu, hep
Hükûmet mi sorumlu?” Evet, hep Hükûmet sorumlu, hep Başbakan sorumlu. Çünkü,
Anayasa’nın 8’inci maddesi çok açık bir şekilde yürütme görevini ve yetkisini
Hükûmete vermiştir. Yani, yasama yetkisi ve yargı yetkisi verilmişken burada
bir de görev verilmiştir, yürütme görevi verilmiştir. Dolayısıyla, bugün,
Adalet ve Kalkınma Partisinin dışındaki herhangi bir parti iktidarda olsaydı, o
Başbakan sorumlu olacaktı. Nitekim, bir AKP’li arkadaşım bana dedi ki: “Farz et
ki bu olay CHP döneminde oldu, Başbakan da CHP’li, ne olacak?” CHP’li Başbakan
sorumludur. Burada, bu Hükûmetin izlediği politikalar buraya getirmiştir.
Yalnız, şunu
söylemek istiyorum, bu, bayrak çiğnenme olayı üzerinden kışkırtıcılık yapmaya
yönelik siyasetleri çok doğru bulmadığımı söylüyorum. Sayın Başbakanın bu olayı
açıklarken Tokat’ı örnek göstermesi bence çok kötü olmuştur arkadaşlar. Bu şu
demektir: Kürt-Türk çatışmasına prim vermektir, bunu kışkırtmaktır. Bu doğru
değildir. Orada Türk Bayrağı’nın ayaklar altına alınması sadece Türk
vatandaşlarının değil, aynı zamanda Kürt kökenli yurttaşlarımızın da, Kürtlerin
de onurunu zedelemiştir. Orada bayrağın ayaklar altına alınma olayını Kürtlere,
Kürt halkına yıkamayız, ondan dolayı onları suçlayamayız. Dolayısıyla, herhangi
bir ilde, başka bir ilde, başka bir ilçede Kürtlere yönelik şiddet hareketini
de tasvip etmemiz mümkün değildir.
Ben düşünüyorum,
hem muhalefet hem iktidar özellikle dünden bugüne kadar bu bayrak üzerinden
siyaset yapıyorlar, bu çok doğru değildir; hatta çok değil, hiç doğru değildir.
Bunu bırakmamız gerektiğini ben düşünüyorum. Kötü olaydır. Bayrak ilk defa da
inmemiştir, bundan önce de bayrak indirildi ama bunun bir tek nedeni vardır,
PKK terör örgütüyle “çözüm süreci” adı altında yürütülen süreçte yaşanan
yanlışlıklardır.
Şimdi, arkadaşlarımız
konuşuyor: “Efendim, PKK terör örgütüyle görüşmeyelim de terör devam mı etsin?
E, dünyada bu nasıl olmuşsa Türkiye'de de öyle olur.” E, tamam, olur. Mesela,
İspanya’da nasıl olmuşsa, İrlanda’da nasıl olmuşsa Türkiye'de de öyle olur ama
İrlanda’da ve İspanya’da terör örgütleri silahı bıraktıktan sonra müzakereler
başlamıştır. Ben size onun listesini getiririm diğer dünya ülkelerinden, bayağı
da inceledik, çalıştık. İspanya’da, hatta, 2009 yılında parlamentodaki Batasuna
milletvekillerinin hepsi hapse girdi, o ETA’nın şeydeki temsilcileri de hapse
girdi. Dolayısıyla, hiç kimse silahı bıraktıktan sonra bu terör örgütü
mensuplarıyla görüşmeyelim falan demiyor. 
Bu terörle
pazarlık konusunda itiraz ettiğimiz konu şudur: “Çözüm süreci” adı altında ne
olduğu belli olmayan… Yani, ben onu söyledim, Sırrı Süreyya Önder çözüm
sürecini biliyor, ben bilmiyorum; ben de milletvekiliyim, o da milletvekili. O
zaman, ne alınıp verildiğini, ne konuşulduğunu bizim milletvekili olarak bilmemiz
en doğal hakkımızdır -biz neye karşı çıkacağız, neye destek vereceğiz- şahsen
ben bilmek isterim. Bunların burada açıklanması gerektiğini düşünüyorum. O
nedenle, ben diyorum ki bu ülkede yaşanan her türlü sorundan Başbakan
sorumludur. Yani, güzel şeyler sizin oluyor, çirkin şeyleri devlet yaptı diyor.
Arkadaşlar, devleti hükûmet yönetiyor. Yani, devlet dediğiniz mekanizma bir
otomobil, içerisindeki şoför de hükûmettir. Yani, devleti hükûmet yönetiyor.
Dolayısıyla, devlet aygıtı vasıtasıyla zaten hükûmet politikalarını uygular.
Burada terör örgütüyle Hükûmet başından beri görüşme yapıyor. “Efendim, bizden
önce de yapıyordu.” E, yapıyordu, sizden önce de yapıyordu zaten. Eğer bu doğru
olsaydı yani bu görüşmeler yasal görüşme olmuş olsaydı bundan önce çıkardığımız
bu MİT Yasası’nda herhâlde terör örgütü ile MİT’in görüşmesi yasallaştırılmış
olmazdı. Demek ki o yasa çıkarılmadan önce terör örgütü ile MİT’in yaptığı
görüşmeler bile yasa dışıymış ki…
(Mikrofon
otomatik cihaz tarafından kapatıldı) 
ALİ RIZA ÖZTÜRK
(Devamla) – …böyle bir düzenlemeye ihtiyaç duyuldu. Bunu Abdullah Öcalan da
söyledi zaten “Biz yasa dışı iş yapıyoruz.” diye. Yasa dışı iş yapan aynı
zamanda Hükûmettir. 
Teşekkür
ediyorum. (CHP sıralarından alkışlar) 
BAŞKAN –
Teşekkürler.
YUSUF HALAÇOĞLU
(Kayseri) – Sayın Başkan, bir konuya açıklık getirmek istiyorum, yanlış
anlaşılmaması için bulunduğum yerden. 
BAŞKAN - Bir
dakika, bir oylama işlemimi tamamlayayım.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
Buyurun.
YUSUF HALAÇOĞLU
(Kayseri) – Sayın Başkan, demin hatibin bir sözü vardı “Bayrak bugüne kadar hiç
inmemiş midir, indirilmemiş midir?” gibi. Şimdi, bakın, HDP’nin, BDP’nin
kongresinde indirilmiştir veya Ermeniler bayrağımızı yakmıştır. 
HAKAN ÇAVUŞOĞLU
(Bursa) - Gezi’de yakıldı, Gezi’de. Onu da konuşalım, Gezi’de yakıldı bayrak,
Gezi’de.
YUSUF HALAÇOĞLU
(Kayseri) – Ama bir şekilde askerî birliğin alanına girilip oradaki bayrak indirilmemiştir
hiçbir zaman. Burada, bunu özellikle vurgulamak istiyorum.
HAKAN ÇAVUŞOĞLU
(Bursa) – Kızılay’ın ortasında yakıldı Gezi’de. Neredeydiniz o zaman?
YUSUF HALAÇOĞLU
(Kayseri) – Bunun provokasyon olarak nitelendirilmesi de tamamen yanlış bir
düşüncedir.
BAŞKAN – Sayın
Halaçoğlu, teşekkür ederim. 
YUSUF HALAÇOĞLU
(Kayseri) – Çünkü on sekiz gün 2 il arasındaki yolun kapalı tutulmasından
sorumlu olan kişileri provokatör olarak nitelendiremezsiniz.
BAŞKAN –
Teşekkür ederim.
Birleşime bir
saat ara veriyorum.
Kapanma Saati: 19.08

DÖRDÜNCÜ OTURUM
Açılma Saati: 20.11
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: Muharrem IŞIK (Erzincan), Muhammet Bilal MACİT (İstanbul) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 100’üncü Birleşiminin Dördüncü
Oturumunu açıyorum. 
592 sıra sayılı
Kanun Tasarısı’nın görüşmelerine kaldığımız yerden devam edeceğiz.
Komisyon burada.
Hükûmet burada.
31’inci madde
üzerinde iki önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 31. maddesinin tasarı metninden
çıkarılmasını arz ve talep ederiz.
 Dilek Akagün Yılmaz Ali
Rıza Öztürk Ömer Süha Aldan
 Uşak Mersin Muğla
 Turgut Dibek İsa
Gök Haydar Akar
 Kırklareli Mersin Kocaeli
BAŞKAN – Şimdi okutacağım önerge
Anayasa’ya aykırılık önergesidir, okutup işleme alacağım.
Türkiye Büyük Millet Meclisi Başkanlığına
Görüşülmekte
olan 592 Sıra Sayılı Kanun Tasarısının 31. Maddesinin Anayasaya aykırı olması
sebebiyle Tasarı metninden çıkarılmasını arz ve teklif ederiz. 
 Faruk Bal Mesut
Dedeoğlu Yusuf Halaçoğlu
 Konya Kahramanmaraş
 Kayseri
 Reşat Doğru  Murat
Başesgioğlu
 Tokat İstanbul
BAŞKAN –
Birleşime on dakika ara veriyorum. 
Kapanma Saati: 20.13

BEŞİNCİ OTURUM
Açılma Saati: 20.23
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: Muharrem IŞIK (Erzincan), Muhammet Bilal MACİT (İstanbul) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 100’üncü Birleşiminin Beşinci
Oturumunu açıyorum. 
592 sıra sayılı
Kanun Tasarısı’nın görüşmelerine kaldığımız yerden devam edeceğiz.
Komisyon burada.
Hükûmet burada.
31’inci madde
üzerinde iki önerge okumuştum. 
Anayasa’ya
aykırılık önergesi olan son okuttuğum önergeye Komisyon katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmıyoruz Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz.
BAŞKAN – Önerge
üzerinde Adana Milletvekili Sayın Ali Halaman konuşacak.
Buyurun. (MHP
sıralarından alkışlar) 
ALİ HALAMAN (Adana)
– Başkanım, teşekkür ederim.
592 sıra sayılı
Tasarı 104 madde, 3 bölüm; ikinci bölüm bu. 31’inci maddede vermiş olduğumuz
önerge hakkında söz aldım. Hepinizi saygı, sevgiyle selamlarım.
Şimdi, madde
genelde Yargıtayın iş bölümüyle ilgili bir madde. Ben bundan ziyade Adana’nın
bundan dört gün, beş gün önce sel altında kalan yani afet olan, merkez ilçesi
olan Sarıçam’dan bahsedeceğim. 
Dolayısıyla,
Sarıçam 140 bin nüfusu olan, 69 tane köyüyle birlikte mahallesi olan bir şehir
hâline geldi, büyükşehre bağlandı. Büyükşehir Yasası’ndan sonra da Adana’nın
şöyle bir talihsizliği oldu: Büyükşehir Yasası’ndan dolayı il özel idareleri
kapandı, araçları gereçleri AKP’li belediyelere verildi, personeli MHP’li
belediyelere gönderildi. Şimdi, bu Sarıçam böyle 3 tepeli-4 tepeli bir yer.
Beldeyken ANAP’lılar yönetiyordu, son on küsur senedir AKP yönetiyor yani
mahallî idareleri. Mahallî idareler genelde bir şehrin önünü açabilir,
kapatabilir. Ama, bu Sarıçam’da on senedir AKP belediye yönetimi tarafından,
genelde böyle anonim şirket gibi değil, bir limitet şirket gibi yönetildiği
için -Mahallî İdareler Kanunu’ndan da imkân buluyorlar- böyle aileciliğe dayalı
yani eskiden “ağalık” derlerdi, şimdi yeni yeni kravatlı ağalar yaratarak
politik gerekçelerle “hısım akraba” diyerek belediyelere personel almak,
yerleştirmek, dolayısıyla onlara göre ruhsat vermek, onlara göre benzinlik
ruhsatı vermek, onlara göre imar alanları açmak… Dereler üzerine ev
yaptırmaktan dolayı, yapılan koca bir şehir, dört gün içinde güçlü bir yağmur yağdığı
için selin altında kalmış; Esentepe’si, Şentepe’si, Yavuz Sultan Selim
Mahallesi. Gittik, gördük. Son zamanlarda özellikle “Adana’nın kuzeyi”
dediğimiz, Adana başta olmak şartıyla, AKP’nin yönetiminden memnun olmayan
insanlar, halk o “kuzey Adana” dediğimiz Sarıçam, İmamoğlu, Kozan, Saimbeyli,
Feke AKP iktidarını belediye mevzusunda aşağı tuttu, MHP’yi yukarı çekti. 
Şimdi, hepsi
müthiş bir borcun içinde. Sel felaketi oluyor; AFAD yok, Kızılay yok, “Yok mu
bana battaniye?” diyen, “Yok mu bana giysi?” diyen, “Yok mu bana ekmek?” diyen
bir mücavir alan. 
Şimdi, bu
mücavir alan içerisinde yaşayan insanları… MHP’li belediye başkanı
arkadaşlarımız hâle bakıyor, belediyeler borç batağının içerisinde. 
Şimdi, ben
bunlardan dolayı -mevcut iktidardan, orada afet olmasına rağmen, elini uzatan
pek yok- bunun için, geçmiş dönemde de -“afet kapsamı” dediğimiz- bu alanı afet
kapsamına almak için bir kanun teklifi verdim, bir de Meclis araştırma önergesi
verdik. Belki, bu görüşülen kanunla ilgisi olmamakla birlikte, önümüzdeki
dönemde bu belediyelere yardımcı olabilmek için Sarıçam’ın bir defa afet
kapsamına alınmasını -Sayın Bakanımız da burada- bekliyor, hepinize saygı,
sevgilerimi sunuyorum. 
Son günlerde
Türkmenlerin yaşadığı bu bölgelerde işsizliğin, güçsüzlüğün, üretkenliğin
azaldığını görme imkânımız oluyor. “Cenab-ı Hak Türk milletini, Tanrı Türk’ü
korusun.” demenin ötesinde fazla yapacak bir şeyimiz de yok. 
Hepinize saygı,
sevgilerimi sunuyorum. (MHP sıralarından alkışlar) 
BAŞKAN –
Teşekkür ederim.
Önergeyi oylarınıza
sunuyorum…
MUHARREM İNCE
(Yalova) – Karar yeter sayısı…
BAŞKAN – Karar
yeter sayısı arayacağım.
Kabul edenler...
Kabul etmeyenler... Karar yeter sayısı yoktur.
Birleşime on
dakika ara veriyorum.
 Kapanma
Saati: 20.29 
ALTINCI OTURUM
Açılma Saati: 20.43
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: Muharrem IŞIK (Erzincan), Muhammet Bilal MACİT (İstanbul) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 100’üncü Birleşiminin Altıncı
Oturumunu açıyorum. 
592 sıra sayılı
Kanun Tasarısı’nın 31’inci maddesi üzerindeki Adana Milletvekili Ali Halaman ve
arkadaşlarının önergesinin oylanmasında karar yeter sayısı bulunmamıştı. Şimdi
önergeyi tekrar oylarınıza sunacağım ve karar yeter sayısı arayacağım.
Kabul edenler…
Kabul etmeyenler… Karar yeter sayısı vardır, önerge kabul edilmemiştir.
Kanun
tasarısının görüşmelerine kaldığımız yerden devam edeceğiz.
Komisyon burada.
Hükûmet burada.
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 31. maddesinin tasarı metninden
çıkarılmasını arz ve talep ederiz.
 Levent
Gök (Ankara) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MURAT GÖKTÜRK (Nevşehir) – Katılmıyoruz Başkanım.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN – Önerge
üzerinde Ankara Milletvekili Sayın Levent Gök konuşacak.
Buyurun. (CHP
sıralarından alkışlar) 
LEVENT GÖK
(Ankara) – Sayın Başkan, değerli milletvekilleri; görüşmekte olduğumuz 592 sıra
sayılı Kanun Tasarısı’nın 31’inci maddesi üzerinde söz aldım. Hepinizi sevgiyle
saygıyla selamlıyorum.
Bu tasarıyla,
anılan maddede, şu anda Yargıtayda sayıları 38 olan ve 23’ü hukuk, 15’i de ceza
olmak üzere görev yapan dairelerin bu unvanlarının kaldırılarak, Yargıtay
dairelerini hukuk veya ceza daireleri olarak değil, hepsini 38 daire olarak
belirleyen bir teklifi görüşüyoruz ve bu teklifle, tasarıdaki bu değişiklikle
yapılan, amaçlanan, Yargıtay Büyük Genel Kurulunun hangi dairelerinin ceza,
hangilerinin hukuka bakacağına karar vermesi; bu, değiştirilmeye çalışılıyor
kanun tasarısında. Bu niçin yapılıyor? Şimdiye kadar alışılagelmiş bir şekilde
sürdürdüğümüz 23 tane hukuk dairesi, 15 tane ceza dairesi bir anda
sıfırlanacak, hepsi Yargıtay dairesi olacak ama Yargıtay Büyük Genel Kurulu
bunlar arasında iş bölümüne karar verecek.
Sayın Başkan,
değerli milletvekilleri; gerekçesi bu şekilde açıklanan bu teklifle aslında biz
hukuk dünyamızı pek çok konuda delen, altüst eden, arkadan dolanan yasalar
çıkartıyoruz. Hukuk, adalet dediğimiz zaman bir devletin temelini konuşuyoruz
değerli milletvekilleri. Hukuk içtihatları, yıllarca süren ve pek çok dairenin,
mahkemenin verdikleri kararlarla, uygulamalarla içtihat hâline gelen
kurallardan oluşuyor. Bakınız, hukuk fakültelerinde hâlen Roma hukuku okutulur
yani çok önemli bir hukuk dalı olarak yüzyıllar öncesinden gelen Roma hukuku
hâlen bugün hukukumuza bir yol göstermeye devam eder. 
Hukukun her
yönüyle, adaletin süjeleriyle sık sık oynanmaz. Devlet sistemi, adalet sistemi
bozulduğunda adaletten de beklenen amaç gerçekleşmez ve devletin de birliği
sağlanmaz. Değerli milletvekilleri, bu nedenle yapılması gereken sık sık yasa
değişiklikleriyle kanunlarımızı –yetersiz olanlar elbette değiştirilebilir
ama- temelden sarsacak değişikliklerde çok dikkatli olunmalı ve devlet
sistemimizi kökten bozacak, geleneklerimizi, içtihatlarımızı altüst edecek,
onları yok edecek uygulamalardan kaçınmak gerekir. 
Şimdi, bugün bu
değişiklikler nereden çıktı? İşte, iddia ediyorsunuz: “Bir paralel yapı var. Bu
paralel yapıyı ortadan kaldıralım.” Kaldıralım ama yerine AKP yapısını mı
kuralım değerli arkadaşlarım? Yani ne AKP yapısı ne paralel yapı ne CHP yapısı,
vicdanlarda hâkim adalet yapısı. Eğer biz adalete güveni sağlayamazsak yapılan
bu değişiklikler bugün belki iktidarda olduğunuz için sizin ihtiyacınızı
görebilir ama kısa bir süre sonra bumerang gibi size döner ve o zaman “adalet”
dersiniz. 
Adalet
kavramının içini boşaltmayalım, adaleti hepimiz bir kör müessese olarak
görelim. O, kimseye AKP’li, CHP’li, MHP’li olarak bakmasın; insan olarak
baksın, haksızlıklar karşısında sıfır toleransla, bir kör duyarlılığıyla
baksın. Biz adaletten bunu bekliyoruz ve adaletin terazisini tartan kişinin
gözü zaten bu nedenle bağlıdır, kimseyi görmemelidir adalet. Ama biz herkesi
siyasi, ideolojik durumlarına göre belirleyen şekillendirmeler yapmaya
çalışıyoruz. Bu, adalet açısından en büyük tehlikelerden bir tanesidir.
Burada ben şunu
anlatmak istiyorum: Adaletin belirlenmiş ve yıllardan beri süregelen
uygulamalarından kolaylıkla vazgeçilmemelidir, bundan sakınılmalıdır, bir
kıskançlıkla, titizlikle korunmalıdır. Çünkü bunlar kolay oluşturulmuyor,
içtihatlar kolay oluşturulmuyor, kararlar kolay oluşturulmuyor. Bir olay karşısında
bugün, mahkemelerin verdiği kararların altında yıllardır süren mahkemelerden
geçen kararların oluşturduğu içtihatlar vardır, uygulamalar vardır. Birçok
Avrupa devletini inceledim, orada kanunlar ve adalet mekanizmaları böylesine
sık sık değiştirilmiyor değerli arkadaşlarım. 
Yapılması
gereken, adalete güvenin tesis edilmesidir, biz bunu istiyoruz. Bunu
sağlayabiliyorsak bu değişikliklerin bir anlamı olabilir ama bu değişiklikler
olduktan sonra adalete güven hâlen devam etmiyorsa ortada çok ciddi bir sorun
vardır ve bu sorunun başlıca muhatabı da Adalet Bakanıdır ve iktidar
partisidir. 
Bu nedenle,
kıskançlıkla, titizlikle, hukuk ve adaletteki bütün değişiklikleri berrak bir
şekilde tartışmalı, yararlı olanı elbette yapmalıyız ama sistemi baştan bozacak
bütün uygulamalardan kaçınmalı diyor, hepinizi sevgiyle saygıyla selamlıyorum.
(CHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
32’nci madde
üzerinde iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte olan 592 sıra sayılı kanun
tasarısının çerçeve 32. maddesindeki cümlenin son kısmındaki “ibaresi”
sözcüğünün metinden çıkarılarak “ibareleri” sözlerinin maddeye eklenmesini arz
ve teklif ederiz.

Dilek Akagün Yılmaz Ali
Rıza Öztürk Ömer Süha Aldan
 Uşak Mersin Muğla
Turgut Dibek Tanju
Özcan İsa Gök
 Kırklareli Bolu Mersin
 Haydar
Akar
 Kocaeli
TBMM Başkanlığına
Görüşülmekte
olan 592 sıra sayılı Kanun Tasarısının 32. maddesinin Tasarı metninden
çıkarılmasını arz ve teklif ederiz.

Yusuf Halaçoğlu Sinan Oğan Murat
Başesgioğlu
 Kayseri Iğdır İstanbul
Sümer Oral Ali
Halaman Cemalettin Şimşek
 Manisa Adana Samsun
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MURAT GÖKTÜRK (Nevşehir) – Katılmıyoruz Başkanım.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN – Önerge
üzerinde Iğdır Milletvekili Sayın Sinan Oğan konuşacak.
Buyurun Sayın
Oğan. (MHP sıralarından alkışlar)
SİNAN OĞAN
(Iğdır) – Sayın Başkan, değerli milletvekilleri; konuyla belki doğrudan
bağlantılı değil ama bu konuyu, bu konuları nasıl algıladığımızla doğrudan
bağlantılı olduğu için bir konuyu gündeminize taşımak istiyorum.
Öncelikle şunun
altını çizeyim: Sizin desteklediğiniz, sizin besleyip büyüttüğünüz IŞİD terör
örgütü bugün itibarıyla Musul’u işgal etmiştir ve orada büyük bir katliamla
karşı karşıyayız. Siz beslediniz büyüttünüz, şimdi oradaki insanlarımızı
korumak Hükûmet olarak size düşer.
Değerli
milletvekilleri, bugün, Türk dünyasının ulu çınarı Cengiz Aytmatov’un vefatının
6’ncı seneidevriyesi. Cengiz Aytmatov’u huzurunuzda rahmet ve saygıyla
anıyorum. 
Cengiz
Aytmatov’un “Gün Uzar Yüzyıl Olur” adlı eserinde gündeme getirdiği bir tabir
vardır: “Mankurt” tabiri. Bugün “mankurt” tabiriyle ilgili kısa bir
değerlendirmede bulunmak istiyorum çünkü Cengiz Aytmatov Orta Asya’nın
steplerini değil, bugünün Türkiyesi’ni âdeta çizmiştir.
Mankurt nedir?
Mankurt, öz köküne yabancılaşmadır. Mankurt, düşmanları tarafından bedeni ve
ruhu, maddi ve manevi varlığı esir alınmış, zincire vurulmuş, köleleştirilmiş,
millî ve dinî hafızası silinip onun yerine düşmanın kültürel değerleri
doldurulmuş, öz benliğini kaybetmiş bir saman çuvalıdır âdeta. Mankurt,
düşmanların yaptığı operasyonlar sonucu tarihini, atalarını, kültürünü, dilini,
dinini, kimliğini, milletini unutur; düşmanı onun zihin ve ruh dünyasını
yeniden inşa eder. Öz benliğini, millî kimliğini kaybeden mankurt, efendi
edindiği düşmanını çoğu zaman âdeta tanrı beller ve onun robotlaşmış bir kölesi
olur. 
Nasıl mankurt
olur insanlar? Orta Asya’da, Cengiz Aytmatov o dönemde diyor ki: “Devenin
özellikle boyun kısmından olan deri başı kazıtılmış insanın kafasına geçirilir,
birkaç gün aç, susuz bırakılır ve o güneş vurdukça deri kurur, deri kurudukça
kafayı sıkar ve bir süre sonra insan kim olduğunu, ne için bu dünyaya geldiğini,
atalarını, gelmişini, geçmişini, dilini, dinini, bayrağını unutur hâle gelir,
bayrağına yad hâle gelir, geçmişine düşman hâle gelir.” Ve bugün o mankurtlar,
maalesef ki Diyarbakır’da Türk Bayrağı’na haince saldırmışlardır. 
Cemil Meriç’ten
de bir mankurt tarifi var. “Ne Batı’yı tanıyoruz ne Doğu’yu, en az tanıdığımız
ise kendimiz.” diyor. Biz, Müslümanlığından, Doğululuğundan, Türklüğünden
utanan, tarihinden utanan, dilinden utanan şuursuz bir yığın hâline geldik. 
Değerli
milletvekilleri, bugün, maalesef Türkiye’de yaşanan tam da budur, tam bir
mankurtlaşma hadisesiyle Türkiye’de karşı karşıyayız. Ortak değerimiz olan
bayrağımıza maalesef ki bugün Türkiye’de Türkiye Cumhuriyeti vatandaşları
tarafından el uzatılır hâle gelmiştir. Ortak geçmişimiz olan Kazım Karabekir
Paşa, bugün, maalesef ki Türkiye Cumhuriyeti’nin İçişleri Bakanlığına bağlı bir
belediyemizin başkanı tarafından âdeta tarihimizden silinmek istenmektedir. Bu,
işte Cengiz Aytmatov’un belirttiği mankurtlaşmanın bugün hayata geçmiş şeklidir.

Peki, bu
mankurtlar karşısında ne yapıyoruz, ne yapıyorsunuz? İşte o mankurtları
izleyen, bu toplumun mankurt hâle gelmesine sebep olanlar da o mankurtlardan
emin olunuz ki çok farklı değildir. Türkiye’nin bayrağına el uzatılıyor, Genelkurmay
Başkanı ve Sayın Başbakan başta olmak üzere, sanki bu ülkenin Başbakanı değil,
sanki bu ülkede elinde yetki olan insanlar değil, dışarıdan, balkondan seyreden
kişiler gibi “Şunlar yapılmalı, bunlar yapılmalı.” deniyor. Bu da mankurtluğun
-kusura bakmayın- başka bir versiyonudur ve Türkiye, bugün, maalesef mankurtlar
tarafından yönetilmektedir. 
Türkiye’nin
bugün, acil olarak bu mankurt zihniyetinden kurtulması lazım diyor, hepinizi
saygıyla selamlıyorum. (MHP sıralarından alkışlar)
BAŞKAN
– Teşekkür ederim. 
Önergeyi
oylarınıza sunuyorum…

III.- YOKLAMA

(CHP
sıralarından bir grup milletvekili ayağa kalktı) 
MUHARREM
İNCE (Yalova) – Yoklama istiyoruz. 
BAŞKAN
– Yoklama talebiniz var, peki. 
Sayın
İnce, Sayın Dibek, Sayın Yılmaz, Sayın Serindağ, Sayın Köktürk, Sayın Gök,
Sayın Toprak, Sayın Sarı, Sayın Eyidoğan, Sayın Acar, Sayın Gümüş, Sayın Küçük,
Sayın Atıcı, Sayın Özkan, Sayın Öztürk, Sayın Şeker, Sayın Aygün, Sayın Susam,
Sayın Özgündüz, Sayın Özcan. 
Yoklama
için iki dakika süre veriyorum ve süreyi başlatıyorum. 
(Elektronik
cihazla yoklama yapıldı) 
BAŞKAN –
Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
3.- Türk Ceza Kanunu ile Bazı Kanunlarda Değişiklik
Yapılmasına Dair Kanun Tasarısı ile Tokat Milletvekili Reşat Doğru'nun; Ardahan
Milletvekili Ensar Öğüt'ün; İstanbul Milletvekili Erdoğan Toprak'ın; İstanbul
Milletvekili Sebahat Tuncel'in; Bursa Milletvekili Sena Kaleli'nin; Gaziantep
Milletvekili Mehmet Şeker ve 7 Milletvekilinin; Antalya Milletvekili Yıldıray
Sapan'ın; Eskişehir Milletvekili Kazım Kurt ve İstanbul Milletvekili Mustafa
Sezgin Tanrıkulu'nun; İstanbul Milletvekili Mahmut Tanal'ın; İstanbul
Milletvekili Sebahat Tuncel'in; İstanbul Milletvekili Mahmut Tanal'ın; Bursa
Milletvekili Aykan Erdemir'in; İstanbul Milletvekili Mahmut Tanal'ın; Ankara
Milletvekili Levent Gök'ün; Barış ve Demokrasi Partisi Grup Başkanvekili Bingöl
Milletvekili İdris Baluken'in; İstanbul Milletvekili Mustafa Sezgin
Tanrıkulu'nun; Van Milletvekili Aysel Tuğluk'un; İstanbul Milletvekili Bülent
Turan ve Ankara Milletvekili Cevdet Erdöl ile 69 Milletvekilinin; Tokat
Milletvekili Reşat Doğru ve 2 Milletvekilinin; İstanbul Milletvekili Mahmut
Tanal'ın; Malatya Milletvekili Veli Ağbaba'nın; Milliyetçi Hareket Partisi Grup
Başkanvekili Kayseri Milletvekili Yusuf Halaçoğlu'nun; Gaziantep Milletvekili
Mehmet Şeker'in; Kırıkkale Milletvekili Ramazan Can ve İstanbul Milletvekili
Bülent Turan ile 1 Milletvekilinin Benzer Mahiyetteki Kanun Teklifleri ile
Kadın Erkek Fırsat Eşitliği Komisyonu ile Adalet Komisyonu Raporları (1/918,
2/14, 2/25, 2/67, 2/214, 2/218, 2/335, 2/542, 2/571, 2/577, 2/876, 2/960,
2/1060, 2/1087, 2/1369, 2/1648, 2/1675, 2/1830, 2/1864, 2/1883, 2/1941, 2/1973,
2/1982, 2/2115, 2/2149) (S. Sayısı: 592) (Devam)
BAŞKAN -
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 32. maddesindeki cümlenin son
kısmındaki “ibaresi” sözcüğünün metinden çıkarılarak “ibareleri” sözlerinin
maddeye eklenmesini arz ve teklif ederiz.
 Tanju
Özcan (Bolu) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MURAT GÖKTÜRK (Nevşehir) – Katılmıyoruz Başkanım.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN – Önerge
üzerinde Bolu Milletvekili Sayın Tanju Özcan konuşacak.
Buyurun.
TANJU ÖZCAN
(Bolu) – Sayın Başkan, değerli milletvekilleri; Genel Kurulu saygıyla
selamlıyorum.
Sayın Adalet
Bakanımız buradayken ben sormak istiyorum konuşmamın başında. Sayın Bakanım,
gerçekten televizyonlar takip etmese, siz, bu paketin kaçıncı paket olduğunu
biliyor musunuz, hiç üzerinde çalıştınız mı bilmiyorum. 
Bugüne kadar,
neredeyse, Hükûmetiniz döneminde değişmeyen herhangi bir mevzuat kalmadı. Ceza
Muhakemesi Yasası’nı değiştirdik, Ceza Kanunu’nu değiştirdik defalarca.
BAŞKAN – Sayın
Özcan, lütfen Genel Kurula hitap eder misiniz?
TANJU ÖZCAN
(Devamla) – Tabii efendim. 
BAŞKAN –
Teşekkür ederim. 
TANJU ÖZCAN
(Devamla) – Danıştayda bu düzenlemeyi yapıyoruz, Yargıtayın yapısını
değiştiriyoruz. Sürekli bunu yapıyoruz ve bundan sonra da hangi paketin
geleceğini de bilmiyoruz. 
Sayın Bakanım,
bu çok önemli. Sizin milletvekilleriniz, grubunuza mensup milletvekilleri de
muhakkak aynı konudan dertlidir. Ne zaman bir paket konusu gündeme gelse
cezaevinde ne kadar tutuklu ve hükümlü varsa bizim kapımızı çalıyor. “Acaba
altıncı pakette bizimle ilgili bir düzenleme çıkar mı, çıkmaz mı? Acaba ben bu
düzenleme sonunda tahliye olur muyum, olamaz mıyım?” diyor, sürekli bunlar
tartışılıyor. Artık bu, yazboz tahtasına döndü. Sayın Levent Gök’ün az önce
ifade ettiği gibi, yasaları sürekli değiştirerek Türkiye’de adalet tesis
edemeyiz. Derli toplu bir şekilde gelir bu, bir kez gelir, otururuz üzerinde
mutabık kalırız, ondan sonra bu düzenlemeyi yaparız ama her ay mevzuatla ilgili
bir paket gelmesi artık gerçekten toplumda farklı beklentilerin oluşmasına da
sebebiyet verdi. 
Sayın Adalet
Bakanıma ben müsaadenizle bir soru daha sormak istiyorum. Sayın Bakanım, hazır
ortaklar da burada yokken, ben şu sorunun cevabını çok merak ediyorum, çok
sayıda milletvekili de bunu merak ediyordur: Acaba İmralı ile yapılan
müzakerelerle ilgili olarak bugüne kadar kabul edilen paketlerde uzlaşılan
hangi konularla ilgili düzenlemeler yapıldı veya eksik olanlar nedir, sıkıntı
nedir? Bunun cevabını ben sizden duymak istiyorum. 
MÜSLİM SARI
(İstanbul) – Sayın Bakan dinlemiyor. 
TANJU ÖZCAN
(Devamla) – Sayın Bakan, dinliyor musunuz bilmiyorum, önemli bir soru sordum. 
Sayın Bakan,
soruyu tekrar etmek istiyorum. Bakın, hazır ortaklar da yok, müzakere sürecinin
bir tarafı yok. Onlar yokken samimi bir şekilde şu soruya cevap vermenizi
istiyorum: Bugüne kadar gelen paketlerle ilgili olarak uzlaşılan hangi maddeler
yürürlüğe girdi veya hangileri yürürlüğe giremedi? Bunun cevabını ben sizden
samimiyetle istiyorum Sayın Bakanım. 
Sayın
milletvekilleri, bugün burada bayrakla ilgili, bayrak indirilme olayıyla ilgili
çok sayıda milletvekilimiz düşüncelerini ifade etti. Tabii, bugün Sayın
Başbakan grubunda şu soruyu sordu: “Neden komutan müdahale etmedi?” sorusunu
sordu. 
Değerli
milletvekilleri, iki gün önce, bu bayrak indirilmeden iki gün önce, Lice’de
meydana gelen olayda teröristler yolu kapatıyor, askerler “Dağılın.” diye
ikazda bulunuyor, sonra o kalabalığın içerisinden askere ateş açılıyor, bunun
sonucunda asker ateşle karşılık veriyor, 2 vatandaşımız vefat ediyor. Bunun
sonucunda ne oldu hatırlar mısınız? İlgili cumhuriyet savcısı, o gün operasyona
katılan bütün askerlerin silahlarına el koydu, balistik inceleme yapıyor.
Şimdi,
hangi asker bu kadar baskı altında, o bayrağı indirmeye çalışan teröriste
müdahalede bulunmaya yeltenebilir? Hangi asker buna yeltenebilir, samimi olmak
lazım. Siz askerleri sindirdiniz. Askeri ve polisi teröristlere müdahale
etmekten çekinir hâle getirdiniz. Aslında, Sayın Arınç, dün yaptığı açıklamada
Başbakandan daha samimi davrandı “Asker, siyasi irade olarak bizim ortaya
koyduğumuz prosedürü uyguluyor.” anlamına gelen bir şey söyledi. Bu noktada
bence daha samimiydi. Yani, en başından bu yana siz askere ve polise şunu
söylüyorsunuz, diyorsunuz ki: “Aman süreç zarar görmesin. Teröristler ne
yaparsa yapsın, PKK yandaşları ne yaparsa yapsın müdahale etmeyin.” Samimi
olarak bunu ortaya koymak lazım. İşte, bunun sonucunda da Hükûmetinizin
baskılarından, soruşturma tehditlerinden, görevden almalarından korkan
bürokratlar ve askerler de maalesef bu konuda cesaretli davranamıyorlar. Hatta,
yapmaları gerekenleri de yapamıyorlar Sayın Canikli. Bu durum böyle devam
ederse, maalesef, terör yeniden bu bölgede hızlı bir şekilde yükselişe geçecek,
bu gerçeği de görmek lazım.
Bir
de bir konu aklıma takılıyor, bu doğru mu, değil mi merak ediyorum. Askerlerin
operasyon için valilerden izin istedikleri ve bu izin taleplerinin yüzde
99’unun ilgili mülki amir tarafından reddedildiği sürekli olarak anlatılıyor,
askerler tarafından da anlatılıyor. 
(Mikrofon
otomatik cihaz tarafından kapatıldı)
TANJU
ÖZCAN (Devamla) – Bu husus doğru mudur, değil midir? Doğruysa bunun gerekçesini
bizimle paylaşırsanız sevinirim. (CHP sıralarından alkışlar)
BAŞKAN
– Teşekkür ederim Sayın Özcan.
S.
NEVZAT KORKMAZ (Isparta) – Karar yeter sayısı…
BAŞKAN
– Önergeyi oylarınıza sunacağım ve karar yeter sayısı arayacağım.
Önergeyi
kabul edenler… Kabul etmeyenler… Karar yeter sayısı vardır, önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
33’üncü maddede
iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 33. maddesindeki cümlenin son
kısmındaki “zorunludur” sözcüğünün metinden çıkarılarak “gereklidir” sözlerinin
maddeye eklenmesini arz ve teklif ederiz. 
 Dilek Akagün
Yılmaz  Ali Rıza Öztürk  Ömer Süha Aldan 
 Uşak
 Mersin  Muğla
 Turgut
Dibek  İsa Gök  Haydar
Akar 
 Kırklareli
 Mersin  Kocaeli
 Bedii
Süheyl Batum
 Eskişehir
BAŞKAN – Şimdi
okutacağım önerge Anayasa’ya aykırılık önergesidir, öncelikle işleme alacağım. 
Türkiye Büyük Millet Meclisi Başkanlığına
Görüşülmekte
olan 592 Sıra Sayılı Kanun Tasarısının 33. Maddesinin Anayasaya aykırı olması
sebebiyle Tasarı metninden çıkarılmasını arz ve teklif ederiz. 
 Faruk
Bal  Murat Başesgioğlu  Yusuf
Halaçoğlu 
 Konya
 İstanbul  Kayseri
 Seyfettin
Yılmaz  Lütfü Türkkan  Reşat Doğru
 Adana
 Kocaeli  Tokat

 Emin
Çınar 
 Kastamonu
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MURAT GÖKTÜRK (Nevşehir) – Katılmıyoruz Başkanım.
BAŞKAN –
Hükûmet?
ADALET
BAKANI BEKİR BOZDAĞ (Yozgat) – Katılmıyoruz.
BAŞKAN
– Önerge üzerinde Kastamonu Milletvekili Sayın Emin Çınar konuşacak.
Buyurun.
(MHP sıralarından alkışlar)
EMİN
ÇINAR (Kastamonu) – Sayın Başkan, değerli milletvekilleri; görüşülmekte olan
592 sıra sayılı Kanun Tasarısı’nın 33’üncü maddesi üzerinde Milliyetçi Hareket
Partisi Grubu olarak vermiş olduğumuz değişiklik önergesi üzerine söz almış
bulunmaktayım. Yüce heyetinizi saygılarımla selamlıyorum.
Değerli
milletvekilleri, milletlerin refah, huzur, barış ve kardeşlik içerisinde bir
hayat sürebilmeleri için, toplumsal düzeni ve nizamı sağlayacak kanunlara
ihtiyaçları vardır. Kanunlar toplumsal düzeni sağladığı gibi, suça karşı
caydırıcı birer önlem aracı olma özelliğini de taşımaktadır. Kanunlar
yapılırken toplumun ihtiyaçları göz önünde bulundurulmalıdır. Bir kanun
yapılırken çok iyi düşünülmeli, ihtiyaçlar tespit edilmeli ve en önemlisi,
aceleye hiç getirilmemelidir. Ne yazık ki Türkiye Büyük Millet Meclisinde,
yıllardır sayısal çoğunluğu elinde bulunduran Adalet ve Kalkınma Partisi, kanun
yaparken sadece günün ihtiyaçlarını göz önünde bulundurmakta, geleceğe dair
hiçbir öngörüde bulunmadan, düşünmeden, gelecekte ortaya çıkabilecek
ihtiyaçları tespit etmeden günü kurtarmak için kanun tasarı ve teklifleri
hazırlamaktadır.
Bunun
en güzel örneklerinden bir tanesi de bugün görüştüğümüz bu kanun tasarısıdır.
Bu tasarı, Türk Ceza Kanunu’nda ve bazı kanunlarda değişiklik yapmaktadır.
Adalet ve Kalkınma Partisi iktidarı kamuoyunda “yargı paketi” olarak
adlandırılan bu yasadan bugüne kadar kaç tane çıkartmıştır? Neden her üç beş
yılda bir yargı paketi hazırlanıp Meclis gündemine alınmaktadır? Neden toplumun
en çok ihtiyaç duyduğu adalet alanında değişiklikler acele ve özensiz bir
şekilde hazırlanarak Genel Kurula indirilmektedir? Bunun tek bir cevabı vardır,
o da beceriksizliktir. Eğer iktidar bu konuda çok becerikli olsaydı bugüne
kadar Türk milletinin adalet sorunu çoktan çözülmüş olacaktı.
Değerli
milletvekilleri, ülkemizin üzeri her geçen gün kara bulutlarla kaplanmakta,
ülkemiz, Adalet ve Kalkınma Partisi iktidarının kutuplaştırıcı ve ayrıştırıcı
politikaları yüzünden çatışma ortamına doğru sürüklenmektedir. Bunun en önemli
ispatı, İstanbul’da ve Diyarbakır’da bir kez daha yaşanmıştır. Gaziosmanpaşa
semtinde teröristbaşı cani Abdullah Öcalan için özgürlük isteyen şehir
eşkıyaları olaylar çıkarmış, vatandaşlarımıza saldırıp devletin otobüslerini
ateşe vermiştir. Yıllardır verilen tavizlerle cesaretlenen teröristler de
dağlardan inip şehirlerde çocuklarımızı kaçırır noktaya gelmiştir. Teröristler
aldıkları tavizlerle daha da ileriye giderek Diyarbakır’da bir askerî
üssümüzdeki bayrağımızı gönderden indirme saygısızlığına cüret etmişlerdir.
Bunları yapanlar, cesaretlerini Adalet ve Kalkınma Partisinin verdiği
tavizlerden almaktadır. Milletimizin huzurunu bozup çatışma ve kargaşa
çıkartanlar kim olursa olsun bir an önce yakalanmalı ve en ağır şekilde
cezalandırılmalıdır. Devletimizi ve milletimizi bölmek, parçalamak ve yok etmek
isteyenleri ve bayrağımıza el uzatanları buradan bir kez daha lanetle
kınıyorum.
Değerli
milletvekilleri, devletin vazifelerinden biri de temel hizmetleri
vatandaşımızın ayağına getirmek olmalıdır. Ancak yargı paketini Meclise getiren
Hükûmet, küçük ilçelerimizdeki adliyeleri kapatarak vatandaşlarımızı mağdur
etmiştir. Seçim bölgem olan Kastamonu’da da maalesef, böyle bir uygulama
sonrasında vatandaşımız mağdur olmuştur. Bozkurt, Abana, Çatalzeytin ve Daday
ilçelerimizin adliyeleri kapatılmıştır. Buralarda yaşayan vatandaşlarımız, en
yakın ilçe olan İnebolu ilçesinden bu adli hizmetleri almak için oraya
yönlendirilmiştir ama maalesef, Çatalzeytin ilçemizin köylerinin merkeze
olan uzaklığı 30 kilometrenin üzerindedir. Yine, bu ilçemizin adli hizmeti
aldığı en yakın ilçeye, İnebolu ilçemize uzaklığı 47 kilometredir ve toplamda
80 kilometreye yakın bir mesafeden orada yaşayan vatandaşlarımız adli
hizmetleri almak durumunda kalmıştır. Sayın Bakan, bu kanunun tümü üzerinde
görüşülürken tekrardan adliyelerin açılmayacağını ifade etti ama burada devlet
tasarruf mu ediyor, yoksa vatandaşımıza zulüm mü ediliyor, bunun bir kere daha
gözden geçirilmesini ben bu vesileyle sizlerle paylaşmak istiyorum.
Verdiğimiz
teklifimize desteklerinizi bekliyor, yüce heyetinizi saygılarımla selamlıyorum.
(MHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 33. maddesindeki cümlenin son
kısmındaki “zorunludur” sözcüğünün metinden çıkarılarak “gereklidir” sözlerinin
maddeye eklenmesini arz ve teklif ederiz.
 
Bedii Süheyl Batum (Eskişehir) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ MURAT GÖKTÜRK (Nevşehir) – Katılmıyoruz Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz.
BAŞKAN
– Önerge üzerinde İstanbul Milletvekili Sayın Süheyl Batum konuşacak.
Buyurun.
(CHP sıralarından alkışlar)
BEDİİ
SÜHEYL BATUM (Eskişehir) – Sayın Başkan, değerli milletvekilleri; daha önce,
AKP Grubu olarak 4 tane yargı paketi yaptınız. Yargı paketlerini yaparken hep
Türkiye’de yargının sorunlarına çözüm üreteceğinizi söylediniz. Maalesef, hep
itiraz ettik, biz bunların olmayacağını söyledik ama aydınlarımızın maalesef
bir bölümü, gazetecilerimizin bir bölümü “Yetmez ama evet.” diye, “Bir yerinden
başladık, olsun, fena mı?” diye destekler verdiler ve inanılmaz sorunları hep
görmezden geldik. Yargının sorunlarını da hiçbir şekilde çözmeden bugüne kadar
geldik. Şimdi aynı şeyleri tekrar yaşıyoruz, beşinci yargı paketi…
Değerli
arkadaşlar, daha önce yaptığınız dört yargı paketinde insanlar dört yıl, beş
yıl, altı yıl, yedi yıl tutuklu kaldı. Mehmet Haberal orada, Balbay burada
yine. Bunlar, bu yaptığınız yasaların hiçbir işe yaramadığının maalesef -sizin
bilip bilmediğinizi bilmiyorum ama sayın adalet bakanları bilirken- hiçbir şeye
yaramadan yasa yaptığınızın örnekleri olarak şu anda aramızda oturuyor. 
Dün Türk Bayrağı
gönderden indirildi. Hepimiz çok kızdık, herkes konuşma yapıyor. Oysa iki yıl
önce Oslo’da Hakan Fidan ve arkadaşı Afet Güneş oraya katılıp Başbakanın özel
temsilcisi olarak “Reşadiye’de aşka geldiniz, 7 askeri şehit ettiniz, bir daha
etmeyin!” dediğinde neredeydik? Aynı şekilde Oslo’da yine Hakan Fidan, sizin
Hakan’ınız “Metropolleri silahlarla doldurdunuz, patlayıcılarla doldurdunuz;
hepsini biliyoruz ama hiçbir şey yapmıyoruz.” derken neredeydiniz? Ha, yaptınız!
Hemen, bir gecede, Başbakan isteyince yasa yapıp bir gecede Hakan Fidan’ı
kurtardınız. 
Sonra, değerli
arkadaşlar, HSYK Yasası. Delilleri kararttınız, hâkim, savcıları değiştirdiniz,
yetkiyi bir aylığına da olsa bile bile aldınız, “Özel yetkili mahkemeleri
kaldırıyoruz.” dediniz; bakanları, Bilal oğlanları kurtardınız, delilleri
kararttınız, bir daha yolsuzluk, hırsızlık delilleri ortaya çıkmasın diye el
koyma kararlarını imkânsız hâle getirdiniz. Ama değerli arkadaşlar, bir şeyi
hiç yapmadınız; yargının sorunlarını çözmek bir yana -dikkat edin- bugün
Türkiye’nin gerçek sorunu Balyoz davasında Türk ordusunun yarısıyla  -öbür
yarısının da ne yaptığınızı gördük Türk Bayrağı indirilirken- sahte delille
mahkûm ettirdiğiniz insanlarla hiç ilgilenmediniz, umurunuzda bile değil.
İnsaf, yazık! Bir dava düşünün, davanın temelini oluşturan tek ve en önemli
delil sahte çıkıyor. O TÜBİTAK’ınız bile bunu itiraf etmek zorunda kalıyor. Ne
yaptınız? Kanıtsız verdiğiniz mahkeme kararı uygulanıyor. Siz neredesiniz? Hani
Hakan Fidan’ı kurtarmak için bir gecede yasa yapıyordunuz, hani burada, yasada
nerede? Tekrar diğer bir maddede söyleyeceğim; Bakanı kurtarmak için, Bekir
Bozdağ’ı kurtarmak için bu sefer de bir yasa yapıyorsunuz, bir madde
koyuyorsunuz. 
RECEP ÖZEL
(Isparta) – Hangi madde o Hocam?
BEDİİ SÜHEYL
BATUM (Devamla) – Recep Bey, bilirsin, bilirsin. 
RECEP ÖZEL
(Isparta) – Hocam, söyleyin. 
BEDİİ SÜHEYL
BATUM (Devamla) – Bilirsin, bilmezden gelirsin.
RECEP ÖZEL
(Isparta) – Süheyl Hocam, biliyorsanız söyleyin.
BEDİİ SÜHEYL
BATUM (Devamla) – Nerede Balyoz davasında yargılanan o insanlar, nerede sahte
delille yargılananlar? Bir tane madde aklınıza gelmedi mi? Üstelik, aynı
mahkemelerin başka kişiler için verdiği kararlar korkudan uygulanamıyor,
korkudan. Ama, Deniz Kuvvetlerinin yarısı hâlen içeride, hâlen tutsak,
umursamıyorsunuz bile, oralı bile değilsiniz. İnsanları ölüme terk ettiniz ama
değerli arkadaşlar, lütfen bunu yapmayın diye söylüyorum. 
Bakanlar yapar,
bakanlar yapar, öyle bakan oluyorlar ama sizler, Türkiye Cumhuriyeti
Parlamentosunun değerli milletvekillerisiniz, görmezden gelmeyin, çocuklarımıza
bile anlatamayacağımız bir rezilliğe hep beraber imza atmayalım diyorum.
Hepinize
saygılar sunuyorum. (CHP sıralarından alkışlar)
BAŞKAN –
Teşekkür ederim.
S. NEVZAT
KORKMAZ (Isparta) – Karar yeter sayısı…
BAŞKAN –
Önergeyi oylarınıza sunacağım ve karar yeter sayısı arayacağım.
Kabul edenler…
Kabul etmeyenler… Karar yeter sayısı yoktur.
Beş dakika ara
veriyorum. 
 Kapanma
Saati: 21.17
YEDİNCİ OTURUM
Açılma Saati: 21.26
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: Muharrem IŞIK (Erzincan), Muhammet Bilal MACİT (İstanbul) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 100’üncü Birleşiminin Yedinci
Oturumunu açıyorum. 
592 sıra sayılı
Kanun Tasarısı’nın 33’üncü maddesi üzerinde Eskişehir Milletvekili Bedii Süheyl
Batum ve arkadaşlarının önergesinin oylamasında karar yeter sayısı
bulunamamıştı. Şimdi önergeyi tekrar oylarınıza sunacağım ve karar yeter sayısı
arayacağım.
Kabul edenler…
Kabul etmeyenler… Karar yeter sayısı vardır, önerge kabul edilmemiştir.
Kanun
tasarısının görüşmelerine kaldığımız yerden devam edeceğiz.
Komisyon burada.
Hükûmet burada.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
34’üncü maddede
bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 34. maddesindeki “kere”
ibaresinin metinden çıkarılarak “kez” ibaresinin maddeye eklenmesini arz ve
teklif ederiz. 
Dilek Akagün Yılmaz Ali
Rıza Öztürk Ömer Süha Aldan
 Uşak Mersin
 Muğla İsa Gök  Turgut Dibek Haydar Akar Mehmet
Şeker
Mersin  Kırklareli Kocaeli Gaziantep
BAŞKAN – Komisyon
önergeye katılıyor mu?
ADALET KOMİSYONU
SÖZCÜSÜ MURAT GÖKTÜRK (Nevşehir) – Katılmıyoruz Başkan. 
BAŞKAN –
Hükûmet? 
ADALET BAKANI
BEKİR BOZDAĞ (Yozgat) – Katılmıyoruz. 
BAŞKAN – Önerge
üzerinde Gaziantep Milletvekili Sayın Mehmet Şeker konuşacak. 
Buyurun. (CHP
sıralarından alkışlar) 
MEHMET ŞEKER
(Gaziantep) – Sayın Başkan, değerli milletvekili arkadaşlarım; sözlerime
başlamadan önce hepinizi saygıyla selamlıyorum. 
Değerli
arkadaşlar, yine bir Adalet ve Kalkınma Partisi klasiğiyle karşı karşıyayız,
yine bir kanun, yine pek çok maddeli. Bizlerin de ismi var muhalefetten ama
“Siz bu teklifleri niçin verdiniz, hangi gerekçeyle verdiniz?” gibi bize hiç
sorulmayan, yine geldiği gibi, el kaldırılıp kabul edilen bir teklifle karşı
karşıyayız. Maalesef, şimdiye kadar gelen pek çok kanunda da bu Meclisin bir
kanun fabrikası gibi işletilmesi hiç de doğru bir yaklaşım değil. Mutlaka bu
konuyla ilgili herkesle görüşmek gerekiyor, sivil toplum örgütleriyle görüşmek
gerekiyor, ilgili kuruluşlarla görüşmek gerekiyor. En azından böyle bir teklifi
veren milletvekili arkadaşlarımızla “Siz niçin bu teklifi verdiniz, hangi
gerekçeyle verdiniz?” gibi o komisyonun davet edip görüşmesi gerekiyor. Ama
maalesef bunlar hiçbir şekilde yapılmıyor. 
Korkumuzla
yaşıyoruz, dün işte Ergenekon’la yaşıyorduk, Ergenekon korkumuz vardı; bir faiz
lobisi vardı, bilmiyorum unutunuz mu, faiz lobisi korkumuz vardı; şimdi bir
paralel yapı korkumuz var ve bunlarla ilgili zaman zaman kanun tekliflerini
getiriyoruz ve birtakım şeyleri değiştirmeye çalışıyoruz. Oysa, değerli
milletvekilleri, 1980 yılındaki askerî yönetimin getirdiği kanunlarla bu ülkeyi
yönetiyoruz hâlâ. Bu, bu ülke için o Anayasa’yla ve o kanunlarla yönetilmek de
bence bir hukuk cinayeti ve bir ayıp olarak, bu Meclisin adına yakışmayacak bir
olay olarak karşımızda duruyor.
Neleri
değiştirdik? Bu kanunla pek çok şeyi değiştiriyoruz. Bizim verdiğimiz teklifler
cinsel suçlarla içerikli olan tekliflerdi değerli milletvekilleri. Tasarının
42, 45, 54, 60 ve 63’üncü maddelerinde 5237 sayılı TCK’nın 102, 105; 5271
sayılı CMK’nın 231 ve 286; 5275 sayılı Ceza ve Güvenlik Tedbirlerinin İnfazı
Hakkında Kanun’un 108’inci maddelerini içeren değişiklikler bu tasarı metninde
yer alıyor. Kadın ve çocuklara yönelik cinsel suçlara ağır cezalar getireceği
iddia edilen bu değişiklikler birçok suçun cezasını hafifletecek, birçok
tecavüzcü ve istismarcıyı serbest bırakacaktır. Cinsel suçlara sözde ceza
artırımı diye sunulan bu tasarı, özde cezasızlık içermektedir. 
Değerli
milletvekilleri, Hükûmet, cinsel suçların önlenmesini sağlayacak adımları
atmamakta, erkek egemen devlet ve hukuku, erkeğin lehine uygulamaları
değiştirmemekte, cezayı artırmak ya da azaltmakla sorunun çözülebileceği
yanılgısını yaymaya çalışmaktadır. Yasada kadın cinayetlerine ya da kadına
karşı şiddete ilişkin bir düzenleme yapılmamıştır. Türk Ceza Kanunu’nun birçok
maddesinde değişiklik öneren bu yasa tasarısında kadına karşı şiddet ve kadın
cinayetleri konusunda bir tek düzenleme maalesef yoktur.
15-18
yaş arası kadın ve erkekler arasında cinsel ilişkiye dair hapis cezasının
artırılması kabul edilemez. TCK’da var olan ve yarısı da Anayasa Mahkemesi
tarafından iptal edilmiş olan, bu konuyla ilgili diğer yarısı yürürlükte olan
TCK’nın 104’üncü maddesinin de tümünün iptali gerekmektedir.
Değerli
milletvekilleri, taciz ve saldırı ayrımı getirmeye çalışmak, çocukların taciz
edilmesi hâlinde cezasının düşmesi anlamına gelir ki bu da çocukları korumak
değildir. 
Cinsel suçların
çok küçük bir bölümü hastalar tarafından işlenir. Oysa, önümüzdeki bu yasa
tasarısında sanıkların tedavisinden söz edilmesi, devlet nezdinde eylemin hâlâ
bir suç değil hastalık olarak görüldüğünü bize gösteriyor. Yasada tedaviden söz
edilerek bu suç toplumun önünde tıbbileştirmeye çalışılıyor, bu da doğru değil
değerli arkadaşlar. 
Çocuk gelinlerin
olmadığı, en güvenli sığınağımız olan evlerde şiddet ve istismarın yaşanmadığı,
her geçen gün giderek artan, çocuğa yönelik taciz ve tecavüz vakalarının bu
ülkenin gerçeği olmaktan çıktığı, kadın cinayetlerinin bir kader olmadığı bir
Türkiye dileğimle hepinize saygılarımı sunuyorum. (CHP sıralarından alkışlar) 
BAŞKAN –
Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler... Madde kabul
edilmiştir. 
35’inci maddede
iki adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 35. maddesindeki “verebilir”
ibaresinin metinden çıkarılarak “verir” ibaresinin maddeye eklenmesini arz ve
teklif ederiz. 
 Dilek Akagün Yılmaz Ali
Rıza Öztürk  Ömer Süha Aldan
 Uşak Mersin Muğla
 Haydar Akar Uğur
Bayraktutan  İsa Gök
 Kocaeli Artvin Mersin
 Turgut Dibek
 Kırklareli
TBMM Başkanlığına
592 sıra sayılı
Kanun tasarısının 35. maddesinin aşağıdaki şekilde değiştirilmesini arz ve
teklif ederiz.
“Her üye, ancak
bir aday için oy kullanabilir.” 
 Faruk Bal Alim
Işık Emin Çınar
 Konya Kütahya Kastamonu
 Yusuf Halaçoğlu S.
Nevzat Korkmaz
 Kayseri Isparta

BAŞKAN –
Komisyon önergeye katılıyor mu? 
ADALET KOMİSYONU
SÖZCÜSÜ MURAT GÖKTÜRK (Nevşehir) - Katılmıyoruz Başkanım. 
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz. 
BAŞKAN – Önerge
üzerinde Süleyman Nevzat Korkmaz konuşacak, Isparta Milletvekili. 
Buyurun. (MHP
sıralarından alkışlar)
S. NEVZAT
KORKMAZ (Isparta) – Sayın Başkan, değerli milletvekilleri; yüce heyetinizi
saygıyla selamlıyorum.
Konuşmama
başlamadan önce, gerçekten biz burada müzakere yaparken yüzlerce yıllık Türk
yurdu Musul’un IŞİD güçlerince işgal edildiğini ve şehrin düşmek üzere olduğunu
sizlerle paylaşmak istiyorum. Binlerce Türkmen kardeşimiz çoluğunu çocuğunu
katliamdan kurtarmak için şehri terk etmek üzere yollara düşmüşlerdir.
Dışişleri Bakanlığı derhâl Türkiye Büyük Millet Meclisini bilgilendirmeli ve
acilen duruma müdahil olmalıdır. Musul ve Kerkük üzerindeki Türk devletinin,
Türk milletinin hukuku bunu gerekli kılmaktadır. Hem bu gerekliliğin bir sonucu
hem de muhtemel yeni bir göç dalgasının önünün alınabilmesi için derhâl Türkiye
Cumhuriyeti Türkmenlerin can ve mal güvenliğini temin etmek üzere inisiyatif
almalıdır. Milliyetçi Hareket Partisi olarak hem olayları hem de Hükûmetin
atacağı adımları -atıp atmayacağını- takip ettiğimizi belirtmek istiyorum.
Gündem dışı konuşmamda
Ukrayna’daki Ahıskalı kardeşlerimizin problemleriyle ilgili düşüncelerimizi
ifade etmiştik. Elbette yine Türkiye’ye yerleşmiş yüz binlerce Ahıska Türkü
kardeşimizin, onların da çok ciddi problemleri var. Bu kısa süre içerisinde de
bu problemlerini gündeme getirmek istiyorum. 
1995-1997 yılları arasında,
Türkiye’ye kabul edilmiş Ahıska Türklerinin sorunlarıyla Iğdır’da -geçici iskân
bölgesinde- vali yardımcısı ve kaymakam olarak ilgilenme imkânı bulmuştum
değerli milletvekilleri. Onları tanıdıktan sonra vatan ve bayrak özlemiyle aziz
vatan toprağını nasıl hürmet ve sadakatle öptüklerine, ay yıldızlı al bayrağı
görünce nasıl gözyaşı döktüklerini görüp bu vatanın kıymetini bilmeyen
eşkıyalara nasıl ah ettiklerine şahit olmuştum. Yaşadıkları dayanılır şeyler
değil. 1944 yılında komünist diktatör Stalin Karadeniz’i Türklerden arındırmak
üzere bir karar aldı ve iki saat içinde tren vagonlarına 90 bin kadar Ahıska
Türkü’nü yaka paça yerleştirdiler ve tren kapaklarını açmadan Rusya’nın
içerisine, steplere sürgün ettiler. Bu yolculuk esnasında 17 bin Müslüman Türk
bu sürgünde can verdi. Hâlbuki İkinci Dünya Savaşı’nda Nazi Alman ordusuna
karşı 40 bin Ahıskalı mücadele etmişti. Savaştan geri dönen gaziler evlerinde
ana babalarını, kardeşlerini, evlatlarını bulamadılar çünkü hepsi göç
ettirilmişti. Nazi zulmüne film çeken sinemacılara buradan sesleniyorum: Ahıska
Türkü’nün yaşadıklarından binlerce dram, binlerce senaryo çıkar diyorum. 
Bu
kardeşlerimizin artık huzura erdirilmesi ve sorunlarının bir an önce çözümlenmesi
gerekiyor. Nedir bu sorunlar? 
1) Türkiye'ye
temelli göç etmiş Ahıska Türkü soydaşlarımız, hâlihazırda Nüfus ve Vatandaşlık
İşleri Genel Müdürlüğünde bekleyen 4.500 kişilik isim listelerine istisnai
vatandaşlık verilmesini, İçişleri Bakanlığı ve Hükûmetin gereğini yapmasını
beklemektedirler. 
2) Ahıskalı
kardeşlerimiz, 1992 öncesi ve sonrasında SSCB’den ayrılan bağımsız devletlerde
çalışmış oldukları iş günlerini belgelemelerini müteakip, Sosyal Güvenlik
Kurumu tarafından durumlarının incelenip banka marifetiyle borçlandırıldıktan
sonra emekli olmalarının sağlanmasını, bunun için de gerekli yasal düzenlemenin
Meclisimizce yapılmasını istemektedirler.
3) Başta
Ukrayna’da olmak üzere, Kırgızistan’da, Azerbaycan’da yaşayan ve çok ciddi
geçim sıkıntıları içerisinde olan Ahıskalı kardeşlerimize acilen ekonomik
yardımlar yapılmalıdır. 
4) Gürcistan’da
bulunan Ahıska topraklarına göç etmek isteyen ve bununla ilgili resmî başvuruda
bulunan Ahıskalı soydaşlarımızın bir an önce vatanlarına dönmeleri için Gürcistan
Hükûmetiyle görüşülmeli ve göç meselesi acilen çözüme kavuşturulmalıdır. 
5) Yurt dışında
eğitim görmüş Ahıskalı soydaşlarımızdan özellikle tıp doktorası yapmış
kişilerden 1996 sonrası mezun olanların diplomalarına YÖK denklik vermemekte ve
imtihana tabi tutmaktadır. Bu sorunun da acilen çözümü gerekmektedir. Ve tabii
ki tüm bunlar yapılırken Ahıska Türkleri Federasyonu ve temsilcileri muhatap
alınarak yapılmalıdır.
Bu
sorunların aşılabilmesi için Milliyetçi Hareket Partisi olarak gerekli desteği
vermeye hazır olduğumuzu belirtiyor, yüce Meclisi saygıyla selamlıyorum. (MHP
sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 35. maddesindeki “verebilir”
ibaresinin metinden çıkarılarak “verir” ibaresinin maddeye eklenmesini arz ve
teklif ederiz. 
 Uğur
Bayraktutan (Artvin) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ MURAT GÖKTÜRK (Nevşehir) – Katılmıyoruz Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz.
BAŞKAN
– Önerge üzerinde Artvin Milletvekili Sayın Uğur Bayraktutan konuşacak.
Buyurun.
(CHP sıralarından alkışlar) 
UĞUR
BAYRAKTUTAN (Artvin) – Teşekkür ediyorum Sayın Başkan.
Sayın
Başkan, çok değerli milletvekilleri; bugün önemli bir gün ama değişik bir
konuşma yapacağım ben. Daha önce bu kürsüde bu konuşmaya benzer bir konuşma
yaptım ama gündeme uyduğunu düşünüyorum. 
18’inci
yüzyılda Prusya İmparatoru II. Frederick bir gezi yapıyor Potsdam ormanlarında
ve muhteşem bir arazi görüyor. Araziyi gördüğü zaman beğeniyor, “Orada bir
saray yapayım.” diyor, adamlarını gönderiyor. Ama, orada bir yel değirmeni
sahibi olan bir köylüyü görüyor. Ona “Al parayı, çek git buradan.” diyor. Köylü
direniyor. O kadar direniyor ki “Ben buradan bir yere gitmem.” diyor. Bir daha
gönderiyor adamlarını, buradan göndereyim diye “Ücretini vereyim, ne istiyorsan
vereyim.” diyor. Köylü “Burası dedemden babama, babamdan bana kaldı. O nedenle
burayı terk etmiyorum. ” diyor. Prusya Kralı “Burayı illa terk et.” diye ısrar
edince o ünlü sözü söylüyor –bütün hukukçular bilir- diyor ki: “Berlin’de
hâkimler vardır.” Aradan yüzyıl geçiyor. Yüzyıl sonra Osmanlı Devleti kendi
subaylarını oraya gönderiyor eğitim için. Bir akşamüzeri o subaylara bu anıyı
anlatıyorlar, diyorlar ki: “Bakın, bu saray yapılmıştır, sarayın yanında bir
tane yel değirmeni var -onun ben fotoğrafını da göstereyim- o yel değirmeni
adaleti simgeliyor.” ve bunu Osmanlı subaylarına, Osmanlı zabitlerine
anlatıyorlar. Bir gece vakti bunları yataktan kaldırıyorlar burayı görmeleri
için ve bunlardan 2-3 tanesi böyle yatak çarşaflarını birbirlerine dolayarak
yurttan iniyorlar, 2-3 tanesi eğlenmeye gidiyor, 1 tanesi bir gece
karanlığında, bir ay ışığında gidiyor bu muhteşem yapıyı görüyor. O kim biliyor
musunuz? Cumhuriyetin banisi, ulusal Kurtuluş Savaşı’mızın Önderi Gazi Mustafa
Kemal Atatürk değerli arkadaşlarım. Ve ülkesine dönüyor, ülkesine döndükten
sonra ilk hukuk mektebini açıyor. 5 Kasım 1925’te hukuk fakültesinin açılışında
şunu diyor: “Cumhuriyetin müeyyidesi olacak bu müessesenin açılışında duyduğum
saadeti hiçbir teşebbüste duymadım.” Hemen onun arkasından, bazılarının ırkçı
olarak nitelendirdiği o minik Adalet Bakanı Mahmut Esat Bozkurt cumhuriyet
savcılarına diyor ki: “Cumhuriyet savcıları Meriç kıyılarında çalışan Türk
köylüsünün kaybolan sabanından tutunuz da bu vatanda yaşayanların uğrayacağı en
ufak haksızlıktan, hatta Bingöl dağlarının ıssız kuytularında nafaka bekleyen
öksüzlerin gözyaşlarından siz sorumlusunuz.” 
Şimdi, değerli
arkadaşlarım, o beğenmediğiniz Atatürk döneminde, 9 Eylülde bu şanlı bayrağımız
İzmir’de göndere çekiliyordu, ne yazık ki sizin döneminizde gönderden
indiriliyor, aradaki fark bu değerli arkadaşlarım. (CHP sıralarından alkışlar) 
Şimdi size başka
bir şey daha anlatacağım. Yargılama teknikleri açısından geçenlerde İstanbul’da
15. Asliye Ceza Mahkemesinde bir VIP sanık, çok önemli bir sanık, asliye ceza
mahkemesine görevi kötüye kullanmadan dolayı geliyor. Hâkim bu VIP sanığı
içeriye alıyor, sanık sandalyesine oturuyor sanık. Hâkim diyor ki: “Hayır,
oraya oturma. Lütfen oradan kalkar mısınız? Size orası yakışmıyor, sizi buraya
alalım, avukatların yanına.” Avukatların yanına oturuyor. Biraz sonra Ceza
Muhakemeleri Usulü Kanunu’nun 147’nci maddesi kapsamında sorgu yapılıyor.
Sorguda hâkimin sorması gerekiyor. “İfade verenin veya sorguya çekilenin
kişisel ve ekonomik durumu sorulur.” deniliyor, emredici bir hüküm olarak
bunlar öngörülüyor ama hâkim ne yapıyor biliyor musunuz? Sorular sorulduğu
zaman “Onlara hiç gerek yok, oralara girmeyelim. Ekonomik durumuna filan hiç
gerek yok, onları da kapatalım.” filan diyor. Şimdi, bu hâkim bu kişi hakkında
ne yapıyor değerli arkadaşlarım biliyor musunuz? Bir yandan da karar vermeden
evvel ihsasıreyde bulunuyor. Diyor ki: “Bu kişi hakkında ben beraat kararı
verdim.” O önemli kişi de kapıya çıkıyor diyor ki: “Evet, mahkeme benim hakkımda
beraat kararı verdi. Bu şekilde de herhangi bir problem yoktur.” 
Şimdi, değerli
arkadaşlarım, yirmi dört yıl avukatlık yaptım. Ben bir sanığın duruşma
salonundan içeriye girildiği zaman, hâkim tarafından, hiç “Orada oturma, bu
tarafa geçin, istirham ederim, size yakışıyor mu?” dediğini görmedim değerli
arkadaşlarım. Hukukçu olanlar gördü mü bilmiyorum? Ben avukat olarak görmedim.
Böyle bir VIP sanığın avukatlığını da yapmadım ama bu tablo karşısında
arkasından bunun beraat etmesi, hemen onun arkasından da hiç ona ekonomik
durumunun sorulmaması, gelir durumunun sorulmaması çok ilginç. Bu soruları
sormayan, hâkimlik görevini yapmayan kişinin adı ne biliyor musunuz değerli
arkadaşlarım? İstanbul 15. Asliye Ceza Hâkimi, Mustafa Erdoğan. Yaşadığım
müddetçe bu adamın nereye geleceğini takip edeceğim. Tahmin ediyorum ki -bir
not alın- Mustafa Erdoğan çok yakın bir zaman içerisinde muhtemelen Yargıtay
üyesi olabilir, önemli bir ağır ceza mahkemesinin başkanı olabilir, önemli bir
komisyon başkanı olabilir. Mustafa Erdoğan’ı buradan kutluyorum yapmış olduğu
adil yargılamadan dolayı. Hani Berlin’de hâkimler vardı ya, İstanbul’da da
hâkimler varmış bizlere bunu gösterdi. Yani aradan iki yüz yıl geçtikten sonra
İstanbul’da da hâkimlerin olduğunu Mustafa Erdoğan bize gösterdi. Ama bu
Mustafa Erdoğan’ın yapmış olduğu muhteşem yargılamanın şüphelisi kim sizce? Kim
olabilir? Kim olabilir sayın başkanlar? Ne yazık ki hemşehrim Kadir Topbaş.
İstanbul Büyükşehir Başkanı ancak bu şekilde VIP yargılanabilir. Hâkimi de
kutluyorum, savcıyı da kutluyorum, şüpheliyi de içten kutluyorum, başka ne
diyeyim?
Hepinizi
saygıyla selamlıyorum. (CHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
36’ncı maddede
bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 36. maddesindeki “şarttır”
ibaresinin metinden çıkarılarak “gereklidir” ibaresinin maddeye eklenmesini arz
ve teklif ederiz.
 Dilek Akagün Yılmaz Ali
Rıza Öztürk Ömer Süha Aldan
 Uşak Mersin Muğla
 Turgut Dibek İsa
Gök Haydar Akar
 Kırklareli Mersin Kocaeli
 Ali Özgündüz
 İstanbul
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MURAT GÖKTÜRK (Nevşehir) – Katılmıyoruz Başkanım.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN – Önerge
üzerinde İstanbul Milletvekili Sayın Ali Özgündüz konuşacak.
Buyurun. (CHP
sıralarından alkışlar)
ALİ ÖZGÜNDÜZ
(İstanbul) – Teşekkür ediyorum.
Sayın Başkan,
değerli milletvekilleri; hepinizi saygıyla selamlıyorum.
Değerli
arkadaşlar, tabii, birçok kanunda değişiklik yapan bir tasarıyı görüşüyoruz ama
yasalar niçin yapılır? Uygulanmak için. Yani, yasa yapmak devletin egemenlik
hakkının en önemli unsurudur, onu da bu yüce Meclis kullanır. Fakat, yasalar
uygulanmayacaksa bir anlamı yok. O zaman biz burada boşa uğraşıyoruz.
Bugün sabahtan beri bu kürsüde şanlı
bayrağımız var ve herkes buradan konuşuyor. Bayrağa karşı yapılan saygısızlık
hem Türk Bayrağı Kanunu’nda hem de Türk Ceza Kanunu’nda düzenlemiştir, cezai
müeyyide altına alınmıştır. Dolayısıyla, dün yapılan olay, bayrağa karşı
işlenen bir suçtur. Türk Ceza Kanunu’nun 3’üncü maddesinde Türk Bayrağı’nın
alenen aşağılanmasının cezası gösterilmiştir. Burada, şimdi Hükûmetin başındaki
kişi grup toplantısında atıp tutuyor, efeleniyor, celalleniyor “İndireceksin.”
falan... Hayır Sayın Başbakan, o kişiyi oraya çıkarmayacaksın, ona cüret
ettirmeyeceksin, önce bunu önleyeceksin. Askerî kışlanın içine girerek
gönderdeki bayrağı birisi alıyorsa yazıklar olsun o kışlanın komutanına ve onu
bu hâle getiren, âciz hâle getiren siyasi iktidara da yazıklar olsun diyorum. 
RAMAZAN CAN
(Kırıkkale) – Sana da olsun. 
ALİ ÖZGÜNDÜZ
(Devamla) – Çünkü, siz kabul ediyorsunuz. Başbakan Yardımcısı, Hükûmet Sözcüsü
açık açık -Genelkurmayın açıklamasında- dedi ki: “Siyasi iktidarın talimatları
doğrultusunda davrandığı için biz o kişiye bir şey yapmadık.” Dolayısıyla,
sorumluluk Hükûmetindir. Başbakan diyor ki: “İçişleri Bakanına talimat verdim,
soruşturma açacak.” İçişleri Bakanı milletvekili bile değil değerli arkadaşlar.
Bu Parlamento, sizler milletin temsilcileri olarak İçişleri Bakanını da sorguya
çekeceksiniz, denetime alacaksınız. Sen dışarıdan gelmiş bir bürokratsın
kardeşim, Bakan olarak atanmışsın, görevini niye yapmıyorsun? Bu kişiyi,
sıradan bir militan, bir zavallı falan filan deyip geçiştiremezsiniz. Öyle bir yere
o hamleyi yaparak giren bir kişi ya servisin elemanıdır ya Emniyetin elemanıdır
ya başka istihbarat servislerinin kullandığı bir zavallıdır ama o hâle
getirdiniz ki ülkeyi bu tür işler yapılabiliyor. Dolayısıyla, bu işin siyasi
sorumluluğu Hükûmetin üzerindedir. Efendim, ona buna fatura kesmekle bu işten
kurtulmak olmaz. Siz yapmıyor musunuz, müzakereleri siz yürütmüyor musunuz?
Niye Lice’de bu olaylar oluyor? Yani, pazarlık nerede tıkandı? Nerede tıkandı
ki, birileri indi, eşkıya yolu kesiyor? 
Değerli arkadaşlar,
bayrak egemenliğin timsalidir, hepimizin onurudur, şerefidir. Milletlerin
kutsalları olmalı insanların da olduğu gibi. Namusa nasıl saldırı olduğu zaman
gereği yapılırsa bayrak da bütün milletin, hepimizin namusudur. Dolayısıyla,
oraya karşı yapılan saldırı hepimize karşı yapılmıştır. Burada da bu saldırının
hazırlanmasına zemin hazırlayan Hükûmeti, önce sizin, iktidar partisi grubunun
eleştirmesi lazım. Ne görüşüyorsun ki kardeşim, şu anda Allah aşkına siz
biliyor musunuz iktidar partisi olarak? Yani bu görüşmelerden Beşir Atalay,
Yalçın Akdoğan, Efkan Ala ve MİT Müsteşarı Hakan Fidan’ın dışında sizin
haberiniz var mı? Diğer bakanların bile haberi yok. Siz denetim yapacaksınız,
Hükûmeti denetleyeceksiniz. “Ne oluyor kardeşim, neler alıp veriyorsun ki benim
bayrağıma karşı, onuruma, şerefime, namusuma karşı bir saldırı
gerçekleşebiliyor?” Bunun hesabını siz sormalısınız diyorum.
Gelelim
verdiğimiz önergeye, Yargıtay Birinci Başkanlık Kurulunun yapısı
değiştiriliyor, sayı artıyor. Niye yapılıyor? Buradaki amaç nedir? Sizin
tabirinizle, geçen sene özel olarak seçilen 60 kişilik Yargıtay üyeleri
dolayısıyla hâkimiyet sizde değil, yeni baştan dairelerin yapısını değiştirecek
olan, iş bölümü yapacak olan bu Başkanlar Kurulunun yapısını değiştirerek böyle
bir şey mi düşünüyorsunuz? Bunlar palyatif tedbirlerdir. Eğer samimiyseniz,
yargıyla ilgili tereddütleriniz varsa, bağımsız, tarafsız, gerçekten hukukun
üstünlüğü savunan bir yargı istiyorsanız Sayın Bakan, sayın Hükûmet
yetkilileri, gelin oturalım, birlikte Anayasa başta olmak üzere yargıyı yeni
baştan düzenleyelim ve bu Meclis kapanmadan onu yapalım. Bunlar palyatif
tedbirlerdir diyorum. 
Genel Kurulu
saygıyla selamlıyorum. 
Teşekkür
ediyorum. (CHP sıralarından alkışlar) 
BAŞKAN –
Teşekkür ederim. 
Önergeyi
oylarınıza sunuyorum…
NURETTİN CANİKLİ
(Giresun) – Sayın Başkan…
BAŞKAN – Pardon,
buyurun.
NURETTİN CANİKLİ
(Giresun) – Sayın konuşmacı, biraz önce Hükûmetimize yönelik olarak “Yazıklar
olsun.” şeklinde bir ithamda, hakarette bulunmuştur, sataşmada bulunmuştur.
ALİ SERİNDAĞ
(Gaziantep) – Hükûmet temsilcisi orada Sayın Başkanım, Hükûmet cevap versin.
NURETTİN CANİKLİ
(Giresun) – Hükûmeti de biz temsil ediyoruz.
ALİ SERİNDAĞ
(Gaziantep) – Hükûmet temsilcisi orada efendim.
BAŞKAN – Evet,
arkadaşlar, lütfen.
Buyurun iki
dakika.

IX.- SATAŞMALARA İLİŞKİN KONUŞMALAR (Devam)
4.- Giresun Milletvekili Nurettin Canikli’nin, İstanbul
Milletvekili Ali Özgündüz’ün 592 sıra sayılı Kanun Tasarısı’nın 36’ncı
maddesiyle ilgili önerge üzerinde yaptığı konuşması sırasında Hükûmete
sataşması nedeniyle konuşması
NURETTİN CANİKLİ
(Giresun) – Öncelikle hepinizi saygıyla selamlıyorum.
Bu kaba,
gerçekten bu kürsüye yakışmayan bu ifadeleri iade ediyorum.
ALİ ÖZGÜNDÜZ
(İstanbul) – Yahu bayrağa karşı saldırıyı önlemeyen Hükûmete yazıklar olsun
diyorum.
BAŞKAN – Sayın
Özgündüz, lütfen dinleyelim.
NURETTİN CANİKLİ
(Devamla) – Yani eleştirin, düşüncenizi söyleyin, kanaatinizi söyleyin ama bu
şekilde itham edici, hakaret içeren ifadeler kullanamazsınız. 
ALİ
ÖZGÜNDÜZ (İstanbul) – Hayır, siz de bu şekilde hakaret ediyorsunuz.
NURETTİN
CANİKLİ (Devamla) – Hiç kimsenin ona hakkı yok ve böyle bir hareket bize aynen
iade etme hakkı doğurur ve iade ediyorum, bu bir.
İkincisi:
Bakın, değerli arkadaşlar, şimdi konuştuk, sabahtan beri konuşuyoruz, önemli
bir konu, konuşulması da gerekir, herkes enine boyuna kanaatini, düşüncesini
söyleyecek, çok mühim bir mesele.
GÜRKUT
ACAR (Antalya) – Yani bayrağı biz mi indirdik?
NURETTİN
CANİKLİ (Devamla) – Fakat burada özellikle yaşanan olayın bir bölümü son derece
önemli ve dikkatlerin, elbette diğer tarafların yanında, buraya kanalize
edilmesi gerekiyor, o da şu: Bakın, bir askerî mıntıka var, bir askerî alan,
saha var ve o sahayı koruyan duvar, çit her neyse yani korunuyor, kamera,
güvenlik sistemi, çit, doğal yöntemlerle ciddi bir koruma var. Şimdi, birisi
geliyor, bir haddini bilmez geliyor ve burayı aşıyor, bakın, burayı tırmanıyor,
burayı geçiyor ve direğe tırmanıyor…
CELAL
DİNÇER (İstanbul) – Biliyoruz.
MUHARREM
İNCE (Yalova) - Asker niye çaresiz, sorun burada. Asker niye müdahale etmeye
korkuyor, sorun burada.
NURETTİN
CANİKLİ (Devamla) – Ama bakın, biliyoruz, biliyoruz da şimdi şunun için
söylüyorum bunu: Bütün bakışların buraya ağırlıklı olarak kanalize edilmesi
gerekir. Burada o haddini bilmeze dersi verilip indirilmiş olsaydı en haklı bir
konumdur burası. Yani bu an, böyle bir nokta bunu yapan açısından, yapması
gereken görevliler açısından en doğal haktır, en doğal ortamdır. Neden? Bakın,
çiti aşıyor… 
GÜRKUT
ACAR (Antalya) – Hemen soruşturma açarsınız.
NURETTİN
CANİKLİ (Devamla) – Efendim, işte “Askeri bastırdınız, polisi sindirdiniz.”
Hadi diyelim ki dışarıda olsa böyle bir olay, bir toplumsal olaya…
(Mikrofon
otomatik cihaz tarafından kapatıldı)
NURETTİN
CANİKLİ (Devamla) – …müdahale çerçevesinde böyle bir şey yapılsa –yani yok öyle
bir şey ya- burada gündeme gelebilir ama böyle bir olayda bu kişinin aşağıya
indirilmesi en doğal, en tabii hakkıdır. Böyle bir olay karşısında, böyle bir
tepki karşısında, haklı, doğal tepki karşısında hiç kimsenin bir şey söylemesi
mümkün değil. Önümüzdeki günlerde bu olay, göreceksiniz, esas konunun
aydınlatılmasını sağlayacak olan da burasıdır, hep birlikte göreceğiz.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Canikli.
DİLEK
AKAGÜN YILMAZ (Uşak) - Yalnız, Bülent Arınç “Siyasi irade gereği indirilmedi,
müdahale edilmedi.” dedi. 
ALİ
ÖZGÜNDÜZ (İstanbul) – Sayın Başkan, hatip konuşmasında şahsımı kastederek…
BAŞKAN – Sayın
Özgündüz, buyurun.
ALİ ÖZGÜNDÜZ
(İstanbul) – Hatip konuşmasında şahsımı kastederek “kaba, kürsüye yakışmayan
ifadeler” şeklinde sataşmada bulunmuştur.
BAŞKAN – Hayır,
size bir sataşmada bulunmadı. Sadece “Aynen iade ediyorum söylediklerinizi.”
dedi. 
ALİ ÖZGÜNDÜZ
(İstanbul) – Sataşmada bulunmuştur. Aynen ben de o sözlerini kendisine iade
ediyorum, aynen kendisine iade ediyorum.
BAŞKAN – Tamam,
peki, oldu.
OKTAY VURAL
(İzmir) – Sayın Başkan…
BAŞKAN – Sayın
Vural, buyurun. 
OKTAY VURAL
(İzmir) – Sayın Başkan, şimdi, burada, kim olursa olsun, bu Parlamentoda ortak
tepkiyi koymamız gerekiyor, doğrudur.
BAŞKAN – Evet.
OKTAY VURAL
(İzmir) – Ama Hükûmetin Sözcüsü, Başbakan Yardımcısı “O bayrağı oradan yere
indirmeye cüret eden insana herhâlde cezası orada verilebilirdi eğer sabır
olmasaydı, eğer Hükûmetin siyasi iradesine bağlılık olmasaydı.” diyor.
DİLEK AKAGÜN
YILMAZ (Uşak) – Bütün mesele bu işte! Buna cevap verin Sayın Canikli.
ALİ ÖZGÜNDÜZ
(İstanbul) – “Yazıklar olsun!” deriz biz de, deriz yani.
OKTAY VURAL
(İzmir) – Yani bunu söyleyen kimse… (AK PARTİ, CHP ve MHP sıralarından
gürültüler) 
BAŞKAN – Sayın
Vural...
Sayın
milletvekilleri, lütfen…
NURETTİN CANİKLİ
(Giresun) – Sayın Başkan…
OKTAY VURAL
(İzmir) – Bunu söyleyen kim ise sorumluluk onlarındır, dolayısıyla siyasi irade
olarak bu sorumluluğu üzerine almıştır. Tablo budur. 
BAŞKAN –
Teşekkür ederim.
NURETTİN CANİKLİ
(Giresun) – Sayın Başkanım…
OKTAY VURAL
(İzmir) – Dolayısıyla, hesap soracaksanız ondan gidip hesap sorun, güvenoyu
verdiklerinizden.
BAŞKAN – Sayın
Vural, teşekkür ederim.
NURETTİN CANİKLİ
(Giresun) – Benim söylediğim bir gerçektir ve kimin söylediğinin ötesinde bir
gerçektir. 
OKTAY VURAL
(İzmir) – Gelin düşürelim, gelin düşürelim.
NURETTİN CANİKLİ
(Giresun) – Kim ne söylerse söylesin, orada dikkat çekici ve son derece önemli
bir olay vardır.
OKTAY VURAL
(İzmir) – Gelin, hep beraber, birlikte güvensizlik oyu verelim, buyurun. Var
mısınız? 
BAŞKAN –
Teşekkür ederim.
NURETTİN CANİKLİ
(Giresun) – Kim ne derse desin…
OKTAY VURAL
(İzmir) - Var mısınız? Hadi. 
BAŞKAN –
Teşekkür ederim sayın milletvekilleri.
NURETTİN CANİKLİ
(Giresun) – Dolayısıyla, onun üzerine gidilmesi gerekir.
OKTAY VURAL
(İzmir) – Hadi varsanız güvensizlik oyu verirsiniz.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
3.- Türk Ceza Kanunu ile Bazı Kanunlarda Değişiklik
Yapılmasına Dair Kanun Tasarısı ile Tokat Milletvekili Reşat Doğru'nun; Ardahan
Milletvekili Ensar Öğüt'ün; İstanbul Milletvekili Erdoğan Toprak'ın; İstanbul
Milletvekili Sebahat Tuncel'in; Bursa Milletvekili Sena Kaleli'nin; Gaziantep
Milletvekili Mehmet Şeker ve 7 Milletvekilinin; Antalya Milletvekili Yıldıray
Sapan'ın; Eskişehir Milletvekili Kazım Kurt ve İstanbul Milletvekili Mustafa
Sezgin Tanrıkulu'nun; İstanbul Milletvekili Mahmut Tanal'ın; İstanbul
Milletvekili Sebahat Tuncel'in; İstanbul Milletvekili Mahmut Tanal'ın; Bursa
Milletvekili Aykan Erdemir'in; İstanbul Milletvekili Mahmut Tanal'ın; Ankara
Milletvekili Levent Gök'ün; Barış ve Demokrasi Partisi Grup Başkanvekili Bingöl
Milletvekili İdris Baluken'in; İstanbul Milletvekili Mustafa Sezgin
Tanrıkulu'nun; Van Milletvekili Aysel Tuğluk'un; İstanbul Milletvekili Bülent
Turan ve Ankara Milletvekili Cevdet Erdöl ile 69 Milletvekilinin; Tokat
Milletvekili Reşat Doğru ve 2 Milletvekilinin; İstanbul Milletvekili Mahmut
Tanal'ın; Malatya Milletvekili Veli Ağbaba'nın; Milliyetçi Hareket Partisi Grup
Başkanvekili Kayseri Milletvekili Yusuf Halaçoğlu'nun; Gaziantep Milletvekili
Mehmet Şeker'in; Kırıkkale Milletvekili Ramazan Can ve İstanbul Milletvekili
Bülent Turan ile 1 Milletvekilinin Benzer Mahiyetteki Kanun Teklifleri ile
Kadın Erkek Fırsat Eşitliği Komisyonu ile Adalet Komisyonu Raporları (1/918,
2/14, 2/25, 2/67, 2/214, 2/218, 2/335, 2/542, 2/571, 2/577, 2/876, 2/960,
2/1060, 2/1087, 2/1369, 2/1648, 2/1675, 2/1830, 2/1864, 2/1883, 2/1941, 2/1973,
2/1982, 2/2115, 2/2149) (S. Sayısı: 592) (Devam)
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
37’nci maddede
üç adet önerge vardır.
Türkiye Büyük Millet Meclisi Başkanlığına
Görüşülmekte
olan 592 sıra sayılı Kanun Tasarısının çerçeve 37 nci maddesinin aşağıdaki
şekilde değiştirilmesini arz ve teklif ederiz.
 Nurettin Canikli Mehmet
Doğan Kubat Salih Koca
 Giresun İstanbul Eskişehir
 Hacı Bayram Türkoğlu Türkan
Dağoğlu Şirin Ünal
 Hatay İstanbul İstanbul
 Harun Karaca Tülay
Kaynarca
 İstanbul İstanbul
"MADDE 37-
2797 sayılı Kanuna aşağıdaki geçici madde eklenmiştir. 
GEÇİCİ MADDE 13-
Bu Kanunun yürürlüğe girdiği tarihten itibaren;
a)  Üç gün
içinde bu Kanunda yapılan değişikliğe uygun olarak Genel Sekreter ve genel
sekreter yardımcıları yeniden belirlenir.
b)  Yedi gün
içinde bu Kanunda yapılan değişikliğe uygun olarak Birinci Başkanlık Kurulu
yeniden belirlenir.
Belirlenen
Birinci Başkanlık Kurulu on gün içinde, iş durumunu dikkate alarak, ceza ve
hukuk dairelerinin sayısı ile bu daireler arasındaki işbölümüne ilişkin karar
tasarısını hazırlar ve Yargıtay Büyük Genel Kurulunun onayına sunar.
Yargıtay Büyük
Genel Kurulu, tasarıyı beş gün içinde karara bağlar. Yargıtay Büyük Genel
Kurulunun işbölümünün onaylanmasına ilişkin kararı derhal Resmî Gazete'de
yayımlanır ve yayım tarihinden itibaren on gün sonra uygulanmaya başlanır.
Birinci
Başkanlık Kurulu, işbölümüne ilişkin kararın Resmî Gazete'de yayımlanmasından
itibaren on gün içinde, dairelerin iş durumunu ve ihtiyaçlarını göz önünde
bulundurarak Yargıtayın daire başkanları, üyeleri ve tetkik hâkimlerinin hangi
dairelerde görev yapacağını yeniden belirler.
Yargıtay Büyük
Genel Kurulunun işbölümünün onaylanmasına ilişkin kararı uygulanmaya
başlayıncaya kadar bu Kanunla yapılan değişiklikten önceki işbölümüne ilişkin
hükümler uygulanmaya devam olunur.
Daha önce başka
dairelerde görülmekte olup da dairesi değiştirilen dava dosyaları mevcut
hâlleriyle ilgili daireye gönderilir."
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 37. maddesinin tasarı metninden
çıkarılmasını arz ve teklif ederiz.
 Dilek Akagün Yılmaz Ali
Rıza Öztürk Ömer Süha Aldan
 Uşak Mersin Muğla
 Turgut Dibek İsa
Gök Haydar Akar
 Kırklareli Mersin Kocaeli
BAŞKAN – Şimdi
okutacağım önerge Anayasa’ya aykırılık önergesidir, öncelikle işleme alacağım.
Türkiye Büyük Millet Meclisi Başkanlığına
Görüşülmekte
olan 592 Sıra Sayılı Kanun Tasarısının 37. Maddesinin Anayasaya aykırı olması
sebebiyle Tasarı metninden çıkarılmasını arz ve teklif ederiz.
 Faruk Bal Murat
Başesgioğlu Yusuf Halaçoğlu
 Konya İstanbul Kayseri
 Seyfettin Yılmaz Lütfü
Türkkan Mesut Dedeoğlu
 Adana Kocaeli Kahramanmaraş
 Reşat Doğru Alim
Işık
 Tokat Kütahya
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MURAT GÖKTÜRK (Nevşehir) – Katılmıyoruz Başkanım.
BAŞKAN – Hükûmet?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN – Önerge
üzerinde Kütahya Milletvekili Sayın Alim Işık konuşacak.
Buyurun. (MHP
sıralarından alkışlar) 
ALİM IŞIK
(Kütahya) – Sayın Başkan, değerli milletvekilleri; görüşülmekte olan 592 sıra
sayılı Türk Ceza Kanunu ile Bazı Kanunlarda Değişiklik Yapılmasına Dair Kanun
Tasarısı’nın çerçeve 37’nci maddesi üzerinde vermiş olduğumuz değişiklik
önergesi hakkında söz aldım. Bu vesileyle hepinizi saygıyla selamlıyorum.
Sözlerimin
başında, Diyarbakır’da 2. Hava Kuvvet Komutanlığında meydana gelen bayrak
indirme olayı karşısında âciz kalan Türk Silahlı Kuvvetlerinin düşmüş olduğu
durumu tekrar yüce Meclisin değerlendirmesine sunuyor, o Türk Bayrağı’na el
uzatan terör örgütü mensubunun nasıl Türk Silahlı Kuvvetlerinin bir birliğine
girdiğini ve bayrak direğine çıkarak Türkiye Cumhuriyeti devletinin ve aziz
Türk milletinin bağımsızlık sembolü olan bayrağa el uzattığını gerçekten bu
yüce Meclisin çok iyi düşünmesi gerektiğini sizlere hatırlatıyorum. 
Özellikle son
günlerde Güneydoğu Anadolu Bölgesi’nde bazı iller arasında gidiş-geliş
yollarını kapatan terör örgütünün faaliyetleri karşılığında kabinenin 2 önemli
isminin açıklamalarını sizlerle paylaşacağım. Birincisi, “Yol kesen
teröristlere asker haddini bildirmeli.” diyor. Bunu diyen Sayın Başbakan.
İkinci önemli adam “Güvenlik birimlerimiz çözüm sürecinin hassasiyeti nedeniyle
çok temkinli, çok dikkatli çünkü bizim talimatımızdır o.” diyor. Bunu diyen
kim? Yıkım projesinin koordinatörü, Başbakan Yardımcısı, eski İçişleri Bakanı
Sayın Beşir Atalay. Değerli milletvekilleri, bu ülkede Başbakan mı doğru
söylüyor, yoksa Başbakanın da üstünde olan bir başkası mı doğru söylüyor? Bu
ifadelere göre bu ülkenin Başbakanının Sayın Beşir Atalay olduğu ortaya çıkıyor.
Çünkü bu bayrak direğine çıkan terör örgütü mensubuna, maalesef verdiğiniz o
talimatlar gereği Türk Silahlı Kuvvetlerinin herhangi bir şey yapamadığı gibi
bir sonuca Türk milletini götürüyor. 
Şimdi, Sayın
Beşir Atalay’ın bu talimatların ne olduğunu gelip bu yüce Meclise anlatması
lazım. Sayın Beşir Atalay kime, kanunların ve Anayasa’nın üzerinde hangi
yetkiyle, ne talimatı verdi, bunu buradan açıklaması gerekiyor. İşte Türk
Silahlı Kuvvetlerinin içine düştüğü durum budur değerli milletvekilleri. Orada
askerin gözünün önünde bayrak direğine tırmanılacak ve bu kişi indirilemeyecek.
Bu konu derhâl ama derhâl gereği yapılarak yüce Türk milletinin infialini
söndürecek bir noktaya getirilmelidir. Bugün Sayın Bakan açıklama yapıyor:
“Gereği yapılacak.” Bir gecede MİT Müsteşarı için burada apar topar kanun
çıkaran bu yüce Meclis kırk sekiz saattir bunun gereğini yapamıyorsa
Türkiye’de, o zaman hepimizin oturup iyi düşünmesi gerektiğini sizlerle
paylaşmak istiyorum.
Değerli
milletvekilleri, bu olaylar Diyarbakır’da “Çözüm Süreci Çalıştayı” adı altında
bazı bakanların, meşhur danışmanların ve adına kanun çıkartılan bir bürokratın
da katılımından sonra orada açıklanan ifadelerin ardından terör örgütünün
yeniden cesaret bulmasının sonucudur. Kimse kimseyi kandırmasın, bu ülkede bir
başbakan yardımcısı çıkıyor terör örgütünü cüretlendirecek her türlü tavizi
veriyor ve bunu Türk milletiyle paylaşmaktan çekinmiyorsa terör örgütünün
“Çocuk diye dokunmadık.” denen bir mensubu bu milletin bağımsızlık sembolüne
kirli elini uzatabilir.
Değerli
milletvekilleri, bu kanunda yapılacak her türlü değişikliğin pratikte hiçbir
anlamı yok. Bugün gelinen noktada bu yüce Meclis gereğini yaptırmalı. Bu
açıklamaları yapan insanlar gelip burada bu yüce Meclisi bilgilendirme
zahmetinde bile bulunmuyorlar. Eğer bugün, bu ülkenin güneydoğusunda Türk
Silahlı Kuvvetleri kanuni görevlerini yapmıyorsa, yapamıyorsa bu ayıp hepimize
yeter diyorum.
Saygılar
sunuyorum. (MHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum…

III.- YOKLAMA
(CHP
sıralarından bir grup milletvekili ayağa kalktı)
MUHARREM İNCE
(Yalova) – Yoklama istiyorum.
BAŞKAN – Yoklama
talebi var.
Sayın İnce,
Sayın Yılmaz, Sayın Serindağ, Sayın Dinçer, Sayın Sarı, Sayın Eyidoğan, Sayın
Acar, Sayın Küçük, Sayın Atıcı, Sayın Şeker, Sayın Ediboğlu, Sayın Batum, Sayın
Güven, Sayın Danışoğlu, Sayın Eryılmaz, Sayın Genç, Sayın Haberal, Sayın
Özgündüz, Sayın Güler, Sayın Yüksel.
Yoklama için iki
dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN –
Toplantı yeter sayısı vardır. 

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
3.- Türk Ceza Kanunu ile Bazı Kanunlarda Değişiklik
Yapılmasına Dair Kanun Tasarısı ile Tokat Milletvekili Reşat Doğru'nun; Ardahan
Milletvekili Ensar Öğüt'ün; İstanbul Milletvekili Erdoğan Toprak'ın; İstanbul
Milletvekili Sebahat Tuncel'in; Bursa Milletvekili Sena Kaleli'nin; Gaziantep
Milletvekili Mehmet Şeker ve 7 Milletvekilinin; Antalya Milletvekili Yıldıray
Sapan'ın; Eskişehir Milletvekili Kazım Kurt ve İstanbul Milletvekili Mustafa
Sezgin Tanrıkulu'nun; İstanbul Milletvekili Mahmut Tanal'ın; İstanbul
Milletvekili Sebahat Tuncel'in; İstanbul Milletvekili Mahmut Tanal'ın; Bursa
Milletvekili Aykan Erdemir'in; İstanbul Milletvekili Mahmut Tanal'ın; Ankara
Milletvekili Levent Gök'ün; Barış ve Demokrasi Partisi Grup Başkanvekili Bingöl
Milletvekili İdris Baluken'in; İstanbul Milletvekili Mustafa Sezgin
Tanrıkulu'nun; Van Milletvekili Aysel Tuğluk'un; İstanbul Milletvekili Bülent
Turan ve Ankara Milletvekili Cevdet Erdöl ile 69 Milletvekilinin; Tokat
Milletvekili Reşat Doğru ve 2 Milletvekilinin; İstanbul Milletvekili Mahmut
Tanal'ın; Malatya Milletvekili Veli Ağbaba'nın; Milliyetçi Hareket Partisi Grup
Başkanvekili Kayseri Milletvekili Yusuf Halaçoğlu'nun; Gaziantep Milletvekili
Mehmet Şeker'in; Kırıkkale Milletvekili Ramazan Can ve İstanbul Milletvekili
Bülent Turan ile 1 Milletvekilinin Benzer Mahiyetteki Kanun Teklifleri ile
Kadın Erkek Fırsat Eşitliği Komisyonu ile Adalet Komisyonu Raporları (1/918,
2/14, 2/25, 2/67, 2/214, 2/218, 2/335, 2/542, 2/571, 2/577, 2/876, 2/960,
2/1060, 2/1087, 2/1369, 2/1648, 2/1675, 2/1830, 2/1864, 2/1883, 2/1941, 2/1973,
2/1982, 2/2115, 2/2149) (S. Sayısı: 592) (Devam)

BAŞKAN –
Önergeyi tekrar oylarınıza sunuyorum: Kabul edenler…Kabul etmeyenler… Önerge
kabul edilmemiştir. 
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 37. maddesinin tasarı metninden
çıkarılmasını arz ve teklif ederiz.
Ali Rıza Öztürk
(Mersin) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MURAT GÖKTÜRK (Nevşehir) – Katılmıyoruz Başkanım.
BAŞKAN –
Hükûmet?
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Katılmıyoruz. 
BAŞKAN – Önerge
üzerinde Dilek Akagün Yılmaz konuşacak, Uşak Milletvekili. 
Buyurun. (CHP
sıralarından alkışlar) 
DİLEK AKAGÜN
YILMAZ (Uşak) – Sayın Başkan, sayın milletvekilleri; 592 sıra sayılı Kanun
Tasarısı’nın çerçeve 37’nci maddesinin biz metinden çıkartılmasını talep
ediyoruz. Neden bunu talep ediyoruz? Öncelikle, Yargıtay ceza ve hukuk
daireleri de birer mahkemedir ve Anayasa’nın 142’nci maddesi uyarınca mutlaka
yasayla belirlenmesi gereklidir. Ama, burada ne yapılıyor? 37’nci madde
çerçevesinde Yargıtay ceza ve hukuk daireleri geçici maddeyle hepsiyle birlikte
lağvediliyor, yeniden bütün dairelerdeki görevlendirmeler yapılıyor. Bu, biraz
önceki konuşmamda da söylediğim gibi, tamamen cemaatle biten iş birliğinizin
sonucunda cemaatçi yargıçları temizlemek ve onları etkisizleştirmek amacıyla
yapılıyor. 
Şimdi, bir de
şunu söyleyeyim: Yeniden bir değişiklik önergesi vermiş AKP Grubu. Biz bunları
konuşuyoruz alt komisyonlarda, normal komisyonlarda. Burada yeniden bu önerge
neden veriliyor, ona bir baktığımızda, artık süreleri bile sınırlandırıp üç
gün, yedi gün… Hiçbir şekilde tahammülünüz yok, orada oluşturduğunuz yapıya
tahammül yok; öyle anlaşılıyor burada. Süreleri de sınırlayarak bir an önce
kendi operasyonunuzu yapmak istiyorsunuz ama bu operasyonların hiçbirisinin
önemi yok. Bunların hepsi bumerang gibi dönüp gelip sonuçta sizleri vuruyor.
Biz bunların hepsini yaşayarak görüyoruz ne yazık ki. 
Şimdi, bu yasa
tasarısında kumpas mağdurlarıyla ilgili herhangi bir şey yok. Bu neden yok?
Sayın Bakan söz verdi, Başbakan söz verdi, bütün bakanlarınız söz verdi ama ne
yazık ki Balyoz, Ergenekon, Casusluk davası gibi Türk Silahlı Kuvvetleri
üzerine yapılan, o millî ordu üzerine yapılan operasyonlara ilişkin, onlarla
ilgili yapılan kumpas davalara ilişkin herhangi bir düzenleme yok. 
Başbakan
“sahte deliller” dedi. Yine, Başbakan Yardımcısı “kumpas, katakulli” dedi,
“Ayarlanmış yargıçlarla bu kararlar verildi.” dendi ama ne yazık ki şu anda bu
tasarıda herhangi bir şey yok. 
Şimdi,
Başbakan dedi ki: “Bunlar kumpas mağdurları, boşu boşuna orada yatıyorlar,
onlara haksızlık yapıldı.” Ama paralel örgütten diye görevden alınan emniyetçi
Ali Fuat Yılmazer ise “Başbakandan talimat almadan en ufak bir adım atmadık.”
dedi, hatta “Genelkurmay Başkanı İlker Başbuğ’un tutuklanması konusunda
Başbakanın talimatı oldu. Onun üzerine tutuklanması konusunda talepte bulunduk
ve işlemleri yaptık.” dedi. 
Aynı
zamanda, Başbakan “Ben bu davanın savcısıyım.” demişti, ta ki 17 Aralık 2013
operasyonlarına gelinceye kadar, cemaat ile AKP’nin arasındaki kavga su yüzüne
çıkıncaya kadar. Oradaki yolsuzluk iddialarının gündeme gelmesiyle beraber
cemaatle bütün yollar ayrıldı ve bütün kumpasları cemaatin yaptığı ama Başbakan
ve bakanların pirüpak olduğuna dair bir algı yaratılmaya çalışıldı. 
Ama
gerçeklerin üstü örtülemez sayın milletvekilleri, örtemiyorsunuz da nitekim.
Ocak 2014’te TÜBİTAK bu problemli olaylardan sonra, yolsuzluk iddialarından
sonra ve Başbakanın söylemlerinden sonra bir rapor verdi, dedi ki: “5 no.lu
hard disk Balyoz, Ergenekon, Casusluk, bütün davaların dayanağı olan 5 no.lu ‘harddisk’
sahte.” Yani, buradan anlaşılıyor ki aslında darbe falan yok. Darbe iddiasıyla
bu insanlar orada yıllardır tutuluyorlar, yıllardır içeride tutuluyorlar ama ne
yazık ki bu kumpasları yapan, ortak olan Hükûmetten bununla ilgili en ufak bir
çaba yok. 
Aynı
zamanda, bununla ilgili sadece 5 no.lu “harddisk” değil sayın milletvekilleri,
Birleşmiş Milletler İnsan Hakları Keyfî Tutuklamalar Çalışma Grubunun 1 Mayıs
2013’te… Bakın, Birleşmiş Milletlerin, çok zor çıkan bir karardır bu. Balyoz
davasında yargılanan 250 sanığın tutukluluğunun keyfî olduğuna karar verdi
Birleşmiş Milletler. 
Şimdi,
istediğinizde MİT Kanunu’nu bir günde çıkartıyorsunuz, istediğiniz anda Adalet
Bakanı hakkındaki soruşturmayı engellemek için hemen kanunları çıkartıyorsunuz,
tırlarla ilgili MİT Kanunu’nu değiştiriyorsunuz bir daha MİT tırları kontrol
edilemesin diye ama kumpas mağdurlarını, cezaevindeki o mağdur edilmiş
insanları, Türk Silahlı Kuvvetlerinin yurtsever askerlerini hâlen daha
cezaevinde tutmaya devam ediyorsunuz. Anayasa Mahkemesine bunun suçunu atarak,
Anayasa Mahkemesinden medet umarak bundan kurtulamazsınız. Anayasa Mahkemesi
yapmamıştır bu kumpası, doğrudan doğruya AKP iktidarı ve cemaat birlikte
yapmıştır. Şimdi cemaatle kavga ettiğinize göre…
(Mikrofon
otomatik cihaz tarafından kapatıldı)
DİLEK AKAGÜN
YILMAZ (Devamla) - …onları siz içinizden attığınıza göre artık bunu düzenlemek,
bunu yapmak sizin görevinizdir. Ancak vicdanınız öyle rahat edebilir diyorum,
saygılar sunuyorum. (CHP sıralarından alkışlar) 
BAŞKAN –
Teşekkür ederim Sayın Yılmaz.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı Kanun Tasarısının çerçeve 37 nci maddesinin aşağıdaki
şekilde değiştirilmesini arz ve teklif ederiz. 
"MADDE 37-
2797 sayılı Kanuna aşağıdaki geçici madde eklenmiştir.
GEÇİCİ MADDE 13-
Bu Kanunun yürürlüğe girdiği tarihten itibaren; 
a)  Üç gün
içinde bu Kanunda yapılan değişikliğe uygun olarak Genel Sekreter ve genel
sekreter yardımcıları yeniden belirlenir.
b)  Yedi gün
içinde bu Kanunda yapılan değişikliğe uygun olarak Birinci Başkanlık Kurulu yeniden
belirlenir.
Belirlenen
Birinci Başkanlık Kurulu on gün içinde, iş durumunu dikkate alarak, ceza ve
hukuk dairelerinin sayısı ile bu daireler arasındaki işbölümüne ilişkin karar
tasarısını hazırlar ve Yargıtay Büyük Genel Kurulunun onayına sunar.
Yargıtay Büyük
Genel Kurulu, tasarıyı beş gün içinde karara bağlar. Yargıtay Büyük Genel
Kurulunun işbölümünün onaylanmasına ilişkin kararı derhal Resmî Gazete'de
yayımlanır ve yayım tarihinden itibaren on gün sonra uygulanmaya başlanır.
Birinci
Başkanlık Kurulu, işbölümüne ilişkin kararın Resmî Gazete'de yayımlanmasından
itibaren on gün içinde, dairelerin iş durumunu ve ihtiyaçlarını göz önünde
bulundurarak Yargıtayın daire başkanları, üyeleri ve tetkik hâkimlerinin hangi
dairelerde görev yapacağını yeniden belirler.
Yargıtay Büyük
Genel Kurulunun işbölümünün onaylanmasına ilişkin kararı uygulanmaya
başlayıncaya kadar bu Kanunla yapılan değişiklikten önceki işbölümüne ilişkin
hükümler uygulanmaya devam olunur.
Daha önce başka
dairelerde görülmekte olup da dairesi değiştirilen dava dosyaları mevcut
halleriyle ilgili daireye gönderilir."
 
Türkan Dağoğlu (İstanbul) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MURAT GÖKTÜRK (Nevşehir) – Takdire bırakıyoruz Sayın Başkan. 
BAŞKAN –
Hükûmet?
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Katılıyoruz. 
NURETTİN CANİKLİ
(Giresun) – Gerekçe…
BAŞKAN –
Gerekçeyi okutuyorum: 
Gerekçe: 
Yargıtay
Kanununda yapılan değişikliklere ilişkin geçiş hükümlerinin daha hızlı bir
şekilde uygulanabilmesi için iş bu önerge verilmektedir.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir. 
38’inci maddede
bir adet önerge vardır, okutuyorum: 
Türkiye Büyük
Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 38. maddesindeki cümlenin son
kısmındaki “şekilde” sözcüğünün metinden çıkarılarak “biçimde” sözlerinin
maddeye eklenmesini arz ve teklif ederiz. 
Dilek Akagün Yılmaz  Ali
Rıza Öztürk  Ömer Süha Aldan
 Uşak Mersin Muğla
İsa Gök Haydar
Akar Gürkut Acar
Mersin Kocaeli Antalya
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MURAT GÖKTÜRK (Nevşehir) – Katılmıyoruz. 
BAŞKAN –
Hükûmet?
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Katılmıyoruz. 
BAŞKAN – Önerge
üzerinde Antalya Milletvekili Sayın Gürkut Acar konuşacak. 
Buyurun. (CHP
sıralarından alkışlar)
GÜRKUT ACAR
(Antalya) – Sayın Başkan, değerli milletvekili arkadaşlarım; bağırmayacağım,
merak etmeyin. (AK PARTİ sıralarından alkışlar)
Değerli
arkadaşlarım, 592 sıra sayılı torba Kanun Tasarısı’nın 38’inci maddesi üzerinde
söz aldım. Yüce kurulunuzu saygıyla selamlıyorum. 
Değerli
arkadaşlarım, bu 38’inci madde nedir, önce ona bir bakalım. Şöyle demişiz:
“2820 sayılı Siyasi Partiler Kanununun 96’ncı maddesinin birinci fıkrasında yer
alan ‘ve benzeri işaretleri’ ibaresinden sonra gelmek üzere ‘aynen veya
iltibasa mahal verecek şekilde’ ibaresi eklenmiştir.” Ve öyle olunca da bu
madde ne oluyor değerli arkadaşlarım? 2820 sayılı Siyasi Partiler Kanunu’nun
96’ncı maddesi şöyle oluyor: 
“Kullanılmayacak
parti adları ve işaretler:
Madde 96 - Anayasa
Mahkemesince temelli kapatılan veya siyasi parti siciline kayıtlı bulunan
siyasi partilerin isimleri, amblemleri, rumuzları, rozetleri ve benzeri
işaretleri aynen veya iltibasa mahal verecek şekilde…” Yani “karışıklığa yer
verecek şekilde”yi ekliyoruz buraya. “…başka bir siyasi partice
kullanılmayacağı gibi, daha önce kurulmuş Türk Devletleri’ne ait topluma mal
olmuş bayrak, amblem ve flamalar da siyasi partilerce kullanılamaz.” olacak.
Değerli
arkadaşlarım, şimdi elinizi vicdanınıza koyun, bunun cinsel suçlarla ne ilgisi
var? Aynı kanuna bunu koymanın ne anlamı var? Ben söyleyeyim, anlamı şu:
Burada, bu 38’inci madde ve bunun arkasından gelen 39’uncu madde aslında
40’ıncı maddeyi kamufle etmek, gözlerden korumak için özellikle uydurulmuştur.
Öyle olsa ne olur, böyle olsa ne olur?
Değerli
arkadaşlarım, bakın, bu 40’ıncı madde nedir? 40’ıncı madde şudur değerli
arkadaşlarım: 40’ıncı madde, aslında işte bu AKP’nin kendisinin işlemiş olduğu
sahtecilik suçunun cezasını indiren bir maddedir. İşte bu 40’ıncı maddeyi
getirebilmek için 38 ve 39 getirilmiştir.
Bakınız, burada
binlerce -60 bine yakın- Cumhuriyet Halk Partili sahte olarak Adalet ve
Kalkınma Partisine üye yapılmıştır ve bunların cezası vardır, bir yıldan üç
yıla kadardır. İşte bu bir yıldan üç yıla kadar olan cezayı üç aydan bir yıla
kadar indirmek için getirilmiş bir kamuflaj maddesidir bu madde.
Değerli
arkadaşlarım, bakın, bu getirilen maddelere baktığımız zaman hepsinde şunları
görüyoruz: Aslında tüm yargı paketleri yargıyı AKP’lileştirmek için
getirilmiştir. Bu yargı paketi de aslında yargıda değişiklik yapmak, Yargıtay
ve Danıştayın Adalet ve Kalkınma Partisine karşı bir tavır almasını önermiş
olan, getirmiş olan her kararı yok etmek için özenle getirilmiş bir tasarıdır
karşınızdaki. Bunu da “Cinsel suçların cezasında artırım yapıyoruz.” adı
altında getirdiniz. Değerli arkadaşlarım, bunların hepsi yargıyı
AKP’lileştirmektir. Bu, hukukta olacak bir şey değildir, yanlıştır; yanlış
yapıyorsunuz. 
Bakın
değerli arkadaşlarım, burada iktidar olarak yargıyı ayağınıza bağ sayıyorsunuz.
Yargının AKP aleyhinde, yandaşları aleyhinde, Sayın Başbakan aleyhinde verdiği
her kararda hemen çıkıp “İşte bu karar millî iradeye aykırıdır.” diyorsunuz. 
ŞUAY
ALPAY (Elâzığ) – “Bağırmayacağım.” demiştin. Hani, bağırmayacaktın!
GÜRKUT
ACAR (Devamla) – Değerli arkadaşlarım, Allah aşkına, rica ediyorum, böyle bir
anlayış olabilir mi? Yargı gücünü nereden almaktadır, yetkisini nereden
almaktadır? Yargı, yetkisini Anayasa’dan almaktadır. Anayasal bir yargı, gücünü
Türk milletinden alır. İktidar nasıl Türk milletinden alıyorsa, burada da
yargı, gücünü Türk milletinden almaktadır. 
Ama,
AKP iktidarı her şeyle kavgalıdır. Cumhuriyet savcılarıyla kavgalıdır çünkü
sürmektedir, ezmektedir onları. Yargıçlarla kavgalıdır, değiştirmek için bu
yasayı getirmektedir, daha öncekilerde aynısı yapılmıştır. Avukatlarla
kavgalıdır, Türkiye Barolar Birliğinin Başkanının konuşmasına bile tahammül
edememiştir. 
Değerli
arkadaşlarım, bu yargıyla bu şekilde giderseniz, Adalet ve Kalkınma Partisi, korkarım,
çok hazin bir sona uğrayacak, kendisinin getirdiği yargıçlar bir gün
kendilerini mahkûm edecek. Bu iktidar bu şekilde yürümez. 
Bu
torba yasa tümüyle cinsel suçlar için getirilmiş gibi gösterildi. Aslında
cinsel suçlarda yaptığınız değişiklik de çok yanlış çünkü burada, nasıl bir
tepsi baklava çaldığı için on altı seneye hapsedilmiş insan vicdanları
sızlatmışsa aynı şekilde vicdan sızlatacak sonuçlar çıkacaktır. 
(Mikrofon
otomatik cihaz tarafından kapatıldı) 
GÜRKUT
ACAR (Devamla) – Hepinize saygılar sunuyorum. 
BAŞKAN
– Teşekkür ederim Sayın Acar. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
39’uncu
maddede iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı Kanun tasarısının çerçeve 39. maddesiyle 2820 sayılı
Kanunun 104.maddesine eklenen fıkranın aşağıdaki şekilde değiştirilmesini arz
ve teklif ederiz.
 Nurettin Canikli
 Mehmet Doğan Kubat  Fatih
Şahin
 Giresun
 İstanbul  Ankara
 Hacı
Bayram Türkoğlu  Mehmet Şükrü Erdinç  Orhan
Karasayar
 Hatay
 Adana  Hatay
 Yıldırım
M. Ramazanoğlu  Osman Aşkın Bak  Ekrem
Erdem
 Kahramanmaraş
 İstanbul  İstanbul
“Tüzüklerinde
Anayasa Mahkemesince temelli kapatılan veya siyasi parti siciline kayıtlı
bulunan siyasi partilerin isimleri, amblemleri ve rumuzlarını aynen veya
iltibasa mahal verecek şekilde kabul eden veya kullanan siyasi parti aleyhine
Anayasa Mahkemesine, Cumhuriyet Başsavcılığınca re'sen veya ilgili siyasi parti
tarafından doğrudan yazı ile başvurulur. Anayasa Mahkemesi başvuru tarihinden
itibaren en geç otuz gün içinde isim, amblem ve rumuzlarla ilgili olarak siyasi
parti siciline kayıt önceliğine göre yapacağı incelemede bu Kanunun 96 ncı
maddesinin birinci fıkrasına aykırılık görürse, aykırılık teşkil eden isim,
amblem ve rumuzların hükümsüzlüğüne ve siyasi parti sicilinden terkinine karar
verir.”
 Türkiye
Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 39.maddesinin tasarı metninden
çıkarılmasını arz ve teklif ederiz.
Dilek Akagün
Yılmaz Ali Rıza Öztürk Ömer Süha Aldan
 Uşak Mersin 
Muğla
 Turgut Dibek Haydar
Akar  İsa Gök 
 Kırklareli Kocaeli 
Mersin
 Bedii
Süheyl Batum 
  Eskişehir

BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MURAT GÖKTÜRK (Nevşehir) – Katılmıyoruz Başkanım.
BAŞKAN -
Hükûmet?
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Katılmıyoruz efendim.
BAŞKAN - Önerge
üzerinde Eskişehir Milletvekili Sayın Süheyl Batum konuşacak.
Buyurun. 
BEDİİ SÜHEYL
BATUM (Eskişehir) – Bu yasanın 39’uncu maddesinde Siyasi Partiler Kanunu’nda
bir değişiklik yaptınız, sonra tekrar bir değişiklikle onu da olması gereken
şekle dönüştürdünüz.
Şimdi, bakın,
açık söyleyeyim, Avrupa parlamentolarında yasalar genelde, her zaman teklifi
yapan milletvekilinin ya da tasarının hazırlanmasına önayak olan bakanın adıyla
anılır, Avrupa parlamentolarında bu böyle, bizde ise yok. Nedenini hep merak
edenler olur ama ben anladım, söyleyeyim: Kimse bilmesin diye, anonim kalsın
diye, bir daha ileride aileleri, çocukları “Baba -ya da- anne, bu yasayı sen mi
hazırlattın, sen mi hazırladın?” diyemesin diye. Ama nafile! Sadullah Ergin
daha önce yapılan 4 tane yargı paketinin mimarı olarak her zaman kalacaktır. O
meşhur “Haberal yasası” dediğimiz, Haberal kendisi hakkında tutuklama kararını
uzatan hâkimleri mahkûm ettirince, o da Yargıtay tarafından onaylanınca yasayı
değiştiren Sadullah Ergin’in yasası olarak kalacak o; hep o, o mimar olarak…
Anlaşılan o ki, tutukluluk beş yıl yerine on yıl olsun diye o meşum önergeyi
vermek, o önergenin mimarı olmak Bekir Bozdağ’a yetmemiş. Bir de şimdi bu
beşinci yargı paketinin mimarı olarak tarihe geçti.
Değerli
arkadaşlar, bu paketin bir özelliği var, gene söylüyorum. Tabii, bu Bekir
Bozdağ’dan mı kaynaklanıyor yoksa sizlerden de mi kaynaklanıyor bilmiyorum ama
sizlerin bir özelliği var, “hukuk devleti” deyince tüccar devlet anlıyorsunuz.
Hukuktan anladığınız tüccar. “Neden?” diyeceksiniz. Değerli arkadaşlarım,
bireysel başvuruyu getirdiniz, dünyada ilk defa bireysel başvurunun harcı var,
200 küsur lira, bir de yanlış açarsan 2 bin lira da cezası var. Oh, ne güzel!
Siz şimdi, biliyorsunuz, elektrik borcunu ödemeyen tüccara, “Elektrik borcunu
ödemeyene tarım destekleme yok.” diye 9 Mart tarihli Resmî Gazete’de özel
karar çıkarttınız. Şimdi de ilginç maddeler getirmişsiniz, bu yasayla gelmiş bu
maddeler: İvedi yargılama usulü. Ne güzel! Değerli arkadaşlar, bir baktınız mı
ivedi yargılama usulüne? Hangi zamanlarda var? İhalede, kamulaştırmada, turizm
arazisi satışında, turizm arazisi kiralamasında… Başka ivedi yargılama? Yok.
İnsan hakları, temel hak ve özgürlükler, tutukluluk… Yok onlarda, onlara gerek
yok. Biz, idarenin bu parasal işlerinde ivedi yargılama getirelim. 
Şimdi bu maddede
de, evet, “Tüzüklerinde Anayasa Mahkemesi tarafından kapatılma…” İlk önce şöyle
getirdiniz bakın: Onu, güzel, değiştirdiniz ama neden burada değiştiriyorsunuz?
E, haklısınız da Bekir Bozdağ koskoca bakanlıkta bunu hazırlatırken bunların
farkında değil mi? Bekir Bozdağ Adalet Bakanı değil mi? Yoksa, Bekir Bozdağ
sadece tüccar devletle ilgilenir, insan haklarıyla biz ilgileniriz! Değerli
arkadaşlarım, bunu kabul etmek mümkün değil.
Bir şey daha
söyleyeceğim, demin arkadaşım da söyledi, gene gene söylüyorum: Sevgili
arkadaşlar, ne olur yapmayın. Önergeleri getiriyorsunuz, bu önergelerle bu
yasaları değiştirebiliyoruz. Lütfen, lütfen, gene gözünüzün önünde işlenen bir
cinayete ortak olmayalım. Şu Balyozdan yargılanan insanlar -günah- tek bir
madde, tek bir kanıtla yargılandılar ve o kanıtın sahte olduğu çıktı ortaya.
Başka tanıklar, başka kanıtlar varsa söyleyin. Öyle toptancı hükümlerle
“Efendim, bugüne kadar bütün verilmiş” filan değil. Türk hukukunda sahte
kanıtla, yalancı kanıtla verilen hükümlülükler zaten kabul edilmiyor. Gelin
bunu değiştirelim, gelin bunu Yargıtay Cumhuriyet Başsavcısının iki dudağından
çıkartalım.
Hepinize
saygılar sunuyorum.
BAŞKAN –
Teşekkür ederim.
Önergeyi oylarınıza
sunuyorum: Kabul edenler… Kabul etmeyenler… Önerge kabul edilmemiştir.
Diğer önergeyi
okutuyorum:
Türkiye Büyük
Millet Meclisi Başkanlığına
Görüşülmekte
olan 592 sıra sayılı Kanun tasarısının çerçeve 39. maddesiyle 2820 sayılı
Kanunun 104. maddesine eklenen fıkranın aşağıdaki şekilde değiştirilmesini arz
ve teklif ederiz.
 Nurettin
Canikli (Giresun) ve arkadaşları
“Tüzüklerinde Anayasa Mahkemesince
temelli kapatılan veya siyasi parti siciline kayıtlı bulunan siyasi partilerin
isimleri, amblemleri ve rumuzlarını aynen veya iltibasa mahal verecek şekilde
kabul eden veya kullanan siyasi parti aleyhine Anayasa Mahkemesine, Cumhuriyet
Başsavcılığınca re'sen veya ilgili siyasi parti tarafından doğrudan yazı ile
başvurulur. Anayasa Mahkemesi başvuru tarihinden itibaren en geç otuz gün
içinde isim, amblem ve rumuzlarla ilgili olarak siyasi parti siciline kayıt
önceliğine göre yapacağı incelemede bu Kanunun 96 ncı maddesinin birinci
fıkrasına aykırılık görürse, aykırılık teşkil eden isim, amblem ve rumuzların
hükümsüzlüğüne ve siyasi parti sicilinden terkinine karar verir."
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MURAT GÖKTÜRK (Nevşehir) – Takdire bırakıyoruz Başkanım.
BAŞKAN –
Hükûmet?
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Katılıyoruz efendim.
NURETTİN CANİKLİ
(Giresun) – Gerekçe okunsun.
BAŞKAN –
Gerekçeyi okutuyorum: 
Gerekçe: 
Siyasi partiler,
Anayasa ve kanunlar çerçevesinde, önceden izin almaksızın serbestçe kurulurlar.
Siyasi partiler, demokratik siyasi hayatın vazgeçilmez unsurlarıdır. Siyasi
partilerin faaliyetleri ve kararları Anayasada nitelikleri belirtilen demokrasi
esaslarına aykırı olamaz. Siyasi Partiler Kanununun 8. maddesinde siyasi
partilerin kurulmasına dair usul ve esaslar düzenlenmiş; 9. maddesinde ise
Yargıtay Cumhuriyet Başsavcılığınca her siyasi parti için bir sicil dosyası
tutulacağı, bu sicil dosyasında kuruluş bildirisi ve ekleri ile parti tüzük ve
programlarında yapılan değişikliklerin de yer alacağı belirtilmiştir. Siyasi
Partiler Kanununun 96. maddesinde de siyasi partilerce kullanılamayacak parti
adları ve işaretlerle ilgili sınırlamalar gösterilmiştir.
Siyasi partiler
siciline kayıtlı bir partinin tüzüğünde kabul ettiği tam ve kısaltılmış ismi
ile amblem ve rumuzlarının başka bir siyasi parti tarafından aynen veya
iltibasa mahal verecek şekilde kullanılması kanunen yasaklandığı gibi bu
eylemler dürüstlük kuralına da aykırılık teşkil eder ve seçmen iradesini
yanıltıcı nitelik taşır. Bu sebeple yeni kurulan veya sonradan tüzüğünde isim,
amblem veya rumuz gibi ayırt edici işaretlerde yetkili organlarının kararı ile
değişiklik yapan kurulu bir siyasi partinin bu hususlarda işlem yaparken anlam
ve şekil yönünden yeterli ayırt ediciliği sağlamaya dikkat ve özen göstermesi,
diğer partilerce kullanılan ve parti siciline tescilli isim, amblem ve
rumuzlarının aynısını veya seçmen iradesini yanıltıcı nitelikte tefrik
edilemeyecek derecede benzerini kullanmaması, yani başka partilerin haklarını
ihlal etmemesi gerekir.
Kuşkusuz, bu
sınırlamalar, Anayasa Mahkemesince temelli kapatılan siyasi partilerin ismi
ile amblem ve rumuzlarının kullanımında da geçerli olup, aynı zamanda kamu
düzeni ile de ilgilidir.
104. maddeye
eklenen fıkra ile siyasi parti siciline kayıtlı bulunan bir siyası partinin
Siyasi Partiler Kanunu ve parti iç mevzuatına uygun biçimde resmen kullandığı
tam veya kısaltılmış adıyla, amblem ve rumuzlarının başka bir siyasi parti
tarafından aynen veya ciddi karışıklığa yol açacak yani seçmen iradesini
yanıltacak şekilde tüzüğünde kullanılması hâlinde uygulanacak yaptırım
düzenlenmektedir.
Anayasa
Mahkemesi Yargıtay Cumhuriyet Başsavcılığınca doğrudan veya hakkı ihlal edilen
siyasi parti tarafından yapılacak yazılı başvuru tarihinden itibaren söz konusu
isim, amblem ve rumuzların parti siciline kayıt önceliğini esas alarak bu isim,
amblem ve rumuzları gerçekte kullanma hakkına sahip olan siyasi partinin
aleyhine durum oluşturacak hak ihlallerini önleyici nitelikte bir karar
vererek, hukuka aykırılığı giderecektir. Böylece hakkın kötüye kullanılması
önlenmekte ve demokratik yarışın iyi niyet kuralları çerçevesinde yürütülmesi
amaçlanmaktadır.
Anayasa
Mahkemesince temelli kapatılan siyasi partilerin ismi ile amblem ve
rumuzlarının bir siyasi partice kullanımı nedeniyle oluşan hukuka
aykırılıklarda ise bu başvuru doğal olarak sadece Yargıtay Cumhuriyet
Başsavcılığınca yapılabilecektir.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
40’ıncı maddede
üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı Kanun tasarısının Çerçeve 40. maddesiyle değiştirilen 2820
sayılı Kanunun 114. maddesinde geçen "üç aydan bir yıla" ibaresinin
"bir aydan üç aya" şeklinde değiştirilmesini arz ve teklif ederiz.
 Mihrimah Belma Satır Mehmet
Doğan Kubat Hilmi Bilgin
 İstanbul İstanbul Sivas
 Gülay Dalyan Tülay
Kaynarca Ekrem Çelebi
 İstanbul İstanbul Ağrı
 Ekrem Erdem Mehmet
Şükrü Erdinç Orhan Karasayar
 İstanbul Adana Hatay
 Sevim Savaşer
 İstanbul
BAŞKAN – Şimdi
okutacağım iki önerge aynı mahiyette olduğundan birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 592 Sıra Sayılı Kanun Tasarısının 40. Maddesinin Tasarı metninden
çıkarılmasını arz ve teklif ederiz. 

Faruk Bal Mesut
Dedeoğlu  Murat Başesgioğlu
 Konya Kahramanmaraş İstanbul
Yusuf Halaçoğlu Reşat Doğru
 Kayseri Tokat
Aynı mahiyetteki
diğer önergenin imza sahipleri: 

Dilek Akagün Yılmaz Ali
Rıza Öztürk Ömer Süha Aldan
 Uşak Mersin Muğla
Turgut Dibek Haydar
Akar İsa Gök
 Kırklareli Kocaeli
 Mersin
BAŞKAN –
Komisyon önergeye katılıyor mu? 
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Katılmıyoruz Başkanım. 
BAŞKAN –
Hükûmet? 
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Katılmıyoruz efendim. 
BAŞKAN –
Kırklareli Milletvekili Sayın Turgut Dibek konuşacak. 
Buyurun. (CHP
sıralarından alkışlar) 
TURGUT DİBEK
(Kırklareli) – Teşekkür ediyorum Sayın Başkanım. 
Değerli
arkadaşlar, bu madde de ilginç bir madde, anlattıklarımdan sonra sizler ne
kadar katılacaksınız bilmiyorum ama. Madde neyi düzenliyor? Siyasi Partiler
Kanunu’nun 114’üncü maddesindeki cezayı ortadan kaldıran bir düzenleme.
114’üncü madde, değerli arkadaşlar, siyasi partilerde üye kayıtlarını
düzenliyor, gerçeğe aykırı üye yapanlara verilecek olan cezayı düzenliyor. Bu
maddenin Türk Ceza Kanunu’nda da bir karşılığı var: Özel evrakta sahtecilik
suçunu düzenleyen 207’nci madde Türk Ceza Kanunu’nda. 
Şimdi, bu madde
kimi ilgilendiriyor derseniz, bir defa, bizi hiç ilgilendirmiyor. Bu madde çok
net bir şekilde AKP’nin illerdeki, ilçelerdeki yöneticilerini ilgilendiriyor
değerli arkadaşlar. Olay şu, bakın, bir süre evvel basına da yansıdı,
televizyonlarda da bu konu konuşuldu: Sahte üye yazımı. Şimdi, birdenbire,
zannediyorum, AKP’nin genel merkezindeki yetkilileri yerel yöneticilerine,
illere, ilçelere şöyle bir talimat vermiş: “Üye sayınızı artıracaksınız. Üye
sayısını ne kadar artırırsanız sizler bizim gözümüzde o denli daha başarılı
örgütler olacaksınız. Sizlere bir anlamda puan vereceğiz, prim vereceğiz.” gibi
böyle bir söz gitmiş ya da genelge gitmiş. Bunun üzerine, AKP’nin yöneticileri,
illerinde, ilçelerinde kimin nüfus kâğıdını buldularsa, kimin T.C. no.sunu
buldularsa -ki basına yansımıştır, Cumhuriyet Halk Partisinin belediye
başkanları var, il başkanları var, parti yöneticileri var o yöredeki- o
kişileri, değerli arkadaşlar, gitmişler, gerçeğe aykırı formlarla onlar adına
formlar düzenlemişler, imzalarını atmışlar, üye yapmışlar. Tabii ki bu olay
ortaya çıktığında, değerli arkadaşlar, düşünebiliyor musunuz, bir belediye
başkanı, Cumhuriyet Halk Partisinin veya diğer partilerin bir yöneticisi bir
bakıyor ki işte Yargıtay Cumhuriyet Başsavcılığından “Siz AKP’ye de üyesiniz.”
diye kendisine bilgi geliyor, hem kendi partisinden üyeliği siliniyor hem diğer
partiden üyeliği siliniyor. Bir de o kişinin konumunu düşünün. Bunun üzerine
tabii, şikâyetler oldu, şikâyetler üzerine de çok sayıda AKP’nin yöneticisi
hakkında dava açıldı. 
Bakın,
olay şu: Şimdi, Türk Ceza Kanunu’nda ceza bir yıldan üç yıla kadar, arkadaşlar.
Yani, orada bir özel belgede sahtecilik, bir özel belgeyi sahte olarak
düzenleyen veya bir gerçek özel belgeyi başkalarını aldatacak şekilde kullanan
kişi... Bu suçun aynısı. Zaten, yasa koyucu geçmişte ne yapmış? Almış bu suçu
Siyasi Partiler Kanunu’nun 114’üncü maddesindeki bu eyleme uyarlamış, aynı
cezayı vermiş. Bakarsanız yasaya, Siyasi Partiler Kanunu’nda da bir yıldan üç
yıla kadar olan ceza var. 
Şimdi,
Komisyonda dedik ki: Ya, arkadaşlar, ne yapıyorsunuz siz? Anayasa’nın bir
10’uncu maddesi var, eşitlik kuralını düzenliyor, hem ilk fıkrası hem dördüncü
fıkrası. “Hiçbir kişiye, aileye, zümreye veya sınıfa imtiyaz tanınamaz.” diyor
dördüncü fıkrası; “Herkes eşittir.” diyor Anayasa’mızın 10’uncu maddesinin ilk
fıkrası. Bakın, daha sonra, arkadaşlar, Komisyonda -şu anki gelen yeni önergeyi
okudum- “Bu suçun cezası bir aydan üç yıla kadar olsun.” şeklinde bir düzenleme
yapmışlardı, ya, herhâlde utandılar kendileri ve bunu bir önergeyle üç aydan
bir yıla kadar değiştirdiler. Şimdi, ne olduysa önerge yine değişmiş. 
Bakın,
değerli arkadaşlar, olayın özü şudur: Şimdi, bir suçu bir vatandaş işlerse,
sıradan bir vatandaş veya diğer, kim olursa olsun işlerse -özel belgede
sahtecilik için konuşuyorum- ilgili mahkemede yargılanacak, o kişiye verilecek
olan ceza asgari bir yıl, eylemin ağırlığına göre mahkeme üç yıla kadar bu
cezayı verecek. Ama, bu cezayı bir AKP’li işlerse cezası bir ay veya üç ay
olacak değerli arkadaşlar.
RAMAZAN
CAN (Kırıkkale) - Herkes için aynı ya, kanun herkese uygulanır.
TURGUT
DİBEK (Devamla) – Bakın, bu neye benziyor biliyor musunuz? Bir cinayeti -biraz
farklı, absürt olacak belki ama ağır bir örnekten gideyim- bir vatandaş
işlerse onun cezası yirmi dört yıl ya da işte suçun niteliğine göre
ağırlaştırılmış müebbette kadar gider ama AKP’li biri işlerse cezası bir aydan
üç yıla kadar. Ya, bunu kabul etmeniz mümkün mü? 
RAMAZAN CAN
(Kırıkkale) – Yapma Turgut Bey, ya!
TURGUT DİBEK
(Devamla) – Hayır, olay bu. Yani, böyle bir ayrım…
RAMAZAN CAN
(Kırıkkale) – Yapma ya!
TURGUT DİBEK
(Devamla) – Değerli arkadaşlar, bakın, şimdi, Başbakan bugün bağırıp çağırıyor,
az önce de arkadaşlarımızın dile getirdiği o bayrağımıza yapılan saldırıyla
ilgili olarak…
İHSAN ŞENER
(Ordu) – Her şeyi böyle anlıyorsunuz.
TURGUT DİBEK
(Devamla) – …diyor ki: “O bayrağın oradan indirilmesine kim göz yumduysa bunun
hesabını ödeyecek. O bayrağı oradan indiren kişi çocuk da olsa bunun hesabını
verecek.” 
Demedi mi? 
İHSAN ŞENER
(Ordu) – Dedi. 
TURGUT DİBEK
(Devamla) – Aynen böyle dedi. 
İHSAN ŞENER
(Ordu) – Ama sizin mantığınız böyle çalışıyor. 
TURGUT DİBEK
(Devamla) – E, peki arkadaşlar, AKP’liler kalkıp da sahte üye yaparsa ne olacak?
AKP’liler, sahte üye yaparsa…
İHSAN ŞENER
(Ordu) – Sen yaparsan ne olacak?
TURGUT DİBEK
(Devamla) – …değerli arkadaşlar, gereğini yerine getirmeyeceksiniz. (AK PARTİ
sıralarından gürültüler) 
BAŞKAN – Sayın
milletvekilleri, lütfen…
TURGUT DİBEK
(Devamla) – Bakın, şunu söyleyeyim: Bu düzenlemenin tek amacı arkadaşlarınızı
kurtarmaktır.
Sayın Bakan,
değerli arkadaşlar; utanın. 
(Mikrofon
otomatik cihaz tarafından kapatıldı) 
TURGUT DİBEK
(Devamla) – Bu, bir özel düzenlemedir… 
BAŞKAN –
Teşekkür ederim Sayın Dibek. 
TURGUT DİBEK
(Devamla) – …Anayasa’nın 10’uncu maddesine çok net aykırıdır. 
RAMAZAN CAN
(Kırıkkale) – Herkes yararlanacak. 
TURGUT DİBEK
(Devamla) – Hayır arkadaşlar, çelişkili bir durum, Anayasa Mahkemesi bunu iptal
edecek.
BAŞKAN – Sayın
Dibek, teşekkür ederim. 
TURGUT DİBEK
(Devamla) – Bu yakışmaz, yakışmaz değerli arkadaşlar. 
Saygılar
sunarım. (CHP sıralarından alkışlar)
RAMAZAN CAN
(Kırıkkale) – Herkes yararlanacak; CHP’liler de yararlanacak AK PARTİ’liler de.
BAŞKAN – Aynı
mahiyetteki önergeler üzerinde diğer konuşmacı Iğdır Milletvekili Sayın Sinan
Oğan.
Buyurun. (MHP
sıralarından alkışlar) 
SİNAN OĞAN
(Iğdır) – Sayın Başkan, değerli milletvekilleri; görüşülmekte olan 592 sıra
sayılı Kanun Tasarısı’nın 40’ıncı maddesinin tasarı metninden çıkarılmasını arz
ve teklif ediyoruz. 
Şimdi, değerli milletvekili
arkadaşlarım, niye acaba sizin iktidarınız döneminde üçkâğıtçılığa,
yalancılığa, dolandırıcılığa, devleti dolandırmaya, bu ve benzeri suçlara hep
indirim geliyor? Yani, bu bir tesadüf müdür? Niye sizin iktidarınız özellikle
bu tür konulara hep kolaylık getiriyor? Acaba, sizin içerinizde, sizin
camianızda bu yönde bir suçluluk psikolojisi mi var? “Eşiniz, dostunuz,
çevreniz acaba bu konuda suçlu da siz bu konuda indirim getiriyorsunuz.” gibi
bir algı da oluşuyor insanların zihninde. Tam tersine, bugün bu tür suçlar
ağırlaştırılacağına, sizin devriiktidarınız döneminde, devletin malını
zimmetine geçiren, ayakkabı kutusunu dolduran, sahtecilik yapan, sahte oy kullanan, sahte üye kaydı
yapan kişilere yönelik hep af geliyor. 
Önümüzdeki
günlerde başka bir af gelecek. Sayın Maliye Bakanını burada çok bulamıyoruz,
bulmuşken bir cümle ifade etmek istiyorum. Sayın Maliye Bakanı bizzat demişti
ki: “Bir daha af gelmeyecek.” Sayın Maliye Bakanının şimdi bu sözünü ne
yapacağını doğrusu merak ediyorum.
HAKAN ÇAVUŞOĞLU
(Bursa) - MHP karşı mı?
SİNAN OĞAN
(Devamla) - Değerli milletvekilleri, biraz önce Sayın Bakan buradayken Sayın
Bakana dedim ki: “Iğdır’da bir adli tıp kurumu yok. Hani diyelim her ilde
olmuyor, civar illerde de yok.” Birisi Hakk’ın rahmetine kavuştuğu zaman zaten
acılı olan aile 1.200 kilometre yol yapmak zorunda. Bu da yaklaşık yirmi dört
saat demektir. Yani insan zaten acılı ve siz bu insanı Iğdır’dan alıp, ta
Trabzon’a gidip… Orada, Adli Tıp Kurumunda yakınının, vefat eden veya bir olaya
karışan yakınının acısını daha da katlıyorsunuz. Ya, devletimizin… Hakikaten de
bazen bazı uygulamalarınıza inanmak istemiyorum, insan inanamıyor. Ya,
devletimiz bu kadar âciz mi? Devletimiz insanlara bu kadar zulmetmekten
hoşlanıyor mu ya? Yani bir adli tıp kurumunu -Kars’a, Erzurum’a, Iğdır’a,
Van’a, Ağrı’ya- bütün o bölgenin ihtiyacını karşılayacak bir adli tıp kurumunu
devriiktidarınız döneminde yapma becerisini niye gösteremediniz? Bir de
övünüyorsunuz. Bir de övünüyorsunuz bilmem bölgenin nesiyiz diye ama bölgede
bir adli tıp kurumunu hâlâ yapamadınız. Erzurum milletvekilleri burada, Kars
milletvekilleri burada, Ağrı milletvekilleri burada. Çok şükür, Iğdır’dan
milletvekiliniz olmadığı için onlar burada değil. Peki, Kars, Ağrı, Erzurum,
Van, Ardahan milletvekilleri, size soruyorum: Vatandaşlarımızın bu acısına niye
ortak olmuyorsunuz, niye sesiniz çıkmıyor?
AHMET ARSLAN
(Kars) – Ortak oluyoruz. Kars’ta da var, Erzurum’da da var, uzman yok.
SİNAN OĞAN (Devamla) - Bunu, gelin, iktidar-muhalefet
meselesi olarak görmeyelim, gelin bunu omuz omuza yapalım. 
Uzman meselesine
gelince, kolay. Hayvanat bahçesi müdüründen bu ülkede TÜBİTAK Başkanı oluyor,
adli tıp kurumuna da uygun esbapta birini bulursunuz. 
AHMET ARSLAN
(Kars) – Onu da sen bulacaksın demek ki!
SİNAN OĞAN
(Devamla) – Nasılsa hayvanat bahçesi müdürünü getirip TÜBİTAK’a Başkan
yapabiliyorsunuz.
Değerli
arkadaşlar, bu mesele, bölgede insanlarımızın acısını daha da ağırlaştırma
meselesidir. Soru sordum, Sayın Bakan cevap vermedi. Buradan bir daha
soruyorum: Sayın Bakan, bizim bilmediğimiz bir gerekçe mi var? Yok, “Devletin
parası yok.” diyorsanız ben buradan halkımıza çağrıda bulunacağım, ben de
katkıda bulunacağım, aramızda para toplayacağız, o bölgeye bir tane adli tıp
kurumu yaptıracağız. Uzman mı yok? Uzman var. Emin olunuz Türkiye'de her konuda
yeterince yetişmiş personel var. Eğer “Uzman yok.” diyorsanız, on iki yıldır
iktidardasınız, on iki yılda uzman yetiştirememişseniz bu da sizin ayıbınızdır.
Hepinizi
saygıyla selamlıyorum. (MHP sıralarından alkışlar) 
BAŞKAN –
Teşekkür ederim.
Aynı mahiyetteki
önergeleri oylarınıza sunuyorum: Kabul edenler... Kabul etmeyenler... Önergeler
kabul edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı Kanun tasarısının Çerçeve 40. maddesiyle değiştirilen 2820
sayılı Kanunun 114. maddesinde geçen "üç aydan bir yıla" ibaresinin
"bir aydan üç aya" şeklinde değiştirilmesini arz ve teklif ederiz.
Sevim Savaşer (İstanbul) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Takdire bırakıyoruz Başkanım.
BAŞKAN –
Hükûmet?
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Katılıyoruz efendim.
BAŞKAN – Kim
konuşacak?
MİHRİMAH BELMA
SATIR (İstanbul) – Gerekçe…
BAŞKAN –
Gerekçeyi okutuyorum:
Gerekçe:
Ceza miktarı
orantılılık ilkesi gözetilerek belirlenmiştir.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul edilen
önerge doğrultusunda maddeyi oylarınıza sunuyorum: Kabul edenler... Kabul
etmeyenler... Madde kabul edilmiştir. 
41’inci maddede
bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 41. maddesindeki cümlenin son
kısmındaki “kişilerce” sözcüğünün metinden çıkarılarak “şahıslarca” sözlerinin
maddeye eklenmesini arz ve teklif ederiz. 
 Muharrem İnce Turgut
Dibek Ömer Süha Aldan
 Yalova Kırklareli Muğla
 Ali Rıza Öztürk Haydar
Akar Dilek Akagün Yılmaz
 Mersin Kocaeli Uşak
 İsa Gök
 Mersin
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MURAT GÖKTÜRK (Nevşehir) – Katılmıyoruz Başkanım.
BAŞKAN -
Hükûmet?
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Katılmıyoruz efendim.
BAŞKAN - Önerge
üzerinde Yalova Milletvekili Sayın Muharrem İnce konuşacak.
Buyurun. (CHP
sıralarından alkışlar) 
MUHARREM
İNCE (Yalova) – Teşekkür ederim Sayın Başkan.
Uzak
kalmışım buralara, kendimi yatılı okulda okuyup da yaz tatilinden dönen
öğrenciler gibi hissettim. Neden uzak kaldığımı da YSK’lılara buradan ithaf
ediyorum.
Şimdi,
bir bayrak tartışmasıdır gidiyor. Peki, şu soruyu soralım: Bayrağı reklam
filminde oynatmak mı, göstermek mi önemlidir yoksa gönderdeki bayrağa sahip
çıkmak mı önemlidir? 
BÜLENT
TURAN (İstanbul) - Oyun kaç orada, oyun kaç?
MUHARREM
İNCE (Devamla) - Türk ordusuna kumpas kurulduğu zaman o bayrak zaten inmişti.
Yani, Çakmak Salonu’nda masanın baş köşesine oturup “Ben protokolü değiştirdim.”
deyip bugün de Sayın Bozdağ “Orada bayrağı indireni ben mi indireceğim, gitsin,
askerler indirsin.” diyemez. Çakmak Salonu’nda caka satarken iyi, buraya geldi
mi yok. 
Karada,
denizde, havada, her yerde onurumuzu kırdınız. Suriye uçağımızı düşürdü, misliyle
cevap verecektik; havada onurumuzu kırdınız. Askerlerimizin başına çuval
geçirildi, “Nota verecek misin?” diye sordular Sayın Başbakana, “Ne notası,
müzik notası mı?” dedi; karada da onurumuzu kırdı. Gemimizi vurdular, tazminat
alacaktık, özür dileyeceklerdi, hiç bunlar olmadı; denizde de onurumuzu
kırdılar. 
İHSAN
ŞENER (Ordu) - Nasıl olmadı? Özür dilemedi mi adamlar?
MUHARREM
İNCE (Devamla) - Şimdi, devam ediyor, bayrak tartışması.
Arkadaşlar,
o bayrağı indiren sizsiniz. 
Bakın,
bir şey daha söyleyeyim. Arif Nihat Asya’nın “Bayrak” şiiri ders kitaplarına ne
zaman konmuştur biliyor musunuz? O beğenmediğiniz CHP döneminde konmuştur,
1940’ta konmuştur. 1940’ta ders kitaplarına giren “Bayrak” şiirini yetmiş iki
yıl sonra, 2012’de kaldıran sizsiniz, bayrağı indiren sizsiniz yani reklamda
kullandınız ama ders kitabından çıkartan sizsiniz. Çuval geçirten sizsiniz.
Bütün bunları sizler yaptınız.
Asker niye
çekiniyor? Kıbrıs’ta indirmek istediler bayrağı, gereği yapıldı; bunu hepimiz
gördük, izledik. Peki, asker niye çekiniyor, niye müdahale edemiyor da şimdi
ucuz kabadayılık yapıyoruz? “Gereği yapılabilirmiş.” Bülent Arınç açıkça
söylüyor zaten, “Sabır ve siyasi iradeye bağlılık.” diyor, bunu açıkça
söylüyor. Neden çekiniyor asker? Kıbrıs’ta neden çekinmedi, Diyarbakır’da neden
çekindi? Neden çekindi? Sizden çekindi. Ona da paralelci mi diyecektiniz,
kumpas kuruyor mu diyecektiniz, suçlayacaktınız. İnsanları ne hâle
getirdiğinizi lütfen bir görün.
Evlere şenlik
bir Genelkurmayımız var artık. TÜBİTAK’ımız öyle, Genelkurmayımız öyle. Eski
Genelkurmay Başkanına “terörist” dedirttiniz. Yargımız öyle, üniversitemiz
öyle. Yani TÜBİTAK’la ilgili ilk dönemi hatırlayın, 22’nci Dönemi “Bir defaya
mahsus Başbakan TÜBİTAK Başkanını atar.” diye kanun çıkarttınız. TÜBİTAK’ın hâline
bakın, içler acısı. Yok mu bir uluslararası kuruluş, neden kendinize
güveniyorsanız bunu yaptırmıyorsunuz? Yargının hâline bakın, Genelkurmayın
hâline bakın. Bütün kurumları çökerttiniz, bütün devlet geleneklerini yok
ettiniz. Bakın, bundan hepimiz zarar göreceğiz. Bu çatıyı hepimizin üstüne
çökertiyorsunuz farkında değilsiniz. Bundan biz de zarar göreceğiz ama siz de
zarar göreceksiniz.
İHSAN ŞENER
(Ordu) – Bunu inanarak mı söylüyorsunuz?
MUHARREM İNCE
(Devamla) – Bugün çuval geçirirler, yarın gönderden bayrağını indirirler, öbür
gün uçağını vururlar, öbür gün gemini vururlar. Bu coğrafyada bir kere şamar
yemeye başladın mı seni rahat bırakmazlar bu coğrafyada. Burası Yeni Zelanda
değil, Kafkasların, Balkanların, Orta Doğu’nun ortasında bin yıldır sorunlu bir
bölge burası. Bu bölgede küçücük bir şekilde bu ülkenin geleneklerini yok
ederseniz hepimiz perişan oluruz değerli arkadaşlarım.
Yargıya güven
diplerde artık, yüzde 20’lere düşmüş. “Destan yazdı.” dediğiniz polisinize
kendiniz de güvenmiyorsunuz. “Türkiye Cumhuriyeti” ibaresini kaldır, dünyanın
bütün ülkelerinde olan Andımız’ı kaldır, Gezi olaylarında bayrak satanı bile
tutukla; peki, bu düştüğümüz durum ne?
İHSAN ŞENER
(Ordu) – Gezi’de bayrak yakılırken sesin çıkmıyordu ama.
MUHARREM İNCE
(Devamla) – Hani, jimnastik saatini artırarak, 12 kanallı televizyon vererek ve
dostlarla sohbeti artırarak bunları biz çözmüştük. Bunları çözdüysek bu
yaşadıklarımız nedir?
Bana laf atmayı
bırakın da bence kapalı grup toplantısında gidin Sayın Başbakana bunları sorun.
İHSAN ŞENER
(Ordu) – Biz ne yapacağımızı biliriz.
MUHARREM İNCE
(Devamla) – Bunları benim sormam gerektiği kadar sizin de sormanız gerekiyor. 
(Mikrofon
otomatik cihaz tarafından kapatıldı) 
BAŞKAN –
Teşekkür ederiz Sayın İnce.
MUHARREM İNCE
(Devamla) – Siz Bakanlar Kurulunun üyesi değilsiniz, siz Bakanlar Kurulunu
denetlemekle görevli yasamanın üyelerisiniz, tıpkı benim gibi.
Teşekkür ederim,
saygılar sunarım. (CHP sıralarından alkışlar)
İHSAN ŞENER
(Ordu) – Gezi’deki bayrağa da sahip çıksaydınız keşke.
BAŞKAN –
Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
42’nci maddede
bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 42. maddesindeki cümlenin son
kısmındaki “şeklinde” sözcüğünün metinden çıkarılarak “olarak” sözünün maddeye
eklenmesini arz ve teklif ederiz.
 Dilek Akagün Yılmaz Ali
Rıza Öztürk Ömer Süha Aldan
 Uşak Mersin Muğla
 Turgut Dibek İsa
Gök Haydar Akar
 Kırklareli Mersin Kocaeli
 Uğur Bayraktutan
 Artvin
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Katılmıyoruz Başkanım.
BAŞKAN –
Hükûmet?
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Katılmıyoruz efendim.
BAŞKAN – Önerge
üzerinde Artvin Milletvekili Sayın Uğur Bayraktutan konuşacak.
Buyurun. (CHP
sıralarından alkışlar)
UĞUR BAYRAKTUTAN
(Artvin) – Değerli Başkan, sayın milletvekilleri; geçen yıl 21 Martta burada
bir konuşma yapmıştım. Konuşma yaptığımda da yine burada olan şanlı bayrağımızı
göstermiştim. Sayın Başbakan ertesi gün çıktı grup konuşmasında dedi ki: “Dün
Artvin Milletvekili Türkiye Büyük Millet Meclisinde şov yaptı.” Benim burada
bayrağı açtığım gün Diyarbakır’da belki 10 bin, belki 100 bin PKK bayrağı
açıldı, Başbakan onlardan rahatsız olmadı, benim burada açtığım Türk
Bayrağı’ndan rahatsız oldu arkadaşlar.
İHSAN ŞENER
(Ordu) – Eşit misiniz?
UĞUR BAYRAKTUTAN
(Devamla) – Bayrak o zaman inmişti aslında, bugün inmemişti değerli
arkadaşlarım.
GÖKCEN ÖZDOĞAN
ENÇ (Antalya) – Saçmalama ya! Ne saçmalıyorsun!
UĞUR BAYRAKTUTAN
(Devamla) – Bakın, ben Karadenizliyim, benim bölgem Karadeniz. Siz Hopa’dan…
GÖKCEN ÖZDOĞAN
ENÇ (Antalya) – Ben de Yörük’üm, ne var!
UĞUR BAYRAKTUTAN
(Devamla) – Hanımefendi, bir dinleyin.
Hopa’dan Samsun’a kadar yolculuk edin,
Hopa’dan Samsun’a kadar yolculuk ettiğiniz zaman Karadeniz’deki bütün üst
geçitlerde şehit asteğmenlerin, şehit askerlerin, şehitlerimizin, şehit
polislerimizin isimleri vardır değerli arkadaşlarım. Halkın çocuklarının
isimleri Karadeniz’de üst geçitlere yazılıyor; halkın çocukları olmayanların
isimleri ise gemilere yazılıyor; rezidansların tapu kayıtlarına yazılıyor, lüks
Porsche’lerin trafik tescil kayıtlarına yazılıyor. Bunu anlamayanların, bunu
yaşamayanların şehitliğin ne olduğunu bilmesi mümkün değil değerli
arkadaşlarım. 
Bakın, bu
ülkede, bugün gelinen tabloda, bu bayrak bugün inmemiştir, Oslo’da
indirilmiştir bu bayrak. 3 Kasım 2002’de eğer bu Türkiye’de terör yoksa, eğer
bugün Türkiye bir bölünme projesiyle karşı karşıyaysa bunun sorumlusu muhalefet
midir değerli arkadaşlarım? Görmüyor musunuz neyin ne olduğunu? 
Bakın, Lice’de
adamlar yirmi gündür yol kestiler, ulaşımı engelliyorlar. Bakın, HDP Grubu
bugün Lice’de. Çok ilginç bir olay var arkadaşlar, değerli arkadaşlar: HDP
Grubu bir başka şeye gidiyor, milletvekillerinin yolunu PKK’lılar kesiyor;
danışıklı dövüş. Türkiye elden gidiyor, farkında değil misiniz değerli
arkadaşlarım? Ben içinizde bu işin sıkıntısını çeken milletvekillerinin
olduğunu biliyorum. Demin bir değerli milletvekilimiz bir şey konuştu otopsiye
ilişkin. Bugün haberlerde okudum. Muhtemelen, Lice’de ölenlerden birisinin
ailesine savcı diyor ki: “Otopsi yapılacak.” Aile karşı çıkıyor, “Hayır,
otopsiye göndermem.”, savcı da “Başüstüne.” diyor. O, biraz önce
konuştuğum, Mahmut Esat Bozkurt’un savcısı değil; o, cumhuriyetin savcısı olsa
o şekilde davranmaz değerli arkadaşlarım. 
Bakın, ülke
elden gidiyor, çok vahim bir tabloyla karşı karşıyayız. Mustafa Kemal
Atatürk’ün üniter devleti tehlike altındadır, ulus devlet kimliğimizi
kaybediyoruz. Neyi tartışıyoruz burada? Bayrağımızı indirmişler, biz Türkiye
Büyük Millet Meclisinde başka şeyleri tartışıyoruz değerli arkadaşlarım.
Bayrağımızı indirmişler, namusumuza, şerefimize, onurumuza, geçmişimize
saldırmışlar. Kimin saldırdığının hiçbir önemi yok değerli arkadaşlarım.
Oslo’da masaya oturduğunuz anda kaybettiniz bu işi. Ana dilde savunmayla
başladık ya, hani sarı öküz, arkası gelmiyor, açık açık diyorlar. Onun
Parlamentosunda Mustafa Kemal Atatürk’e hakaret ettiler. 
Geçen gün birisi
buraya çıktı, ne dedi? Mussolini’nin, Hitler’in faşizmi ile Kemalizm’i aynı
çizgiye koydu değerli arkadaşlarım. Kemalizm, cumhuriyet bizim varlık
nedenimizdir, Atatürk bizim varlık nedenimizdir size dokunsa da dokunmasa da.
Ne diyor? ”Size savaşmayı değil ölmeyi emrediyorum.” diyor, “Bağımsızlık ve
özgürlük benim karakterimdir.” diyor Mustafa Kemal Atatürk. Biz, onun
Meclisinde konuşuyoruz. Düşünebiliyor musunuz, 2014 Türkiye’sinde, güneydoğuda
sizin bir eski milletvekiliniz kalkıyor, diyor ki: “Kürdistan tanımı yapıldığı
zaman bunu bundan yıllar önce yapsaydılar başka türlü olurdu.” Gözlerimden yaşlar
akıyor değerli arkadaşlarım, bunları açık açık konuşmalıyız. Bir
milletvekiliniz çıkıp demedi mi “Benim 2 bin tane PKK’lı evladım var.” diye;
dedi mi, demedi değerli arkadaşlarım? Ben ona bir televizyon programında
söyledim, git DNA testi yaptır dedim, bunların babası mısın, değil misin diye
değerli arkadaşlarım. 
O nedenle,
bakın, bu cumhuriyet, geçmiş dönemden, kurulduğu andan bugüne kadar hiçbir
dönemde bu kadar tehdit ve tehlike altında olmamıştır. Üniter devletimiz,
varlık nedenimiz, cumhuriyetin temel nitelikleri, ulus devletimiz o sarı saçlı,
mavi gözlü dev adamın “Benim en büyük eserim.” dediği cumhuriyet, tehdit ve
tehlike altındadır. Bunu hâlâ görmüyor musunuz değerli arkadaşlarım? (CHP
sıralarından alkışlar) Bunun farkında değil misiniz? Bu birkaç şeyle, bir
subaya, bir astsubaya fatura edilerek “Vay efendim, niye buna müdahale
etmediler?” denilecek kadar basit bir olay değil bu olay. Bu olay, büyük bir
olay, büyük bir proje üretilmeye çalışılıyor. Güneydoğunun ismini de koydular,
bayrağına da diyorlar ki: “Senin bayrağını, egemenlik hakkını alacağım.”
Önümüzdeki günlerde muhtemelen parayı da basacaklar değerli arkadaşlarım. Yeni
bir devlet kuruyorlar adamlar, bunu görmeyen ya aymazdır, ya aptaldır değerli
arkadaşlarım. Bakın burada, Atatürk’ün Meclisinde bunu söylüyorum. Bunun
farkında olmayan ya aymazdır, ya aptaldır. O nedenle bizler, herhangi bir
siyasal partinin milletvekili olmanın ötesinde şunu asla unutmayalım:
Gözyaşlarımızın rengi aynıdır, göz renklerimiz farklıdır ama gözyaşlarımızın rengi
aynıdır. Şunu asla unutmayın: Farklı partilerin mensupları olabiliriz, farklı
siyasal partilerin üyeleri olabiliriz ama şunu asla unutmayın; hepimiz Gazi
Mustafa Kemal Atatürk’ün milletvekilleriyiz. Bunu asla unutmayın.
Yüce heyetinizi
saygıyla selamlıyorum. (CHP ve MHP sıralarından alkışlar) 
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Birleşime on
beş dakika ara veriyorum.
Kapanma Saati: 22.59

SEKİZİNCİ OTURUM
Açılma Saati: 23.16
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: Muharrem IŞIK (Erzincan), Muhammet Bilal MACİT (İstanbul) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 100’üncü Birleşiminin
Sekizinci Oturumunu açıyorum. 
592 sıra sayılı
Kanun Tasarısı’nın görüşmelerine kaldığımız yerden devam edeceğiz.
Komisyon burada.
Hükûmet burada.
43’üncü madde
üzerinde iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 43. maddesindeki cümlenin son
kısmındaki “hususlar” sözcüğünün metinden çıkarılarak “konular” sözünün maddeye
eklenmesini arz ve teklif ederiz. 
 Dilek Akagün Yılmaz Ali
Rıza Öztürk Ömer Süha Aldan
 Uşak Mersin Muğla
 Turgut Dibek İsa
Gök Haydar Akar
 Kırklareli Mersin Kocaeli
 Aytuğ Atıcı
 Mersin
BAŞKAN
– Şimdi okutacağım önerge Anayasa’ya aykırılık önergesidir, okutup işleme
alacağım.
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının 43. maddesinin Anayasaya aykırı olması
sebebiyle tasarı metninden çıkarılmasını arz ve teklif ederiz. 

 Seyfettin
Yılmaz Emin Çınar Ali Öz
 Adana Kastamonu Mersin

 S. Nevzat Korkmaz Celal
Adan
 Isparta İstanbul
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Katılmıyoruz Başkanım.
BAŞKAN –
Hükûmet?
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan.
BAŞKAN – Önerge
üzerinde Adana Milletvekili Sayın Seyfettin Yılmaz konuşacak. 
Buyurun. (MHP
sıralarından alkışlar) 
SEYFETTİN YILMAZ
(Adana) – Sayın Başkan, değerli milletvekilleri; Türk Ceza Kanunu ile Bazı
Kanunlarda Değişiklik Yapılmasına Dair Kanun Tasarısı’nın 43’üncü maddesi
üzerinde verdiğimiz değişiklik önergesiyle ilgili söz almış bulunuyorum. Yüce
heyetinizi saygıyla selamlıyorum. 
Sayın
milletvekilleri, bir haftadır Türk Ceza Kanunu’yla ilgili görüşmelere devam
ediyoruz ama baktığımızda, kendinizi koruma içgüdüsüyle kanun çıkarıyorsunuz.
Günlük ve kişilerin ihtiyaçlarına göre kanun çıkardığınız bu süreç içerisinde
sonuca ulaşmak mümkün değildir çünkü kanunlar uygulanmak için vardır. Eğer siz
kanunları uygulamıyorsanız ve kendinize göre yorumluyorsanız çıkardığınız
kanunlar da bir anlam ifade etmez. 
Şimdi geriye
dönüp bir baktığınızda, 2010 yılında, hepimiz biliyoruz ki HSYK başta olmak
üzere Anayasa’nın yapısını, Yargıtayın yapısını, Danıştayın yapısını
değiştirecek -ve milletin kararıyla, yüzde 57 çoğunlukla- birtakım
değişiklikler yaptınız ama bugün yaptığınız değişikliklerden kendiniz şikâyet
ederek milletin iradesiyle değiştirilenleri yeniden değiştiriyorsunuz. Niye
değiştiriyorsunuz? 
Hepiniz
biliyorsunuz ki Balyoz ve Ergenekon davalarını yürüten savcılar, o gün
geldiğinde… Başta Sayın Başbakan ve bugün bakanlar sırasında oturan bakanlar
başta olmak üzere şu ifadeyi kullanıyordunuz, diyordunuz ki: “Dokunulmazlara
dokunuyoruz. Artık üstünlerin hukuk bitti, hukukun üstünlüğü başladı.” Ama aradan
dört yıl geçtikten sonra, başta Sayın Başbakan ve bakanlara dokunulduğunda şunu
gördük ki “dokunulmazlara dokunmak”tan anladığınız, size muhalif olabilecek,
sizin çıkarlarınıza, hedeflerinize engel olacak kimler varsa onlara
dokunulduğunda hukukun üstünlüğü aklınıza geliyor ama ne zaman ki Sayın
Başbakana, bakanlara ve bakan çocuklarına dokunulduğunda yargıyı vatan haini
ilan ediyorsunuz. Eğer sizin anladığınız manada vatan bakan çocuklarının
evindeki para kasalarıysa, vatan eğer bakanın kolundaki 700 bin liralık saatse,
eğer vatan Urla’daki villalarsa, eğer vatan evdeki milyon dolarları
sıfırlamaksa o zaman, sizin anlayışınıza göre, bu savcılar vatan hainidir.
Yine, Anayasa
Mahkemesinde Adalet ve Kalkınma Partisinin kapatılması davası açıldığında, bugün
Mahkeme Başkanı olan Haşim Kılıç’ın oyuyla kapatılmaktan kurtulduğunda “İşte
gerçek yargıçlar.” dediğiniz bir süreçte, ne zaman ki sizin görüşlerinizin
tersine bir karar verdiğinde bir bakıyoruz ki Anayasa Mahkemesi Başkanı
paralelci, Amerikan ve İsrail güçleriyle hareket eden, öngörüleriyle hareket
eden bir kişi hâline geliyor. 
Ve düşünebiliyor
musunuz, bir İçişleri Bakanı “Gerekirse savcının kapısını kırarak, tekmeleyerek
gireceksiniz.” dediği bir noktada hâlâ İçişleri Bakanlığı koltuğunda oturuyorsa
burada bir yanlışlık vardır. 
Eğer Adalet
Bakanının hakkında yargıya müdahale etmekten dolayı dava açılıyor ve burada
hâlâ Adalet Bakanı olarak bu Türk Ceza Kanunu’ndaki değişiklikleri getiriyorsa
o Ceza Kanunu’ndaki değişikliklerden bu millete fayda gelmeyeceği kesindir. 
Bir Başbakan
“Mahkemenin verdiği kararı bir Başbakan olarak ben tanımıyorum.” diyorsa bu
ülkede yargıdan ve hukuktan bahsetmek mümkün değildir.
Değerli
milletvekilleri, işte, yine, burada, hepimizin ciğerini parçalayan, Türk
Bayrağı’nın indirildiği bir süreçten geçiyoruz ve Sayın Başbakan diyor ki:
“İndirenler indirilmelidir.” Evet, Sayın Başbakan, doğru söylüyorsun,
indirenler indirilmelidir ama şunu ifade ediyorum: O indirilmenin kilometre
taşlarını döşeyenler, o indirilmeye yol açanlar, o hainlere, o teröristlere
indirme cesaretini verenler, on binlerce vatan evladının katlinden sorumlu
teröristbaşını bugün siyasi aktör yapanlar, Doğu ve Güneydoğu Anadolu’yu onlara
teslim edenler, o bölgede yol kesmesine, vergi toplamasına, silahlarıyla o
bölgeyi hâkimiyetleri altına almasına müsaade edenler kimlerse önce onlar
indirilmelidir ve önce onlar indirilecektir ve şunu unutmayın ki: Yüce Türk
milleti bunu mutlaka yapacaktır. O Türk Bayrağı’nın indirilmesine vesile
olanları yüce Türk milleti indirecektir, Türk milleti son sözünü söyleyecektir.
Saygılar
sunuyorum. (MHP sıralarından alkışlar)
BAŞKAN –
Teşekkür ederim.
EMİN ÇINAR
(Kastamonu) – Karar yeter sayısı…
BAŞKAN –
Önergeyi oylarınıza sunacağım ve karar yeter sayısı arayacağım.
Kabul edenler…
Kabul etmeyenler… Karar yeter sayısı yoktur.
Birleşime beş
dakika ara veriyorum.
 Kapanma
saati: 23.23
DOKUZUNCU OTURUM
Açılma Saati: 23.29
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: Muharrem IŞIK (Erzincan), Muhammet Bilal MACİT (İstanbul) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 100’üncü Birleşiminin
Dokuzuncu Oturumunu açıyorum. 
592 sıra sayılı
Kanun Tasarısı’nın 43’üncü maddesi üzerindeki Adana Milletvekili Seyfettin
Yılmaz ve arkadaşlarının önergesinin oylamasında karar yeter sayısı
bulunamamıştı. 
Şimdi, önergeyi
tekrar oylarınıza sunacağım ve karar yeter sayısı arayacağım: Kabul edenler…
Kabul etmeyenler… Önerge kabul edilmemiştir.
Kanun
tasarısının görüşmelerine kaldığımız yerden devam edeceğiz.
S. NEVZAT
KORKMAZ (Isparta) – “Karar yeter sayısı vardır.” demeniz lazım.
BAŞKAN -
Komisyon burada.
Hükûmet burada.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 43. maddesindeki cümlenin son
kısmındaki “hususlar” sözcüğünün metinden çıkarılarak “konular” sözünün maddeye
eklenmesini arz ve teklif ederiz. 
 
Aytuğ Atıcı (Mersin) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkan.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN – Önerge
üzerinde Mersin Milletvekili Sayın Aytuğ Atıcı konuşacak.
Buyurun.
AYTUĞ ATICI
(Mersin) – Teşekkür ederim Sayın Başkan.
Değerli
milletvekilleri, “beşinci yargı paketi” olarak adlandırılan bu tasarının
43’üncü maddesiyle ilgili verdiğimiz önerge üzerine söz almış bulunuyorum.
Sadece hukuku değil, adaleti de savunan milletvekillerini saygıyla selamlıyorum.
Değerli
arkadaşlar, bugün bence özel bir gün; 24’üncü Dönemin Dördüncü Yasama Yılının
100’üncü Birleşimini idrak ediyoruz. Şöyle kendimce kabaca bir hesap ettim: Her
yasama yılında yaklaşık olarak 100 birleşim yaptıysak bu demektir ki bu dönemde
400’den fazla birleşim olacak. AKP dönemine de şöyle bir baktığım zaman,
yaklaşık 1.500 civarında birleşim yapmışsınız. Bu birleşimlerin de kaç oturum
olduğunu hesap edecek olursak binlerce oturum. AKP döneminde yapılan binlerce
oturumdan sonra hâlâ yüzlerce maddelik torba önerilerle gelen bir Hükûmetle
karşı karşıyayız, her şeyi yapboz hâline getiren bir Hükûmetle maalesef karşı
karşıyayız. 
Şimdi, 43’üncü
madde ne diyor? 43’üncü madde özetle diyor ki: “Benim personelim
cezaevlerinde...” Sayın Bakan, personelinizi eğitmek istiyorsunuz anlaşılan. 
Sayın Bakanım,
eğer dinlerseniz çok önemli bir şeyler söyleyeceğim. Siz de daha sonra eğer
mümkünse…
Şimdi,
diyorsunuz ki: “Benim personelimin eğitime ihtiyacı var ve eğitim merkezleri
yapacağım.” Hâlbuki, ben cezaevlerini gezdiğim zaman personel diyor ki: “Evet,
eğitim lazım ama ben öncelikle sayımın artırılmasını istiyorum çünkü
yetemiyorum. Özlük haklarımı artırın diyorum çünkü ben eve ekmek
götüremiyorum.” Ceza infaz memurları, sosyal hizmet çalışanları, psikologlar ve
diğer çalışanlar “Yıpranma payı istiyoruz, geberiyoruz burada, siz bize
eğitimden bahsediyorsunuz.” diyorlar. 
Sayın Bakan, bir
süredir, çocuk hekimi olmam hasebiyle, çocuk cezaevlerini geziyorum. Orada suça
itilmiş çocukların durumlarını inceliyorum, bir de annelerinin yanında kalmak
zorunda olan çocukların durumlarını inceliyorum. Şimdi, siz Adalet Bakanısınız;
AKP milletvekilleri içerisinde sağlıkçılar var, anneler var, kadınlar var,
babalar var. Şimdi ben sizlere birkaç cümleyle orada yaşadıklarımı anlatmak
istiyorum ve bunları çok acil, kolayca çözülebilecek, âdeta siyasetüstü,
partilerüstü kavramlar olarak anlatmaya çalışacağım. 
Bakın, Sayın
Bakan, bir suçlu anne cezaevinde bulunuyor, yanında da çocuğu var. Çocuğuna bir
bakıcı buluyor, teyzesi bakabilir çocuğun, altı aylık bir çocuk. Çocuk
teyzesinin yanında kaldığında, bu anne çocuğunu emzirse bile sadece ve de
sadece ayda bir kere bağrına basabiliyor tıpkı diğer mahkûmlar gibi. Haftada
bir kere kapalı görüş verdiriyorsunuz, ayda bir kere de o annenin o çocuğu
sarmasına izin veriyorsunuz. Bu zor bir şey değil, Ankara Sincan’da topu topu
40 tane bu şekilde çocuklu anne var. Ne olur her gün görseler? Ne olur her gün
bu anneler çocuklarını emzirseler? Ne olur, biz bir servis çıkarsak, çocukları toplayıp
getirsek bunları emzirseler? Zor bir şey değil, bunu yapalım Sayın Bakan, bu
bizim çocuklara karşı insanlık görevimiz. 
Çocuklar 6
yaşına kadar annelerinin yanında kalıyorlar, sonra Çocuk Esirgemeye gidiyorlar.
Oradaki bütün sosyologlar, bütün sosyal hizmet çalışanları diyorlar ki:
“Tartışalım, 3 yaşından sonra çocuklar annelerinin yanında cezaevinde
kalmasınlar.” Zor bir şey değil, toplayalım, bir çalıştay yapalım, çocuk
hekimleriyle beraber sosyologlar karar verelim, çocuk kaç yaşından sonra cezaevinden,
annesinin yanından ayrılmalı. Zor bir şey değil Sayın Bakan, çok kolay ve
anneleri, özellikle küçük çocuğu olan anneleri kendi evlerine yakın yerlere
koyalım. Yani, kadın suç işlemiş olabilir, cezasını çeksin ama o çocuğun ne
günahı var? 
Şimdi, siz
eğitim verelim diyorsunuz ama istediğiniz kadar eğitim verin, bir anne ile
yavrusunu ayırdığınız zaman hiçbir şekilde bir işe yaramayacak. 
Bakın
Sayın Bakan, çocuklara yemek çıkıyor hapishanelerde. Anneye soruyorlar: “Yemek
mi istersin çocuğuna, kumanya mı istersin?” Kumanya ne? İşte, pasta, börek,
çörek. Kadın diyor ki: “Çocuğuma, işte, bisküvi verin, kumanya verin.” Böylece
kendi yemeğini çocuğuyla paylaşmak zorunda kalıyor sırf çocuğu biraz pasta,
börek alsın diye. Bunlar çok basit konular ve hemen çözebileceğimiz konular. 
Ben
size bunları bir rapor hâlinde sunacağım ve tartışmak istiyorum. 
(CHP
sıralarından alkışlar)
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
44’üncü
maddede üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 592 sıra sayılı Kanun Tasarısının Çerçeve 44üncü maddesinin aşağıdaki şekilde
değiştirilmesini arz ve teklif ederiz. 
Nurettin Canikli  Mehmet Doğan
Kubat  Hacı Bayram Türkoğlu
Giresun İstanbul Hatay
Salih Koca Harun
Karaca  Mehmet Şükrü Erdinç
Eskişehir İstanbul Adana
Türkan Dağoğlu Şirin Ünal Mehmet
S. Hamzaoğulları
İstanbul İstanbul
 Diyarbakır
MADDE
44- 23/7/2003 tarihli ve 4954 sayılı Türkiye Adalet Akademisi Kanununun 41 inci
maddesinin birinci fıkrasında yer alan “eğitim” ibaresinden sonra gelmek üzere
“ile adli, idari ve askerî yargı hâkim ve savcılarına yönelik meslek içi
eğitim” ibaresi eklenmiştir. 
TBMM Başkanlığına
592
sıra sayılı 44. Maddenin aşağıdaki şekilde değiştirilmesini arz ve teklif
ederiz. 
23.7.2003
tarihli ve 4954 sayılı Türkiye Adalet Akademisi Kn.nun 41. maddesinin 1.
fıkrasında yer alan “eğitim” ibaresinden sonra gelmek üzere “ile adlî ve idari
yargı hâkim ve savcılarına yönelik hizmet içi eğitim” ibaresi eklenmiştir. 
Alim Işık   Şefik
Çirkin  S. Nevzat Korkmaz
Kütahya  Hatay Isparta
Mehmet Erdoğan  Oktay Vural
 Muğla İzmir

Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 44. Maddesinin tasarı metninden
çıkarılmasını arz ve teklif ederiz. 
Dilek Akagün Yılmaz  Ali
Rıza Öztürk  Ömer Süha Aldan
 Uşak  Mersin Muğla
Turgut Dibek  İsa
Gök  Haydar Akar
Kırklareli Mersin Kocaeli
Kadir Gökmen Öğüt
 İstanbul
BAŞKAN – Okunan
son önergeye Komisyon katılıyor mu?
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Katılmıyoruz Başkanım.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN – Önerge
üzerinde İstanbul Milletvekili Sayın Kadir Gökmen Öğüt konuşacak.
Buyurun. (CHP
sıralarından alkışlar)
KADİR GÖKMEN
ÖĞÜT (İstanbul) – Sayın Başkan, değerli milletvekili arkadaşlarım; bu kanun
tasarısında yeniden düzeltme ihtiyacı doğmuş. “Kervan yolda düzülür.” felsefesi
devam etmekte. Bir HSYK Kanunu çıkartılıyor, tekrar düzeltiliyor, tekrar
düzeltiliyor, bugün yeniden düzeltiliyor. Bu düzeltmelerle nereye kadar
gidecek, onu da merak etmekteyiz. “Kervan yolda düzülecek.” diye bir felsefeyi
inatla Hükûmet devam ettiriyor. 
Hükûmetin başı,
her yerde olduğu gibi, havaalanı açılışında da düşman yaratmaya gine çalışmış.
Havaalanına değil, yerine karşı olanları; yola, köprüye değil, kuzey
ormanlarının yok edilmesine karşı çıkanları kendi çapında küçümsemiş ve “Gezi
zekâlılar” diyerek alçaltmaya çalışmış. Gezi’ye katılan 8 milyon kişinin,
orantısız zekâ kullanarak Türkiye’de yarattığı sempatiyi aklınca anlayamamış,
“Hadi, yoluma çıkın.” diyerek arkasına aldığı on binlerce polisle tehdit etmeye
başlamış yani kendisine yakışanı yapmış. Oysa Gezi, kendisinin de söylediği
gibi sadece ağaç değil; Gezi, ezilenlerin, taşeron sistemine mahkûm
edilenlerin, mezhep ayrımına karşı çıkanların tepkisidir, her yıl değişen lise
ve üniversiteye giriş sınavlarına tepkidir, Türkiye’nin gerici bir eğitim
sistemine doğru yönelmesine tepkidir, ihtiyaç olmadığı hâlde bütün okulların
imam-hatipleştirilmesine ve ancak parası olanların iyi okullara gidebilmesine
bir tepkidir. 
Geçen hafta
liseye giriş sistemi yeniden bu Hükûmetçe düzenlenmiş, altüst edilmiş,
çocuklarımızın aklı yine karıştırılmıştır. Ülkenin birçok yerinde mahallelinin
direnişine rağmen, normal okullar, ilkokullar arka arkaya imam-hatibe
çevrilmeye çalışılmaktadır.
Gezi’de hayatını
kaybedenlere, 1 Mayısta hayatını kaybedenlere rahmet diliyorum. Onları saygıyla
anıyorum. Balyoz’dan, Ergenekon’dan, zulümhanelerde zulüm çeken yurtseverler
yeniden yargılama beklerken Hükümetin başı “Bizim suçumuz yok, kumpas var.”
derken Hükûmet bu hafta yeniden yargılama için formül bulamadıklarını
açıklamış, tüm umutlarını tekrar tekrar yıkmıştır. Gezi, 1 Mayıs, Balyoz, KCK
davalarında yargılananların mahkemelerde avukatlarıyla oturmalarına ve iletişim
kurmalarına izin verilmezken 65 milyon euroluk metrobüs yolsuzluğundan
yargılanan İstanbul Belediye Başkanı avukatlarıyla birlikte oturabilmektedir.
Doğru olan budur ama sizin adaletiniz sanıklara göre değişebilmektedir. VIP
yargılama dönemi bu olsa gerekmektedir. Sizin çifte standartlı adaletiniz işte
budur. Size karşı çıkan herkesi suçlamakta ve aklınızca aşağılamaktasınız.
Bakın, daha geçen haftalardaki “müftü müsveddesi” -müftümüz bize güzel cevap
verdi- “sanatçı müsveddesi”, “milletvekili müsveddesi” sizin sözleriniz. Size
“diktatör müsveddesi”, “bakan müsveddesi” diyenlere ne diyeceksiniz? “Sanatçı
müsveddesi” dediklerinizden Hükûmetin başına bir cevap var, diyorlar ki:
“Tayyip Erdoğan’ın sanata az çok bulaşmışlığı var. Belki şiir seviyor.
Gençliğinde, hatta kendisinin yazıp yönettiği bir tiyatro eserinde de oynamış.
Yeteneklerini bu yönlerde geliştirmeye çalışsa ülkeye belki daha az zararı
dokunurdu fakat kader onu siyasete sürüklemiş. Gerçi sanata ilgisini büsbütün
yitirmediği görülüyor. Konuşmalarında arada bir şiir bilgisini ve zevkini
sergilediğini görüyoruz. Tiyatroya ve sinemaya ilgisini geçenlerde yaptığı bir
konuşmada ‘Artist burada.’ diyerek kendini işaret etmiş. Bir heykeli ‘ucube’
diye nitelemesi bu alanda da iddialı olduğunu göstermişti fakat kendisine karşı
olan sanatçılara ‘müsvedde’ demesini nasıl açıklayacağız? Amacı sanatsal bir
değerlendirme mi yoksa hakaret mi? Sanatsal değerlendirmeyse bunu hangi
ölçülere göre, hangi yetkiyle yapıyor? Hakaretse acaba karşısındakilerin
görüşlerini eleştirmek yerine sanatçı kişiliklerine niye saldırıyor? Sanat ve
sanatçı konusunda bir yetinmezlik, bir kıskançlık duygusu mu var? Eğer öyleyse
rahat olsun, siyasette bugünkü konumunu kaybettikten sonra tıpkı Kenan Evren
gibi sanata soyunarak istediği sanat alanında ürün vermeyi deneyebilir. Hatta
bu işten iyi para da kazanabilir. Örneğin amatör bir ressam olan Hitler’in
tablolarının çok iyi para ettiğini biliyoruz. Irak celladı Bush da yine bir
süre önce böyle bir deneme yaparak para kazandı. Şimdi ya da düştükten sonra
çıkaracağı bir şiir kitabının milyonlarca satacağından kuşku yok. Biz ‘sanatçı
müsveddeleri’nce Başbakana ilişkin olarak asıl sorun, onun şu andaki konumunda
müsvedde olup olmamasıdır.” Sanatçıların verdiği cevap bu.
(Mikrofon
otomatik cihaz tarafından kapatıldı) 
KADİR GÖKMEN
ÖĞÜT (Devamla) – Türkiye’de kimseyi aşağılamaya kimsenin gücü yetmez diye
düşünüyorum. 
Hepinize
saygılar sunuyorum. (CHP sıralarından alkışlar)
BAŞKAN –
Teşekkür ederim. 
NURETTİN CANİKLİ
(Giresun) – Kimin müsvedde olduğuna millet karar veriyor.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum: 
TBMM Başkanlığına
592 sıra sayılı
44. maddesinin aşağıdaki şekilde değiştirilmesini arz ve teklif ederiz. 
“23.7.2003
tarihli ve 4954 sayılı Türkiye Adalet Akademisi Kn.nun 41. maddesinin 1.
fıkrasında yer alan “eğitim” ibaresinden sonra gelmek üzere “ile adli ve idari
yargı hâkim ve savcılarına yönelik hizmet içi eğitim” ibaresi eklenmiştir.
 
S. Nevzat Korkmaz (Isparta) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Katılmıyoruz Sayın Başkanım.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz. 
BAŞKAN – Önerge
üzerinde Isparta Milletvekili Sayın Nevzat Korkmaz konuşacak. 
Buyurun. (MHP
sıralarından alkışlar)
S. NEVZAT
KORKMAZ (Isparta) – Sayın Başkan, değerli milletvekilleri; hepinize hayırlı
geceler diliyorum.
Vatan, millet,
bayrak, din gibi yüce değerlerin bir bir istismar edildiği, altının
boşaltıldığı günler yaşıyoruz. Bu istismarda hiçbir beis görmeyen AKP’nin
yegâne hedefi sandık başarısıdır. Her ne pahasına olursa olsun, ülke, millet
neyle karşılaşırsa karşılaşsın, yeter ki Erdoğan kazansın, yeter ki
Cumhurbaşkanı olsun Sayın Erdoğan; hatta hatta, üçüncü dönem yasağıyla yol
arkadaşları bile yarı yolda bırakılabilir. Sürekli, tarihimizi ve ecdadımızı
istismar ederek yaptıklarına meşruiyet arayan AKP'ye birkaç tarihî menkıbeyi
tekrar hatırlatmak isterim:
Dönem Kanuni
dönemi. Kanuni, bilinenin tersine, lakabını kanun yaptığı için değil, şeri ve
örfi kanunlara titizlikle uyduğu için almıştır. Büyük sultan bir gün hasbahçede
dolaşırken bazı ağaçların karınca istilasına uğradığını görür, diğer ağaçları
kurtarmak için tüm karınca yuvalarına kireç suyu dökülmesini ve karıncaların
yok edilmesini ister. Bir taraftan da içi rahat değil tabii ki, yaptığının
dinen caiz olup olmadığı konusunda tereddütlüdür. Şeyhülislama şiirle sorar
yaptığının uygun olup olmadığını, der ki: "Dırahtı ger sarmış olsa karınca
/ Zarar var mı karıncayı kırınca?" Şeyhülislam da aynı incelikte cevap
veriyor: "Yarın Hakk’ın divanına varınca/ Süleyman'dan hakkını alır
karınca."
Kanuni kibirsiz
ve ihtirassız bir padişahtır, böyle olduğu için de “Tek yetkili ben olayım, tüm
yetkiler bende toplansın." dememiştir. Üzerine elzem olmayan işe karışmaz,
verdiği yetkilere müdahil olmaz. Bugün de demokratik yönetimin özü sayılan ve o
zaman çok da bilinmeyen kuvvetler ayrılığı prensibine dikkat eder, çevresine de
hep bu yönde telkinde bulunur. Yani, şimdikiler gibi "Ben hem hâkim
olacağım hem de savcı, bana Başbakan yetkileri yetmez, Cumhurbaşkanlığı
yetkilerini de isterim." demez. Buna muktedirdir hâlbuki. Ama kendisi ile
vezirleri, payitaht ile Osmanlı vilayetleri arasında bu yetki ilişkisine,
güçlerin uyumlu ve dengeli çalışmasına hep dikkat ederdi.
Bir gün yine,
Kanuni karar verir, Kağıthane'deki mesire yerlerine su getirmek ister. Nikola
isimli bir mimarı çağırıp görevlendirir. Bir sene sonra mesire yerine gittiği
zaman hiçbir faaliyet olmadığını görür, sadrazama “Bu nasıl iştir, buyruğumuz
yerine getirilmemiştir, tez Nikola'yı bana getirin." der. Sadrazam
"Nikola hapistedir." cevabını verir, bu sefer, sadrazama öfkelenir
"Bu ne demek oluyor, padişahın emri, buyruğu yerine getirilmiyor?"
diye. Sadrazam aynen şu cevabı verir: "Buralarda izinsiz kazı yaptığını
görünce ben hapse attırdım. Sultan sizsiniz ama ben devlet-i âliyyenin
sadrazamıyım, padişahların bu işe karışması töremizde yoktur. Bunu
değiştirecekseniz buyurun mührü, devlet sorumluluğu bendedir.” Ve Cihan
Hükümdarı töreye boyun eğer, susar.
Yine, bir başka
menkıbe: Osmanlılarda vakıf dükkânlarının kirası yani ecrimisli vakıf
idaresince tespit edilirdi. Dükkân sahibi bunu kabul ederse eder, etmezse de
boşaltmak durumundaydı. Ayasofya vakıflarına ait dükkân kiraları bir miktar
artırılınca kiracılar Sultana itiraz etmek için huzura çıkarlar. “Vakıflar
zengindir, gelirleri giderlerinden fazladır, biz de emeğiyle geçinen muhtaç
Müslüman esnafız, emredin bu zammı geri alsınlar.” derler. Kanuni gelenlere
merhamet edip zammın geri alınmasını emredince Şeyhülislam Ebussuûd Efendi
direnip “Bunu tamim etmem.” der. “Padişahın fermanıyla kira tespiti yapılmaz.
Zira, Padişahın emriyle doğru yanlış, haram helal olmaz. Artırım ve
eksiltmeleri vakıf idaresi yapar.” der ve kararından vazgeçmez. “Padişah emrine
bir şeyh nasıl karşı çıkar?” denilirken koca Padişah “Şeyhin sözü haklıdır.”
der ve susar. Padişah padişahlığını, vezir vezirliğini, şeyhülislam da
şeyhliğini bilirdi. Şimdiki gibi “Tüm maden ruhsatlarını Başbakan olarak ben
vereyim, tüm makamları, hatta şube müdürlerini ben atayayım.” demezdi, “Her
yetki bende toplansın, her şey benden sorulsun.” demezdi. 
Sayın Başbakana
hitabım: Öncelikle…
(Mikrofon
otomatik cihaz tarafından kapatıldı)
S. NEVZAT
KORKMAZ (Devamla) - …elinizdeki yetkileri adaletle kullanmayı bilin, ondan
sonra, diğer yetkilere tevessül edin diyor, hepinizi saygıyla selamlıyorum.
(MHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı Kanun Tasarısının Çerçeve 44 üncü maddesinin aşağıdaki
şekilde değiştirilmesini arz ve teklif ederiz.
“Madde 44 –
23/7/2003 tarihli ve 4954 sayılı Türkiye Adalet Akademisi Kanununun 41 inci
maddesinin birinci fıkrasında yer alan “eğitim” ibaresinden sonra gelmek üzere
“ile adli, idari ve askeri yargı hâkim ve savcılarına yönelik meslek içi
eğitim” ibaresi eklenmiştir.”
 Mehmet
Doğan Kubat (İstanbul) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Takdire bırakıyoruz Başkanım.
BAŞKAN –
Hükûmet? 
ADALET BAKANI
BEKİR BOZDAĞ (Yozgat) – Katılıyoruz.
NURETTİN CANİKLİ
(Giresun) – Gerekçe okunsun.
BAŞKAN –
Gerekçeyi okutuyorum: 
Gerekçe: 
Önergeyle adli
ve idari yargı hâkim ve savcıları yanında askeri yargı hâkim ve savcılarının
meslek içi eğitiminin de ücretsiz olarak Türkiye Adalet Akademisinde yapılması
sağlanmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul edilen
önerge doğrultusunda maddeyi oylarınıza sunuyorum: Kabul edenler…Kabul
etmeyenler… Madde kabul edilmiştir.
Madde 45’te bir
adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 45. maddesindeki cümlenin son
kısmındaki “tesbit edilir” sözcüğünün metinden çıkarılarak “kararlaştırılır”
sözünün maddeye eklenmesini arz ve teklif ederiz.
 Dilek Akagün Yılmaz Ali
Rıza Öztürk Ömer Süha Aldan
 Uşak Mersin Muğla
 Turgut Dibek İsa
Gök Haydar Akar
 Kırklareli Mersin Kocaeli
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Katılmıyoruz Başkanım.
BAŞKAN –
Hükûmet? 
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN – Önerge
üzerinde Mersin Milletvekili Ali Rıza Öztürk konuşacak.
Buyurun Sayın
Öztürk. (CHP sıralarından alkışlar)
ALİ RIZA ÖZTÜRK
(Mersin) – Sayın Başkan, değerli milletvekilleri; hepinizi saygıyla
selamlıyorum.
Değerli
milletvekilleri, şimdi, bundan önceki konuşmamda da söylemiştim, bu PKK’ya
yapılan “açılım süreci” denilen süreçle ilgili yapılan eleştirilere yönelik
olarak şunları söylemek istiyorum; öncelikle, ben kendim hiç yorum
yapmayacağım: 
PKK örgütü terör
örgütü müdür, değil midir? Siyasi iktidarın ya da diğer kesimlerin bu konuda
bir karar vermesi lazım. Eğer “PKK örgütü terör örgütüdür.” deniliyor ise o
zaman PKK örgütüyle bu görüşmeler yapılır mıymış, yapılmaz mıymış? Bunları ben
sadece okuyacağım arkadaşlar: 
“Amerika
Birleşik Devletleri teröristlerle hiçbir zaman müzakere etmeyecektir.” Ronald
Reagan, 1980. 
“Terör sona
ermelidir. Hiçbir ülke teröristlerle müzakere edemez. Bütün amaçları insanları
öldürmek olanlarla barış yapmanın yolu yoktur.” George Bush, 2002. 
“Zayıf değil,
güçlü olmalısınız. Bu insanlara yapılacak tek muamele onları adalete teslim
etmektir. Onlarla konuşamazsınız, onlarla müzakere edemezsiniz.” George Bush,
2003. 
“Usame Bin
Ladin’i Beyaz Saray’a veya Brüksel’e davet edip onunla görüşebilir ve
istediklerini dikte etmesine müsaade edebilir misiniz?” Vladimir Putin. 
“Hükûmet,
teröristlerle hiçbir zaman görüşmeyecektir, terörü kullanan veya
destekleyenlerin şantajına boyun eğmeyecektir. Teröristlerle müzakere etmek
kısmen de olsa onların haklı olduğunu kabul etmektir ve ETA kesinlikle haklı
değildir.” Mariano Rajoy, İspanya Başbakanı.
AYTUĞ ATICI
(Mersin) – Bizimki de “Görüşen şerefsizdir.” demişti. Bizimkiler daha ağır
konuşmuş.
ALİ RIZA ÖZTÜRK
(Devamla) – Birleşmiş Milletler Güvenlik Konseyinin 2001 tarihli, 1373 sayılı
Kararı’nda da Birleşmiş Milletler Yasası’na uygun olarak uluslararası barış ve
güvenliğe tehdit oluşturan terörist eylemlerle bütün vasıtalarla mücadele etme
gereği belirtilerek etkili sınır kontrol eylemleriyle teröristlerin ve terör
gruplarının hareketlerinin engellenmesi gerektiği üye ülkelerin hepsine
belirtiliyor. 
Hep konuşuluyor:
“Efendim, İspanya’daki nasıl çözmüş?” Evet, İspanya’da nasıl çözdüyse biz ona
varız. Gelin, İspanya nasıl çözmüş bakalım: İspanya oturup ETA örgütüyle
pazarlık yaparak çözmemiş arkadaşlar. İspanya, 2011’de tek taraflı olarak ilan
ettiği kalıcı ateşkes kararından sonra 21 Şubat 2014 tarihinde silahların
imhasına başlamış. Burada bir uluslararası gözlem heyeti de kurulmuş, buna
rağmen ETA’yla müzakerede bulunmayı İspanyol Hükûmeti reddetmiş, izleme
komitesine soğuk bakmış ve İçişleri Bakanı Jorge Fernandez Diaz aynen şunu
söylüyor: “İspanyol halkı, ETA’nın kayıtsız şartsız ve hiçbir taviz verilmeden,
kesin biçimde varlığını sona erdirmesini bekliyor. ETA, silahlarını kesinlikle
bırakacaksa bunların yerini polise bildirmelidir. ETA, silahlarını satın
alırken aracılara ihtiyaç duymamıştı. Şimdi de o silahları terk etmek için
aracıya ihtiyaç duymamalıdır.”
Bazılarının
terörle mücadele konusunda Türkiye’ye örnek göstermeye çalıştığı İspanya işte
böyle kararlı bir tutumla terörün hakkından gelmiş ve terörü yenmiştir, terör
örgütüyle pazarlık yapma yoluna gitmemiştir. Terörü sona erdirmek için barış
süreci başlatmak, Anayasa’yı deldirtmek kimsenin aklına gelmiyor. Başbakan
Rajoy “Silahları bırakma da olsa terör örgütüyle masaya oturmak, onların kısmen
de olsa haklı olduğunu kabul etmek anlamına gelir. Biz bunu reddediyoruz.” diyor.

Değerli
arkadaşlarım, Türkiye’de gerçekten terör sorununu çözmek için bu müzakereyi
öneren ülkeler acaba daha 2014 yılında İspanya’ya bu önerileri niye
götürmemişler? Niye “Oturun da siz ETA örgütüyle pazarlık yapın.” dememişler?
ETA örgütünün İspanya Parlamentosundaki Batasuna milletvekillerini niye
tutuklamışlar? Neden tutuklamışlar biliyor musunuz? Çok basit bir şeyden
tutuklamışlar. 
(Mikrofon
otomatik cihaz tarafından kapatıldı) 
ALİ RIZA ÖZTÜRK
(Devamla) – O İspanya milletvekillerinden birisi ETA’nın amblemini taşımış,
ondan tutuklamışlar. 
Saygılar
sunarım. (CHP sıralarından alkışlar) 
BAŞKAN –
Teşekkür ederim Sayın Öztürk. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
46’ncı maddede
iki adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 46. maddesindeki cümlenin son
kısmındaki “yer alan” sözcüğünün metinden çıkarılarak “bulunan” sözünün maddeye
eklenmesini arz ve teklif ederiz. 
Dilek Akagün Yılmaz Ali
Rıza Öztürk Haydar Akar
 Uşak Mersin Kocaeli
İsa Gök  Turgut Dibek Ömer
Süha Aldan Uğur Bayraktutan
Mersin  Kırklareli Muğla Artvin
BAŞKAN – Şimdi
okutacağım önerge, Anayasa’ya aykırılık önergesidir, öncelikle işleme alacağım.

Türkiye Büyük Millet Meclisi Başkanlığına
Görüşülmekte
olan 592 Sıra Sayılı Kanun Tasarısının 46. Maddesinin Anayasaya aykırılık
sebebiyle Tasarı metninden çıkarılmasını arz ve teklif ederiz.
Faruk Bal Murat
Başesgioğlu Yusuf Halaçoğlu
Konya İstanbul Kayseri
Seyfettin Yılmaz Lütfü Türkkan Reşat
Doğru
Adana Kocaeli Tokat
Mesut Dedeoğlu Adnan Şefik Çirkin
Kahramanmaraş Hatay
BAŞKAN
– Komisyon önergeye katılıyor mu?
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Katılmıyoruz Sayın Başkanım.
BAŞKAN –
Hükûmet?
ADALET
BAKANI BEKİR BOZDAĞ (Yozgat) – Katılmıyoruz.
BAŞKAN
– Önerge üzerinde Hatay Milletvekili Sayın Şefik Çirkin konuşacak.
Buyurun.
(MHP sıralarından alkışlar)
ADNAN
ŞEFİK ÇİRKİN (Hatay) – Teşekkür ediyorum Sayın Başkan.
Sayın
Başkan, sayın milletvekilleri; görüşülmekte olan 592 sıra sayılı Kanun
Tasarısı’nın 46’ncı maddesinin Anayasa aykırılık sebebiyle tasarı metninden
çıkarılmasını arz ve teklif ediyoruz.
Bu
maddeyle, gerekçe olarak da, sulh ceza mahkemeleri kaldırılmaktadır diyoruz.
Gerçi memlekette ne sulh kalmış ne ceza kalmış. Yani, herkes birbirine giriyor,
karı koca birbirini öldürüyor, kadın cinayetleri arşa çıkıyor ve en sonunda
bayrağımız indiriliyor. Yani, bu memlekette artık sulhtan, cezadan bahsetmenin
pek bir manası kalmıyor. Suçlu olanlar cezalarını görmüyor, ceza alması
gerekenler ortalıkta geziyor, suçsuz yere insanlar ceza alıyor. Türkiye’de bunların
hepsi birbirine girmiş. Hepimizi inciten, bu Meclisin neredeyse tamamının yani
iktidar partisinin sayın milletvekillerinin de muhtemelen yüzde 90’ının
yüreğini inciten bir olayı yaşıyoruz, yaşadık, bayrağımız indirildi. Ama buna
bir günde gelmedik yani bir günde birisi çıkıp orada bayrağımızı indirmedi.
Bunun denemeleri oldu, bunun özerklik ilanı oldu, bunun farklı versiyonları
oldu ve en sonunda iş geldi burada tıkandı ve bütün Türkiye şu anda infial
hâlinde. Suça, suçluya gerekli ve adil müdahaleyi yapmazsak, ceza alması
gereken insanları cezalandırmazsak -hukuk yoluyla elbette- ve ceza almaması
gereken insanlar yani vicdanlarda soru işareti bırakan insanlar da bugün
içeride yatarsa -başta Balyoz davası olmak üzere; en azından tartışmalı, muvazaalı
sahte delillerden bahsediliyor- işte bu ülkede bayrağımızı da indirirler, ondan
ötesine de geçerler. Yani, bugün Diyarbakır’da, eğer böyle giderse yarın
İzmir’de, öbür gün başka bir yerde, öbür gün başka bir yerde ve bu il, il, il
yayılır. Artık bir kendimize gelmeliyiz.
Yani, şöyle
Türkiye’ye de bir baktığımız zaman, ceza yasalarını görüşüyoruz. Bir Deniz
Feneri davası oldu, olabilir. Deniz Feneri davasında yargılananlar suçsuz da
olabilir, mahkeme karar vermedikten sonra bir şey diyemeyiz ama ne televizyonda
ne basında tek satır okumuyoruz, duymuyoruz bile. Belki bu da doğrudur. Yani,
bu insanlar neticede yolsuzlukla suçlanıyor ve haksız yere her gün
televizyonlarda, basında yer almaları vicdani olmayabilir ama Balyoz davasını,
Ergenekon davasını her gün çarşaf çarşaf bu millet yıllarca izledi. Başta, bir
adaletsizlik var burada. Sonunda, yine içinizden, iktidar partisinden bir sayın
milletvekili çıktı, bu davaların topuna “kumpas” dedi ve laf ortada kaldı.
Sayın milletvekilleri, eğer, bu iş
böyle giderse bunun sonu kötü. Yani, bir akıl, bir mantıkla bunları
değerlendirmek zorundayız. Yani, bir vatan, koskoca tugay seviyesinde bir
birlikte, bir çapulcu gidiyor, bir bayrağı indirebiliyor, direğe
tırmanabiliyor. Bundan on sene, on beş sene evvel ona konulan tavır bugün niye
konulmuyor? Oraya ben milletvekili sıfatımla acaba elimi kolumu sallayarak
girebilir miyim? Bunu hepimiz biliriz, yazar: “Askerî bölge, girilmez.” Bunlar
nasıl oluyor? Oradaki komutanlar niye benliğini kaybediyor, niye bu hâle düşüyor? Niye çekip
vurmuyor, vuramıyor? On iki yılın hesabını bir yapalım. Bunlar nasıl bu hâle
geldi? Bunları tekrardan bir değerlendirelim.
Önergemizi
desteklemenizi rica ediyorum.
Teşekkür
ediyorum. Hepinize sevgi ve saygılar sunuyorum. (MHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 46. maddesindeki cümlenin son
kısmındaki “yer alan” sözcüğünün metinden çıkarılarak “bulunan” sözünün maddeye
eklenmesini arz ve teklif ederiz. 
Uğur Bayraktutan (Artvin) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Katılmıyoruz Başkanım.
BAŞKAN- Hükûmet?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN – Önerge
üzerinde Artvin Milletvekili Sayın Uğur Bayraktutan konuşacak.
Buyurun. (CHP
sıralarından alkışlar)
UĞUR BAYRAKTUTAN
(Artvin) – Sayın Başkan, değerli milletvekilleri; biraz önce Sevgili Ali Rıza
Öztürk’ün yaptığı konuşmayı tamamlama babında bir şey söyleyeyim. 
İspanya’da terör
örgütü ETA’nın siyasal kanadı Batasuna terör örgütü eylemlerini kınamadığı için
İspanyol Anayasa Mahkemesi tarafından kapatılmış, bu kapatma kararına Batasuna
tarafından itiraz edilmiş. Avrupa İnsan Hakları Mahkemesi bunu bir ifade
özgürlüğü kapsamında görmemiştir, önce onu ifade edeyim. Yani bir anlamda
ülkenin rejimini, demokratik rejimini koruyan AİHM’in ilginç bir kararı vardır,
önce onu ifade etmek istiyorum.
Değerli
arkadaşlarım, yargıya ilişkin paketleri ortaya koyuyoruz ama esas yargının
paketlenmiş olduğu tarih 12 Eylül 2010 tarihidir. 12 Eylül 2010 tarihinde
“Yargıyı daha demokratikleştireceğiz, daha şeffaf bir yargı oluşturacağız,
katılımı daha çok sağlayacağız.” diye yeni bir sistem getirilmeye
çalışılmıştır. Ben kendi bölgem açısından diyorum, örneğin “HSYK üyeleri bütün
yargı mensuplarının oylarıyla belirlenecektir.” iddiasıyla yola çıkılmış ve
HSYK üyelerine oy kullanan adliyelere listeler gönderilmiş ve bunun dışında
herhangi bir oylamanın, bunun dışında yapılacak oy tercihinin o adliyelerdeki
tayin ve terfilerde rol alacağını bizzat gözlemlemiş bir arkadaşınızım. O
tarihte Artvin Adliyesindeydim, önce onu ifade ediyorum. Hemen arkasından
Yargıtay dizayn edilmiştir. Hatırlarsanız, 160 Yargıtay üyesi boş oy
kullanmıştır, test edilmişlerdir. Bir anlamda yargı olayı halledilmiştir
değerli arkadaşlarım.
Şimdi gelelim
öbür tarafına. Şimdi, biraz önce bahsetmiş olduğumuz, bugün hepimizde infial
yaratan bayrak olayının arkasındaki olay nedir, onları da bir anlatmamız
gerekiyor bu yüce Mecliste. Değerli arkadaşlarım, bu olayların önündeki bütün
muhalefet engelleri, önündeki bütün engeller bir anlamda kaldırılmıştır. Nedir?
En azından yargı olayına ilişkin engeller kaldırılmıştır. Bunlardan bir tanesi:
12 Eylül 2010’dan evvel burada yine bir gece yarısı operasyonuyla asker
kişilerin sivil mahkemelerde yargılanmasının önü açılmış, bir anlamda demokratikleşme
paketinin ön olguları gibi toplumun önüne sunulmuş ama ileri aşamalarda bunun
ne kadar subjektif değerlendirildiği bir anlamda ortaya çıkmıştır. 
Hemen arkasından
“gizli tanık” demiş olduğumuz olaylar... Ceza muhakemesinde yeni bir sistem
getirilmiştir. 
Yine, ceza
yargılamasının en önemli maddelerinden bir tanesi: Yeni komplo teorileri
oluşturularak Hükûmeti yıkmak gibi bir suç oluşturulmuş, bunun maddi ve manevi
unsurlarına bakılmadan, suç kastı, özel kasıt, genel kasıt tanımı yapılmadan
bütün aydınlar, askerler, oraya muhalif olanlar bir anlamda enterne edilmiştir
değerli arkadaşlarım.
Bunun haricinde
başka şeyler de yapılmıştır. Bakın, gizli tanıklar, sahte deliller… Ceza
yargılamasının en önemli kurallarından bir tanesi, ceza yargılamasında yasa dışı
yoldan elde edilen delillerin zincirleme fonksiyonudur. Yasa dışı yoldan elde
edilen bir delili ceza yargılamasında kullanamazsınız, bunu bir somut delil
olarak ele alamazsınız. Buna rağmen yasa dışı yoldan elde edilen deliller hükme
esas teşkil edilmiş, dayanak teşkil edilmiş ve bugün, Yargıtaydan geçmiş maddi
anlamda kesin hüküm teşkil eden kararlar bulunmaktadır. 
Bakın, size
İtalyan Yargıtayının yıllar önce vermiş olduğu ceza yargılamasının en önemli
kararlarından bize ışık tutacak olan bir kararını sizinle paylaşmak istiyorum.
İtalya’da bir vatandaşı, bir yurttaşı öldürüyorlar. Şüpheli olan kişiyi
çağırıyorlar, soruyorlar “Bu kişiyi öldürdün mü?” ısrarla “Hayır, ben bunu
öldürmedim.” diyor. Hemen arkasından, bunu itiraf ettirme anlamında polis sorgusunda
kendisine “pentanol” veriyorlar, bilincini kaybediyor ve bilincini kaybettikten
sonra da diyor ki “Evet, ben bu kişiyi öldürdüm. Bıçak veya silah da filan
yerdedir.” Gerçekten de “pentanol” etkisi altında ifade veren bu kişinin
ifadesinden sonra gidiyorlar, o yerde o silahı, o bıçağı buluyorlar değerli
arkadaşlarım. Yapılan balistik incelemede parmak izi bulunuyor, her türlü işlem
tamamlanıyor ve alt mahkeme o kişi hakkında hürriyeti bağlayıcı ceza veriyor.
İtalyan Yargıtayı ne diyor biliyor musun değerli arkadaşlarım, tahmin ettiğiniz
gibi esastan bozuyor. “Yasa dışı yoldan elde edilen bir delille mahkûmiyet
kararı verilmesi ceza hukukunun ve hukukun genel ilkelerine aykırıdır. Bu
şekildeki bir ceza tayini kesinlikle hukuk ilkelerini bir anlamda göz ardı
etmektir.” diyor ve beraat kararı veriyor. Bu, ceza yargılamasının geçmiş
dönemdeki vermiş olduğu en cesur, en derin uygulamalardan bir tanesidir. Ama,
buna rağmen bizim yargılamalarımıza baktığımız zaman hiç bu şekilde bir olay
görmüyoruz.
Yine,
ceza yargılamasının en önemli kurallarından bir tanesi “Şüpheden sanık
yararlanır.” ilkesidir değerli arkadaşlarım. Ama, benim görmüş olduğum, benim
yıllarca avukatlık yaptığım adliyelerde, hele de son yıllarda özel yetkili
mahkemelerin yapmış olduğu yargılamalarda şüpheden sanık yararlanmıyor değerli
arkadaşlarım, şüpheden hâkimler yararlanıyorlar. Öyle yeni bir yargılama
yöntemi oluşturmaya çalıştık. Şimdi, öyle olunca da özel yetkili mahkemelerde
yapılan yargılamalarda uzun tutukluluk süreleri, mağduriyetler ve bütün bu
projenin önündeki engeller bir anlamda ortadan kaldırılıyor. Biraz önce,
gelmeden evvel baktım, Hurşit Tolon üç yıldır yatıyormuş, biraz önce tahliye
olmuş. Şimdi cezaevlerinde yatan insanlar var. Daha geçen günlerde Mamak Askerî
Cezaevinde bir deniz kurmay albayı ziyaret ettim, inanın onunla konuşurken
utandım değerli arkadaşlarım. Ülkemizin değerlerini ne hâle getirdiğimizi bir
anlamda sorgulamamız gerekiyor. 
Yüce
heyetinizi saygıyla selamlıyorum. (CHP sıralarından alkışlar) 
BAŞKAN
– Teşekkür ederim.
Önergeyi
oylarınıza sunuyorum…

III.- YOKLAMA
(CHP
sıralarından bir grup milletvekili ayağa kalktı)
ALİ
RIZA ÖZTÜRK (Mersin) – Yoklama istiyorum.
BAŞKAN – Yoklama
talebi var, yerine getireceğim.
Sayın Öztürk,
Sayın Dibek, Sayın Yılmaz, Sayın Köktürk, Sayın Dinçer, Sayın Atıcı, Sayın
Tunay, Sayın Küçük, Sayın Onur, Sayın Özkan, Sayın Ören, Sayın Danışoğlu, Sayın
Acar, Sayın Eyidoğan, Sayın Batum, Sayın Öğüt, Sayın Bayraktutan, Sayın
Haberal, Sayın Moroğlu, Sayın Özel, Sayın Aldan.
Yoklama için iki
dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN –
Toplantı yeter sayısı vardır. 

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
3.- Türk Ceza Kanunu ile Bazı Kanunlarda Değişiklik
Yapılmasına Dair Kanun Tasarısı ile Tokat Milletvekili Reşat Doğru'nun; Ardahan
Milletvekili Ensar Öğüt'ün; İstanbul Milletvekili Erdoğan Toprak'ın; İstanbul
Milletvekili Sebahat Tuncel'in; Bursa Milletvekili Sena Kaleli'nin; Gaziantep
Milletvekili Mehmet Şeker ve 7 Milletvekilinin; Antalya Milletvekili Yıldıray
Sapan'ın; Eskişehir Milletvekili Kazım Kurt ve İstanbul Milletvekili Mustafa
Sezgin Tanrıkulu'nun; İstanbul Milletvekili Mahmut Tanal'ın; İstanbul
Milletvekili Sebahat Tuncel'in; İstanbul Milletvekili Mahmut Tanal'ın; Bursa
Milletvekili Aykan Erdemir'in; İstanbul Milletvekili Mahmut Tanal'ın; Ankara
Milletvekili Levent Gök'ün; Barış ve Demokrasi Partisi Grup Başkanvekili Bingöl
Milletvekili İdris Baluken'in; İstanbul Milletvekili Mustafa Sezgin
Tanrıkulu'nun; Van Milletvekili Aysel Tuğluk'un; İstanbul Milletvekili Bülent
Turan ve Ankara Milletvekili Cevdet Erdöl ile 69 Milletvekilinin; Tokat
Milletvekili Reşat Doğru ve 2 Milletvekilinin; İstanbul Milletvekili Mahmut Tanal'ın;
Malatya Milletvekili Veli Ağbaba'nın; Milliyetçi Hareket Partisi Grup
Başkanvekili Kayseri Milletvekili Yusuf Halaçoğlu'nun; Gaziantep Milletvekili
Mehmet Şeker'in; Kırıkkale Milletvekili Ramazan Can ve İstanbul Milletvekili
Bülent Turan ile 1 Milletvekilinin Benzer Mahiyetteki Kanun Teklifleri ile
Kadın Erkek Fırsat Eşitliği Komisyonu ile Adalet Komisyonu Raporları (1/918,
2/14, 2/25, 2/67, 2/214, 2/218, 2/335, 2/542, 2/571, 2/577, 2/876, 2/960,
2/1060, 2/1087, 2/1369, 2/1648, 2/1675, 2/1830, 2/1864, 2/1883, 2/1941, 2/1973,
2/1982, 2/2115, 2/2149) (S. Sayısı: 592) (Devam)

BAŞKAN
- Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
47’nci
maddede iki adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 47. maddesindeki cümlenin son
kısmındaki “yer alan” sözcüğünün metinden çıkarılarak “bulunan” sözünün maddeye
eklenmesini arz ve teklif ederiz. 
 Dilek Akagün Yılmaz Ali
Rıza Öztürk Ömer Süha Aldan
 Uşak  Mersin Muğla
 Turgut Dibek Haydar
Akar İsa Gök
 Kırklareli Kocaeli Mersin
BAŞKAN – Şimdi
okutacağım önerge Anayasa’ya aykırılık önergesidir, öncelikle işleme alacağım.
Türkiye Büyük Millet Meclisi Başkanlığına
Görüşülmekte olan 592 sıra sayılı
Kanun Tasarısının 47. Maddesinin Anayasaya aykırılık sebebiyle Tasarı metninden
çıkarılmasını arz ve teklif ederiz.
 Faruk Bal Murat
Başesgioğlu Yusuf Halaçoğlu
 Konya İstanbul Kayseri
 Seyfettin Yılmaz Lütfü
Türkkan Reşat Doğru
 Adana Kocaeli Tokat
 Sinan Oğan
 Iğdır
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Katılmıyoruz Başkanım.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN – Önerge
üzerinde Iğdır Milletvekili Sayın Sinan Oğan konuşacak.
Buyurun.
SİNAN OĞAN
(Iğdır) – Sayın Başkan, değerli milletvekilleri; görüşülmekte olan 592 sıra
sayılı Kanun Tasarısı’nın 47’nci maddesinin Anayasa’ya aykırılık sebebiyle
tasarı metninden çıkarılmasını arz ve teklif ediyoruz. 
Tabii, hukukun
üzerinde torba yasalarla o kadar oynadınız ki şimdi neyi getirip neyi
götürdüğünüzün, neyi niye değiştirdiğinizin emin olun siz de farkında
değilsiniz ve bu mahkemelerin yarın başka bir tehdit ve tehlike sebebiyle yine
sizin tarafınızdan değiştirilmeyeceğinin garantisi yok. Niye diyorum bunu? 2010
tarihinde biz sokak sokak gezip şunu anlatmaya çalıştık: Bu getirdiğiniz kanun
tasarısı, referandumla getirdiğiniz yeni yasalar hukuku bir kesimin âdeta
tahakkümü altına alacaktır dedik ama siz tersini iddia ettiniz. Hatta, Sayın
Başbakan burada çıkıp ülkücü şehidimizi de istismar ederek, mektup okuyarak
aksini iddia etti. Ne oldu? Geldi yine sizin ayağınıza dolaştı. Şimdi sizin
ayağınıza dolaştığı için bunu değiştirmenin derdindesiniz. Emin olunuz ki bugün
değiştirdiğiniz mahkemelerin yarın başınıza ne iş açacağının garantisi yok ve
göreceksiniz, yine sizin ayağınıza bu mahkemeler dolanacaktır. 
Değerli
milletvekilleri, tabii, burada gecenin bu vakti mahkemeleri, hukuk sistemimizi
torbanın içerisine doldurup getirmişsiniz, hangi maddenin nerede olduğundan,
iddia ediyorum, burada birçok AK PARTİ’li…
RECEP ÖZEL
(Isparta) – Bu madde ne, sen onu söyle. Bu madde ne?
SİNAN OĞAN
(Iğdır) – Bir sus. Konuşma, bir sus.
...milletvekilinin
haberi yok ama...
BÜLENT TURAN
(İstanbul) – Sen hangi maddede konuşuyorsun? Konuştuğun konu sulh ceza değil
ki. 
SİNAN OĞAN
(Devamla) – Bir dinle, bir dinle... Önemli bir şey söylüyorum. 
Şu an,
arkadaşlar, sizin besleyip büyüttüğünüz, Esad diktatörüne karşı besleyip
büyüttüğünüz...
BÜLENT TURAN
(İstanbul) – Bırak Allah aşkına, herkesin işi var ya!
SİNAN OĞAN
(Devamla) - Sayın Başkan, susmasını söyler misiniz. Müdahale eder misiniz Sayın
Başkan. Boş boş konuşuyor orada. 
BAŞKAN – Devam
edin, laf atmayın birbirinize lütfen. 
Buyurun Sayın
Oğan. 
SİNAN OĞAN
(Devamla) – Teşekkür ederim. 
BÜLENT TURAN
(İstanbul) – Komisyona hiç gelmedi Sayın Başkan. Arkadaşları geldi, kendisi
gelmedi. 
BAŞKAN – Sayın
Turan, lütfen...
SİNAN OĞAN
(Devamla) - ...IŞİD terör örgütü Irak’ta Musul kentini ele geçirmiş,
Tuzhurmatu’yu da ele geçirdiği iddia ediliyor ve garip olanını söyleyeyim:
Musul’da bugün devlet yok, devletin güvenlik güçleri yok. Musul Başkonsolosluğumuz
bugün...
BÜLENT TURAN
(İstanbul) – Maddeye gel, maddeye, madem biliyorsun. 
SİNAN OĞAN
(Devamla) – Bir sus ya, bir konuşma ya, bir sus! 
BAŞKAN – Sayın
milletvekilleri...
BÜLENT TURAN
(İstanbul) – Ben Komisyon üyesiyim.
SİNAN OĞAN
(Devamla) - Sana ne ya! Neyi konuşacağım! Sus, konuşma! 
BAŞKAN – Sayın
milletvekilleri, lütfen...
İHSAN ŞENER
(Ordu) – “Konuşma.” diyemezsin. 
SİNAN OĞAN
(Devamla) – “Konuşma.” derim, konuşmayacaksın. 
BAŞKAN – Sayın
Oğan, lütfen devam eder misiniz. 
OKTAY VURAL
(İzmir) – Sen 100 milyon dolarlık hibeden bahset.
SİNAN OĞAN
(Devamla) – Bugün bu saatlerde... (AK PARTİ sıralarından gürültüler)
Kardeşim, burası
kürsü, derdin varsa gelir bu kürsüden konuşursun. 
BÜLENT TURAN
(İstanbul) – Maddeye gel o zaman. 
SİNAN OĞAN
(Devamla) - Besleyip büyüttüğünüz IŞİD terör örgütü Musul Başkonsolosluğumuzun
etrafını sarmış. Haberin var mı senin?
İHSAN ŞENER
(Ordu) – Delilin var mı, delilin?
SİNAN OĞAN
(Devamla) – Haberin var mı senin?
BÜLENT TURAN
(İstanbul) – Hadi oradan!
SİNAN OĞAN
(Devamla) – Türkmenler orada kan ağlıyor. Haberin var mı senin? 
İHSAN ŞENER
(Ordu) – Atma! Delilin var mı, delilin?
BAŞKAN – Sayın
milletvekilleri...
SİNAN OĞAN
(Devamla) – Tabii, senin Türkmen gibi bir derdin yok... 
BÜLENT TURAN
(İstanbul) – Hadi oradan be! 
BAŞKAN – Sayın
Turan...
SİNAN OĞAN
(Devamla) – ...senin IŞİD gibi, desteklediğin bir terör örgütü var. IŞİD terör
örgütü Irak’ta Türkmenleri oradan silip süpürüyor, sen burada gelmiş boş boş
konuşuyorsun. Senin Türkmen gibi bir derdin olsaydı bugün Meclis bu saatte en
azından bir ara verirdi oturuma, orada Türkmen kardeşlerimiz kan ağlıyor, ne
yapabiliriz diye bir toplantı yapardı ama yok, bir an önce bitsin, torbalara
kanunlar dolsun ve bir an önce bu kanunlar geçsin; 17, 25 Aralıklar aklansın ve
dün kol kola gezdiğiniz bugün “paralel yapı” diye suçladığınız yapılardan
kurtulalım derdindesiniz. 
Değerli
arkadaşlar, Dışişleri Bakanın sağda solda gezmeyecek, Dışişleri Bakanın gelecek
burada millete hesap verecek. Millet bu hesabı size soracak emin olunuz. IŞİD’i
nasıl desteklediğinizi de biz her fırsatta dile getireceğiz.
Hepinize
saygılar sunuyorum. (MHP sıralarından alkışlar) 
BAŞKAN –
Teşekkür ederim Sayın Oğan.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.

Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 47. maddesindeki cümlenin son
kısmındaki “yer alan” sözcüğünün metinden çıkarılarak “bulunan” sözünün maddeye
eklenmesini arz ve teklif ederiz. 
Ali Rıza Öztürk (Mersin) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Katılmıyoruz Başkanım.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz. 
BAŞKAN – Önerge
üzerinde Kırklareli Milletvekili Sayın Turgut Dibek konuşacak.
Buyurun. (CHP
sıralarından alkışlar) 
TURGUT DİBEK
(Kırklareli) – Evet, öncelikle saygılarımı sunuyorum değerli arkadaşlar.
Şimdi, değerli
arkadaşlar, tasarının bu 47, 48 ve 49’uncu maddeleri bizim ceza yargılama
sistemimizde yeni bir düzenleme getiriyor yani bugüne kadar -tabii hukukçu
arkadaşlarımız çok yakından bilirler, bizi izleyen vatandaşlarımız da bilirler-
adliyelerde ceza yargılamaları için gidildiğinde bir sulh ceza mahkemeleri
vardır, bir asliye ceza mahkemeleri vardır, bir de ağır ceza mahkemeleri
vardır. Şimdi, bu düzenlemeyle sulh ceza mahkemeleri kaldırılıyor yani üç madde
arka arkaya bu düzenlemeyi yapıyor. Şimdi, bakıldığında Komisyonda bu konuyu
konuşurken niçin kaldırılıyor yani amaç nedir, buradan ne fayda sağlanacak diye
mutlaka bizler de uzun uzun konuştuk. Uzman arkadaşlar da vardı, Yargıtaydan da
arkadaşlar vardı, benim gördüğüm şu: Bir düzenleme yapılıyor, bir tarafıyla
belki uygulamada bir olumluluk olabilir diye düşünüyorum ama diğer taraftan, bu
sulh ceza mahkemelerinin kaldırılmasının çok ciddi sakıncaları da olacak. Artı
bu mahkemeler kaldırılarak oradaki hâkimler artık sulh ceza hâkimliği görevini
üstlenecekler ve onlar sadece, yargılama dışında, yani mahkeme, yargılama
yapmayacaklar, koruma tedbirlerini değerlendirecekler, tutuklamaya, işte diğer
koruma tedbirlerine bakacaklar. Artı, önemli bir görev daha veriliyor bu
tasarıyla, takipsizlik kararlarına yönelik itirazları da bu sulh ceza hâkimleri
inceleyecek. Amaç şu: Bu sulh ceza mahkemelerindeki hâkimleri açığa çıkarmak,
sulh ceza mahkemelerindeki bu yargılama işlerini asliye ceza mahkemelerine
havale etmek, o yargılamaları orada yaptırmak. Tabii, sulh ceza mahkemelerinin
-yüz binlerce veya işte ne kadarsa, sayısını tam bilmiyorum ama- sanıyorum, 100
binin üzerinde dosyası vardır. Çünkü yaklaşık 60 bin civarı sulh cezadan
görevsizlik verilmiş, “Bunlar asliye cezaya gitmeli.” denmiş, işte yaklaşık bir
100 bine yakın asliye ceza görevsizlik vermiş “Benim bakmamam gerekir, sulh
cezanın bakması gerekir.” demiş; “Bunlar da zaman kaybı oluyor.” diye
gerekçeler oluşturulmuş. 
Değerli
arkadaşlar, hâkim kazancı olabilir ama bakın, çok ciddi çelişkiler de var. Çok
değil, hatırlayın, şubat ayı içerisinde olabilir, burada yine sizin
tarafınızdan gelen o yolsuzluk operasyonları sonrası –geçenlerde de söyledim-
bir “yangın var” sendromuna kapıldınız burada ve birtakım düzenlemeler geldi.
Onun içerisinde ne vardı biliyor musunuz? Bu telefonların dinlenmesiyle ilgili
kararları biliyorsunuz, bu hâkimler veriyordu, sulh ceza hâkimleri veriyordu.
Kalktınız, şöyle bir düzenleme yaptınız: Bu telefon dinlemeleri, aramaları yani
ev ve iş yerlerindeki aramaları, mal varlıklarına el koymayla ilgili kararları
ağır ceza mahkemelerinin bünyesine verdiniz. Ve bu yetmedi, orada da ağır ceza
mahkemeleri 3 kişiden oluşuyor biliyorsunuz, oradaki oy çoğunluğu değil… Hatta
burada eleştirmiştik “Ya, bu ağır ceza mahkemeleri yeri geliyor, müebbet ağır
hapisler veriyor 2’ye 1 oranla ama bu telefon dinlemelerine ilişkin kararları 3
hâkimin oy birliğine bıraktınız.” Şimdi düşünebiliyor musunuz, bir telefon
dinlemesini 3 hâkimin oy birliğine bırakıyorsunuz ya da bir iş yerinde ya da
evde aramayı ama gelin… Bir savcı bir dosyayı inceliyor, bir soruşturma yapıyor
ama diyor ki… Çok ciddi bir soruşturma da olabilir. Zaten, bir işi kapatmak
istiyorsanız en kolay yolu bu çünkü bir savcı “Ben burada dava açmaya gerek
duymuyorum, takipsizlik kararı veriyorum.” dediği anda, değerli arkadaşlar, bunun
tek yolu itiraz. İtiraz neydi mevcut sistemde? O kararı veren merciye en yakın
yerdeki ağır ceza mahkemesine itiraz ediliyordu, hatırlayın, yani bir başka
ildeki veya bir başka ilçedeki veya işte, birden fazlaysalar en yakın yerdeki
ağır ceza mahkemesine. Orada bir heyet inceliyordu. Şimdi: “Hayır, sulh ceza
hâkimi inceleyecek.”
Şimdi,
düşünebiliyor musunuz, o yerdeki savcı -o adliye binasında beraber
çalışıyorlar- dedi ki “Bu deliller yeterli değil, ben davayı açmıyorum.” ve
kapattı. Çok önemli bir dosya da olabilir. Sulh ceza hâkimi bunu tek başına
inceleyecek. Ya, değerli arkadaşlar, telefonla dinleme kararını siz 3 kişilik
ağır ceza mahkemesine bıraktınız, daha doğrusu onlara verdiniz ya da bir evdeki
bir aramayı ya da bir iş yerindeki aramayı… Böyle bir tuhaflık olabilir mi?
Şimdi, bunları
Komisyonda düzeltelim dedik. Tabii, gecenin bu saati -bakıyorum, saat on iki
otuza geliyor- bunları anlatınca belki size sıkıcı geliyor ama değerli
arkadaşlar, bunlar yanlışlar. Tamam, sulh ceza hâkimleri bir görev üstlensin
ama, bu görevleri yapsın ama, ya takipsizlik kararlarına, itiraza bakabilir mi
bunlar değerli arkadaşlar? Hele hele aynı binada beraber oturuyorlar, savcı
demiş ki “Takipsizlik veriyorum.”, oradaki hâkim demiş ki “Sen yanlış yaptın.”
Mümkün değil. Aralarında bir sosyal ilişki var, bunların diyalogları var. 
Bunun mutlaka
değişmesi lazım değerli arkadaşlar. Bunun uygulamada yanlışlarını göreceksiniz.
Çok değil…
(Mikrofon
otomatik cihaz tarafından kapatıldı) 
BAŞKAN –
Teşekkür ederim Sayın Dibek.
TURGUT DİBEK
(Devamla) – Sayın Süha Aldan’ın bir sözü vardı, diyordu ki: “Bu değişikliklerin
en yaşlısı on yaşında arkadaşlar.” 
Bakın, biz
bunları bugün de yapıyoruz, kanun yürürlüğe girsin, çok değil, sakıncalarını
uygulamada birkaç yıl içerisinde görürüz, birkaç yıl içerisinde. (CHP
sıralarından alkışlar) 
BAŞKAN –
Teşekkür ederim Sayın Dibek.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
48’inci maddede
iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 48. maddesindeki 7. fıkranın
madde metninden çıkarılmasını arz ve teklif ederiz.
 Dilek Akagün Yılmaz Ali
Rıza Öztürk Ömer Süha Aldan
 Uşak Mersin Muğla
 Turgut Dibek İsa
Gök Haydar Akar
 Kırklareli Mersin Kocaeli
BAŞKAN – Şimdi
okutacağım önerge Anayasa’ya aykırılık önergesidir, öncelikle işleme alacağım.
Türkiye Büyük Millet Meclisi Başkanlığına
Görüşülmekte
olan 592 Sıra Sayılı Kanun Tasarısının 48. Maddesinin Anayasaya aykırılık
sebebiyle Tasarı metninden çıkarılmasını arz ve teklif ederiz.
 Faruk Bal Murat
Başesgioğlu Yusuf Halaçoğlu
 Konya İstanbul Kayseri
 Seyfettin Yılmaz Lütfü
Türkkan Reşat Doğru
 Adana Kocaeli Tokat
 Mehmet
Erdoğan
 Muğla
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Katılmıyoruz Başkanım.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz Başkanım.
BAŞKAN – Önerge
üzerinde Muğla Milletvekili Sayın Mehmet Erdoğan konuşacak.
Buyurun. (MHP
sıralarından alkışlar) 
MEHMET ERDOĞAN
(Muğla) – Sayın Başkan, değerli milletvekilleri; 592 sıra sayılı Kanun
Tasarısı’nın 48’inci maddesi üzerinde vermiş olduğumuz değişiklik önergesi
hakkında Milliyetçi Hareket Partisi Grubu adına söz almış bulunmaktayım. Bu
vesileyle yüce heyetinizi saygıyla selamlıyorum.
Bugün, tabii ki
görüşmekte olduğumuz bu yargı paketine bakarken şöyle bir geçmişe doğru, “AKP iktidarının
geldiği yerden, 2002’den bugüne kadar yargıda ne oldu, ne geldi?” aslında biraz
bu konuya dikkatinizi çekmek istiyorum.
2002 yılında bu
toplumda yapılan araştırmalarda, yargıya güven anketlerinde çıkan sonuç yüzde
70’ler civarındaydı. Arkasından Ceza Kanunu, usul kanunları, Anayasa
referandumları, yargı paketleri derken -bugün yeni bir paketi görüşüyoruz
ama- bugün açıklanan yeni bir güven anketinde Türkiye’de toplumun yargıya güven
duygusu yüzde 20’ye düşmüş. Bunu oturup herkesin bir düşünmesi lazım ve bu
iktidarın şöyle bir aynaya bakması lazım: “Buraya nereden geldik? Nerede yanlış
yaptık? Niye böyle oldu?” Bunun sonucunu eğer ortaya koyamazsak bu yaptığımız
paketlerle, kanun değişiklikleriyle yargıya güvenin sağlanamadığı açıkça ortada
durmaktadır. Onun için, biz yargının önemini çok iyi görmek zorundayız. 
Adalet mülkün
temelidir. Adalet olmayan bir ülkede başka hiçbir konuda düzenin sağlanması
mümkün değildir. Adalete güveni sağlamak için de burada iki şeye bakmak lazım:
Bir, yaptığımız kanunlara; iki, uygulamaya bakmak lazım. Bugün Türkiye’de
uygulamayla ilgili de çok ciddi bir çifte standartla karşı karşıyayız. 2013’ün
nevruzunda, burada, biliyorsunuz, Yabancılar Kanunu’nu görüşüyorduk. O gün
İçişleri Bakanı Sayın Muammer Güler burada Meclise bilgi verdi, dedi ki:
“Diyarbakır Meydanı’nda yapılan bu bayraksız miting kanuna aykırıdır, nizama
aykırıdır. Bununla ilgili bütün bilgileri, belgeleri adaletin önüne koyacağız.”
Ben bugün soruyorum Sayın Bakana, bugün soruyorum sizlere: O günden bugüne
kadar yaklaşık bir buçuk sene geçti. Bir buçuk senedir bu konuyla ilgili hangi
işlemler yapıldı, kimin hakkında tahkikat yapıldı, sonucu nedir, nereye geldik?
Yani bugüne kadar Türkiye’de bölücülükle ilgili, ihanetle ilgili bütün suçlar
göz ardı edildi, bu suçluların hepsi serbest bırakıldı. Bugün de ondan cesaret
alanlar, işte, iki gün önce karşımıza çıkan manzarayı ortaya koydular. Sizin,
eğer on iki senedir yargıyla ilgili yaptığınız yanlışları bir bütün olarak ele
alıp “Bunların hepsini nasıl çözeceğiz, uygulamayı nasıl daha iyi hâle
getireceğiz?” diye bir derdiniz yoksa yarın sizin bayrağınızı Diyarbakır’da
indirdikleri gibi Ankara’da da indirirler, buna çok dikkat etmeniz lazım.
YILDIRIM M.
RAMAZANOĞLU (Kahramanmaraş) – Bayrak hepimizin bayrağı ama “Sizin bayrağınız.”
deyince özelleştirdiniz, hepimizin bayrağı. “Sizin bayrağınız.” diye sehven
farklı ifade ettiniz. 
MEHMET ERDOĞAN
(Devamla) – Bizim bayrağımız tabii ki, sizin öyle bir derdiniz yok zaten.
EBU BEKİR
GİZLİGİDER (Nevşehir) – Ne alakası var canım? 
RECEP ÖZEL
(Isparta) – “Sizin bayrağınızı indirdiler.” dedin de…
YILDIRIM M.
RAMAZANOĞLU (Kahramanmaraş) – Yok, yok, hepimizin bayrağı…
BAŞKAN – Sayın
milletvekilleri, lütfen…
Devam edin siz
Sayın Konuşmacı.
MEHMET ERDOĞAN
(Devamla) – Yani arkadaşlar, sizin zaten bayrakla, birlikle, dirlikle ilgili
bir derdiniz yok. (AK PARTİ sıralarından gürültüler) Bir tane AKP’li
milletvekilinin bu bayrağın indirilmesiyle ilgili açıklamasını biz duymadık,
görmedik, yok öyle bir şey. Nerede var? 
BAŞKAN – Sayın
Erdoğan, lütfen konuşmanızı tamamlar mısınız?
MEHMET ERDOĞAN
(Devamla) – Ya, arkadaşlar, bugün Sayın Başbakanın grupta yaptığı konuşmanın
başıyla sonu birbirine uymuyor. Bugün Başbakan diyor ki: “O bayrak oradan
indirilirken o askerler neredeydi, ben mi gidip indirecektim?” Arkasındaki
cümlede de diyor ki: “Eğer o bayrak orada inseydi güneydoğu karışacaktı.” Bunun
hangisine inanacağız? (AK PARTİ sıralarından gürültüler)
RECEP ÖZEL
(Isparta) – Öyle demedi.
MEHMET ERDOĞAN
(Devamla) – Ya, arkadaşlar, önce kendi içinizde söyledikleriniz birbiriyle
uysun. Bugün adaleti bu hâle siz düşürdünüz, bu adalet yerden kalkmadan Türkiye
huzur bulmaz.
Yüce heyetinizi
saygıyla selamlıyorum. (MHP sıralarından alkışlar)
BAŞKAN –
Teşekkür ederim Sayın Erdoğan.
NURETTİN CANİKLİ
(Giresun) – Sayın Başkan…
BAŞKAN – Buyurun
Sayın Canikli.
NURETTİN CANİKLİ
(Giresun) – Sayın Başkan, bayrak meselesiyle ilgili olarak bu konuda AK
PARTİ’den hiç kimsenin açıklama yapmadığını, konuşma yapmadığını söyledi ve
sataşmada bulundu.
OKTAY VURAL
(İzmir) – Nurettin Bey grup adına konuştu efendim.
BAŞKAN –
Buyurun, iki dakika.

IX.- SATAŞMALARA İLİŞKİN KONUŞMALAR (Devam)
5.- Giresun Milletvekili Nurettin Canikli’nin, Muğla
Milletvekili Mehmet Erdoğan’ın 592 sıra sayılı Kanun Tasarısı’nın 48’inci maddesiyle
ilgili önerge üzerinde yaptığı konuşması sırasında Adalet ve Kalkınma Partisine
sataşması nedeniyle konuşması
NURETTİN CANİKLİ
(Giresun) – Sayın Başkan, değerli milletvekili arkadaşlar; hepinizi saygıyla
selamlıyorum. 
Evet, biraz önce
buraya gelirken Sayın Vural’ın söylediği gibi AK PARTİ Grubu adına bugün ben 3
ya da 4 kez bu konuyla ilgili olarak Grubumuzun görüşlerini çok net, açık bir
şekilde sizlerle paylaştım ve arz ettim. Dolayısıyla, bu söylediğiniz ifade
doğru değil yani “AK PARTİ’den hiç kimse bu konuda bir açıklama yapmadı.”
şeklindeki ifadeniz doğruyu yansıtmıyor. Tutanaklara baktığınız zaman bunu
görürsünüz. 
Özetle tekrar
etmekte fayda var görüşlerimizi. Böyle bir olay, gerçekten hepimizin, öncelikle
tüylerini diken diken etmiştir, çok vahim bir olaydır, vahim bir hadisedir. Bu
vahametine uygun bir şekilde üzerine gidilmesi gerekir ve gidiliyor.
Tutuklamalar yapılmıştır, görevden almalar, yer değiştirmeler
gerçekleştirilmiştir en hızlı bir şekilde. Ayrıca, daha geniş soruşturma da devam
ediyor ama yani “Efendim, soruşturma yapılıyor.” gibi bir yaklaşımla işi
soruşturmaya havale etme kolaycılığına da kaçılmadı. Adımlar atıldı,
tutuklamalar yapıldı, çok geniş kapsamlı bir şekilde de bu olayın özelliğine
uygun bir şekilde devam ediyor.
SEYFETTİN YILMAZ
(Adana) – Sonucu değiştirecek mi? O bayrağın indirilmesi savunulur mu bu
şekilde?
NURETTİN CANİKLİ
(Devamla) – Ayrıca, bakın, devam edecek, bu olayın üzerine gidilecek;
arkasından, içinden, altından neler çıkacağını da hep birlikte göreceğiz. 
SEYFETTİN YILMAZ
(Adana) – Ona kim veriyor bu cesareti Sayın Canikli?
NURETTİN CANİKLİ
(Devamla) – Bizim açıklamalarımız samimi, Sayın Başbakanımızın açıklamaları da
samimi, yürekten gelen açıklamalar.
MEHMET ERDOĞAN
(Muğla) – Bunun neresi samimi? Başı ile sonu belli olmuyor.
NURETTİN CANİKLİ
(Devamla) – İfade ediyor, o olayın olduğu anda ne yapılması gerektiğini çok
açık bir şekilde söylüyor. Elbette Sayın Başbakanımız, herhâlde… Yani, orada
görevliler var; çitler aşılıyor, direklere tırmanılıyor. Elbette, Sayın
Başbakanımızın ya da herhangi birimizin, herhangi bir kişinin, herhangi bir
görevlinin, bakanın oraya gidip fiilî olarak müdahale etmesi mümkün değil. 
S. NEVZAT
KORKMAZ (Isparta) – Görevlilerin elini tutuyordu, görevlilerin önüne set
çekiyordu ya.
NURETTİN CANİKLİ
(Devamla) – Sayın Başbakanımızın konuşmasının başı da sonu da tutarlı. 
(Mikrofon
otomatik cihaz tarafından kapatıldı)
BAŞKAN –
Teşekkür ederim Sayın Canikli.
NURETTİN CANİKLİ
(Devamla) – Söylediğimiz husus, sadece bir proje olduğunu, bir özel çalışma
olduğunu ve özel çalışmada iki taraflı bir amaç gerçekleştirmek hedeflendiği
gerçeğini ifade ediyor Sayın Başbakanımız. Yoksa, konuşmasının başı ile sonu
arasında herhangi bir fark yok.
Hepinizi
saygıyla selamlıyorum. (AK PARTİ sıralarından alkışlar)
BAŞKAN –
Teşekkür ederim Sayın Canikli.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
3.- Türk Ceza Kanunu ile Bazı Kanunlarda Değişiklik
Yapılmasına Dair Kanun Tasarısı ile Tokat Milletvekili Reşat Doğru'nun; Ardahan
Milletvekili Ensar Öğüt'ün; İstanbul Milletvekili Erdoğan Toprak'ın; İstanbul
Milletvekili Sebahat Tuncel'in; Bursa Milletvekili Sena Kaleli'nin; Gaziantep
Milletvekili Mehmet Şeker ve 7 Milletvekilinin; Antalya Milletvekili Yıldıray
Sapan'ın; Eskişehir Milletvekili Kazım Kurt ve İstanbul Milletvekili Mustafa
Sezgin Tanrıkulu'nun; İstanbul Milletvekili Mahmut Tanal'ın; İstanbul
Milletvekili Sebahat Tuncel'in; İstanbul Milletvekili Mahmut Tanal'ın; Bursa
Milletvekili Aykan Erdemir'in; İstanbul Milletvekili Mahmut Tanal'ın; Ankara
Milletvekili Levent Gök'ün; Barış ve Demokrasi Partisi Grup Başkanvekili Bingöl
Milletvekili İdris Baluken'in; İstanbul Milletvekili Mustafa Sezgin
Tanrıkulu'nun; Van Milletvekili Aysel Tuğluk'un; İstanbul Milletvekili Bülent
Turan ve Ankara Milletvekili Cevdet Erdöl ile 69 Milletvekilinin; Tokat
Milletvekili Reşat Doğru ve 2 Milletvekilinin; İstanbul Milletvekili Mahmut
Tanal'ın; Malatya Milletvekili Veli Ağbaba'nın; Milliyetçi Hareket Partisi Grup
Başkanvekili Kayseri Milletvekili Yusuf Halaçoğlu'nun; Gaziantep Milletvekili
Mehmet Şeker'in; Kırıkkale Milletvekili Ramazan Can ve İstanbul Milletvekili
Bülent Turan ile 1 Milletvekilinin Benzer Mahiyetteki Kanun Teklifleri ile
Kadın Erkek Fırsat Eşitliği Komisyonu ile Adalet Komisyonu Raporları (1/918,
2/14, 2/25, 2/67, 2/214, 2/218, 2/335, 2/542, 2/571, 2/577, 2/876, 2/960,
2/1060, 2/1087, 2/1369, 2/1648, 2/1675, 2/1830, 2/1864, 2/1883, 2/1941, 2/1973,
2/1982, 2/2115, 2/2149) (S. Sayısı: 592) (Devam)
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 48. maddesindeki 7. fıkranın
madde metninden çıkarılmasını arz ve teklif ederiz.
 
Ömer Süha Aldan (Muğla) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Katılmıyoruz Başkanım.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyoruz.
BAŞKAN – Önerge
üzerinde Sayın Aldan konuşacak.
Buyurun. (CHP
sıralarından alkışlar)
ÖMER SÜHA ALDAN
(Muğla) – Sayın Başkan, değerli milletvekilleri; 592 sıra sayılı Yasa
Tasarısı’nın 48’inci maddesiyle 5235 sayılı Adlî Yargı İlk Derece Mahkemeleri
ile Bölge Adliye Mahkemelerinin Kuruluş, Görev ve Yetkileri Hakkındaki Kanun’un
10’uncu maddesinde değişiklik yapılmaktadır. 
Öncelikle kısa
bir bilgi vermek isterim. Aslında, Türkiye'de bu yasal düzenleme eğer
kanunlaşırsa üçlü ceza mahkemeleri sistemi ikiliye dönmektedir yani sulh ceza
mahkemeleri kapatılmaktadır. 5235 sayılı Yasa’nın 7, 8, 9’uncu maddelerinde
mahkemelerin görev alanları belirlenmiştir, 12’nci maddeye kadar. Keza, üst sınırı
iki yıldan az cezayı müstelzim olan suçlara ilişkin olarak sulh ceza mahkemesi
görevlidir. 12’nci maddede tek tek sayılmıştır ağır ceza mahkemesinin görev
alanı, onun dışında kalanlar da asliye ceza mahkemesine tevdi edilecektir. 
Yıllardan bu
yana sulh ceza mahkemeleri ile asliye ceza mahkemeleri arasındaki ayrıma karşı
çıkılmıştır. Bu anlamda, yapılan düzenleme olumlu bir düzenlemedir ancak şunu
belirtmek gerekir ki bu yasa tasarısının geneline egemen olan husus bir şeyleri
koruma anlayışıdır. Yani, bütün düzenlemelere baktığınızda, yargıda yeni bir
yapılanmaya gidilmek istenmektedir. Hatta, özetle şöyle söyleyebiliriz: Bir
anlamda sürprizlerden kaçınma amaçlanmaktadır. Lakin bu yapılırken çok önemli
bir hata gerçekleştirilmektedir. O da şu: 10’uncu maddenin yedinci fıkrasıyla
15’inci maddenin ikinci fıkrası aynıdır; hatta, 10’uncu maddenin sekizinci
fıkrasıyla 15’inci maddenin üçüncü fıkrası da aynıdır. Madde tekniği açısından
son derece yanlış bir uygulamadır. Yani bu tasarının ne kadar özensiz hazırlandığının
en büyük kanıtlarından bir tanesi budur. Aynı yasada 2 tane maddede aynı fıkra
noktası virgülüne kadar yazılmış olacaktır yani buna bile itina
gösterilmemiştir. 
Bu noktada şu da
çok önemlidir: Sulh ceza hâkimliği uygulamada çok büyük sorunlara yol
açacaktır. Asliye ceza mahkemelerinin iş yükü son derece artacaktır. İki: Sulh
ceza hâkimliklerinin sayısı düşürüleceğinden pek çok insan başka bir kente
götürülmek zorunda kalınacaktır tutuklanmak üzere. Bu bir zaman kaybıdır, bir
masraftır, getirisinden daha fazla götürüsü olacaktır bu düzenlemenin. 
Kaldı ki aynı
anlayışa sahip sulh ceza hâkimleri marifetiyle tutuklamalar kontrol altına
alınmak istenmektedir. Bu düzenlemeden en geç bir yıl içerisinde
vazgeçileceğini şimdiden burada söylüyorum. Sulh ceza hâkimliklerinin sayısını
kısıtladığınız zaman, o takdirde, onların sayısını alıp da oradaki sulh ceza
hâkimlerini asliye cezaya vereceksiniz ama uygulamada dava sayısı asliye ceza
mahkemelerinin üstünde büyük bir yük oluşturacaktır ve bunu yeniden düzenlemenin
yoluna bakılacaktır. 
Değerli
milletvekilleri, bugünlerde gündemde olan güneydoğudaki olaylarla ilgili olarak
da ben de bir dakikalık dönemde belli şeylere dikkat çekmek istiyorum. Şimdi,
bu bir çelişki değil midir? Bir yandan “O bayrağı oradan indirdi, nasıl
indirtirsiniz, neden müdahale edilmedi, niye vurulmadı, asılmadı, kesilmedi?”
lafları edilirken Lice’de 2 kişinin öldürülmesi olayına ilişkin olarak savcı
gidip güvenlik güçlerinin fişeklerini topluyor; bu bir çelişki değil mi?
Yönetim anlayışı açısından çelişkidir. 
İki,
üç temel yanlış vardır: Bir tanesi, bu sorunun çözümü dışarıda aranmak
istenmektedir. Türkiye’nin iç sorunudur, kendi iç dinamiğiyle çözülmelidir.
İkincisi, terör örgütünün cezaevindeki hükümlü lideri muhatap alınamaz. Dünyada
bunun da örnekleri vardır, her zaman terör örgütlerinin legal yapılanmasıdır
muhatap alınan, en önemli hatalardan bir tanesi odur. Üçüncüsü, bu sorunu
çözmek yerine eylemi dondurma yöntemi benimsenmiştir, en büyük yanlış
buradadır. Bir eti dondurup, buzdolabından çıkarıp, çözdürüp tekrar buzdolabına
koyduğunuz zaman o et kokar. 
Hepinize
saygılar sunarım. (CHP sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
49’uncu
maddede iki adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 49. maddesindeki cümlenin son
kısmındaki “gelmek üzere” sözcüğünün metinden çıkarılarak “gelecek şekilde”
sözünün maddeye eklenmesini arz ve teklif ederiz. 
 Dilek Akagün Yılmaz Ali
Rıza Öztürk Ömer Süha Aldan 
 Uşak Mersin Muğla
 İsa Gök Haydar
Akar Turgut Dibek
 Mersin  Kocaeli Kırklareli
BAŞKAN – Şimdi
okutacağım önerge Anayasa’ya aykırılık önergesidir, öncelikle işleme alacağım. 
Türkiye Büyük Millet Meclisi Başkanlığına
Görüşülmekte
olan 592 Sıra Sayılı Kanun Tasarısının 49. Maddesinin Anayasaya aykırılık
sebebiyle Tasarı metninden çıkarılmasını arz ve teklif ederiz.
 Faruk Bal Murat
Başesgioğlu Yusuf Halaçoğlu
 Konya İstanbul Kayseri
 Mesut Dedeoğlu Reşat
Doğru Seyfettin Yılmaz
 Kahramanmaraş Tokat Adana
 S. Nevzat Korkmaz 
 Isparta
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Katılmıyoruz Başkanım.
BAŞKAN –
Hükûmet? 
ADALET BAKANI
BEKİR BOZDAĞ (Yozgat) – Katılmıyoruz Sayın Başkan.
BAŞKAN – Önerge
üzerinde Adana Milletvekili Sayın Seyfettin Yılmaz konuşacak.
Buyurun. (MHP
sıralarından alkışlar)
SEYFETTİN YILMAZ
(Adana) – Sayın Başkan, değerli milletvekilleri; Türk Ceza Kanunu ve Bazı
Kanunlarda Değişiklik Yapılması Hakkındaki Kanun Tasarısı’nın 49’uncu
maddesinde verdiğimiz değişiklik önergesi hakkında söz almış bulunuyorum. Yüce
heyetinizi saygıyla selamlıyorum. 
Değerli
milletvekilleri, demokrasinin özü ve güvencesi hukuk bilinci ve yargı
bağımsızlığıdır. Demokrasiye yönelik tehdidin en genel ifadesi yargının
bağımsız olmamasıdır. Türkiye ne kaybediyorsa, bugün yaşanan ne kadar sıkıntı
varsa yargının bağımsızlığından ziyade, gücü eline geçirenlerin yargıyı
kendilerine bağlamaları, bağlamaya çalışmaları ve yargıyı arkabahçeleri olarak
görmelerinden kaynaklanan sıkıntılar bugünkü bu sonucu getirmiştir. Onun için,
hepimizin üzerinde durması gereken yargının bağımsızlığıdır. Dün birilerinin
iddia ettiği gibi, yargı birilerinin arkabahçesiyse, bir grubun elindeyse onun
çözümü yargıyı kendinize bağlamak değil, yargının tam bağımsız olması yönündeki
adımları atmanızdır. 
Bugün burada
söylüyorum: Şu anda, Adalet Bakanı, İçişleri Bakanı, Başbakan ve MİT’in
oluşturmaya çalıştığı, paralel devlet, paralel yargı, yargının içerisindeki
paralel yapılanma adı altında yürüttüğünüz soruşturmanın bir benzerini bir sene
sonra siz yaşamak zorunda kalabilirsiniz Sayın Bakan. Yapılan uygulamalarla,
HSYK’da yaptığınız düzenlemelerle -Anayasa Mahkemesinden bir kısmı döndü- yargı
tamamen Adalet Bakanı Bekir Bozdağ’a bağlı bir hâle geliyor. MİT’le ilgili
yasalarla İçişleri Bakanı olağanüstü yetkilere sahip oldu. MİT Müsteşarı bugün
ülkeyi yönetecek bir hâle gelmiş durumdadır. Yarın eğer ülkeyi, ülkede iktidarı
ele geçirenler ülkede bir paralel devlet ararsa emin olun bu paralel devletin
en önemli aktörleri ve sorumluları başta Adalet Bakanı, İçişleri Bakanı ve MİT
Müsteşarının olduğu bir yapıyla karşı karşıya gelebilirsiniz. Onun için,
bugünkü gücünüze güvenerek yargıyı arkabahçeniz hâline getirmeyin, yargıyı
kendinize bağlamanın gayreti içerisine girmeyin. Bugün buradan, gecenin bu
saatinde Hükûmeti ve AKP Grubunu uyarıyorum, bu konuda dikkatli olsunlar çünkü
gün gelir devran döner, hesap dönerse bunun altından kalkamazsınız.
Şimdi, biraz
önce Canikli’nin açıklamalarına dayanarak bir şeyi ifade edeceğim. Ülkede 2006
yılında bir “açılım süreci”, “çözüm süreci” dediğiniz bir çözülme sürecini
başlattınız ve buradaki en önemli argümanınız şuydu: Analar ağlamasın. Şunu
ifade etmek istiyorum: Bugün Türkiye Büyük Millet Meclisinin altında, bu
bayrağın altında, bu ülkede bağımsız yaşıyorsanız Çanakkale’de bu ülkenin
birliği için, bu bayrağın özgürce dalgalanması için 250 bin şehit verdiğimizi
unutmayın. Eğer o şehitlerimiz verilmemiş olsaydı bugün burada özgür olarak
yaşayamazdınız. Buradan soruyorum: Onların anası yok muydu, onların anası
ağlamadı mı? 12-13 yaşındaki vatan evlatları bu ülkede şehadet şerbetini
içerken ne için içtiler? Bu bayrak için içtiler, bu vatan için içtiler,
milletin birliği için içtiler. Şimdi oradan laf atmak yerine, ben size
soruyorum: Analar ağlamasın diye bu ülkenin bir bölümünü PKK’lı teröristlere
teslim etme noktasına geldiyseniz, eğer -bayrakla ilgili laf söylüyorsunuz- bu
ülkede bu devletin bayrağı hem de nerede, Hava Kuvvetlerinin üssünde
indiriliyorsa şapkamızı önümüze alıp düşüneceğiz. Şimdi, oradan çıkıp da orada
o bayrağın indirilmesine ses çıkarmayan komutanlara laf söyleyen Sayın
Başbakana ve Hükûmet yetkililerine şunu soruyorum: Eğer bir tane asker çıkıp da
orada o bayrak direğine tırmanana ateş etseydi veya indirseydi ne olurdu
biliyor musunuz? Ona derlerdi ki: “Siz paralel devletin, paralel yapının bir
unsurusunuz. Bu, CIA ve MOSSAD ajanı.” Gelinen nokta bu.
ALİ ŞAHİN
(Gaziantep) – Ne alakası var?
SEYFETTİN YILMAZ
(Devamla) - Değerli milletvekilleri, laf atıyorsunuz ama ben size soruyorum:
Askerimizi katleden, çocuğumuzu katleden, kundaktaki bebeği katledenler,
askerin, polisin gözünün önünde elindeki silahla gezerken ona asker niye
dokunamıyor, ona polis niye dokunamıyor? Bu, sizin bugün getirdiğiniz
politikadandır. Ondan sonra çıkıp da buradan, grup başkan vekiliyle ilgili,
“Ben burada söz söyledim.” deme hakkına sahip değilsiniz. 
RECEP ÖZEL
(Isparta) – Maddeye gel, maddeye!
SEYFETTİN YILMAZ
(Devamla) - Siz nasıl bakarsanız taşra öyle bakar ama…
(Mikrofon
otomatik cihaz tarafından kapatıldı) 
SEYFETTİN YILMAZ
(Devamla) – …asıl hedefinize ulaşamayacaksınız, açık ve net söylüyorum. 
BAŞKAN –
Teşekkür ederim Sayın Yılmaz. 
KEMALLETTİN
AYDIN (Gümüşhane) – İdam kararını ne yaptınız?
SEYFETTİN YILMAZ
(Adana) – Ne yaptığımı anlatırım ben sana! Ne yaptığımı gel burada sana anlatayım!
BAŞKAN -
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 49. maddesindeki cümlenin son
kısmındaki “gelmek üzere” sözcüğünün metinden çıkarılarak “gelecek şekilde”
sözünün maddeye eklenmesini arz ve teklif ederiz. 
 Ali Rıza Öztürk
(Mersin) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Katılmıyoruz Başkanım.
BAŞKAN –
Hükûmet?
MALİYE BAKANI
MEHMET ŞİMŞEK (Batman) – Katılmıyoruz Sayın Başkan.
BAŞKAN – Önerge
üzerinde Mersin Milletvekili Ali Rıza Öztürk konuşacak. 
Buyurun. 
ALİ RIZA ÖZTÜRK
(Mersin) – Sayın Başkan, değerli milletvekilleri; bu görüşülmekte olan kanun
tasarısının aslında cemaatle, daha doğrusu paralel yapı, iktidarın “paralel
yapı” diye adlandırdığı cemaat ile Hükûmet arasındaki denge savaşı olduğunu
söylemiştim. Bu kavganın bir sonucu olarak bu gelmiştir. Aslında buradaki temel
amaç bağımsız ve tarafsız yargı oluşturmak olmalıydı. 
Hâkimlerin
bireyin güvencesi olabilmesi için kendi vicdanları ve hukuk dışında hiçbir etki
altında kalmadan karar verebilmeleri gerekir ve burada alacakları referans
sadece uluslararası hukuk kuralları ve bizim kendi ulusal hukukumuz olmalıdır;
bunun dışında hiçbir etki altında kalmamalıdırlar. Yine, hâkimler, kendi
içlerindeki yanlı duygulara karşı da tarafsız olmalıdırlar. Ancak, yaşadığımız
süreçte Danıştayda, Yargıtayda, kürsüde bazı hâkim ve savcıların -bırakın
kullandıkları oyu- kimin kime ne zaman nasıl selam verecekleri, kimin kime
soğuk mu sıcak mı davranacakları konusunda bile kendi iradeleriyle karar
veremedikleri ve bağımsız olamadıkları bilinen bir gerçektir ve bu olay aslında
son günlerde ülkemizde gerçekten telafisi güç olan mağdurlar yaratmıştır,
mağdur yargılamalar yaratmıştır. Bu, aslında, hem hâkimlik mesleğinin hem de bu
hâkimlik mesleğinin mensuplarının iflası demektir yani Türkiye'de yargı iflas
etmiştir. Yargı iflas ettiği için de zaten son zamanlarda ülkemizde çok ciddi
mağduriyet yaratan yargılamalar olmuştur.
Hatta,
Başbakan da en sonunda, daha önce savcısı olduğu yargılamaların savcılığından
istifa etmiştir, savunma tarafına geçmiştir ve orada yatan insanların günahsız
olduğunu söylemiştir. Ancak, Sayın Başbakan ve AKP Hükûmeti bir yandan bu
yargılamaların gerçekten mağduriyet yaratan, intikam amacıyla yapılan
yargılamalar olduğunu söylemelerine rağmen, bunun sonuçlarını Parlamento olarak
düzenleme konusunda aynı cesareti gösterememişlerdir. Kendileri yeniden
yargılamayı telaffuz etmelerine rağmen, bu telaffuzun sonucunu Parlamentoda bir
yasama organının iradesi olarak ortaya koyamamışlardır; bu bir eksikliktir.
Ben, aslında, Sayın Adalet Bakanının
ülkemizdeki bu mağduriyetleri giderme konusunda cesaretli adım atacağını
umuyordum ve bekliyordum. Bu pakette, gerçekten, o mağduriyet yaratan
yargılamaların yeniden hukuk kurallarına göre yapılması gerektiğini
düşünüyordum ama bu konuda doğrusunu isterseniz, gerçekten umudum kırıldı.
Şimdi, yapılması gereken şudur arkadaşlar: Bakın, siyasetin bir kişisi olarak
Başbakanın “haksız yargılamalar” dediği yargılamalardaki haksızlığı bu
Parlamentonun düzeltmesi gerekirken Anayasa Mahkemesi düzeltti. Şimdi de yeniden
yargılama konusunu yani o Balyoz davası ve diğer davalarda verilen haksız
kararların düzeltilmesini Başbakan ve Adalet Bakanı sanıyorum Anayasa
Mahkemesinden bekliyor. 
Değerli
arkadaşlarım, bir yandan “millî irade” diyoruz, “Yasama yetkisi Parlamentonundur.”
diyoruz, öbür taraftan da gerçekten o haksızlığı ve hukuksuzluğu giderme
konusunda isteksiz davranıyoruz. Ya, bunun için de mi mutlaka Başbakana
dokunması lazım ya da Adalet Bakanına dokunması lazım ya da AKP’ye dokunması
lazım bu haksız yargılamaların, bunu anlamakta güçlük çekiyorum. Bu yeniden
yargılama konusunun mutlaka Parlamento tarafından çözülmesi gerektiğini
düşünüyorum. Eğer, Sayın Başbakan ve Adalet Bakanı bu yeniden yargılama
konusunda, 5 Ocaktan itibaren söylediği laflar konusunda samimilerse bu lafları
17 ve 25 Aralıktaki rüşvet ve yolsuzluk iddiasıyla yapılan soruşturmaları
örtmek, bunları önlemek için…
(Mikrofon
otomatik cihaz tarafından kapatıldı)
ALİ RIZA ÖZTÜRK
(Devamla) - …söylememişlerse o zaman, Parlamentonun gündemine getirip bunun
yasal düzenlemesini yapmaları gerekir diye düşünüyorum.
Saygılar
sunuyorum. (CHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
50’nci maddede
iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 50. maddesindeki cümlenin son
kısmındaki “kurulunca” sözcüğünün metinden çıkarılarak “kurulu tarafından”
sözünün maddeye eklenmesini arz ve teklif ederiz.
 Dilek Akagün Yılmaz Ali
Rıza Öztürk Ömer Süha Aldan
 Uşak Mersin Muğla
 Haydar Akar Özgür
Özel İsa Gök
 Kocaeli Manisa Mersin
 Turgut Dibek
 Kırklareli
BAŞKAN – Şimdi
okutacağım önerge Anayasa’ya aykırılık önergesidir, öncelikle işleme alacağım.
Türkiye Büyük Millet Meclisi Başkanlığına
Görüşülmekte
olan 592 Sıra Sayılı Kanun Tasarısının 50. Maddesinin Anayasaya aykırı olması
sebebiyle Tasarı metninden çıkarılmasını arz ve teklif ederiz. 
 Faruk Bal Murat
Başesgioğlu Yusuf Halaçoğlu
 Konya İstanbul Kayseri
 Mesut Dedeoğlu Reşat
Doğru Alim Işık
 Kahramanmaraş Tokat Kütahya
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Katılmıyoruz Başkanım.
BAŞKAN –
Hükûmet? 
MALİYE BAKANI
MEHMET ŞİMŞEK (Batman) – Katılmıyoruz Sayın Başkan.
BAŞKAN – Önerge
üzerinde Kütahya Milletvekili Sayın Alim Işık konuşacak.
Buyurun. (MHP
sıralarından alkışlar)
ALİM IŞIK
(Kütahya) – Sayın Başkan, değerli milletvekilleri; görüşülmekte olan 592 sıra
sayılı Kanun Tasarısı’nın çerçeve 50’nci maddesi üzerinde vermiş olduğumuz
önerge hakkında söz aldım. Bu vesileyle yüce Meclisi bir kez daha saygıyla
selamlıyorum.
Değerli
milletvekilleri -bu maddede de görüldüğü gibi- söz konusu “yargı paketi” adıyla
tartıştığımız bu tasarı da, maalesef, iktidarın kendi yaptığını bozan,
bozduğunu tekrar yapmaya çalışan bir düzenlemeye şahit olduğumuzu
göstermektedir. Nitekim, bu madde, 2004 yılında yine Adalet ve Kalkınma Partisi
hükûmetleri döneminde çıkarılmış olan 5235 sayılı Adlî Yargı İlk Derece
Mahkemeleri ile Bölge Adliye Mahkemelerinin Kuruluş, Görev ve Yetkileri
Hakkında Kanun’da yeni bir düzenlemeyi getirmektedir. 
Bu kanunda eski
hâliyle var olan bu madde aynen şöyledir: “Bölge adliye mahkemesi başkanı
birinci sınıf; daire başkanı birinci sınıfa ayrılmış ve Yargıtay üyeliğine
seçilme hakkını yitirmemiş, daire üyeleri birinci sınıfa ayrılmış adlî yargı
hâkim ve savcıları arasından Hâkimler ve Savcılar Yüksek Kurulunca atanır.
Bunlar, dört yıldan önce başka bir yere veya göreve atanamazlar, ancak meşru
mazeretleri durumunda muvafakatları alınarak veya haklarında yapılacak
soruşturma sonunda görev yeri veya görevlerinin değiştirilmesine Hâkimler ve
Savcılar Yüksek Kurulunca karar verilebilir.” Maddenin orijinali bu. Getirilen
yeni düzenlemede ne değişmiş diye baktığınız zaman “Dört yıldan önce başka bir
yere ve göreve atanamazlar.” hükmü kaldırılmış, diğerleri yeniden düzenlenmiş. 
Yani, yeni
düzenlemeyle denilmek isteniyor ki: “2010 referandumunda ‘ileri demokrasi’
nutuklarıyla değiştirdiğimiz düzenleme sonucu ortaya çıkan yapıyı
değiştireceğiz.” Niye? Çünkü 17 ve 25 Aralık tarihlerinde ortaya çıkan rüşvet
ve yolsuzluk soruşturması sonucunda birilerine dokunan ve kamuoyunda ciddi
rahatsızlıklara yol açan gelişmeler sonunda yargıyla hesaplaşma zamanı geldi.
Yani, “Sen ‘Dört yıl süreyle değiştirilemezsin.’ hükmüne göre burada bu
soruşturmaları yürütmeye devam edemezsin kardeşim. Senin yapın paralel, senin
yapın üçgen, senin yapın yamuk. Şimdi bunu değiştiriyorum.” diyorsunuz. Bunun
sonucu: Türkiye’de yargıya güvenin hızla düşmesine ve bu azalan güven sonucunda
da kaosun artmasına yol açan bir yeni Türkiye demektir. 
O nedenle,
yapılacak düzenlemelerin birilerini rahatlatma adına değil, gerçekten hukuk
devleti oluşturma ve toplumu rahatlatma adına yapılması gerekmektedir.
Maalesef, bu yeni düzenleme de kendi içerisinde bir çelişki içinde bulunan
Hükûmetin kendi kararlarıyla yeni kargaşa ortamına yol açacak düzenlemeleri
amaçladığını göstermektedir. Nitekim, Osmanlı İmparatorluğu döneminde kırk yıl
uygulanan istinaf mahkemelerinin cumhuriyetin kuruluşuyla beraber
kaldırılmasının ardından, bugün yeniden doksan bir yıl öncesine dönülmeye
çalışılması başka amaçları taşımaktadır.
Değerli
milletvekilleri, bu tasarıdaki yeni düzenleme Türkiye Cumhuriyeti devletinin
üniter yapısının bozulmasına ve eyalet sistemine geçişe bir hazırlıktır. O
nedenle, yaptığınız iş doğru bir iş değildir. Ayrıca, Avrupa İnsan Hakları Sözleşmesi’ne
Ek 7 No.lu Protokol’le de bu düzenlemelerin bir ilgisi bulunmamaktadır. Yapılan
düzenleme, 1.500 civarında birinci sınıf hâkim ve savcının bulunamayacağı ve bu
nedenle de yeniden Türkiye’de ayrı bir kaosun yaşanacağı bir düzenlemedir. 
Bu uyarıları
yapmayı bir görev biliyoruz. Tabii ki takdir yüce Meclisindir diyor, tekrar
hepinizi saygıyla selamlıyorum. (MHP sıralarından alkışlar) 
BAŞKAN –
Teşekkür ederim Sayın Işık. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 50. maddesindeki cümlenin son
kısmındaki “kurulunca” sözcüğünün metinden çıkarılarak “kurulu tarafından” sözünün
maddeye eklenmesini arz ve teklif ederiz.
Özgür
Özel (Manisa) ve arkadaşları
BAŞKAN –
Komisyon önergeye katılıyor mu? 
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Katılmıyoruz Başkanım. 
BAŞKAN –
Hükûmet? 
MALİYE BAKANI
MEHMET ŞİMŞEK (Batman) – Katılmıyoruz Sayın Başkanım. 
BAŞKAN – Önerge
üzerinde Manisa Milletvekili Sayın Özgür Özel konuşacak. 
Buyurun. (CHP
sıralarından alkışlar) 
(AK PARTİ
sıralarından “Soma’yı anlatacak.” sesleri) 
ÖZGÜR ÖZEL
(Manisa) – Sayın Başkan, değerli milletvekilleri; hepinizi saygıyla
selamlıyorum. Önergemiz üzerinde söz almış bulunuyorum. 
Kürsüye gelirken
değerli arkadaşlar “Soma’yı anlatırsın.” dedi. Evet, Soma’yı anlatacağım. Yüce
Meclise bugün, Soma Faciasını İnceleme ve Araştırma Komisyonu olarak iki gündür
çalışmalarımızı yaptık, Soma’dan çok selam ve çok beklenti getirdik. 301
canımızı bir kez daha, hep beraber, Soma’da Meclis adına rahmetle andık, taziye
ziyaretlerinde bulunduk ve çalışmalarımıza başladık. 
Ama şöyle bir
hafıza tazelemeye ihtiyaç var: Soma’da kaza Soma AŞ’de olmuştu, onun Eynez’deki
ocağında. Aynı firmanın 2 tane daha ocağı vardı; Ata ve Işıklar. Oralarda da 5
bine yakın kişi çalışıyordu. Biz Sayın Bakan Taner Yıldız’ın ifadelerine
inanarak… Yedi ay önce demişti ki: “Türkiye'nin en güvenli maden ocağı
Eynez’dir.” Eynez’de Türkiye Cumhuriyeti tarihinin en büyük iş kazasını
yaşadıktan sonra şunu bildik ki diğer ocaklar bu ocaktan daha güvencesiz. Bunu
sadece bizler düşünmedik. Eşler kocalarını, analar oğullarını, çocuklar
babalarını o madene yollamak istemediler ve diğer madenlerde çalışanlar işbaşı
yapmadılar ve kurtarma çalışmalarına katkı verdikten sonra oturma eylemine
başladılar. Oturma eylemini yapan madencilerden 10 kişi Başbakanla
görüştürülmek üzere Ankara’ya getirildi, huzura çıktılar. 
Daha sonra,
ertesi gün, Sayın Salih Kapusuz’un Başkanlığında 10’a yakın AKP milletvekili
de Soma’ya geldi, “Oturma eylemini bitirin çünkü size devlet söz verdi artık.”
dediler. Bu sözün içinde çalışma süresinin altı saate indirilmesinden tutun da
haftalık otuz altı saatten çok çalışmamaya, 2008’de gasbedilen erken emeklilik
hakkının geri verilmesine kadar pek çok taahhüt bulunuyordu ve o insanlar
oturma eylemini bitirmeden önce sordular Salih Kapusuz’a, Recai Berber’e, diğer
milletvekillerine: “Bu söylediğiniz garanti yani Başbakanın söylediği ‘Madenler
güvenli olana kadar kimse o madene inmeye zorlanmayacak ve gerekirse üç ay dört
ay maaşları devlet ödeyecek ama kimse zorlanmayacak.’ Bu bütün madenler için
geçerli mi?” Sayın Kapusuz dedi ki: “Evet, Işıklar için, Ata için…” hatta daha
fazlasını saydılar ve bu güvenceyle insanlar gitmedi. Sonra söylentiler
başladı, “Sadece kazanın olduğu yeri kapsayacakmış.” Ardından telefonlar geldi
dayıbaşılardan: “Herkes işinin başına.” “Başbakan böyle söz vermedi.” dediler,
dayıbaşı dedi ki: “Oğlum yerin altında Başbakan yok, dayıbaşı var; oranın
Başbakanı benim. Gelirsen çalışırsın, gelmezsen yerine adam bulurum.” Onun
üzerine, koştuk, gittik Sayın Recai Berber’e “Özgür sadece Eynez.”dedi. Ya,
nasıl olur? “Biz onu söz verdik.” dedi. Bu flaş diski yarın Plan ve Bütçenin
ekranında oynatacağız. Bunun içinde, Sayın Salih Kapusuz’a ve Sayın Recai
Berber’e sorulurken tek tek madenlerin isimlerini sayarak işçileri ikna
ettikleri görüntüler var. Soma’daki yerel basından aldım, getirdim; ben
izledim, yarın hep beraber izleyeceğiz.
Şimdi, oradaki
insanlara tebligatlar gidiyor yani diyorlar ki: “Maden ocağına ineceksin
tekrar.” Arkadaşlar, değerli milletvekilleri; bu maden ocaklarının patlayandan
daha güvensiz olduğunu Bakan söyledi. En güvenli hâle getirilse biz 13 Mayıs
günü patlayan, yangının olduğu maden ocağındaki riskten daha az bir riske
canlarımızı yollamıyoruz. Ama geçen hafta alt komisyonda sadece Eynez’di, ben
önerge verdim diğer ikisi de olsun diye, iktidar partisi oylarıyla reddedildi,
“Ancak, alt komisyon raporlarına yazarız, bu konuyu tekrar görüşürüz.” diye bir
iyi niyet beyanında bulunuldu.
Sizlerden
Soma’daki madenciler adına rica ediyoruz: Lütfen, bu sürece dâhil olunuz.
Devletin sözünün bir anlam ifade ettiğini, Türkiye Cumhuriyeti Başbakanının
oradaki bir kalabalığı dağıtmak için bir söz verip daha sonra “Arap hurmadan
indi, mafiş.” yapmayacağını, Türkiye Cumhuriyeti’nin, Hükûmetinin, iktidar
partisinin sözünün bir karşılığı olduğunu ve –kimsenin- “Madenlerde ölmeye
zorlanmayacaksınız.” denen devlet sözünün arkasında hep beraber durduğumuzu
göstermek lazım. Bu güveni yarın verdik verdik, vermedik yetmiş iki saatlik
süre doluyor, evlatlarımızı ölüme indirecekler. 
Hepinizi
saygıyla selamlıyorum. (CHP sıralarından alkışlar) 
BAŞKAN –
Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
51’inci maddede
iki adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 51. maddesindeki cümlenin son
kısmındaki “kurulunca” sözcüğünün metinden çıkarılarak “kurulu tarafından”
sözünün maddeye eklenmesini arz ve teklif ederiz. 
 Dilek Akagün Yılmaz Ali
Rıza Öztürk  Ömer Süha Aldan
 Uşak Mersin Muğla
 Turgut Dibek Haydar
Akar İsa Gök
 Kırklareli Kocaeli Mersin

BAŞKAN – Şimdi
okutacağım önerge Anayasa’ya aykırılık önergesidir, öncelikle işleme alacağım. 
Türkiye Büyük Millet Meclisi Başkanlığına
Görüşülmekte olan 592 Sıra Sayılı Kanun
Tasarısının 51. Maddesinin Anayasaya aykırı olması sebebiyle tasarı metninden
çıkarılmasını arz ve
teklif ederiz.
 Faruk Bal Mesut
Dedeoğlu Yusuf Halaçoğlu
 Konya Kahramanmaraş Kayseri
OKTAY
VURAL (İzmir) – Efendim, çekiyoruz önergeyi.
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 51. maddesindeki cümlenin son
kısmındaki “kurulunca” sözcüğünün metinden çıkarılarak “kurulu tarafından”
sözünün maddeye eklenmesini arz ve teklif ederiz.
 Haydar
Akar (Kocaeli) ve arkadaşları
BAŞKAN –
Komisyon önergeye katılıyor mu? 
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Katılmıyoruz Başkanım.
BAŞKAN –
Hükûmet?
MALİYE BAKANI
MEHMET ŞİMŞEK (Batman) – Katılmıyoruz Sayın Başkan.
BAŞKAN – Önerge
üzerinde kim konuşacak Sayın Öztürk?
ALİ RIZA ÖZTÜRK
(Mersin) – Gerekçe okunsun.
BAŞKAN –
Gerekçeyi okutuyorum:
Gerekçe:
Metnin daha
anlaşılır olmasını sağlamak için önerge verilmiştir.
BAŞKAN -
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
52’nci maddede
üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı Kanun Tasarısının çerçeve 52 nci maddesinin aşağıdaki
şekilde değiştirilmesini arz ve teklif ederiz.
 Nurettin Canikli Mehmet
Doğan Kubat Osman Aşkın Bak
 Giresun İstanbul İstanbul
 Mehmet Geldi Aydın
Şengül Tülay Kaynarca
 Giresun İzmir İstanbul
"MADDE 52-
5235 sayılı Kanunun 45 inci maddesinin birinci fıkrası aşağıdaki şekilde
değiştirilmiştir.
"Yargıtay daire başkanı ve
üyeleri, istekleri üzerine Hâkimler ve Savcılar Yüksek Kurulunca bölge adliye
mahkemesi başkanlığına, daire başkanlıklarına veya Cumhuriyet başsavcılığına
dört yıllığına atanabilirler. Başka bir bölge adliye mahkemesine yapılacak
atamalarda da aynı usul uygulanır. Bu şekilde atananların; Yargıtay üyeliği
sıfatı, kadrosu, aylık ve ödeneği ile her türlü özlük hakları korunur; aylık ve
ödenekleri ile her türlü mali ve sosyal haklarının Yargıtay bütçesinden
ödenmesine devam olunur; disiplin ve ceza soruşturma ve kovuşturmaları Yargıtay
üyeleri hakkındaki hükümlere tabidir; bu görevde geçirdikleri süre Yargıtay
üyeliğinde geçmiş sayılır. Bu kişiler; Yargıtay üyeleri tarafından Yargıtayda
yapılan iş ve işlemlere katılamazlar; Hâkimler ve Savcılar Yüksek Kurulu
üyeliği seçimleri hariç Yargıtaydaki seçimlerde aday olamaz ve oy
kullanamazlar; istekleri üzerine Yargıtaydaki görevlerine geri dönerler.”
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 52. maddesinin tasarı metninden
çıkarılmasını arz ve teklif ederiz. 
 Dilek Akagün Yılmaz Ali
Rıza Öztürk Ömer Süha Aldan
 Uşak Mersin Muğla
 Turgut Dibek İsa
Gök Haydar Akar
 Kırklareli Mersin Kocaeli
BAŞKAN – Şimdi
okutacağım önerge Anayasa’ya aykırılık önergesidir, öncelikle işleme alacağım.
Türkiye Büyük Millet Meclisi Başkanlığına
Görüşülmekte
olan 592 Sıra Sayılı Kanun Tasarısının 52. Maddesinin Anayasaya aykırı olması
sebebiyle Tasarı metninden çıkarılmasını arz ve teklif ederiz. 
 Faruk Bal  Seyfettin
Yılmaz 
 Konya Adana
OKTAY VURAL
(İzmir) – Çektik efendim önergeyi.
BAŞKAN –
Çekiyorlar önergeyi. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 52. maddesinin tasarı metninden
çıkarılmasını arz ve teklif ederiz. 
 Ali Rıza Öztürk (Mersin) ve
arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Katılmıyoruz Başkanım.
BAŞKAN –
Hükûmet?
MALİYE BAKANI
MEHMET ŞİMŞEK (Batman) – Katılmıyoruz Sayın Başkanım.
BAŞKAN – Önerge
üzerinde Mersin Milletvekili Ali Rıza Öztürk konuşacak. 
Buyurun. 
ALİ RIZA ÖZTÜRK
(Mersin) – Sayın Başkan, değerli milletvekilleri; bu görüşülmekte olan
tasasının 52’nci maddesinin biz ya madde metninden çıkarılması ya da… Aslında
çıkarılması için şey yaptık. Ancak, biz bu 5235 sayılı Yasa’nın 45’inci
maddesinin (1)’inci fıkrasında değiştirilen bu 52’nci maddesinde şöyle bir
değişiklik öneriyoruz: “Yargıtay daire başkanı ve üyeleri istekleri veya
ihtiyaç oranında beş yılını doldurmamış olanlar arasından Birinci Başkanlık
Kurulunun belirlemesi ve HSYK’ya bildirilmesiyle Hâkimler ve Savcılar Yüksek
Kurulunca bölge adliye mahkemesi başkanlığına, daire başkanlıklarına veya
cumhuriyet başsavcılıklarına atanabilirler.” şeklinde değiştirilmesi
gerektiğini düşünüyoruz. Umuyorum ve diliyorum ki bu maddeyle ilgili sanıyorum
tekriri müzakereyle ileride tekrar bunu görüşeceğiz diye düşünüyorum.
Saygılar
sunuyorum. (CHP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı Kanun Tasarısının çerçeve 52 inci maddesinin aşağıdaki
şekilde değiştirilmesini arz ve teklif ederiz.
 Nurettin
Canikli (Giresun) ve arkadaşları
"MADDE 52-
5235 sayılı Kanunun 45 inci maddesinin birinci fıkrası aşağıdaki şekilde
değiştirilmiştir.
"Yargıtay
daire başkanı ve üyeleri, istekleri üzerine Hâkimler ve Savcılar Yüksek
Kurulunca bölge adliye mahkemesi başkanlığına, daire başkanlıklarına veya
Cumhuriyet başsavcılığına dört yıllığına atanabilirler. Başka bir bölge adliye
mahkemesine yapılacak atamalarda da aynı usul uygulanır. Bu şekilde
atananların; Yargıtay üyeliği sıfatı, kadrosu, aylık ve ödeneği ile her türlü
özlük hakları korunur; aylık ve ödenekleri ile her türlü mali ve sosyal
haklarının Yargıtay bütçesinden ödenmesine devam olunur; disiplin ve ceza
soruşturma ve kovuşturmaları Yargıtay üyeleri hakkındaki hükümlere tabidir; bu
görevde geçirdikleri süre Yargıtay üyeliğinde geçmiş sayılır. Bu kişiler;
Yargıtay üyeleri tarafından Yargıtayda yapılan iş ve işlemlere katılamazlar;
Hâkimler ve Savcılar Yüksek Kurulu üyeliği seçimleri hariç Yargıtaydaki
seçimlerde aday olamaz ve oy kullanamazlar; istekleri üzerine Yargıtaydaki
görevlerine geri dönerler."
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Takdire bırakıyoruz Sayın
Başkanım.
BAŞKAN –
Hükûmet?
MALİYE BAKANI
MEHMET ŞİMŞEK (Batman) – Katılıyoruz Sayın Başkan.
MEHMET DOĞAN
KUBAT (İstanbul) – Gerekçe…
BAŞKAN -
Gerekçeyi okutuyorum:
Gerekçe:
Önergeyle
Yargıtaydan bölge adliye mahkemelerine atanacakların dört yıllığına atanmaları
sağlanmaktadır.
BAŞKAN
- Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul edilen
önerge doğrultusunda maddeyi oylarınıza sunuyorum: Kabul edenler... Kabul
etmeyenler... Madde kabul edilmiştir. 
53’üncü maddede
iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 53. maddesindeki cümlenin son
kısmındaki “yer alan” sözcüğünün metinden çıkarılarak “bulunan” sözünün maddeye
eklenmesini arz ve teklif ederiz. 
 Dilek Akagün Yılmaz Ali
Rıza Öztürk Haydar Akar
 Uşak Mersin Kocaeli
 Ömer Süha Aldan Sedef
Küçük Turgut Dibek
 Muğla İstanbul Kırklareli
 İsa Gök
 Mersin
BAŞKAN - Şimdi,
okutacağım önerge Anayasa’ya aykırılık önergesidir, öncelikle işleme alacağım.
OKTAY VURAL
(İzmir) – Bizim önergeyse çekiyoruz efendim.
BAŞKAN –
Sizinki.
Komisyon
önergeye katılıyor mu?
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Katılmıyoruz Başkanım.
BAŞKAN –
Hükûmet?
MALİYE BAKANI
MEHMET ŞİMŞEK (Batman) – Katılmıyoruz Sayın Başkan.
BAŞKAN – Önerge
üzerinde İstanbul Milletvekili Sayın Sedef Küçük konuşacak.
Buyurun. (CHP
sıralarından alkışlar) 
SEDEF KÜÇÜK
(İstanbul) – Sayın Başkan, değerli milletvekilleri; 592 sıra sayılı Kanun
Tasarısı’nın 53’üncü maddesi üzerine söz aldım. Yüce heyetinizi saygıyla
selamlıyorum.
Değerli
milletvekilleri, görüşmekte olduğumuz kanun tasarının bazı maddeleriyle
özellikle çocukların cinsel istismarına yönelik cezaların artırılması yerinde
bir adımdır. Keşke bu kadar geç kalmasaydık diyorum çünkü son olaylar
kamuoyumuzu haklı infiale sevk etmiş olsa da bu durum yeni değildir. Basına
yansıyan rakamlara göre son iki yılda 250’den fazla çocuk tecavüze uğradı, bine
yakın olay Yargıtaya intikal etti. 2012’den bugüne 104 çocuk tacize uğradığı
gerekçesiyle yargıya başvurdu. Mardin’de N.Ç.; Adapazarı’nda Ö.C.;
Diyarbakır’da F.S.; Zonguldak Kozlu’da E.A.; Pozantı ve Sincan cezaevinde
yaşananlar, tecavüze uğrayan çocukların rızası olduğuna ilişkin mahkeme
kararları, Adli Tıpta rapor işkencesi, hafızalarımıza insanlığın durduğu anlar
olarak kazınan örneklerden sadece birkaçı. Sorun, insanların özellikle
çocukların cinsel istismarı olunca sözün bittiği yerdeyiz demektir. Bu açıdan
cezaların daha caydırıcı hâle gelmesini, ceza artırımını tabii ki olumlu buluyoruz
ancak şunu da belirtmeden geçemeyeceğim: Muhakkak ki cezaların artırılması çok
önemlidir ama asıl önemli olan buna neden olan toplumsal dinamiklerin
belirlenmesi ve buna karşı önlemlerin alınmasıdır.
Görmezden
gelmek, saklamak “Bizim ülkemizde böyle şeyler olur mu canım, bizim örf ve
ananelerimize aykırıdır.” demek bu acımasızlığa davet çıkarmak anlamına
gelmektedir ve kanımca da artık toplumsal bir yüzleşme gerekmektedir. Ensest de
dâhil olmak üzere bu suçların ne kadar yaygın olduğunu görmemiz ve kamuoyuna
göstermemiz gerekiyor. Bireyleri, aileleri, adli yapıyı, kolluk kuvvetlerini,
sağlık teşkilatımızı bilgilendirmemiz gerekiyor. Bu suçları fısıltıyla konuşmak
dünyanın neresinde olursak olalım çözümü uzaklaştırır, hastalıklı yapıyı
besler. Ve aslında hepimiz bu ortaya çıkanların buzdağının sadece gözüken bir
kısmı olduğunu biliyoruz ama hiçbirimiz, üniversiteler de, Bakanlık da, medya
da dâhil olmak üzere, buzdağının görünmeyen kısmını araştırmıyoruz. Bu olaylar
gündeme geldiğinde, önce toplumsal bir infial vuku buluyor ve sonra unutuluyor
ve bir bakıyoruz ki binlerce çocuk tacizi bir istatistik hâlini almış ve o
istatistiğin altındaki trajediler toplumsal hafızadan silinmiş. 
Bu görmezden
gelmeye ve unutmaya en çarpıcı örneklerden birisi de bu çatı, Türkiye Büyük
Millet Meclisidir. Muhalefet partileri bu konunun araştırılması için çok sayıda
önerge verdiler. En son 2010 yılında yani dört yıl önce, kayıp çocuklarla
ilgili bir komisyon kuruldu. Bunun dışındaki tüm önergeler reddedildi. Şimdi
soruyorum sizlere: Niye reddedildi? Böyle bir sorun yok muydu, yoksa muhalefet
partileri veriyor diye ezberden mi reddettiniz? Oysa bu toplumsal yaranın
tartışılması, enine boyuna ele alınması gerekiyor ve sorunu çözmenin tek yolu
da kafayı kuma gömmemek. Ne yazık ki Bakanlık gibi, medya gibi, Türkiye Büyük
Millet Meclisi de kafayı kuma gömmüştür ve bu, kabul edilecek bir durum
değildir. 
Şimdi, bu yasa Meclisimize geldi,
ilgili maddeler üzerinde mutabakat var ve yasalaşacak. Bu tabii ki çok güzel
bir gelişme ama yine hepimiz biliyoruz ki sorun ortadan kalkmayacak. Çünkü
yalnızca ceza artırımıyla sonuç almak mümkün değildir. Bu, yalnızca atılacak
adımlardan bir tanesidir. Bu sorunun kalıcı biçimde çözülebilmesi için daha pek
çok adım gerekmektedir. İktidarıyla muhalefetiyle tüm Meclis, medya,
üniversiteler, sivil toplum örgütleri, bakanlıklar ortaklaşa hareket etmezlerse
ve sağduyulu davranmazlarsa, korkarım, daha çok çocuğumuzu, daha çok kadınımızı
bu acımasızlığa kurban vereceğiz diyor, yüce heyetinizi saygıyla selamlıyorum.
(CHP sıralarından alkışlar)
BAŞKAN –
Teşekkür ederim. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Maddeyi
oylarınıza sunuyorum: Kabul edenler... Kabul etmeyenler... 
Madde kabul
edilmiştir. 
54’üncü
maddede bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 54. maddesindeki cümlenin son
kısmındaki “gelmek üzere” sözcüğünün metinden çıkarılarak “gelecek şekilde”
sözünün maddeye eklenmesini arz ve teklif ederiz. 
 Dilek Akagün Yılmaz Ali
Rıza Öztürk Haydar Akar
 Uşak Mersin Kocaeli
 Ömer Süha Aldan Ayşe
Eser Danışoğlu Turgut Dibek
 Muğla İstanbul Kırklareli
 İsa Gök
 Mersin 
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Katılmıyoruz Başkanım.
BAŞKAN –
Hükûmet?
MALİYE BAKANI
MEHMET ŞİMŞEK (Batman) – Katılmıyoruz Sayın Başkan. 
BAŞKAN – Önerge
üzerinde İstanbul Milletvekili Ayşe Eser Danışoğlu konuşacak. (CHP sıralarından
alkışlar)
AYŞE ESER
DANIŞOĞLU (İstanbul) – Sayın Başkan, değerli milletvekilleri; hepinizi saygıyla
selamlıyorum. 
İvedi yargılama
usulünden çocuklara yönelik suçlara kadar geniş bir alanı kapsayan 104 maddelik
bir torba yasa tasarısını görüşüyoruz. Tasarının toplumda olumlu algılanmasını
sağlayan, çocuklara yönelik cinsel suçlarda ceza artırımı öngören maddeler
ancak 256 kadın örgütü bu tasarının geri çekilmesi için sürekli çağrı yapıyor.
Türk Tabipleri Birliği Kadın Sağlığı Kolu, yasanın cinsel taciz ve saldırıları
önlemeyeceğini, çocuk ve kadınları koruyamayacağını ve bir caydırıcı etkisi
olmayacağını düşündükleri için itiraz ediyorlar. Eğer bu çatı altında halkın
tamamı temsil ediliyor ve tamamı için kanun yapılıyorsa bütün bu itirazların dikkate
alınması da gerekiyor. 
Görülmesi,
duyulması istenmiyor ama istismar ve şiddetin en çok yaşandığı yer ne yazık ki
aileler. Aile hepimiz için çok değerli ancak ailenin kutsallığı söylemi, aile
içinde yaşanan şiddeti ve istismarı bir kılıfa sokuyor, görünmez kılıyor,
kadınların ve çocukların yaşadıklarının üstü kapatılıyor ve cinayetler, şiddet
ve tecavüzler de azalmıyor. 
İkinci defa kız
çocuk dünyaya getirdi diye elektrik işkencesiyle öldürülen Mübarek Turan’ın
kocası, cinayeti işlerken 155 Polis İmdat’ı arıyor “Vallahi daha ölmemiş ama
katli bana helalse öldürüyorum.” diyor. Bu zihniyeti değiştirmek için iktidar
partisinde bir çaba var mı, ben göremiyorum. Her gün sokaklarda çocuklarının
gözü önünde katledilen kadınları, bir ömür annesiz kalan küçük çocukları hiç
düşünüyor musunuz, bundan da emin değilim çünkü bu tasarıda kadın cinayetlerine
ve kadına karşı şiddete dair de hiçbir düzenleme yok. Âdeta böyle bir toplumsal
sorun yokmuş gibi davranılıyor. Kadın cinayetlerine ağırlaştırılmış müebbet
cezasının yasalaştırılması için öneriler getirildi ama kulaklar gene tıkalı. 
Değerli
milletvekilleri, devletin kadına bakışını bir davayı hatırlatarak açıklamak
istiyorum, karakolda nasıl feci şekilde dövüldüğünü hepimizin kayıtlardan
izlediği Fevziye Cengiz’in davası. Yargılanan polislere bir yıla kadar hapis
cezası, birine de beraat istendi, dayak yiyen Fevziye Cengiz hakkında polislere
hakaret ve direnme gerekçesiyle sekiz yıl dokuz aya kadar yani aşağı yukarı
dokuz yıl kadar hapis cezası istendi. Kadınları ve haklarını bu devlet anlayışı
nasıl koruyacak? 
Tasarıda cinayet
davalarında ceza indirimi sağlayan haksız tahrik indirimi uygulanmasını
engelleyecek bir düzenleme de yer almıyor, bu da kadın örgütlerinin önemli
itirazlarından bir tanesi. 
Ülkemizde mağdur
olan sadece kadın ve çocuklar değil tabii, bir de kimlikleri yok sayılan LGBTİ
bireyler var. Geçenlerde bir cinayet davasında haksız tahrik indirimi
verilmesine gerekçe olarak maktulün travesti olması gösterildi. Kanunlar önünde
herkes eşit değil mi? Bu tasarıda da bir düzenlemeye yer verilmediğine göre,
iktidar, onaylamadığı vatandaşlarına yönelik nefret söylemine, ayrımcılığa ve
her türlü şiddete aldırmıyor mu dememiz gerekiyor. 
Tasarıdaki
bir diğer eksiklik, çocuk yaşta evliliklerin üzerinde durulmaması. Kız
çocuklarının eğitim görmesinin, güçlenerek istedikleri hayatı kurabilmesinin en
büyük engellerinden biri de budur. Çocuk gelinlerin nikâhını kıyan imamlar,
köylerdeki muhtarlar, kamu görevlileri ve en önemlisi aileler bu istismara göz
yumuyor diye Hükûmete düşen de bunu seyretmek midir? Kader Erten 12’sinde
evlendirildi, 13’ünde anne oldu, 14’ünde de öldürüldü. Her adımı bir çocuk
istismarı olan bu olayın failleri belli ama görmezden geliniyor. İşte çocuğa
bakışımız budur.
Değerli
milletvekilleri, toplumsal cinsiyet eşitliği kavramını bir devlet politikası
olarak her kademede eğitimde ve her kurumda yerleştirmemiz gerekiyor. Bir
zihniyet dönüşümü sağlanamazsa zayıflar her zaman ezilecektir.
Saygılar
sunarım. (CHP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul
edilmiştir.
55’inci
maddede iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 592 sıra sayılı kanun tasarısının çerçeve 55. maddesindeki cümlenin son
kısmındaki “kurulu tarafından” sözcüğünün metinden çıkarılarak “kurulunca”
sözünün maddeye eklenmesini arz ve teklif ederiz. 
 Dilek Akagün Yılmaz Ali
Rıza Öztürk Ömer Süha Aldan
 Uşak Mersin Muğla
 Turgut Dibek İsa
Gök Haydar Akar
 Kırklareli Mersin Kocaeli
 Sedef Küçük
 İstanbul
BAŞKAN
– Şimdi okutacağım önerge Anayasa’ya aykırılık önergesidir.
OKTAY
VURAL (İzmir) – Çekiyoruz efendim.
BAŞKAN
– Önerge geri çekilmiştir.
Okutulan
önergeye Komisyon katılıyor mu?
ADALET KOMİSYONU
SÖZCÜSÜ MUSTAFA KEMAL ŞERBETÇİOĞLU (Bursa) – Katılmıyoruz Başkanım.
BAŞKAN –
Hükûmet?
MALİYE BAKANI
MEHMET ŞİMŞEK (Batman) – Katılmıyoruz Sayın Başkan.
BAŞKAN – Önerge
üstünde İstanbul Milletvekili Sayın Sedef Küçük konuşacak.
Buyurun. (CHP
sıralarından alkışlar)
SEDEF KÜÇÜK
(İstanbul) – Sayın Başkan, değerli milletvekilleri; 592 sıra sayılı Kanun
Tasarısı’nın 55’inci maddesi üzerine söz almış bulunmaktayım. Yüce heyetinizi
saygıyla selamlıyorum.
Değerli
milletvekilleri, yargının temel işlevi ve amacı adaletin sağlanmasıdır. Eğer
kanunları sıkça değiştiriyorsanız, hâkimleri ve savcıları “benim adamım, onun
adamı” diye niteliyorsanız, hakkınızda soruşturma açıldı diye yargıyı hallaç
pamuğu gibi atıyorsanız orada yargı tartışmalı hâle gelir. 
Bir demokratik
hukuk devletinde insanların güce yakınlığı veya uzaklığı ile adalet kavramı ve
adalet anlayışı değişmemelidir, değişiyorsa o ülkenin adalet sistemi baştan
hatalı kurulmuş demektir. Daha dün yanlış denilenlere bugün doğru deniliyorsa
vatandaşlarınızda adalete güveni ortadan kaldırıyorsunuz demektir. Dün
alkışladığınız Anayasa Mahkemesi Başkanını istediğinizi söylemedi diye bugün
yerden yere vuruyorsanız hukuka güveni yok ediyorsunuz demektir. Bir sistem de
kendi kendisiyle çelişmeye başladıysa içten içe de bir çürüme başlamış
demektir. Bu çürümenin olmaması için, halkın yargı kurumuna güvenini
koruyabilmesi için kişilerden öte ilkelere yaslanmak zorundayız ve bu ilkelerin
de en önemlisi hukukun üstünlüğüdür. Hukukun üstünlüğünün var olduğu yerlerde
imtiyazlara yer yoktur. Birisi için işletilen bir kural bir başkası için farklı
işletiliyorsa derin bir yanlışlık var demektir. Bir kural varsa bu kural
sokaktaki vatandaşından iktidara en yakın olanına kadar herkes için geçerli
olmalıdır, iktidara yakınlık veya uzaklık kuralları esnetmemelidir. Eğer
iktidara yakın olanlar için kurallar değiştiriliyorsa orada, bırakın hukuk
devletini, kabile devleti bile yoktur. Kabile devletlerinde kanunlar
öngörülemez, keyfîdir; böyle sistemlerde öngörülen tek şey, her an her şeyin
olabileceğidir.
Değerli
milletvekilleri, bağımsızlık ve tarafsızlık, adaletin dayanması gereken iki
temel ilkeyi oluşturmaktadır. Yani yargı bağımsız ve tarafsız değilse, siyasi
kaygılarla veya yürütmenin baskısıyla veya birilerinin yönlendirmesiyle karar
veriyorsa ya da karar vermek zorunda bırakılıyorsa hukukun üstünlüğünden ve
adaletten söz edilemez. Nitekim, son yıllarda görülmüş birçok dava bir
adaletsizlik örneği olarak hukuk tarihinde yerini almıştır. Bu davalar hakkında
hiç kimsenin, hele hele yürütmenin “Yargı bağımsızdı, olanlardan bizim
haberimiz yoktu.” deme kolaycılığına sapma hakkı yoktur. Bu davalarda haksız ve
hukuksuzca yargılanan, mahkûm edilen, kamuoyu önünde günah keçisi hâline
getirilen insanlara bu yargının ve bu yürütmenin özür borcu vardır. Poşu taktı
diye ya da protesto hakkını kullandı diye yargılanan gençlere de, yargılanan
milletvekillerine de, mahkûm edilen askerlerine de, itibar cellatlarının önüne
atılan rahmetli Türkan Saylan’a da birer özür borçludur bu devlet. Daha birkaç
gün önce, Antalya’daki Gezi protestolarına katıldı diye 20 yaşındaki bir genç
kız için savcı tarafından doksan sekiz yıl ceza isteniyorsa, bu devletin özür
karnesi daha da büyüyor demektir.
Sayın Başkan,
değerli milletvekilleri; bir ülkenin iyi yönetilip yönetilmediğini anlamak için
sorulacak ilk soru “O ülkede hukukun üstünlüğü var mıdır, yok mudur?”
sorusudur. Bu nedenledir ki biz milletvekilleri yemin ederken, hukukun
üstünlüğüne bağlı kalacağımıza dair namusumuz ve şerefimiz üzerine ant
içiyoruz. Demokratik bir hukuk devletini kurmak ve yaşatmak bizim görevimizdir.
Bunun için, yargının istenildiğinde kullanılacak bir araç hâlinden çıkarılması,
herkes için eşit hâle getirilmesi hayati önem arz eder. Bu sağlanmazsa, bu
eşitlik kurulmazsa o zaman tarih önünde hepimiz sorumlu oluruz diyor, tekrar
sizleri saygıyla selamlıyorum. (CHP sıralarından alkışlar) 
MEHMET METİNER
(Adıyaman) – Lice’dekilerin Gezi’dekilerden ne farkı var?
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
milletvekilleri, ikinci bölümde yer alan maddelerin oylamaları tamamlanmıştır.
Birleşime beş
dakika ara veriyorum.
 Kapanma
Saati: 01.29
ONUNCU OTURUM
Açılma Saati: 01.31
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: Muharrem IŞIK (Erzincan), Muhammet Bilal MACİT (İstanbul) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 100’üncü Birleşiminin Onuncu
Oturumunu açıyorum. 
592 sıra sayılı
Kanun Tasarısı’nın görüşmelerine kaldığımız yerden devam edeceğiz.

BAŞKAN -
Komisyon? Yok.
Ertelenmiştir.
4’üncü sırada
yer alan, Vatansız Kişilerin Statüsüne İlişkin Sözleşmeye Katılmamızın Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız.

4.- Vatansız Kişilerin Statüsüne İlişkin Sözleşmeye
Katılmamızın Uygun Bulunduğuna Dair Kanun Tasarısı ve Dışişleri Komisyonu
Raporu (1/410) (S. Sayısı: 90)
BAŞKAN -
Komisyon? Yok.
Ertelenmiştir.
Bundan sonra da
Komisyon bulunamayacağı anlaşıldığından, alınan karar gereğince, kanun tasarı
ve teklifleri ile komisyonlardan gelen diğer işleri sırasıyla görüşmek için, 11
Haziran 2014 Çarşamba günü saat 14.00’te toplanmak üzere birleşimi kapatıyorum;
bütün milletvekillerine iyi geceler diliyorum.
 Kapanma
Saati: 01.33





(×) Bu ifadelere ilişkin açıklama
11/6/2014 tarihli 101’inci Birleşim Tutanağı’nın 2’nci sayfasında “Geçen
Tutanak Hakkında Konuşmalar” bölümünde yer almıştır.



(x) 592 S.
Sayılı Basmayazı 4/6/2014 tarihli 97’nci Birleşim Tutanağı’na eklidir.




