



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 85’inci
Birleşim
 29
Mayıs 2019 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Erzincan Milletvekili Süleyman Karaman’ın, 29 Mayıs 2019 tarihi
itibarıyla ilk seferine başlayacak olan Turistik Doğu Ekspresi’ne ilişkin
gündem dışı konuşması
2.- Tekirdağ Milletvekili İlhami Özcan Aygun’un, Tekirdağ ilinin
sorunlarına ilişkin gündem dışı konuşması
3.- Hatay Milletvekili Hüseyin Yayman’ın, Türk turizminin sorunları ve
çözüm önerilerine ilişkin gündem dışı konuşması

IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın, 29 Mayıs
İstanbul’un fethinin 566’ncı yıl dönümünü kutladığına ilişkin konuşması 

V.- AÇIKLAMALAR
1.- Mersin Milletvekili Ali Cumhur Taşkın’ın, 29 Mayıs İstanbul’un
fethinin 566’ncı yıl dönümüne ilişkin açıklaması
2.- Ankara Milletvekili Nihat Yeşil’in, Dünya Basın Özgürlüğü
Endeksi’nde ülkemizin 157’nci sıraya gerilediğine, Yeniçağ gazetesi yazarı
Yavuz Selim Demirağ ve Oda TV yazarı Sabahattin Önkibar’a saldıranların serbest
bırakıldığına, gazetecilere yapılan saldırıları ve bu saldırılara sessiz
kalanları kınadığına ilişkin açıklaması
3.- Kocaeli Milletvekili İlyas Şeker’in, Kocaeli Milletvekili Haydar
Akar’ın İzmit Belediyesiyle ilgili olarak “Bir tane başkan yardımcısı sürgün
edilmedi.” ifadesine ilişkin açıklaması
4.- Antalya Milletvekili Atay Uslu’nun, 29 Mayıs İstanbul’un fethinin
566’ncı yıl dönümüne ilişkin açıklaması
5.- Kocaeli Milletvekili Haydar Akar’ın, başpolis ve kıdemli başpolis
memurlarının 26 Ekim 2018 tarihinde Emniyet Teşkilat Kanunu’na eklenerek
yürürlüğe giren madde gereğince komiser yardımcılığına geçişte kaynaklanan
mağduriyetin düzeltilmesi gerektiğine ilişkin açıklaması
6.- Mersin Milletvekili Baki Şimşek’in, engellilerin yaşadığı
problemlere ilişkin açıklaması
7.- Bursa Milletvekili Mustafa Esgin’in, Fransa’nın Evangelos Florakis
Deniz Üssü’nü kullanma hakkını elde ettiği haberlerinin asılsız olması
durumunda Fransa’yı bu iddiaları yalanlamaya, Güney Kıbrıs Rum Yönetimi’ni de
tehlikeli ittifaklardan uzak durmaya davet ettiklerine ilişkin açıklaması
8.- Gaziantep Milletvekili İmam Hüseyin Filiz’in, Fatih Sultan Mehmet’in
İstanbul’u fethettikten sonraki bedduasına ilişkin açıklaması
9.- Osmaniye Milletvekili İsmail Kaya’nın, 29 Mayıs İstanbul’un fethinin
566’ncı yıl dönümüne ilişkin açıklaması
10.- Kahramanmaraş Milletvekili İmran Kılıç’ın, 29 Mayıs İstanbul’un
fethinin 566’ncı yıl dönümüne ilişkin açıklaması
11.- İstanbul Milletvekili Tülay Kaynarca’nın, 29 Mayıs İstanbul’un
fethinin 566’ncı yıl dönümüne ilişkin açıklaması
12.- Adana Milletvekili Müzeyyen Şevkin’in, kamuda çalışan sözleşmeli
personel ile şehir hastaneleri, DHMİ ve KİT'lerde çalışan taşeron işçilerin
kadro beklediğine ilişkin açıklaması
13.- Balıkesir Milletvekili Mustafa Canbey’in, 29 Mayıs İstanbul’un
fethinin 566’ncı yıl dönümüne ilişkin açıklaması
14.- Yalova Milletvekili Özcan Özel’in, AKP Genel Başkanı Recep Tayyip
Erdoğan’ın işsizlikle ilgili açıklamalarına ilişkin açıklaması
15.- İzmir Milletvekili Ceyda Bölünmez Çankırı’nın, 29 Mayıs İstanbul’un
fethinin 566’ncı yıl dönümüne ilişkin açıklaması
16.- Trabzon Milletvekili Salih Cora’nın, 29 Mayıs İstanbul’un fethinin
566’ncı yıl dönümüne ilişkin açıklaması
17.- İzmir Milletvekili Tamer Osmanağaoğlu’nun, 29 Mayıs İstanbul’un
fethinin 566’ncı yıl dönümüne ilişkin açıklaması
18.- Antalya Milletvekili Hasan Subaşı’nın, 29 Mayıs İstanbul’un
fethinin 566’ncı yıl dönümünü kutladığına ve Antalya ilinin yol sorununa
ilişkin açıklaması
19.- İstanbul Milletvekili Hayrettin Nuhoğlu’nun, ülkenin dört bir
yanından peşi sıra gelen çocukların kaybolduğu, kaçırıldığı, inşaat
çukurlarında, göletlerde, su kanallarında boğulduğu veya dövülerek öldürüldüğü
haberlerine karşı Hükûmeti ve ilgili bakanları tedbir alma konusunda uyardığına
ilişkin açıklaması 
20.- Kocaeli Milletvekili Lütfü Türkkan’ın, Kuzey Irak'ta yürütülen
Pençe Operasyonu'nu yakından takip ettiklerine, terörle mücadeleye koşulsuz
destek verilmesinden yana olduklarına, 29 Mayıs İstanbul’un fethinin 566’ncı
yıl dönümü vesilesiyle Fatih’in fethettiği İstanbul’da her şeyin çok güzel
olmasını temenni ettiğine, Oda TV yazarı Sabahattin Önkibar’a yapılan saldırıyı
kınadığına ve saldırıya uğrayanın Nagehan Alçı, Latif Doğan, Cemil Barlas,
Nedim Şener’in olması durumunda saldırganların serbest bırakılıp
bırakılmayacağını öğrenmek istediğine ilişkin açıklaması 
21.- Sakarya Milletvekili Muhammed Levent Bülbül’ün, 29 Mayıs İstanbul’un
fethinin 566’ncı yıl dönümüne, Türkiye'nin her yönden çok farklı, çok katmanlı
risk ve tehditlerle burun buruna olması nedeniyle Rus S400 hava savunma
sisteminin alındığına, Fırat’ın doğusunda, İran’a uygulanan yaptırımlarda, İsrail’le
olan ilişkilerde, Doğu Akdeniz’deki enerji mücadelesinde, Ege’de yaşanan
uyuşmazlıklarda, FETÖ, PKK/PYD terör örgütleriyle mücadelede ABD’nin
Türkiye'nin karşısında olduğuna ve Türk milletinin kenetlenmesi gerektiğine
ilişkin açıklaması
22.- Mersin Milletvekili Fatma Kurtulan’ın, PKK'nin dört yıldır
alıkoyduğu polis memuru Vedat Kaya ve Sedat Yabalak, Uzman Çavuş Hüseyin Sarı,
Sedat Vardar, Ferdi Polat, Ümit Gıcır ve Mevlüt Kahveci, er Sedat Sorgun,
Süleyman Sungur, Müslüm Altuntaş ve Adil Kavaklı, Astsubay Semih Özbey’in ailelerinin
taleplerine, sınır dışı operasyonların Kürt sorununun önümüzde tutulmasına
neden olduğuna ve sorunun çözümünün demokrasiden, insan haklarından, barıştan
geçtiğini hatırlatmak istediğine ilişkin açıklaması
23.- Manisa Milletvekili Özgür Özel’in, 29 Mayıs İstanbul’un fethinin
566’ncı yıl dönümü vesilesiyle Fatih Sultan Mehmet’i ve 6 Ekim 1923’te
İstanbul’u düşman işgalinden kurtaran Gazi Mustafa Kemal Atatürk’ü rahmetle
andıklarına, 23 Haziranda her şeyin İstanbul için güzel olacağına, 29 Mayıs Çorum
olaylarının 39’uncu, Almanya'da Türk kökenli Genç ailesinin evinin Neonaziler
tarafından kundaklanmasının 26’ncı, 12 Mart darbesinin ardından Profesör Doktor
Sadun Aren’in, TÖS Genel Başkanı Fakir Baykurt’un, TİP Genel Başkanı Behice
Boran’ın tutuklanışının 48’inci ve Sayıştayın kuruluşunun 157’nci yıl dönümüne,
Ankara Barosunun Ankara’da gözaltında işkence olduğu iddialarına hassasiyetle
eğilinmesi gerektiğine, PKK'nın dört yıldır alıkoyduğu asker ve polis
ailelerinin taleplerine ilişkin açıklaması
24.- Denizli Milletvekili Cahit Özkan’ın, 29 Mayıs İstanbul’un fethinin
566’ncı yıl dönümüne, Fatih’in fetih ruhuna sahip çıkıldığına ve cumhuriyeti
kurarken saldırılara karşı nasıl yekvücut olunmuşsa yine yekvücut olduklarına,
İstanbul’da her şeyin daha güzel olacağına ilişkin açıklaması
25.- Aksaray Milletvekili Ayhan Erel’in, 29 Mayıs şair, yazar ve
akademisyen Dilâver Cebeci’yi ölümünün 11’inci yıl dönümünde rahmetle andığına
ilişkin açıklaması
26.- Adana Milletvekili Ayşe Sibel Ersoy’un, 29 Mayıs İstanbul’un
fethinin 566’ncı yıl dönümüne, çocukların son günlerde sıklıkla kirli ellerin
istismarına maruz kaldığına ve küçük bedenlerin ruhlarının lekelenmesine izin
verilmemesi gerektiğine ilişkin açıklaması
27.- Kocaeli Milletvekili Haydar Akar’ın, Kocaeli Milletvekili İlyas
Şeker’in yaptığı açıklamasındaki bazı ifadelerine ilişkin açıklaması
28.- Osmaniye Milletvekili Mücahit Durmuşoğlu’nun, 29 Mayıs İstanbul’un
fethinin 566’ncı yıl dönümüne ilişkin açıklaması
29.- Hatay Milletvekili Serkan Topal’ın, İstanbul’u bizlere armağan eden
Fatih Sultan Mehmet’e, İstanbul’u emperyalistlerden kurtaran Mustafa Kemallere
ve 16 milyon insanın gönlünü fetheden Ekrem İmamoğlu’na binlerce selam
gönderdiklerine ilişkin açıklaması
30.- Manisa Milletvekili Özgür Özel’in, Erzurum Milletvekili Muhammet
Naci Cinisli’nin ortaya koyduğu iddiaların ciddi iddialar olduğuna ama
bakanların siyasi sorumluluk taşımadığına ve bunun parlamenter demokrasiyle
bağdaşır tarafının bulunmadığına ilişkin açıklaması
31.- Kocaeli Milletvekili Lütfü Türkkan’ın, İstanbul Anadolu Adliyesinde
hâkimin giyim kuşam etik kurallarına aykırı olduğu gerekçesiyle kadın avukatın
kıyafetine müdahale etmesinin vahim olduğuna ilişkin açıklaması
32.- Manisa Milletvekili Özgür Özel’in, asıl sorunun İstanbul Anadolu
Adliyesinde avukatın kıyafet tercihi nedeniyle maruz kaldığı hukuksuz olayla
ilgili iktidar partisinin, ülkenin bugünkü atmosferine sebebiyet verenlerin öz
eleştiri çıkaramamasının olduğuna ilişkin açıklaması
33.- Ankara Milletvekili Filiz Kerestecioğlu Demir’in, önemli olanın bu
kadar kadın cinayetinin, bu kadar kadın yoksulluğunun, bu kadar taciz ve bu
kadar fütursuzluğun niye var olduğunun araştırılması olduğuna ilişkin
açıklaması
34.- Denizli Milletvekili Cahit Özkan’ın, demokratik hukuk devletini
hayata geçirmek için reformlar yaptıklarına ve yapmaya devam edeceklerine,
İstanbul Anadolu Adliyesinde yaşanan menfur olayı kabul etmelerinin mümkün
olmadığına ve takipçisi olacaklarına ilişkin açıklaması
35.- Kocaeli Milletvekili Lütfü Türkkan’ın, İstanbul Anadolu Adliyesinde
yaşanan olayda esas meselenin oluşturulan iklim olduğuna ilişkin açıklaması
36.- Denizli Milletvekili Cahit Özkan’ın, Kocaeli Milletvekili Lütfü
Türkkan’ın yaptığı açıklamasındaki bazı ifadelerine ilişkin açıklaması
37.- Diyarbakır Milletvekili Oya Eronat’ın, muhalefet milletvekilleri
tarafından İstanbul Anadolu Adliyesinde yaşanan olaya ilişkin “AK PARTİ’li
kadın vekiller neden tepki vermedi?” eleştirilerinin ayrımcı bir dil olduğuna
ve Iğdır Milletvekili Habip Eksik’in CHP grup önerisi üzerinde HDP Grubu adına
yaptığı konuşmasındaki bazı ifadelerine ilişkin açıklaması
38.- Antalya Milletvekili Abdurrahman Başkan’ın, Irak'ta yürütülen Pençe
Operasyonu'na ve 29 Mayıs İstanbul’un fethinin 566’ncı yıl dönümüne ilişkin
açıklaması
39.- Siirt Milletvekili Meral Danış Beştaş’ın, İstanbul Anadolu
Adliyesinde yaşanan olayla ilgili başta kadın vekiller olmak üzere bütün
milletvekillerinin ortak tutum belirlemesi gerektiğine ilişkin açıklaması
40.- Ankara Milletvekili Filiz Kerestecioğlu Demir’in, Betül Zeybek’in
21 Şubat 2019 Perşembe gününden beri haber alamadığı eşi Salim Zeybek’in
akıbetinin ne olduğunu öğrenmek istediğine ilişkin açıklaması
41.- Manisa Miletvekili Özgür Özel’in, Denizli Milletvekili Cahit
Özkan’ın sataşma nedeniyle yaptığı konuşmasındaki bazı ifadelerine ilişkin
açıklaması
42.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
43.- Yozgat Milletvekili Ali Keven’in, sözleşmeli öğretmenler ile
sözleşmeli sağlık personelinin taleplerine ve kamuda sözleşmeli çalışan
uygulamasına son verilmesi gerektiğine ilişkin açıklaması
44.- Malatya Milletvekili Mehmet Celal Fendoğlu’nun, 25 yaş üstü şehit
ve gazi çocuklarının şehit ve gazi yakını olduğunu gösteren tanıtım kartı
düzenlenmesi talebine ilişkin açıklaması
45.- Kahramanmaraş Milletvekili İmran Kılıç’ın, Kuzey Irak'ta yürütülen
Pençe Operasyonu'nda şehit düşen hemşehrisi Piyade Uzman Çavuş Mehmet Taşhan’a
Allah’tan rahmet dilediğine ilişkin açıklaması
46.- Kocaeli Milletvekili Lütfü Türkkan’ın, vefat eden MHP ve Ülkücü
Kuruluşlar Davası avukatı Selim Debre’ye Allah’tan rahmet dilediğine ilişkin
açıklaması

VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Erzurum Milletvekili Muhammet Naci Cinisli ve
arkadaşları tarafından, Kültür ve Turizm Bakanlığı ile Ogilvy şirketi
arasındaki ticari ilişkilerin araştırılması ve kamuoyuyla paylaşılması amacıyla
29/5/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 29 Mayıs 2019
Çarşamba günkü birleşiminde yapılmasına ilişkin önerisi 
2.- HDP Grubunun, Ankara Milletvekili Filiz Kerestecioğlu Demir ve
arkadaşları tarafından, Türkiye’de yargı alanındaki cinsiyetçi ve ayrımcı pratiklere
neden olan etmenlerin araştırılması amacıyla 29/5/2019 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 29 Mayıs 2019 Çarşamba günkü birleşiminde
yapılmasına ilişkin önerisi 
3.- CHP Grubunun, İstanbul Milletvekili Erdoğan Toprak ve arkadaşları
tarafından, kamu kaynaklarının reklamlar aracılığıyla medyaya aktarımının
araştırılması amacıyla 21/5/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 29 Mayıs 2019 Çarşamba günkü birleşiminde yapılmasına ilişkin
önerisi 

VII.- SATAŞMALARA İLİŞKİN KONUŞMALAR
1.- İstanbul Milletvekili Erdoğan Toprak’ın, Aydın Milletvekili Mustafa
Savaş’ın CHP grup önerisi üzerinde AK PARTİ Grubu adına yaptığı konuşması
sırasında Cumhuriyet Halk Partisine ve şahsına sataşması nedeniyle konuşması
2.- Denizli Milletvekili Cahit Özkan’ın, Kahramanmaraş Milletvekili Ali
Öztunç’un 68 sıra sayılı Kanun Teklifi’nin 5’inci maddesiyle ilgili önerge
üzerinde yaptığı konuşması sırasında Adalet ve Kalkınma Partisine sataşması
nedeniyle konuşması
3.- Manisa Milletvekili Özgür Özel’in, Denizli Milletvekili Cahit
Özkan’ın sataşma nedeniyle yaptığı konuşması sırasında Cumhuriyet Halk
Partisine sataşması nedeniyle konuşması
4.- Denizli Milletvekili Cahit Özkan’ın, Manisa Milletvekili Özgür
Özel’in sataşma nedeniyle yaptığı konuşması sırasında Adalet ve Kalkınma
Partisine sataşması nedeniyle konuşması

VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- İstanbul Milletvekili Nevzat Şatıroğlu ve Adalet ve Kalkınma Partisi
Grup Başkanvekili Tokat Milletvekili Özlem Zengin ile 61 Milletvekilinin Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi (2/1908) ile Plan ve Bütçe Komisyonu Raporu (S. Sayısı: 68) 
2.- İstanbul Milletvekili Şirin Ünal ve Adalet ve Kalkınma Partisi Grup
Başkanvekili Tokat Milletvekili Özlem Zengin ile 49 Milletvekilinin Askeralma
Kanunu Teklifi (2/1940) ve Milli Savunma Komisyonu Raporu (S. Sayısı: 69) 

29 Mayıs 2019 Çarşamba
BİRİNCİ OTURUM
Açılma Saati: 14.00
BAŞKAN: Başkan Vekili Celal ADAN
KÂTİP ÜYELER: Bayram ÖZÇELİK (Burdur), Nurhayat ALTACA
KAYIŞOĞLU (Bursa)
----- 0 -----
BAŞKAN
– Türkiye Büyük Millet Meclisinin 85’inci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Turistik Doğu Ekspresi hakkında söz isteyen Erzincan Milletvekili
Süleyman Karaman’a aittir.
Buyurun
Sayın Karaman. (AK PARTİ sıralarından alkışlar) 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Erzincan Milletvekili Süleyman Karaman’ın, 29 Mayıs 2019 tarihi
itibarıyla ilk seferine başlayacak olan Turistik Doğu Ekspresi’ne ilişkin
gündem dışı konuşması
SÜLEYMAN
KARAMAN (Erzincan) – Sayın Başkanım, değerli milletvekilleri; Ulaştırma ve
Altyapı Bakanlığı ile Kültür ve Turizm Bakanlığımızın örnek iş birliği
neticesinde hayata geçen yeni bir demir yolu hizmeti hakkında, bugün ilk
seferine başlayacak Turistik Doğu Ekspresi’yle ilgili gündem dışı söz almış
bulunuyorum. Bu vesileyle yüce heyetinizi saygıyla selamlıyorum.
Bugün,
sadece bizim tarihimizde değil, dünya tarihinde de çağ açıp çağ kapatan büyük
bir olayın, büyük bir fethin yıl dönümü. 29 Mayıs 1453’te İstanbul’un kapıları
Fatih Sultan Mehmet ve onun kutlu ordusu tarafından milletimize açıldı. Bu
vesileyle, milletimizin fetih yıl dönümünü tebrik ederken, başta Fatih Sultan
Mehmet ve Akşemsettin olmak üzere büyüklerimizi, şehitlerimizi, fetihte bulunan
ordumuzun bütün askerlerini rahmetle, minnetle anıyorum, ruhları şad olsun.
Sayın
Başkan, değerli milletvekilleri; Turistik Doğu Ekspresi konusuna geçmeden önce,
konuşmamın başında “Demir yolları refah ve ümran tevlit eder.” diyen, “Demir
yolu, uygarlık yoludur.” felsefesiyle büyük ulaşım ve modernleşme projesini
başlatan, demir yolu yapımını en önemli millî mesele olarak gören Gazi Mustafa
Kemal Atatürk’ü şükranla anıyorum. Atatürk döneminden sonra aynı şevk ve aynı
heyecan, aynı demir yolu politikası AK PARTİ hükûmetleriyle yeniden hayata
geçmiş, Gazi’nin mirasına hükûmetlerimiz sahip çıkmıştır. 
Talimatlarıyla
demir yollarını devlet politikası yaptığımız, Türkiye’yi yüksek hızlı trene
sahip ülkeler ligine çıkardığımız, yerli ve millî bir demir yolu endüstrisi
oluşturduğumuz, üretim merkezlerinin demir yollarına bağlanmasından yerli ray
üretimine, kent içi ulaşımda raylı sistemlerden modern ipek demir yoluna ve
Marmaray’a dev projeleri himayesinde gerçekleştirdiğimiz Cumhurbaşkanımız Sayın
Recep Tayyip Erdoğan’a şükranlarımı arz ediyorum. Bütün bunlar Sayın
Cumhurbaşkanımızın talimatıyla, Türkiye Büyük Millet Meclisinin desteği ve
Sayın Ulaştırma eski Bakanımız, son Başbakanımız ve Meclis eski Başkanımız
Binali Yıldırım’ın ekip başı olarak çalışmasıyla ve Ulaştırma Bakanlarımızın
katkılarıyla gerçekleşti. 
Her
biri göz kamaştıran projeleri gerçekleştiren, cumhuriyet tarihinde her modda
olduğu gibi demir yolu alanında da destanlar yazan Sayın Binali Yıldırım’a
şükranlarımı arz ediyorum. Bu birikim, bu tecrübe inşallah, 23 Hazirandan sonra
İstanbul'un hizmetinde de olacak. İstanbul Binali Yıldırım'la başta raylı
sistemler ve ulaşım projeleri olmak üzere yeni bir altın çağ yaşayacak.
Sayın
Başkan, değerli milletvekilleri; Doğu Ekspresi hattı dünyanın en güzel 4 tren
rotasından biridir. Bilhassa gençlerin bu hatta geçirdikleri eğlenceli yolculuk
deneyimlerinde yakaladıkları ve paylaştıkları güzel enstantaneler de bunu
doğrulamıştır. Nitekim son zamanlarda Doğu Ekspresi sıra dışı bir tatil
seçeneği hâline gelmiş ve artan taleple birlikte Turizm Bakanımızın Erzincan
ziyaretinde Erzincan-Kemah-İliç-Kemaliye hattında trenden gördüğü güzellikle
Kültür ve Turizm Bakanlığımız ile Ulaştırma ve Altyapı Bakanlığımızı harekete
geçirmiştir. Yalnızca yataklı vagonların bulunduğu yüksek konforlu özel bir
turizm treni olarak Turistik Doğu Ekspresi'nin Ankara-Kars, Kars-Ankara
arasında işletilmesine karar verilmiştir. Bu vesileyle bakanlarımıza ve Demiryolcularımıza
teşekkür ediyorum. Ankara'dan pazartesi, çarşamba, cuma günleri, Kars'tan ise
çarşamba, cuma, pazar günleri olmak üzere günaşırı işleyecek olan Turistik Doğu
Ekspresi’nin Ankara'dan hareket saati bugün 19.55'tir. Ankara-Kars parkurunun
tarife süresi yaklaşık 32 saat olarak belirlenmiş, trenin Kars'tan hareket
saati ise 23.55 olarak planlanmıştır. Turistik Doğu Ekspresi’nin özelliği
Kars'a gidişte sırasıyla İliç, Erzincan ve Erzurum istasyonlarında, Ankara'ya
dönüşte ise Divriği ve Sivas istasyonlarında uzun süreli duraklamalar
gerçekleştirecek olmasıdır. Bu duraklamalarda yolcular tarihî ve turistik
yerleri de ziyaret edebileceklerdir. Erzincan'daki uğrak noktaları ise sosyal
medyada 13 milyon defa tıklanmış eşsiz İliç manzarasını yerinde gören yolcular,
altın şehir İliç'te altın madeninin durumunu ve nasıl çıkarıldığını da
görebileceklerdir. Erzincan'ın cennet bahçesi Kemaliye'ye namıdiğer Eğin'e
geçecek yolcular burada dünyanın ikinci, Avrasya'nın ise en büyük kanyonu olan
Karanlık Kanyonu gezeceklerdir. Tarihî taş yol ve taş ev ziyaretlerinin
ardından bir sonraki durak Erzincan olacak.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili.
SÜLEYMAN
KARAMAN (Devamla) - Bu kez de bakırın ve bakır işlemeciliğinin başkenti
Erzincan'daki Çağlayan Şelalesi, Terzi Baba Türbesi, Ergan Dağı, Ekşisu mesire
alanı, Erzincan Müzesi ve diğer tarihî yerleri gezebilecek ve yolculuk,
Kurtuluş Savaşı'nda Doğu Cephesi’nde önemli yeri olan Erzurum ve Kars'ın tarihî
ve doğal güzellikleriyle devam edecektir. 
Sayın
Başkan, değerli milletvekilleri; bu tren, Turistik Doğu Ekspresi treni
ülkemizin turizm potansiyelinin değerlendirilmesi için atılmış önemli bir
adımdır. Bu tren bir ihtiyacı karşılayacak ve destinasyonlar daha da
artacaktır. 
Kültür
ve Turizm Bakanımız Sayın Mehmet Nuri Ersoy ile Ulaştırma ve Altyapı Bakanımız
Sayın Mehmet Cahit Turhan'a, ayrıca benim de bir süre mensubu bulunduğum
Demiryolları yöneticilerine, makinistinden dispeçerine, hareket memurundan
sürveyanına, tüm çalışanlarına teşekkür ediyor, saygılar sunuyorum. (AK PARTİ
sıralarından alkışlar) 
BAŞKAN
– Gündem dışı ikinci söz, Tekirdağ’ın sorunları hakkında söz isteyen Tekirdağ
Milletvekili İlhami Özcan Aygun’a aittir.
Buyurun
Sayın Aygun. (CHP sıralarından alkışlar) 
2.- Tekirdağ Milletvekili İlhami Özcan Aygun’un, Tekirdağ ilinin
sorunlarına ilişkin gündem dışı konuşması
İLHAMİ
ÖZCAN AYGUN (Tekirdağ) – Teşekkür ederim Başkanım. 
Sayın
Başkan, değerli milletvekilleri; bugün Tekirdağ’ın sorunlarını gündeme getirmek
üzere söz almış bulunmaktayım. Yüce heyetinizi saygı ve sevgiyle selamlıyorum. 
Tekirdağ’ın
sorunları ağır, iktidarın yaklaşımı ve yatırımları hafiftir. Trakya’nın kalbi
konumundaki Tekirdağ, üzgünüm ki verdiğinin yarısı kadar geriye almamaktadır. 
Tekirdağ,
verimli toprakları, tarımsal katkısı, ülke ve bölge sanayisine sağladığı ham
madde, 12 organize sanayi bölgesi ve bir Avrupa Serbest Bölgesi’yle birlikte
1.160 fabrikanın yer aldığı bir kenttir. 
Değerli
milletvekilleri, ilimiz daima vergi ödemesinde ilk 10’a girmiştir ama merkezî
yatırımlara geldiğimiz zaman, almaya geldiğinde ise son sıralarda yer
almaktadır. 
Bakınız,
merkezî yönetimde 2014’te tüm iller arasında 32’nci sırada olan Tekirdağ, 2018
yılında 41’inci sıraya düşmüştür. Eğitim ve okul yatırımlarında ise 47’nci
sıradayız. Tekirdağ, bunu hak etmiyor. 
Bakın,
2018 yılında 6,4 milyar lira vergi vermişiz, tahsilat oranımız ise yüzde 86
olup Tekirdağlılar vergisini kaçırmamaktadır. En çok vergi tahsilatı yapılan
6’ncı kentiz; bundan gurur duyuyoruz ama iktidarın bu durumu dikkate alarak
Tekirdağ’ı ödüllendirmesi gerekirken bırakın ödüllendirmeyi cezalandırmaya
devam etmektedir. Basit bir örnek: Tekirdağ-Hayrabolu arasındaki 45
kilometrelik yolun 2016 yılından beri hâlâ bitirilmemesi, bu iktidarın Tekirdağ’a
vermiş olduğu önemi göstermektedir.
Yine
bakınız, İstanbul’daki fabrikaların üretim üssü Tekirdağ’ımızda, yaklaşık
olarak 160 tane fabrika Tekirdağ’da bulunmasına rağmen bunların yüzde 65’inin
merkezleri İstanbul’da olduğu için, vergilerini İstanbul’a yatırdıklarından
dolayı, İstanbul Büyükşehir Belediyesinin bütçesine yıllık yüzde 6 oranında
katkı sağlamaktadır. Biz de istiyoruz ki, yeter ki bu fabrikaların merkezleri
İstanbul’da olsun ama stopajlarını Tekirdağ’a yatırdıkları zaman hizmet veren
Tekirdağlı belediyelerimize de katkı sağlamış olacaktır diye düşünüyorum.
Tekirdağ’ımız
devamlı göç alan, nüfusu artan bir şehir olup İstanbul ve Avrupa arasında
köprüdür. Tekirdağ, ülkemizin yatırım konusunda yükselen değeri olmak
zorundadır. Bu sebepten dolayı Tekirdağ’a hak ettiği yatırımları vermek
zorundayız.
Değerli
milletvekilleri, Türkiye’nin en verimli topraklarına sahip Tekirdağ’da
tarlaları ya imara açıyoruz ya rant kapısı olarak görüyoruz ya da cezaevi
yapıyoruz. 
Bakınız,
Tekirdağ, Türkiye’nin 3’üncü en büyük cezaevinin olduğu il hâline getirildi.
Yani bir de Sayın Bakan diyor ki: “Herkesin kendini özgürce ifade ettiği bir
ülkede yaşasaydık…” Evet, bu, Sayın Soylu’nun sözüydü. Bugün cezaevlerinde
260.144 kişi bulunmazdı diyoruz. Cezaevlerine bu kadar yatırım yapacağımıza,
kaynak ayıracağımıza 45 kilometrelik yolu yapsaydık daha iyi olurdu diye
düşünüyorum.
Yine
bakınız, Muratlı yolu, Saray yolu, gerekli yatırımları alamadığı için,
ışıklandırma sıkıntısı devam ettiğinden dolayı her gün can almaya devam etmektedir.

Yine
Tekirdağ, turizm cenneti olması gerekirken, altyapı sorunları ve gerekli
yatırımlar yapılmadığı için hak ettiği payı alamamaktadır. 
Yine,
Şarköy’ümüzde 7 tane mavi bayraklı plaj olmasına rağmen, Şarköy-Karıştıran
arasındaki duble yol projesi tamamlanmış olmasına rağmen bir tane kazık
çakılmaması AKP iktidarının ayıbıdır sevgili milletvekillerim. 
Evet,
değerli milletvekilleri, yine 2014-2015 yıllarında dönemin Cumhurbaşkanı ve
Başbakanın Tekirdağ’daki seçim çalışmalarında halkımıza vermiş olduğu 20 bin
kişilik stadyum sözü hâlâ daha başlatılmadı ama Ergene Velimeşespor’umuz ve
Çorlu Belediyespor Kulübümüz hem basketbolda hem de futbolda 2. Lig’e çıkarak,
her türlü imkânsızlığa karşı dur diyerek iktidardan hizmet bekliyor. En kısa
zamanda ilimize stadyum ve spor tesisi yapılmasını bekliyoruz. 
Değerli
milletvekilleri, ilimiz göç almada Türkiye’de 4’üncü sırada olup Türkiye’nin
2’nci büyük nüfus artışına sahip olan ildir. En çok göç alan kentlerden olan
Tekirdağ’daki en büyük ihtiyacımız da derslik ihtiyacı. Bakınız, 5 bin öğrenci
her yıl okullara gitmekte ama ilimizde, Tekirdağ’daki öğretmen başına düşen
öğrenci sayısı maalesef ortaokulda 16, lisede ise 18’dir. Bu da kentteki göç
durumunu en iyi şekilde özetlemektedir.
Kentimizde
diğer bir sorun olan uyuşturucu sorunu maalesef gün geçtikçe artmakta olup
Avrupa’dan yasa dışı gelen uyuşturucu trafiğinin merkezinin Tekirdağ olmasından
dolayı her gün ailelerden uyuşturucuya çözüm bulmamız vesilesiyle talepler
gelmektedir. Yetkilileri uyuşturucuyla mücadeleyle ilgili çalışmalara davet
ediyorum. Yine, tiner ve bali satışına bazı kriterler getirmemiz gerektiğini
değerli milletvekillerinden talep ediyorum.
Tekirdağ
sağlık yatırımları konusunda da sınıfta kalmıştır. Şarköy, Süleymanpaşa,
Malkara, Saray, Hayrabolu başta olmak üzere, tüm ilçelerimizde hem yatak hem de
hekim eksikliğimiz bulunmaktadır. Tekirdağlılarımız tedavi için Edirne ve
İstanbul’a doğru kendilerine çözüm aramaktadırlar. 
(Mikrofon
otomatik cihaz tarafından kapatıldı) 
İLHAMİ
ÖZCAN AYGUN (Devamla) – Sayın Başkan, toparlıyorum. 
BAŞKAN
– Toparlayın. 
İLHAMİ
ÖZCAN AYGUN (Devamla) – Değerli milletvekilleri, bir de termik santral
sorunumuz var. Ancak, santral yapılmasına mahkeme kararlarıyla dur denilmesine
rağmen, iktidarın fırsat kolladığını görmekteyiz.
Ergene
Nehri’mizdeki aşırı kirlilik sebebiyle Türkiye’nin en çok kanser görülen 4’üncü
kenti olan Tekirdağ ciddi sağlık sorunları yaşanmasına rağmen, bölge halkı
sanayileşmenin tüm yükünü taşırken, bir de termik santralin yarattığı çevre
sıkıntılarıyla karşılaşmak zorunda olmamalıdır diye düşünüyorum.
Yine
başka bir bilgi vereyim: Süleymanpaşa ve Marmaraereğlisi arasına Katar
ortaklığıyla petrokimya tesisi yapılmak isteniyor. Bu kadar sağlık sorununun
olduğu bir bölgeye petrokimya tesisi ve termik santral yapılması sizlerce ne
kadar doğrudur diye soruyorum? 
Tekirdağ’ın
öylesine ağır sorunları var ki bunları beş dakikaya sığdırmamızın maalesef
mümkün olmadığını belirtmek istiyorum ancak, ana hatlarıyla bunları sizinle
paylaşmak istedim. Tekirdağ hak ettiği yatırımları almalı ve Türkiye’nin
sürdürülebilir kalkınmaya örnek kenti olmalıdır.
Bu
düşüncelerle sizlerle sözlerimi paylaşıyor, hepinizi en derin saygılarımla
selamlıyorum. 
Teşekkür
ederim. (CHP ve İYİ PARTİ sıralarından alkışlar)
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın, 29 Mayıs
İstanbul’un fethinin 566’ncı yıl dönümünü kutladığına ilişkin konuşması 
BAŞKAN
– Değerli milletvekilleri, bugün 29 Mayıs. Meclis Başkanlık Divanı olarak şanlı
mazimizin yadigârı, Türk milletinin kalbi, güzel ve asil İstanbul’umuzun
566’ncı fetih yıl dönümü kutlu olsun. (AK PARTİ sıralarından alkışlar) 
Peygamberimizce
müjdelenen Fatih Sultan Mehmet ve askerlerinin emanetine son nefesimize kadar
sahip çıkacağız. 
III.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- Hatay Milletvekili Hüseyin Yayman’ın, Türk turizminin sorunları ve
çözüm önerilerine ilişkin gündem dışı konuşması
BAŞKAN
– Değerli milletvekilleri, gündem dışı üçüncü söz, Türkiye'de turizm sorunları
ve çözüm önerileri hakkında söz isteyen Hatay Milletvekili Sayın Hüseyin
Yayman’a aittir. 
Buyurun
Sayın Yayman. (AK PARTİ sıralarından alkışlar) 
HÜSEYİN
YAYMAN (Hatay) – Sayın Başkan, değerli milletvekilleri; hepinizi saygıyla,
sevgiyle selamlıyorum. Ben de sözlerime başlamadan önce İstanbul’un fethinin
566’ncı yıl dönümünü anıyorum. O kutlu komutanı ve İstanbul’u bizlere vatan
eden o kahraman askerleri rahmetle, şükranla yâd ediyorum. 
Değerli
Başkan, çok değerli milletvekilleri; gerçekten, Türkiye dünyanın en önemli
turizm ülkelerinden bir tanesidir. Tabiri caizse, Türkiye dünyanın açık hava
müzesidir. Dünyanın en çok turist gelen 6’ncı ülkesi, gelir bakımından da
12’nci ülkesi konumundadır. Bu rakamları afaki rakamlar olarak değerlendirsek
dahi, geçmişle mukayese ettiğimizde Türkiye'nin katettiği mesafeyi daha iyi
anlamamız mümkündür. Rahmetli Cumhurbaşkanı Turgut Özal’ın 1991 yılında yaptığı
bir konuşmada Türkiye'nin turizminden bahsederken, Türkiye'deki turistik belgeli
yatak sayısının Yunanistan’ın Rodos Adası’nın dahi gerisinde olduğunu söylediği
günlerden, bugün Türkiye'ye 2018 senesi içerisinde tam 46 milyon turistin
geldiği günlere gelinmiştir. Bu, yeter bir rakam değildir. Gerçekten,
Türkiye'nin çok büyük bir turizm potansiyeli vardır. Türkiye, dünyanın açık
hava müzesidir, medeniyetlerin beşiğidir. Türkiye turizmini sadece
deniz-kum-güneş parantezine almak doğru değildir; bu anlamda yayla turizmi,
kültür turizmi, tarih turizmi, inanç turizmi, gastronomi turizmi, golf turizmi
gibi turizm ürününü çeşitlendirmemiz en önemli hedeflerimizden bir tanesidir. 
Yine
bu bağlamda, bir taraftan ürünü çeşitlendirirken diğer taraftan pazarı
çeşitlendirmek Bakanlığımızın ve Hükûmetimizin en önemli hedeflerinden bir
tanesidir. Türkiye’ye gelen 46 milyon turist sayısı içerisinde en çok turist
gönderen ülkeler Rusya, Almanya, İngiltere ve Avrupa ülkeleridir. Bizim bu
pazarı daha çeşitlendirip özellikle Amerika kıtası ve Avrupa’dan daha fazla
turistin -ve özellikle de Orta Doğu’dan- Türkiye’ye gelmesini sağlamak en
önemli hedeflerimizden bir tanesidir. 
Turizm
bacasız sanayidir ve bizim, turizmi sadece bir ekonomik getiri kaynağı olarak
görmemiz mümkün değildir. Biz turizmi Türkiye’nin marka değerine, kültürel
imajına, tanıtım stratejisine ve Türkiye’nin sürdürülebilir bir ekonomik
anlayışına sahip olması bakımından çok çok önemli buluyoruz. Biz, Hükûmet
olarak, parti olarak, turizmi siyasetin üstünde bir etkinlik olarak görüyoruz.
Türkiye hem bir Avrupa ülkesidir hem bir Asya ülkesidir hem bir Balkan
ülkesidir hem bir İslam ülkesidir ve bir anlamda 3 bin kilometrelik bir hat
çizildiğinde dünyanın en önemli jeostratejik konumuna sahip ülkelerinden bir
tanesidir. Bu bağlamda biz turizmi, sadece -dediğim gibi- bir gelir kapısı
olmanın ötesinde Türkiye’nin tanıtım stratejisinin, Türkiye’nin “soft
power”ının en önemli unsurlarından bir tanesi olarak görmekteyiz ve bu anlamda
turizm gayrisafi millî hasıla içerisinde yüzde 12’lik bir paya sahiptir. Yine
istihdam bakımından da Türkiye yüzde 12 istihdamını turizmden sağlamaktadır. 
Turizmi
çevrelendiği kültürel değerlerden ayrı düşünmek mümkün değildir. Yurt dışına
ihraç ettiğimiz bir sanayi ürünü çoğu zaman tüketicisine Türkiye hakkında fazla
bir şey anlatmaz fakat turizm böyle değildir. Antalya’ya gelen, Hatay’a gelen,
Muğla’ya gelen, Bodrum’a gelen bir turist, aynı zamanda Türkiye'nin
misafirperverliğini, Türkiye'nin hoşgörü memleketi olduğunu ve Türkiye'nin
kültürel değerlerini daha iyi görecektir.
Turizm
ürünümüz insanımız, tabiatımız, kültürümüz, kısaca sahip olduğumuz değerlerin
tümüdür ve bunun içindir ki biz turizmi, turizmin temelini tesis ve işletme
odaklı bir anlayışla değil, çevre odaklı, sürdürülebilir bir turizm anlayışı
olarak görmekteyiz. Ve bu anlamda, kültürel mirasımızın korunması, turizmimizin
geliştirilmesi kadar çok çok önemlidir. Ve bu bağlamda, kullanma ve koruma
dengesini sağlamak en önemli hedeflerimizden bir tanesidir.
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Hatip.
HÜSEYİN
YAYMAN (Devamla) – Teşekkür ederim Başkanım.
Çok
değerli milletvekilleri, sözlerime son verirken birkaç hususun altını daha
çizmek isterim. 
Bilindiği
üzere, ben, medeniyetler şehri Hatay Milletvekiliyim. Hatay, Türkiye'nin en
önemli kentlerinden, şehirlerinden bir tanesidir, hoşgörü şehridir, tarih
şehridir, kültür şehridir, medeniyet şehridir, lezzet şehridir ve gerçekten
Türkiye'nin açık hava müzesi şehridir. Bu anlamda, ben, Türkiye Büyük Millet
Meclisinin değerli milletvekillerini Hatay’a davet etmek isterim.
Hatay,
Habib-i Neccar’ın şehridir. Yasin suresinde bahsedilen ve çok çok önemli
kişilerden bir tanesidir. Kendisi bir pagan olmasına rağmen Hristiyanlık dinini
benimsemiş ve gerçekten insanları doğruluğa, adalete teşvik etmiştir ve
Kur’an-ı Kerim’de Yasin suresinde uzun süre bahsedilmektedir. Ve yine,
Anadolu’daki ilk cami Habib-i Neccar Camisi Hatay’dadır. Ve Saint Pierre
Kilisesi yine Hatay’ımızdadır. Hazreti Musa Ağacı ve yine, Hazreti Nuh ile
Hazreti Musa’nın buluştukları Ab-ı Hayat Pınarı’nın olduğu şehir Hatay’dadır. 
Ben
hepinizi Hatay’a davet ediyorum. Hatay gerçekten Suriye meselesinde çok önemli
acılar yaşayan bir şehirdir. Bu anlamda, turizm bizim için çok çok önemlidir. 
Hepinizi
saygıyla, sevgiyle selamlıyorum efendim. (AK PARTİ sıralarından alkışlar) 
BAŞKAN
– Sayın milletvekilleri, şimdi sisteme giren ilk 15 milletvekiline yerlerinden
birer dakika süreyle söz vereceğim, bu sözlerin ardından sayın grup başkan
vekillerinin söz taleplerini karşılayacağım.
Sayın
Taşkın…
V.- AÇIKLAMALAR
1.- Mersin Milletvekili Ali Cumhur Taşkın’ın, 29 Mayıs İstanbul’un
fethinin 566’ncı yıl dönümüne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Bugün
29 Mayıs, İstanbul’un fethinin 566’ncı yıl dönümü. Bir çağın kapanıp yeni bir
çağın açıldığı, köklü medeniyetimizin insanlık tarihine damgasını vurduğu,
İstanbul’un fethinin 566’ncı yıl dönümünü kutluyorum. 
İstanbul’un
fethi siyasal, sosyal ve kültürel sonuçlarıyla dünya tarihinin akışını
değiştiren en büyük zaferlerimizden birisidir. Fetihle sadece bir şehir değil,
gönüller de fethedilmiştir. Konstantinapol İstanbul olmuş, Fatih Sultan
Mehmet’in hoşgörü ve adalete dayanan yönetim anlayışıyla farklı inanç ve
kültürlerin bir arada rahatça yaşadığı bir şehir hâline gelmiştir. 
İstanbul’un
fethinin 566’ncı yıl dönümü vesilesiyle bu eşsiz güzellikteki dünya şehrini
bizlere miras bırakan Fatih Sultan Mehmet ile aziz şehitlerimizi rahmet, hürmet
ve minnetle yâd ediyor, Genel Kurulu saygıyla selamlıyorum.
BAŞKAN
– Sayın Yeşil…
2.- Ankara Milletvekili Nihat Yeşil’in, Dünya Basın Özgürlüğü
Endeksi’nde ülkemizin 157’nci sıraya gerilediğine, Yeniçağ gazetesi yazarı
Yavuz Selim Demirağ ve Oda TV yazarı Sabahattin Önkibar’a saldıranların serbest
bırakıldığına, gazetecilere yapılan saldırıları ve bu saldırılara sessiz
kalanları kınadığına ilişkin açıklaması
NİHAT
YEŞİL (Ankara) – Teşekkür ederim Sayın Başkanım.
Üç
hafta önce Yeniçağ gazetesi yazarı Yavuz Selim Demirağ organize bir saldırının
hedefi oldu ve ağır yaralandı, kaburgaları kırıldı. Saldırıyı gerçekleştirenler
serbest bırakıldı. Birkaç gün önce Oda TV yazarı Sabahattin Önkibar evine
giderken saldırıya uğradı ve on gün iş göremez raporu aldı. Saldırıyı
gerçekleştirenler yine serbest bırakıldı. 
Ülkemiz,
Dünya Basın Özgürlüğü Endeksi’nde AKP iktidara geldiğinde 99’uncu sıradaydı, şu
an ne yazık ki 157’nci sıraya geriledi. 20 Mayıs 2019 itibarıyla toplam 180
gazeteci cezaevinde. 
Basın
özgürlüğünün, ifade hürriyetinin, haber alma hakkının zedelendiği, hukukun
üstünlüğünün çiğnendiği bir ortamda parti grubumuz tarafından dün Meclis
Başkanlığına sunulan gazetecilere yönelik artan saldırıların araştırılması
önergesi ne yazık ki AKP oylarıyla reddedildi. 
Son
beş ay içerisinde 8 gazeteci saldırıya uğramış ve failleri serbest
bırakılmıştır. Bu tutumunuz nedeniyle bu saldırıları meşrulaştırıcı bir konuma
düşüyorsunuz. 
Gazetecilere
yapılan saldırıları ve bu saldırılara sessiz kalan herkesi kınıyorum.
Genel
Kurula saygılarımı sunuyorum.
Sağ
olun.
BAŞKAN
– Sayın Şeker…
3.- Kocaeli Milletvekili İlyas Şeker’in, Kocaeli Milletvekili Haydar
Akar’ın İzmit Belediyesiyle ilgili olarak “Bir tane başkan yardımcısı sürgün
edilmedi.” ifadesine ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan.
Dün,
İzmit Belediye Başkanının personele mobbing uyguladığını ve sürgün yaptığını
milletvekili arkadaşım Emine Zeybek dile getirmişti. Milletvekili Haydar Akar
Bey de “Bir tane başkan yardımcısı sürgün edilmedi. Emine Hanım bunu
ispatlasın, ben her şeyi söylemeye hazırım.” ifadesini kullanmıştı. Evet, şimdi
resmî yazıyı okuyorum.
27/5/2019
“İzmit Belediye Başkanlığı İnsan Kaynakları Eğitim
Müdürlüğü
Güray
Oruç-Belediye Başkan Yardımcısı
İlgi:
Başkanlık makamının 27/5/2019 tarihli ve 1199 sayılı onayı
Belediyemizde
657 sayılı Devlet Memurları Kanunu’na tabi 1. derece belediye başkan yardımcısı
kadrosunda iken görülen lüzum üzerine Akmeşe hizmet biriminde
görevlendirilmeniz ilgili olurla uygun görülmüştür. Bilgi ve gereğini arz
ederim.
 Sevtap
Cengiz
 İnsan
Kaynakları Eğitim Müdür Vekili”
Evet,
Sayın Başkanım, bu bahsedilen yer İzmit merkeze 40 kilometre uzakta, daha
önceden beldeydi. Büyükşehir olması nedeniyle mahalleye dönüşen, tamamıyla…
(Mikrofon
otomatik cihaz tarafından kapatıldı)
BAŞKAN
– Sayın Uslu…
4.- Antalya Milletvekili Atay Uslu’nun, 29 Mayıs İstanbul’un fethinin
566’ncı yıl dönümüne ilişkin açıklaması
ATAY
USLU (Antalya) – Bugün 29 Mayıs, İstanbul’un fethinin yıl dönümü. Fatih Sultan
Mehmet ve askerlerini minnetle yâd ediyoruz. Şehirlerin sultanı, sevenlerin
şehri, sultanların şehri İstanbul’un fethi dünya tarihi açısından büyük bir
öneme sahiptir. İstanbul, Fatih Sultan Mehmet’le beraber pek çok inanç ve
kültürün bir arada yaşadığı bir cihan başkenti hâline gelmiştir. Hem bilim,
kültür ve sanatta hem ticaret, siyaset ve diplomaside dünyaya yön vermiştir.
İstanbul, zenginliğiyle bugün Türkiye'nin özü ve özetidir. İstanbul’a hizmet
etmek şereftir, onurdur. Yirmi beş yıldır İstanbul’a hizmet eden bir hareketin
mensupları olarak bu şerefi devam ettirmek istiyoruz ve yıldırım hızıyla
çalışıyoruz. Sayın Binali Yıldırım İstanbul’a, İstanbul Binali Yıldırım’a çok
yakışıyor. 
BAŞKAN
– Sayın Akar…
5.- Kocaeli Milletvekili Haydar Akar’ın, başpolis ve kıdemli başpolis
memurlarının 26 Ekim 2018 tarihinde Emniyet Teşkilat Kanunu’na eklenerek
yürürlüğe giren madde gereğince komiser yardımcılığına geçişte kaynaklanan
mağduriyetin düzeltilmesi gerektiğine ilişkin açıklaması
HAYDAR
AKAR (Kocaeli) – Sayın Başkan, bu arada cevap hakkımı kullanmak istiyorum daha
sonra ama bu konu farklı bir konu. 
26/10/2018
günü Mecliste torba kanunla kıdemli başpolisler ile başpolisler arasından
kanunun yürürlüğe girdiği tarihte 45 yaşından gün almamış, fakülte mezunu
olanlardan, performansı iyi ya da çok iyi olanlardan, idari yönden son iki
yılda kısa süreli ceza ile meslek hayatı boyunca uzun süreli durdurma cezası
almamış olanlardan komiser yardımcısı yapılabileceğini kanunlaştırmıştık hep
birlikte burada. Ancak Emniyet Genel Müdürlüğü tarafından yapılan tüm
sınavlarda yaş hesabı yılın ilk gününe göre yapılmasına rağmen başpolisler için
yasanın çıktığı tarih baz alınmış ve bu nedenle de 600 başpolis mağdur
edilmiştir. Aslında 5 bin başpolis ve kıdemli başpolis bulunuyor fakat bu çıkan
kanunla sadece 1.200’ü sınav hakkını kullanabilmiş, 3.800 başpolis arkadaşımız
mağdur edilmiştir. Bu mağduriyetin hep birlikte düzeltilmesi gerektiğine
inanıyorum, gereğini de yapacağını düşünüyorum Meclisin. 
Teşekkür
ederim. 
BAŞKAN
– Sayın Şimşek…
6.- Mersin Milletvekili Baki Şimşek’in, engellilerin yaşadığı
problemlere ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Sayın
Başkan, engelli olmak hiçbirimizin kaderi ya da tercihi değildir. Ne yazık ki
Türkiye’de engelli olmak çok zor ve birçok problemle karşı karşıya kalınmasına
sebebiyet veriyor. Engellilerimiz eğitimden istihdama, sağlıktan sosyal hayata
birçok alanda sıkıntı yaşıyorlar. 
Üzülerek
ifade ediyorum ki kentleşme, engelli bireylere göre yapılmıyor. Metrobüse binen
veya bir binanın üst katlarına ders görmek için çıkan engelli vatandaşlarımız
saatlerini harcıyor. Diğer yandan, engelli vatandaşlarımızın maaşları, engelli
aylıkları ve 18 yaş engelli aylıklarında hane başına düşen gelire göre maaş
veriliyor. Aynı evde yaşayan herkesin gelirine bakılarak kişi başı gelir 609
liranın üstündeyse maaş bağlanmıyor.
Engelli
maaşı, engelli birey başına verilmelidir. Evdeki, hanedeki gelir engellileri
ilgilendirmemelidir. Ayrıca, zihinsel engelli bireylerin tek ilacı eğitim.
Özellikle otistik ve zekâ özürlü olan insanlar eğitimde birçok sorunla karşı
karşıya kalıyorlar. Devlet sadece iki saatlik eğitim ücretini karşılıyor, diğer
zamanlarda aile…
(Mikrofon
otomatik cihaz tarafından kapatıldı) 
BAŞKAN
– Sayın Esgin…
7.- Bursa Milletvekili Mustafa Esgin’in, Fransa’nın Evangelos Florakis
Deniz Üssü’nü kullanma hakkını elde ettiği haberlerinin asılsız olması
durumunda Fransa’yı bu iddiaları yalanlamaya, Güney Kıbrıs Rum Yönetimi’ni de
tehlikeli ittifaklardan uzak durmaya davet ettiklerine ilişkin açıklaması
MUSTAFA
ESGİN (Bursa) – Teşekkürler Sayın Başkanım. 
Fransa’nın
Güney Kıbrıs Rum Yönetimi’yle birlikte savunma iş birliği anlaşması
imzaladığına, Evangelos Florakis Deniz Üssü’nü kullanma hakkını elde ettiğine
dair bazı haberler basında yer aldı. Yine iddialara göre, Fransa’nın Türk
donanmasının bölgedeki faaliyetlerine karşı Rum yönetimiyle iş birliği içinde
olacağı yer almaktadır. 
Londra
ve Zürih Anlaşmaları, garantör ülkelerin savunma görevini üstlendiği Kıbrıs’ın
tek başına üçüncü ülkelerle herhangi bir ortaklık kuramayacağını ve dolayısıyla
askerî faaliyetler de icra edemeyeceğini net olarak ortaya koymaktadır. Böyle
bir adım, Birleşmiş Milletler nezdinde yürütülen müzakere sürecini de açıkça
baltalayacaktır. 
Fransa’yı
eğer iddialar asılsız ise bunları yalanlamaya, Güney Kıbrıs Rum Yönetimi’ni ise
Türkiye ve Kuzey Kıbrıs Türk Cumhuriyeti’nin Doğu Akdeniz’deki haklarını
gasbetmek üzere tehlikeli ittifaklardan uzak durmaya davet ediyoruz. 
BAŞKAN
– Sayın Filiz… 
8.- Gaziantep Milletvekili İmam Hüseyin Filiz’in, Fatih Sultan Mehmet’in
İstanbul’u fethettikten sonraki bedduasına ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan. 
Fetihten
sonra İstanbul içerisinde etrafıyla gezintiye çıkan Fatih Sultan Mehmet
Ayasofya önlerine geldiğinde zincirlenmiş bir keşiş görür. Baktığı falda
Türklerin İstanbul’u fethedeceğini söylediği için Kral Konstantin tarafından
zincirlenmiştir. Fatih, keşişe İstanbul’un Türklerin elinden çıkıp
çıkmayacağına dair fal bakmasını söyler, o da “İstanbul Türklerin elinden harp
veya başka bir zorlu müdahaleyle çıkmayacak ancak öyle bir zaman gelecek ki
Türkler elindeki toprakları ecnebilere satacak ve bunun sonucunda İstanbul Türk
malı olmaktan çıkacak.” der. Çok üzülen Fatih Sultan Mehmet “Kim benim
edindiğim toprakları ecnebilere satarsa Allah’ın gazabı üstlerine olsun.” diye
beddua eder. İstanbul Havalimanı’nda vatandaşlık promosyonlu ev satışları
yapanlara ve buna müsaade edenlere duyurulur diyor, Genel Kurulu saygıyla
selamlıyorum. (İYİ PARTİ sıralarından alkışlar)
BAŞKAN
– Sayın Kaya… 
9.- Osmaniye Milletvekili İsmail Kaya’nın, 29 Mayıs İstanbul’un fethinin
566’ncı yıl dönümüne ilişkin açıklaması
İSMAİL
KAYA (Osmaniye) – Teşekkürler Sayın Başkan. 
Çağ
kapatıp çağ açan, tarihin en muhteşem zaferlerinden biri olan İstanbul’un
fethinin Fatih Sultan Mehmet Han tarafından 29 Mayıs 1453 tarihinde fethedilişinin
566’ncı yıl dönümüne erişmiş bulunmaktayız. Fatih Sultan Mehmet Han ve kahraman
askerlerinin İstanbul’u fethederken sahip olduğu inanç, kararlılık ve azim
bugün Türkiye’yi 2023, 2053 ve 2071 hedeflerine taşıma yolunda bizlere daima
gurur ve ilham kaynağı olmaktadır. İstanbul’un bir İslam şehri olmasına
tahammül edemeyenlere, bu aziz vatanımıza göz dikenlere, “Zulüm 1453’de
başladı.” diyenlere inat, bu eşsiz güzellikteki dünya şehrini bizlere miras
bırakan Fatih Sultan Mehmet Han ile aziz şehitlerimizi rahmetle, hürmetle ve
minnetle yâd ediyorum. İstanbul’un fethinin 566’ncı yılı mübarek olsun diyerek
Genel Kurulu saygıyla selamlıyorum. (AK PARTİ sıralarından alkışlar)
BAŞKAN
– Sayın Kılıç…
10.- Kahramanmaraş Milletvekili İmran Kılıç’ın, 29 Mayıs İstanbul’un
fethinin 566’ncı yıl dönümüne ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
İstanbul
coğrafi konumu ve tabiat güzelliğiyle binlerce yıl öncesinde dahi farklı
milletlerin sahip olmayı arzu ettiği ve sahip olmak için çaba sarf ettiği bir
şehirdir. Müslümanlar Hazreti Peygamber’in “İstanbul mutlaka fethedilecektir.
Onu fetheden komutan ne güzel komutan, fetheden ordu ne güzel ordudur.” sözünü
işittikleri günden itibaren bu müjdeye nail olabilmek için hareket etmişlerdir.
Bu bağlamda Ebu Eyyûb el-Ensari’nin şehit olduğu fetih hareketi müjdelenen
komutan ve asker olmak için Müslümanlar tarafından bu uğurda atılan adımların
ilkidir. İstanbul yakınlarında uç beyliği kuran Osmanlı sultanları ilk günden
itibaren sahabe ve tabiin nesline nasip olmayan bu müjdeye kavuşmak için
projeler üretmişlerdir ancak bu kutlu zafer II. Mehmet’e nasip olmuştur. II.
Mehmet İstanbul’u fethederek “Fatih” unvanını almıştır. 
BAŞKAN
– Sayın Kaynarca…
11.- İstanbul Milletvekili Tülay Kaynarca’nın, 29 Mayıs İstanbul’un
fethinin 566’ncı yıl dönümüne ilişkin açıklaması
TÜLAY
KAYNARCA (İstanbul) – Sayın Başkan, bugün 29 Mayıs, aziz İstanbul’umuzun
fethinin 566’ncı yıl dönümü. 
Çağ
kapatıp çağ açan, dünya tarihinin akışını değiştiren muhteşem zaferlerden olan
İstanbul’un fethinin yıl dönümünü kutluyorum. İstanbul her köşesi tarih kokan,
eşsiz eserlerin izlerini barındıran, doğası, kültürü, güzellikleriyle şairlere
ilham kaynağı ve ülkemiz ticaretinin kalbi olan bir şehirdir.
İstanbul’a
hizmet bir şereftir ve ben 23 Haziranda İstanbul’umuz Binali başkanımızla
birlikte daha güzel olacak diyorum. Ve İstanbul fethinin yıl dönümünü yürekten
kutluyor, Fatih Sultan Mehmet Han ve muzaffer ordusunu rahmetle, şükranla yâd
ediyorum. (AK PARTİ sıralarından alkışlar) 
BAŞKAN
– Sayın Şevkin…
12.- Adana Milletvekili Müzeyyen Şevkin’in, kamuda çalışan sözleşmeli
personel ile şehir hastaneleri, DHMİ ve KİT'lerde çalışan taşeron işçilerin
kadro beklediğine ilişkin açıklaması
MÜZEYYEN
ŞEVKİN (Adana) – Kamuda çalışan yüz binlerce sözleşmeli memura daha önce söz
verilmesine rağmen bir türlü kadro verilmiyor. Sayıları 500 bine yaklaşan
sözleşmeli memur aile bütünlüğünden ve iş güvencesinden yoksun, düşük ücretle
ailelerini geçindirmeye çalışıyor. 2011 seçimlerinde 234 bin sözleşmeliye kadro
verilmişken o tarihten bu yana sekiz yıldır hiçbir sözleşmeli kadro hayaline
kavuşamadı. Su sekiz yıllık süreç içerisinde Kabinenin en tepesinden çeşitli
defalar kadro sözü verilmesine rağmen yerine getirilmedi. 
Öte
yandan, şehir hastanelerinde çalışan taşeron işçiler ve özellikle temizlik
işçileri ve özel güvenlik görevlileri de kadro güvencesinden yoksun, ağır iş
yükü altında ezilmektedir. Şehir hastanelerinde kadro verilmediği gibi işten
çıkarılan emekçilerin varlığı söz konusudur. Taşeronları belediye, hastane veya
bakanlıklarda çalışıyor şeklinde ayırt etmek eşit iş eşit ücret ve çalışma
barışı ilkesiyle bağdaşmamaktadır. Şehir hastaneleri, Devlet Hava Meydanları ve
KİT’lerde çalışan taşerona kadro verilmelidir. 
BAŞKAN
– Sayın Canbey…
13.- Balıkesir Milletvekili Mustafa Canbey’in, 29 Mayıs İstanbul’un
fethinin 566’ncı yıl dönümüne ilişkin açıklaması
MUSTAFA
CANBEY (Balıkesir) – Teşekkürler Sayın Başkan.
İstanbul
medeniyetler beşiğidir, İstanbul kültürlerin birleştiği, üç büyük imparatorluğa
başkentlik yapmış şehirdir. İstanbul, Fransız lider Napolyon’un “Dünya bir ülke
olsa başkenti İstanbul olur.” dediği şehirdir. İstanbul, Fatih Sultan Mehmet
Han’ın “Biz toprakları değil, gönülleri fethetmeye gidiyoruz.” diyerek yola
çıkıp “Fatih” unvanını alarak adaletli yönetim anlayışıyla barış ve hoşgörünün
merkezi hâline getirdiği şehirdir. İstanbul, âlemlere rahmet olarak gönderilen
Peygamber Efendimiz Hazreti Muhammed’in övgüsüne mazhar olmuş komutan ve
askerlerin bizlere miras bıraktığı şehirdir.
Bir
çağ kapatıp bir çağ açan İstanbul’un fethinin 566’ncı yıl dönümünü kutluyorum.
İstanbul’un fethinde gemileri karadan yürüten kararlılığın aziz milletimizin
her ferdine ilham vermesini temenni ediyorum. Dünya tarihinin akışını
değiştiren eşsiz zaferin mimarı Fatih Sultan Mehmet Han’ı ve fethin büyük
komutanlarından bugün Balıkesir’de metfun bulunan Zağanos Paşa’yı ve kahraman
ecdadımızı rahmet ve minnetle anıyor, Gazi Meclisimizi saygıyla selamlıyorum.
BAŞKAN
– Sayın Özel…
14.- Yalova Milletvekili Özcan Özel’in, AKP Genel Başkanı Recep Tayyip
Erdoğan’ın işsizlikle ilgili açıklamalarına ilişkin açıklaması
ÖZCAN
ÖZEL (Yalova) – Teşekkürler Sayın Başkan.
AKP’nin
Genel Başkanı Sayın Cumhurbaşkanı işsizlik konusunda garip açıklamalar yapıyor.
“Senin çocuğun da işsiz kalsın.” diyor. “Herkese iş bulunacak diye bir şey
yok.” diyor. İşsizlik rakamlarını görmezden geliyor. İş dünyasına “Herkes işçi
alırsa işsizlik kalmaz.” çağrısı yapıyor. Sonuç olarak işsizlik yüzde 14,7’yle
tarihî rekorlar kırıyor. Gençler arasında işsizlik daha da yaygın. Buna karşın
AKP’den aday olup seçim kaybedenler hemen iş buluyor, bakan yardımcısı oluyor,
banka yönetim kurulu üyesi oluyor; eski milletvekilleri, bakanlar banka yönetim
kurulu üyesi oluyor. Eski bakan ve milletvekillerinin tam da AKP’nin içinden
başka bir parti kurulacağı yönündeki iddiaların gündeme geldiği bir dönemde
banka yönetim kurulu üyeliklerine atanmaları, kamu bankalarının siyaseti dizayn
etmek için kullanıldığını göstermiyor mu? Kamu bankalarından medya patronlarına
kredi verdiniz, medyayı dizayn ettiniz. Şimdi siyasetçileri yönetime getirip
siyaseti dizayn etmeye çalışıyorsunuz.
(Mikrofon
otomatik cihaz tarafından kapatıldı)
BAŞKAN
– Sayın Bölünmez Çankırı…
15.- İzmir Milletvekili Ceyda Bölünmez Çankırı’nın, 29 Mayıs İstanbul’un
fethinin 566’ncı yıl dönümüne ilişkin açıklaması
CEYDA
BÖLÜNMEZ ÇANKIRI (İzmir) – Sayın Başkan, çok değerli milletvekilleri; 29 Mayıs
1453 tarihi, tüm dünya, ülkemiz ve kadim şehrimiz İstanbul için bir milattır.
Gemilerin karadan yürütülmesiyle gerçekleşen, çağ kapatıp çağ açan; siyasal,
sosyal ve kültürel sonuçlarıyla dünya tarihinin akışını değiştiren, tarihin en
muhteşem zaferlerinden biri olan İstanbul’un fethinin 566’ncı yıl dönümünü
kutluyorum. 
İstanbul’un
fethi sadece bir yerin fethedilmesi ve kazanılmış bir savaş olmayıp dünya
tarihine ve medeniyetine yön vermiş bir hadisedir. Fetihle sadece şehir değil,
gönüller de fethedilmiştir. 2002’den beri Türkiye'nin gönüllerini fetheden, 23
Hazirandan sonra ise İstanbulluların gönüllerini fethedecek olan Büyükşehir
Belediye Başkan Adayımız Sayın Binali Yıldırım’a başarılar diliyorum.
Bu
düşüncelerle, birçok medeniyete asırlarca ev sahipliği ve başkentlik yapan
İstanbul’u bizlere miras bırakan fethin mimarı büyük devlet adamı Fatih Sultan
Mehmet Han’ı…
(Mikrofon
otomatik cihaz tarafından kapatıldı)
CEYDA
BÖLÜNMEZ ÇANKIRI (İzmir) – …ve vatan uğruna canlarını feda eden şehitlerimizi
saygıyla yâd ediyorum. (AK PARTİ sıralarından alkışlar) 
BAŞKAN
– İstanbul’un fethi sebebiyle, 15 söz isteyen arkadaşı 20’ye çıkartmak
noktasında karar aldık.
LÜTFÜ
TÜRKKAN (Kocaeli) – Lütufta bulundunuz Sayın Başkan, çok teşekkür ediyoruz.
BAŞKAN
– Sayın Orhan Erdem? Yok.
Sayın
Cora…
16.- Trabzon Milletvekili Salih Cora’nın, 29 Mayıs İstanbul’un fethinin
566’ncı yıl dönümüne ilişkin açıklaması
SALİH
CORA (Trabzon) – Sayın Başkanım, bugün 29 Mayıs, dünya tarihinin akışını
değiştiren İstanbul’un fethinin 566’ncı yıl dönümü kutlu olsun. “Toprakları
değil, gönülleri fethetmeye gidiyoruz.” diyen ve rahmet Peygamberi’nin müjdesiyle
şereflenen Fatih Sultan Mehmet Han İstanbul’u dünyanın adalet, medeniyet ve
hoşgörü şehri yapmıştır. Bu yönetimiyle İstanbul’u farklı kültürlerin buluşma
noktası yapan Fatih Sultan Mehmet Han ve kahraman ecdadımızın bize bıraktığı bu
mirasa sonuna kadar sahip çıkacağız, “Zulüm 1453 yılında başladı.” diyenlerin
karşısında dimdik duracağız. Fatih Sultan Mehmet Han ve kahraman ordusunun
fetih sırasında yüreğinde taşıdığı inanç, azim ve kararlı duruştan aldığımız
güçle dünya şehirlerinin şahı İstanbul’a hizmet etmeye ve büyük Türkiye'nin
2023, 2053 ve 2071 hedeflerine doğru ilerlemeye devam edeceğiz. 
Bu
vesileyle, Fatih Sultan Mehmet ile kahraman ecdadımızı rahmet, minnetle yâd
ediyorum.
Teşekkür
ederim.
BAŞKAN
– Sayın Osmanağaoğlu…
17.- İzmir Milletvekili Tamer Osmanağaoğlu’nun, 29 Mayıs İstanbul’un
fethinin 566’ncı yıl dönümüne ilişkin açıklaması
TAMER
OSMANAĞAOĞLU (İzmir) – Teşekkür ederim Sayın Başkanım.
Sadece
adların değil, çağların değiştiği; sadece bir şehrin çehresinin değil,
insanlığın çehresinin değiştiği; sadece bir devletin hududunu değil,
sancağımızdan adalet uman mazlumların umudunu büyüten muhteşem bir hadisenin
yıl dönümünü idrak ediyoruz. Peygamber Efendimiz Hazreti Muhammed’in sekiz asır
önce müjdelediği, büyük Türk milletinin iftihar kaynaklarından kutlu ecdadımız
Fatih Sultan Mehmet’in ve Peygamber Efendimiz’in övgüsüne mazhar olmuş kutlu
ordumuzun şehirlerin efendisi İstanbul’u fethederek Türk yurdu yapmasının
566’ncı yıl dönümünü de büyük bir gururla kutluyoruz. Ellerinde üç hilalin ışığıyla
dünyayı aydınlatan kahraman ecdadın kutlu emanetine yine o üç hilalin açtığı
ışıkla sonsuza kadar sahip çıkacağımızı ve İstanbul, Türk milletinin kalbi…
(Mikrofon
otomatik cihaz tarafından kapatıldı) 
BAŞKAN
– Sayın Subaşı…
18.- Antalya Milletvekili Hasan Subaşı’nın, 29 Mayıs İstanbul’un
fethinin 566’ncı yıl dönümünü kutladığına ve Antalya ilinin yol sorununa
ilişkin açıklaması
HASAN
SUBAŞI (Antalya) – Teşekkür ederim Sayın Başkan.
Değerli
milletvekilleri, İstanbul’un fethinin 566’ncı yılını kutluyorum. 
Ayrıca,
Antalya’nın yol sorunlarına değinmek istiyorum. Son yıllarda çalışması başlamış
ama şimdilerde durma noktasında olan ya da müteahhitlerin çalışma alanını terk
ettiği yollar Antalya ve ilçelerinde önemli zorluklara yol açmaktadır.
Alanya’yı Gazipaşa’ya bağlayan çevre yolu, Beyşehir-Derebucak-Taşağıl tünel ve
yol çalışması, Antalya-Burdur yolu Çubuk Boğazı tünel ve yol çalışması,
Antalya-Kemer-Kumluca tünel ve yol çalışması, Korkuteli-Elmalı-Finike yol yapım
çalışması, Kaş-Gömbe-Akçay yol çalışması çok ciddi sorunlar çıkarmakta. Ancak
Korkuteli-Elmalı yolu en sıkıntılı olanıdır çünkü üç yıldır yol çalışması…
(Mikrofon
otomatik cihaz tarafından kapatıldı) 
BAŞKAN
– Sayın Nuhoğlu…
19.- İstanbul Milletvekili Hayrettin Nuhoğlu’nun, ülkenin dört bir yanından
peşi sıra gelen çocukların kaybolduğu, kaçırıldığı, inşaat çukurlarında,
göletlerde, su kanallarında boğulduğu veya dövülerek öldürüldüğü haberlerine
karşı Hükûmeti ve ilgili bakanları tedbir alma konusunda uyardığına ilişkin
açıklaması 
HAYRETTİN
NUHOĞLU (İstanbul) – Teşekkürler Sayın Başkan. 
Son
bir hafta içerisinde ambulansta üç aylık bebek yanarak can verdi, Samsun’da
yirmi gün önce kaybolan 1,5 yaşındaki Ecrin’in vücuduna ait bazı parçalar
bulundu, İzmir’de 3 yaşındaki Abdülkadir üvey babası tarafından dövülerek
öldürüldü, Van’da 7 yaşındaki çocuk boğuldu, İstanbul Eyüpsultan’da inşaatın
temel çukuruna düşen 9 yaşındaki çocuk hayatını kaybetti. 
Ülkemizin
birçok yerinde, şehirlerde, köylerde çocuklarımız kayboluyor, kaçırılıyor,
inşaat çukurlarında, göletlerde, su kanallarında boğuluyor veya dövülerek
hayatlarını kaybediyor. Ateş sadece ailelerin ocağına düşmüyor, bütün Türk
milletinin yüreği sızlıyor. Bu durum böyle devam edemez, acılar daha da
artmadan mutlaka bir çare bulunmalıdır. Hükûmeti ve ilgili bakanları uyarmak
istiyorum, acil olarak köklü tedbirler alınmalıdır.
BAŞKAN
– Şimdi, söz talep eden grup başkan vekillerine söz vereceğim. 
Buyurun
Sayın Türkkan.
20.- Kocaeli Milletvekili Lütfü Türkkan’ın, Kuzey Irak'ta yürütülen
Pençe Operasyonu'nu yakından takip ettiklerine, terörle mücadeleye koşulsuz
destek verilmesinden yana olduklarına, 29 Mayıs İstanbul’un fethinin 566’ncı
yıl dönümü vesilesiyle Fatih’in fethettiği İstanbul’da her şeyin çok güzel
olmasını temenni ettiğine, Oda TV yazarı Sabahattin Önkibar’a yapılan saldırıyı
kınadığına ve saldırıya uğrayanın Nagehan Alçı, Latif Doğan, Cemil Barlas,
Nedim Şener’in olması durumunda saldırganların serbest bırakılıp
bırakılmayacağını öğrenmek istediğine ilişkin açıklaması 
LÜTFÜ
TÜRKKAN (Kocaeli) – Sayın Başkan, değerli milletvekilleri; Kara ve Hava
Kuvvetlerimizin, Irak’ın kuzey Hakurk bölgesine başlattığı sınır ötesi Pençe
Operasyonu’nu yakından takip ediyoruz. Şu ana kadar zayiat vermeden
ilerlememizi sevinçle karşılıyoruz. Allah Mehmetçik’imizi korusun, ayaklarına
taş değdirmesin fakat Hükûmetin bu tarz sınır ötesi operasyonlarını sürekli
seçim öncesine denk getirmesini de manidar bulduğumuzu ifade etmek istiyorum.
24 Haziran seçimleri öncesinde de bu tarz operasyonlar başlatılmış, “Kandil’e girdik,
giriyoruz.” nidaları atılmış ama seçim biter bitmez de operasyonlar
sonlandırılmıştı. Terörle mücadele seçim nabzına göre belli zamanlarda değil,
devlet bekası gereği tavizsiz devam etmelidir.
Biz,
İYİ PARTİ olarak, terörle mücadeleye koşulsuz destek verilmesinden yanayız.
Hakurk, Kandil, nereye kadar gidilecekse oraya gidilmelidir. 
Beş
yüz altmış altı yıl önce, bugün, 24 Mayıs 1453’te tamamlanan kuşatmamızla,
Osmanlı Devleti Padişahı -cennetmekân- Fatih Sultan Mehmet Han tarafından, o
zamanki adı Konstantinopolis olan İstanbul fethedilmiş ve Bizans İmparatorluğu
sona erdirilerek yeni bir çağ başlamıştır. 
Dönemin
şartları içerisinde elde edilen bu büyük başarıda Fatih’in üstün öngörüsü,
istişareye önem vermesi, liyakat ve adaleti esas kılması ve her koşulda aklı
üstün tutması, bugün devletimizi yönetenlerin örnek alması gereken özelliklerin
başında gelmektedir. Fatih’in fethettiği İstanbul’a tekrar adaleti tesis etmek
için her şeyin çok güzel olmasını temenni ediyor, bir kez daha fethimizi
kutluyorum. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Türkkan. 
LÜTFÜ
TÜRKKAN (Kocaeli) – Sayın Başkan, İstanbul seçimleriyle ilgili olarak yapılan
çalışmalarla alakalı birkaç şey söylemek istiyorum. Seçimler yapılırken bu
montaja, yalana ve iftiraya sıklıkla başvurulması vatandaşın nezdinde aşağılık
olarak görülüyor, yapan aşağılık görülüyor. Bundan medet umanları ise aciz
duruma getiriyor. Bakın, bir seçim yapıyoruz. Netice itibarıyla vatandaş bir
karar verecek; Binali Bey mi, Sayın İmamoğlu mu? Neticede vatandaş temiz bir
seçim ister, temiz bir dil ister. Bakıyorum sosyal medyada dolaşan birtakım
montaj videolara, ya FETÖ’den kurtulduk diyoruz, FETÖ’nün izleri hâlâ üstünüzde
kalmış. Onlar yapıyorlardı bu montaj videoları, bundan vazgeçin.
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Türkkan. 
LÜTFÜ
TÜRKKAN (Kocaeli) – Daha temiz bir dille, daha İstanbul’a yakışan, daha Türk
milletine yakışan, daha Türk’e yakışan bir seçim olsun istiyorum; yakışan da o
bize seçim sonucu ne olursa olsun. Ama bu tip kumpaslar, bu tip videolar
insanları rahatsız ediyor. Yapanı aşağılık, bundan medet umanı da aciz durumda
görüyor insanlar. Bilginiz olsun istedim. 
Ben
son günlerde gazetecilere yapılan saldırılarla ilgili birkaç şey söylemek
istiyorum. En son -benim Trabzon Yurdu’ndan da arkadaşım- Sabahattin Önkibar’a
yapılan alçakça saldırıyı kınıyorum. Sayın Önkibar geçmişte yaşanan
tecrübelerle bu saldırıyı püskürtebilecek her türlü donanıma sahip bir adamdır.
Buna asla ve kata pabuç bırakmaz. Bakın, bu gönderilen çocuklar yarın öbür gün
birilerinin kurşunlarına hedef olursa yani saldırılan kişinin kurşunlarına
hedef olursa bunun hesabını kim verecek? 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Türkkan. 
LÜTFÜ
TÜRKKAN (Kocaeli) – O genç çocukların, anaların babaların gelecek beklediği o
genç çocukların bir kurşuna maruz kalmasının hesabını kim verecek? 
Ben
bir şey daha sormak istiyorum: Bu saldırılara yarın Nagehan Alçı, yarın Latif
Doğan, yarın Cemil Barlas, yarın Nedim Şener uğrarsa -böyle bir saldırıya- o
saldıranlar yine ifadesi alınıp bırakılacak mı? Nasıl bir devlet anlayışı bu?
Nasıl bir adalet anlayışı bu? İnsanların sabrını denemeyin. Bu sabrın sonunda
bir şeyle karşılaşılır ki asla ve kata izah edemezsiniz. Bunlar tehlikeli
oyunlar. Bu oyunların içinden geçerek geldik biz; bir tane tanığı orada, burada
da çok tanıkları var. Bu oyunların sonunda kaybeden millet oluyor, devlet
oluyor, Türkiye oluyor, buna müsaade etmeyin. (İYİ PARTİ sıralarından alkışlar)
Teşekkür
ederim Sayın Başkan. 
BAŞKAN
– Sayın Bülbül…
21.- Sakarya Milletvekili Muhammed Levent Bülbül’ün, 29 Mayıs
İstanbul’un fethinin 566’ncı yıl dönümüne, Türkiye'nin her yönden çok farklı,
çok katmanlı risk ve tehditlerle burun buruna olması nedeniyle Rus S400 hava
savunma sisteminin alındığına, Fırat’ın doğusunda, İran’a uygulanan
yaptırımlarda, İsrail’le olan ilişkilerde, Doğu Akdeniz’deki enerji
mücadelesinde, Ege’de yaşanan uyuşmazlıklarda, FETÖ, PKK/PYD terör örgütleriyle
mücadelede ABD’nin Türkiye'nin karşısında olduğuna ve Türk milletinin
kenetlenmesi gerektiğine ilişkin açıklaması
MUHAMMED
LEVENT BÜLBÜL (Sakarya) – Sayın Başkan, değerli milletvekilleri; bugün 29 Mayıs
2019, Türk milletinin askerî yeteneğini, teşkilatlanma kabiliyetini şahsında
birleştiren, Peygamber Efendimiz’in methine ve müjdesine mazhar olan tarihin
gördüğü en büyük komutanlardan ve hükümdarlardan Fatih Sultan Mehmet Han’ı ve
onun yiğit askerlerini rahmet ve minnetle anıyoruz. Aziz İstanbul’un fethinin
566’ncı yıl dönümü kutlu olsun.
Sayın
Başkan, bugün, Türkiye, üç yüz altmış derece etrafına bakıldığında her yönden
çok farklı ve çok katmanlı risk ve tehditlerle burun burunadır. “Dünyada vatan
toprakları en yoğun şekilde balistik füze tehdidi altında kalan ülke hangisidir?”
diye sorulsa herhâlde verilecek ilk cevap “Türkiye” olur. Bu kadar büyük
tehlike altında olan vatan toprağımızda 82 milyon Türk milletinin bu
tehditlerden korunabilmesi amacıyla devletimiz uzun süredir önemli çalışmalar
yapmaktadır. Bu kapsamda son olarak acil hava savunma sistemi ihtiyacını
gidermek maksadıyla Rus S400 hava savunma sisteminin alınması konusunda anlaşma
yapılmıştır. Bu anlaşma gereğince temmuz ayı itibarıyla S400 sisteminin ilk
bataryalarının kurulumu gerçekleştirilecektir. Türkiye'nin hava savunma
sistemlerinde neden böyle bir tercihe yöneldiği, konuyla ilgilenen taraflı
tarafsız bütün uzmanlar ve uluslararası kamuoyu tarafından gayet iyi
bilinmektedir. Buna rağmen ABD ve NATO’ya bağlı bazı ülkeler, Türkiye’yi bu
tercihinden vazgeçirmek ve kendini koruyamaz durumda bırakmak için her yolu
denemektedirler. Temmuz ayı yaklaştıkça Türkiye’ye karşı ABD kaynaklı tehditler
ve F35 şantajı yoğunlaşırken eş zamanlı olarak Gazi Meclisimiz dâhil olmak
üzere, Türkiye kamuoyunda ABD’nin zorbalığına hak verenleri ve Türkiye’yi
tamamen haklı olduğu bir meselede içeriden yıpratmak üzere çalışmalar
yürütenleri ibretle takip etmekteyiz.
(Mikrofon
otomatik cihaz tarafından kapatıldı) 
BAŞKAN
– Toparlayalım lütfen. 
MUHAMMED
LEVENT BÜLBÜL (Sakarya) - Bilinmektedir ki devletimiz NATO menşeli hava savunma
sistemlerini satın almak konusunda istekli olmuştur ancak ABD, Patriot füze sistemlerini Türkiye’ye
satmamıştır. Bununla birlikte NATO tarafından Türkiye’de kurulmuş olan Patriot
bataryaları tek tek sökülmüş; ABD, Almanya ve Hollanda bu sistemlerini
Türkiye’den geri çekmiştir. Bu şartlar altında Türkiye korumasızdır ve kendi
göbeğini kendisi kesmek zorundadır. Bu mecburiyeti görmezden gelip S400’leri
almadığımız takdirde ABD’yle ilişkilerimizin düzeleceğini, zorbalığının
biteceğini beklemek büyük bir gaflettir. 
(Mikrofon
otomatik cihaz tarafından kapatıldı) 
BAŞKAN
– Toparlayalım.
MUHAMMED
LEVENT BÜLBÜL (Sakarya) – Toparlıyorum efendim. 
Fırat’ın
doğusunda ABD karşımızdadır, İran’a uygulanan yaptırımlarda ABD karşımızdadır,
İsrail’le olan ilişkilerde ABD karşımızdadır, Doğu Akdeniz’deki enerji
mücadelesinde ABD karşımızdadır, Ege’de yaşanan uyuşmazlıklarda ABD
karşımızdadır, FETÖ, PKK/PYD terör örgütleriyle mücadelede açık bir şekilde ABD
Türkiye'nin karşısındadır. Örtülemez gerçeklik karşımızda alenen durmaktadır.
Böyle
bir durumda, ABD’nin tehditleri üzerinden Türkiye’de kendi siyasetini
şekillendirmek isteyenler ve ABD’nin Türkiye’ye vereceği zararlardan medet
umanlar varsa onların yapacakları bu iş, 15 Temmuzda Türkiye’ye kan kusturan
hainlerle beraber olmaktan inanın farksız olacaktır. 
Bu
meseleler millî meselelerdir ve bu meselelerde Gazi Meclisimiz dâhil olmak
üzere Türk milleti birbirine kenetlenmeli, bu mücadelede topyekûn bir şekilde
hareket ederek... 
(Mikrofon
otomatik cihaz tarafından kapatıldı) 
BAŞKAN
– Toparlayalım.
MUHAMMED
LEVENT BÜLBÜL (Sakarya) - ...Türkiye’ye sıkıntı yaşatmaya çalışanlara,
Türkiye’yi bulunduğu coğrafyasında yok saymaya çalışanlara en net cevabı
vermelidir diyorum. 
Saygılar
sunuyorum. 
BAŞKAN
– Sayın Kurtulan…
22.- Mersin Milletvekili Fatma Kurtulan’ın, PKK'nin dört yıldır
alıkoyduğu polis memuru Vedat Kaya ve Sedat Yabalak, Uzman Çavuş Hüseyin Sarı,
Sedat Vardar, Ferdi Polat, Ümit Gıcır ve Mevlüt Kahveci, er Sedat Sorgun,
Süleyman Sungur, Müslüm Altuntaş ve Adil Kavaklı, Astsubay Semih Özbey’in
ailelerinin taleplerine, sınır dışı operasyonların Kürt sorununun önümüzde
tutulmasına neden olduğuna ve sorunun çözümünün demokrasiden, insan
haklarından, barıştan geçtiğini hatırlatmak istediğine ilişkin açıklaması
FATMA
KURTULAN (Mersin) – Sayın Başkan, değerli milletvekilleri; şu an, sabahın ilk
saatlerinden itibaren -randevu aldıkları gruplarla görüşen, alamadıkları
randevu taleplerine cevap bekleyen- İHD’yle yani İnsan Hakları Derneğiyle
birlikte grupları ziyaret eden bir heyet bulunmakta. Bu heyet, dört yıldır
çocukları çeşitli illerde PKK tarafından alıkonulan askerlerin, polislerin
aileleri oluyor. Polis Memuru Vedat Kaya ve Sedat Yabalak, Uzman Çavuşlar
Hüseyin Sarı, Sedat Vardar, Ferdi Polat, Ümit Gıcır, Mevlüt Kahveci, erler Sedat
Sorgun, Süleyman Sungur, Müslüm Altuntaş ve Adil Kavaklı, Astsubay Semih Özbey;
13 kişi dört yıldır PKK’nin elinde bulunuyor. Bunlardan 5 kişinin ailesi bugün
grubumuzu da ziyaret ettiler, bizimle birlikte diğer partilere de gittiler,
kimi partilere daha doğrusu. Aileler şunu söylüyor: “Biz dört yıldır çeşitli
girişimlerde bulunduk, gitmediğimiz, çalmadığımız kapı kalmadı, Hükûmet
nezdinde de görüşmeler yaptık ama çocuklarımızın durumlarıyla ilgili, bizimle
sağ salim kavuşmalarına dair bir adım atılmadı.” diyorlar. Onlara söz
verdiğimiz üzere bugün bu konuşmayı yapıyorum. Buna mutlaka bir çare bulmamız
lazım. Daha önce bu kürsüde, Meclis kürsüsünde bir partinin grup başkan vekili
bu duruma temas etmişti, şimdi bu ailelere bir bayram hediyesi olarak
çocuklarının müjdeli haberini vermek için girişimde bulunmamız gerektiğini
düşünüyorum. 
(Mikrofon
otomatik cihaz tarafından kapatıldı) 
BAŞKAN
– Toparlayalım. 
FATMA
KURTULAN (Mersin) – Ailelerin özellikle talebi şu: “Hükûmet nezdinde buna çözüm
bulunacağına dair bir vaat istiyoruz.” diyorlar. Ben de buradan bu ailelerin
taleplerini herkese duyurmaya çalışayım dedim ve bunun için her grubun gerekli
girişimlerde bulunması insani görevimiz, bu halkın vekilleri olma
sorumluluğumuz da bunu gerektirir. 
Bu
kapsamda sınır dışı operasyonlar, 83’ten günümüze her daim yapılan, adı değişse
de sonucu aslında değişmeyen, burada alkış tutsak da “Bitti, tükendi, sonu
geldi, sonunu getirdik.” naraları atsak da, söylemlerinde bulunsak da bu sorun,
ülkemizin her yerindeki insanını etkileyen ve acı sonuçlara götüren Kürt sorunu
gibi bir sorun önümüzde durmaktadır.
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Grup Başkan Vekili.
FATMA
KURTULAN (Mersin) – Bu vesileyle ben sınır dışı operasyonların çözüm
olmayacağını, sorunun çözümünün demokrasiden, insan haklarından, hak ve
adaletten ve barıştan geçtiğini hatırlatayım. Bunun için herkesin, özellikle
Meclisin sorumluluk almasını dileyerek teşekkür ediyorum. 
BAŞKAN
– Sayın Özel…
23.- Manisa Milletvekili Özgür Özel’in, 29 Mayıs İstanbul’un fethinin
566’ncı yıl dönümü vesilesiyle Fatih Sultan Mehmet’i ve 6 Ekim 1923’te
İstanbul’u düşman işgalinden kurtaran Gazi Mustafa Kemal Atatürk’ü rahmetle
andıklarına, 23 Haziranda her şeyin İstanbul için güzel olacağına, 29 Mayıs
Çorum olaylarının 39’uncu, Almanya'da Türk kökenli Genç ailesinin evinin
Neonaziler tarafından kundaklanmasının 26’ncı, 12 Mart darbesinin ardından
Profesör Doktor Sadun Aren’in, TÖS Genel Başkanı Fakir Baykurt’un, TİP Genel
Başkanı Behice Boran’ın tutuklanışının 48’inci ve Sayıştayın kuruluşunun
157’nci yıl dönümüne, Ankara Barosunun Ankara’da gözaltında işkence olduğu
iddialarına hassasiyetle eğilinmesi gerektiğine, PKK'nın dört yıldır alıkoyduğu
asker ve polis ailelerinin taleplerine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan. 
29
Mayıs 1453 İstanbul’un fethi. Bugün, daha sonradan “Fatih” unvanını alacak olan
II. Mehmet tarafından İstanbul’un fethedildiği tarih. Bir dönemi kapatıp yeni
bir çağ açan önemli bir olay. Gerek tarihî gerekse tabiat güzellikleriyle tüm
dünyanın gözünün önünde olan, tüm dünyanın imrendiği, beğendiği ve özlediği bir
kent. Napolyon “Eğer dünya tek bir ülke olsaydı başkenti İstanbul olurdu.”
demekle Batı dünyasının İstanbul’a duyduğu ilgiyi, verdiği önemi ifade
etmiştir. Bu vesileyle Fatih Sultan Mehmet’i ve 6 Ekim 1923’te İstanbul’u
düşman işgalinden kurtaran Gazi Mustafa Kemal Atatürk’ü rahmetle ve minnetle
anıyoruz. 
İstanbul’un
layık olduğu gibi, İstanbulluların vereceği kararla ve kendisine yakışan bir
şekilde yönetilmesini ümit ediyoruz. Aslında İstanbullular 31 Martta bu kararı
verdiler ancak 6 Mayısta yapılan yerel seçim darbesiyle bu iradelerine el
konularak siyasi tarihimizin en büyük mağduriyeti ve haksızlığı ortaya
çıkarıldı ancak 23 Haziranda İstanbullular bu güzel kente ve kendi iradelerine
yeniden sahip çıkacaklar ve “Her şey İstanbul için güzel olacak.” diyoruz. 
29
Mayıs, 12 Eylül askerî darbesine gidilen süreçte hâlâ tam olarak
aydınlatılmayan, 1980 yılında gerçekleşen Çorum olaylarının da yıl dönümüdür.
Temmuz ayına kadar süren ve Alevi yurttaşlarımıza yönelik âdeta bir katliama
dönüşen olaylarda resmî rakamlarla 57 kişi hayatını yitirmişti. Bu çerçevede,
vatandaşlarımızı rahmetle anıyor, böyle olayların yaşanmaması için siyasetin
sorumluluklarını bir kez daha hatırlatıyoruz.
(Mikrofon
otomatik cihaz tarafından kapatıldı) 
BAŞKAN
– Toparlayalım.
ÖZGÜR
ÖZEL (Manisa) – Yine 29 Mayıs 1993, Almanya’da Neonaziler tarafından kundaklanan
bir evde 5 yurttaşımızın yaşamını yitirdiği günün yıl dönümü. Bu acı olayı bir
kez daha şiddetle kınıyor, Türk ve Müslüman karşıtı söylemlerin yarattığı
nefret ikliminin sonucunda ortaya çıkan bu olayı kınıyor, bu tip olayların
ortaya çıkmaması için Türk ve Alman hükûmetlerinin üzerine düşen ne varsa eş
güdüm içinde bunları yerine getirmeleri gerektiğinin öneminin bir kez daha
altını çiziyoruz.
29
Mayıs 1971, 12 Mart darbesinin ardından sıkıyönetim komutanlığınca Profesör
Doktor Sadun Aren’in, TÖS Genel Başkanı Fakir Baykurt’un, TİP Genel Başkanı
Behice Boran’ın tutuklandığı günün de yıl dönümüdür. Sözü uzatmadan şunu
hatırlatalım: O sıkıyönetim komutanları ve o gün 12 Mart askerî muhtırasının,
darbesinin arkasında duran kimsenin ismi hatırlanmıyor ama Arenler, Fakir
Baykurtlar, Behice Boranlar tarihteki ve hepimizin gönlündeki yerlerini
koruyorlar.
BAŞKAN
– Toparlayalım.
ÖZGÜR
ÖZEL (Manisa) – Bugün de aydınlara, akademisyenlere, kamu personeline,
milletvekillerine, siyasetçilere karşı iktidar eliyle zaman zaman yürütülen
cadı avı ve bunun mağdurları önümüzdeki dönemde hatırlanmaya devam ederken
yıllar geçtiğinde, bu tutumun arkasında pozisyon alanların isimlerini kimse
hatırlamayacak. Bunu hatırlatalım.
Yine
29 Mayıs Sayıştayın kuruluş yıl dönümü, 157’nci yıl dönümü. Bu çatı altında
Sayıştayın kuruluşunu anmak önemlidir çünkü Sayıştay, kamu kurum ve
kuruluşlarını, sosyal güvenlik kurumlarını gelirleri, giderleri, malları
açısından bizim adımıza denetlemektedir. Sayıştay raporlarının biz
milletvekilleri için ne kadar önemli olduğu ortadayken bu raporları son dönemde
incelten…
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Grup Başkan Vekili.
ÖZGÜR
ÖZEL (Manisa) - …geç yollayan ve işlevsizleştirerek bazı kurumları da Sayıştay
denetimi dışına çıkartan iktidar tavrını da eleştirdiğimizi açıkça ifade
edelim. 
Ankara
Barosundan bugün bir açıklama yapıldı. Herhangi bir dernek, kuruluş, vakıf
değil ki öyle de olsa iddia işkenceyse dikkate almak lazım. Ama Türkiye’nin
başkentinde, bütün avukatların kayıtlı olduğu, kamu kurumu niteliğinde bir
meslek örgütünün ve savunma mesleğinin meslek örgütünün “Ankara’da işkence
var.” iddialarına kulaklarımızı tıkayamayız. Hele hele yıllar yıllar önce
geride bırakılan copla kafaya vurmak, çırılçıplak soymak ve insanlık tarihinin
en ayıplı işkence yöntemleriyle tehdit etmek -o copu elinde tutarak- ne amaçla,
hangi terör örgütüyle mücadele için yapılıyor olursa olsun insanlık onuru
açısından utanç vericidir…
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Toparlıyorum Sayın Başkan. 
BAŞKAN
– Tabii.
ÖZGÜR
ÖZEL (Manisa) – …terörle mücadeleye katkı değil zarar verir, bir örgütü
çökertmeye değil o örgütü yeniden yeşertmeye imkân verir. Böyle bir rezalete
başta -umudum yok ama- İçişleri Bakanı Süleyman Soylu, Adalet Bakanlığı ve
Türkiye Büyük Millet Meclisinde en çok sandalyesi bulunan Adalet ve Kalkına
Partisinin hassasiyetle eğilmesi lazım. On yedi yıl önce konuştuklarını
hatırladığımızda, bugün Türkiye’yi böyle otuz yıl, kırk yıl, elli yıl geriye
savuracak bu iddialara duyarsız olmamalılar. 
Sayın
Başkan, son olarak, İnsan Hakları Derneğinin 2 yöneticisiyle birlikte grubumuzu
evlatları PKK elinde bulunan -polis, uzman çavuş ve erler- anneler, teyzeler,
babalar ziyaret etti. Dört yıldır bir mücadele veriyorlar, gözleri yaşlı. Bugün
Sayın Naci Bostancı’dan 14.30’da randevu alabilmiş…
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Son...
BAŞKAN
– Tabii, tabii, toparlayın.
ÖZGÜR
ÖZEL (Manisa) – Bugün, Adalet ve Kalkınma Partisi Grup Başkanı Naci
Bostancı’nın kendilerine verdiği randevuyu çok önemsediklerini, aylardır,
yıllardır bu randevuyu alamadıklarını söylüyorlar. Bu konuda biz de bunu çok
olumlu bir adım olarak görüyoruz. Daha önce de tavrımızı bu kürsüden ifade etmiştim,
buradan ifade etmiştim. Biz, bu evlatlarımız askerlik görevini yaparken ya da
emniyet mensubu olarak görev yaparken, bu ülke için canlarını ortaya koymuşken
PKK’nın eline geçmiş ve hâlen daha hayatta olan bu evlatlarımızın ailelerine
kavuşturulmasını, mümkünse bu bayramın buna vesile olmasını önemsiyoruz.
İktidar partisinin bu konuda atacağı her türlü adıma ana muhalefet partisi
olarak katkı sağlayacağımızı da ifade etmek istiyorum.
BAŞKAN
– Sayın Özkan...
24.- Denizli Milletvekili Cahit Özkan’ın, 29 Mayıs İstanbul’un fethinin
566’ncı yıl dönümüne, Fatih’in fetih ruhuna sahip çıkıldığına ve cumhuriyeti
kurarken saldırılara karşı nasıl yekvücut olunmuşsa yine yekvücut olduklarına, İstanbul’da
her şeyin daha güzel olacağına ilişkin açıklaması
CAHİT
ÖZKAN (Denizli) – Teşekkürler Sayın Başkan.
29
Mayıs 1453, şanlı ecdadımızın, Fatih Sultan Mehmet’in karadan gemileri
yürüterek bir medeniyet inşası mücadelesinde dünyaya adalet, barış, güven,
huzur ve refah dağıttığı, tarihin en önemli vakalarından birinin yıl dönümü. 
İstanbul’un
fethi sadece bir şehrin el değiştirmesi meselesi değildir. İstanbul’un fethi,
aynı zamanda bir medeniyet inşası mücadelesinde, insanlığın gelmiş olduğu
çıkmazda, bir medeniyetin vermiş olduğu güç ve destekle bütün dünyada adaletin
ve barışın egemen olduğu bir tarihtir. Her şeyden önce Efendimiz (AS)’ın
müjdesine mazhar olan “İstanbul mutlaka fetholunacaktır. Onu fetheden komutan
ne güzel komutan, onu fetheden asker ne güzel askerdir.” müjdesiyle insanlığa
barışın, huzurun ve refahın egemen olduğu; yine, Bizanslıların “Kardinal külahı
görmektense Osmanlı sarığını tercih ederiz.” noktasına geldiği ve âdeta
Türk-İslam ordusunun Bizans için bir kurtuluş vesilesi olarak Bizans halkının
dahi böyle gördüğü bir kutlu zaferdir. Onun için, biz fethe sahip çıkarsak
milletimizin bütün dünyada bugüne kadar egemen kıldığı adalet ve barış
mücadelesine de sahip çıkmış olacağız. 
Tabii,
önceki yüzyılın başında şanlı ecdadımız fetih ruhuna yeniden sahip çıkarak
Çanakkale’de, Kutülamare’de, Sarıkamış’ta, Trablus’ta, Yemen’de “Garbın afakını
sarmışsa çelik zırhlı duvar,/ Benim iman dolu göğsüm gibi serhaddim var.”
dizelerinde olduğu gibi…
(Mikrofon
otomatik cihaz tarafından kapatıldı)
BAŞKAN
– Buyurun.
CAHİT
ÖZKAN (Denizli) - …ne kadar zulüm çetin saldırırsa saldırsın medeniyet
değerlerinden asla taviz vermeden bütün insanlık için kurmuş olduğu güzel
hayalleri hayata geçirme mücadelesini yeniden vermiştir. 
Evet,
günümüzde aynı şekilde, 1453’te -maalesef bu ülkeye kastedenler- Fatih’in fetih
ruhu neyse bugün aynı fetih ruhuna sahip çıkıyoruz. 1923’te cumhuriyetimizi
kurarken bu ülkeye yapılan bütün saldırılara karşı nasıl yekvücut olmuşsak yine
yekvücuduz. İstanbul en büyük markamız olarak… Yine o şairin dediği gibi:
“Ruhumu eritip de kalıpta dondurmuşlar;/ Onu İstanbul diye toprağa
kondurmuşlar.” Evet, İstanbul, yine sana sahip çıkmaya, çok daha güzel yarınlar
için en güzel markamızı aydınlık yarınlara taşımaya devam edeceğiz. 
Her
şey daha güzel olacak diyor, Genel Kurulu saygıyla selamlıyorum. [İYİ PARTİ sıralarından
alkışlar (!)]
BAŞKAN
– Ayhan Erel, buyurun. 
25.- Aksaray Milletvekili Ayhan Erel’in, 29 Mayıs şair, yazar ve
akademisyen Dilâver Cebeci’yi ölümünün 11’inci yıl dönümünde rahmetle andığına
ilişkin açıklaması
AYHAN
EREL (Aksaray) – “O çocuklar birer birer gittiler,
Soylu
sevda türküleri dudaklarında,
Saçlarında
kurt nefesi rüzgârlar,
O
çocuklar birer birer gittiler.
Onlar,
Oğuz mayası gök ışığın erleri,
Onlar,
ülkü çağının bahadır melekleri,
Mor
dağların göğsünde kaldı pençe izleri,
Hacer-il
esved gözlerini gönlümüze resmettiler.
Eyvah
biz kaldık esfelisafilinde! 
Ahsenitakvim
üzre, onlar geçip gittiler.”
Şiirlerinde
bazen Çin Seddi’nden topukladığı atını Tuna boylarında suvaran bir Hun
cengâveri, bazen de saçlarını uzatamadığı için sevgilisine sitem eden bir gönül
adamı oluyordu. O, Turan ve iman coğrafyamızın şairiydi. Türkiye’m şiiriyle
gönüllere taht kuran şair, yazar ve akademisyen Dilâver Cebeci’yi ölümünün yıl
dönümünde rahmet ve minnetle anıyorum.
BAŞKAN
– Sayın Ersoy…
26.- Adana Milletvekili Ayşe Sibel Ersoy’un, 29 Mayıs İstanbul’un
fethinin 566’ncı yıl dönümüne, çocukların son günlerde sıklıkla kirli ellerin
istismarına maruz kaldığına ve küçük bedenlerin ruhlarının lekelenmesine izin
verilmemesi gerektiğine ilişkin açıklaması
AYŞE
SİBEL ERSOY (Adana) – 566 yıl önce 21 yaşındaki Fatih Sultan Mehmet tarihin
akışını değiştiren büyük ve unutulmaz bir olaya imza atmıştır. Ben buradan Türk
gençlerine seslenmek istiyorum: Türkiye Cumhuriyeti’ni ileriye taşıyacak büyük
azim, disiplin ve çalışmayla hayal ötesi varlık gösterme inancını taşımalarını
diliyorum. 
Son
günlerde sıklıkla yaşanan ve hatta haber gündemlerinden hiç eksik olmayan, hiç
kıyamadığımız, geleceğimiz, güzel çocuklarımız hain ve kirli ellerin
istismarına maruz kalmaktadır. Bu haberler hepimizin yüreğinden bir parça
kopararak vicdanlarımızı sızlatmaktadır. Aklın alamayacağı böyle bir istismarı
özendirici tarzda bir kitabın gündeme gelmiş olması da toplum olarak bir başka
derin yaraya neden olmuştur. Böyle alçakça bir istismarın küçücük bedenlerin
ruhlarını lekelemesine lütfen izin vermeyelim.
BAŞKAN
– Sayın Akar…
27.- Kocaeli Milletvekili Haydar Akar’ın, Kocaeli Milletvekili İlyas
Şeker’in yaptığı açıklamasındaki bazı ifadelerine ilişkin açıklaması
HAYDAR
AKAR (Kocaeli) – Sayın Başkan, teşekkür ederim.
Biraz
evvel Kocaeli Milletvekili İlyas Şeker bir belge sundu bana, bir belediye
başkan yardımcısının sürüldüğüne ve mobbing uygulandığına dair; belge 27/5 yani
iki gün önceki tarihli bir belge. Bir insanın sürülmesi için ya başka bir
ülkeye gitmesi ya başka bir kente gitmesi ya da başka bir ilçeye gitmesi
gerekir ama burada baktığımız zaman -görevlendirme yazısında- aynı ilçe
içerisindeki belediyenin bir birimine yollandığı ifade ediliyor ki burada bir
sürülme olayı yok. İkincisi, belediye başkanımız tam iki ay önce belediye
başkan yardımcılarını toplayarak, daha önce on beş yıllık bir siyasi iktidarın
belediye başkanlarını toplayarak onlara kendi arzularıyla başka bir kurum
bulabileceklerini aksi takdirde kendileriyle bu görevi sürdüremeyeceğini -ki
doğaldır, üst yönetimlerin de kendi kadrosuyla çalışması gayet doğaldır-
belirtmiş bir şans tanımıştır. Bir kısım arkadaşımız kendileri büyükşehire
gitmiş, bir kısım arkadaşlarımız farklı ilçelere gitmiştir ama kalan
arkadaşımız da farklı birimlerde görevlendirilmeye başlanmıştır ki bunu bize
söyleyen arkadaşlar büyükşehir…
(Mikrofon
otomatik cihaz tarafından kapatıldı)
BAŞKAN
– Buyurun Durmuşoğlu…
28.- Osmaniye Milletvekili Mücahit Durmuşoğlu’nun, 29 Mayıs İstanbul’un
fethinin 566’ncı yıl dönümüne ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
21
yaşında, Peygamber Efendimiz’in “İstanbul, Konstantiniyye elbette
fetholunacaktır. Onu fetheden komutan ne güzel komutan, onun askeri ne güzel
askerdir.” müjdesine mazhar olan büyük komutan Fatih Sultan Mehmet Han ve
kahraman ordusunun İstanbul’u fethinin 566’ncı yılını kutluyorum. Bin yıllık
Bizans İmparatorluğu’nun sona erdiği, Orta Çağ’ın bittiği, Yeni Çağ’ın
başladığı, siyasi yönden ve neticeleri bakımından dünya tarihine damgasını
vurmuş kutlu bir zaferdir. Bu fetih, canını mübarek dinin ve vatanın emrine
amade kılmış, bütün varlığını İslam’ın zaferi için feda edenlerin bizlere en
güzel hediyesidir. Başta Fatih Sultan Mehmet Han olmak üzere, kendisinin manevi
rehberleri olan Akşemsettin’e, Molla Gürani’ye kadar tüm âlimlere, bu şehri
fetheden askerlere, bu şehrin asırlardır bizim olarak kalması için mücadele
eden tüm şehitlerimize Allah’tan rahmet diliyor, Genel Kurulu saygıyla
selamlıyor, İstanbul daha güzel olacak diyorum. 
BAŞKAN
– Gündeme geçiyoruz. 
Başkanlığın
Genel Kurula sunuşları vardır. 
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Erzurum Milletvekili Muhammet Naci Cinisli ve
arkadaşları tarafından, Kültür ve Turizm Bakanlığı ile Ogilvy şirketi
arasındaki ticari ilişkilerin araştırılması ve kamuoyuyla paylaşılması amacıyla
29/5/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 29 Mayıs 2019
Çarşamba günkü birleşiminde yapılmasına ilişkin önerisi 
29/5/2019
Türkiye Büyük Millet Meclisi Başkanlığına
Danışma
Kurulu 29/5/2019 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Lütfü
Türkkan
 Kocaeli
 Grup
Başkan Vekili
Öneri:

Erzurum
Milletvekili Muhammet Naci Cinisli ve arkadaşları tarafından Kültür ve Turizm
Bakanlığı ile Ogilvy şirketi arasındaki ticari ilişkilerin araştırılması ve
kamuoyuyla paylaşılması amacıyla 29/5/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin diğer
önergelerin önüne alınarak görüşmelerin 29/5/2019 Çarşamba günkü birleşimde
yapılması önerilmiştir. 
BAŞKAN
– Önerinin gerekçesini açıklamak üzere İYİ PARTİ Grubu adına Erzurum
Milletvekili Sayın Muhammet Naci Cinisli’ye söz veriyorum. (İYİ PARTİ
sıralarından alkışlar) 
Süreniz
beş dakika.
İYİ
PARTİ GRUBU ADINA MUHAMMET NACİ CİNİSLİ (Erzurum) – Sayın Başkan, değerli
milletvekilleri; dünyanın incisi İstanbul’umuzun 566’ncı fetih yıl dönümü
milletimize kutlu olsun. Peygamber Efendimiz’in iltifatına mazhar olmuş Fatih
Sultan Mehmet Han ve tüm ecdadımıza Allah’tan rahmet diliyorum. 
Sayın
milletvekilleri, İYİ PARTİ olarak verdiğimiz araştırma önergesiyle ilgili
partim adına söz almış bulunmaktayım. Önergemizin konusu, Kültür ve Turizm
Bakanlığının Amerikan menşeli danışmanlık, halkla ilişkiler şirketi Ogilvy’le
olan iş birliği. 
Geçtiğimiz
hafta Meclis gündemine gelen Turizmi Teşvik Kanunu’yla ilgili hazırlık yaparken
araştırmalarım sırasında Kültür ve Turizm Bakanlığının bahsettiğimiz “Ogilvy”
isimli yabancı şirketle çalıştığını gördüm. 
Bu
şirket, spesifik olarak turizm temelinde çalışmalar yapmıyor, halkla ilişkiler
odaklı pazarlama çalışmalarında bulunuyor. Şirketin faaliyetlerine, başka
kimlerle çalıştığına bakıp başarılı bir şirket midir diye araştırmamı
derinleştirince şirketle Bakanlığımızın çalışmasının Sayın Bakan Mehmet Ersoy
Beyefendi’nin Bakanlığa atanmasından sonra başladığını tespit ettim. Hâl böyle
olunca, Sayın Bakanın sektördeki tecrübeleri sonucu bu şirketle çalışmasının
normal ve isabetli olduğu düşünülebilir fakat görebildiğim kadarıyla, dünyada
üç ülkenin danışmanlık hizmeti aldığı bu şirketten daha çok özel uluslararası
şirketler, çokuluslu firmalar danışmanlık alıyorlar. Ogilvy’den danışmanlık
alan şirketlerden biri de Sayın Bakanın şirketi. Bu, sır bir bilgi değil,
Google’a giren herkes bu bilgiye ulaşabiliyor. Bugün hâlâ Sayın Bakanın
şirketleri Ogilvy’le çalışıyor mu, bilmek isteriz. 
Ayrıca,
yine bu Amerikan şirketinde çalışan bir üst düzey yönetici Ogilvy’le çalışma
akdi biter bitmez, hiç ara vermeden Sayın Bakanın şirketine transfer oluyor.
Bütün bunların yanında, yine bu Amerikan şirketi, Bakanlığımızın Almanya
ofisinden fonlanıyor, ödemeler Türkiye’den yapılmıyor. Edindiğimiz bilgiye
göre, şirkete ayda 440 bin Türk lirası ödeme yapılıyor, ücret ödeniyor. Ayda
440 bin liralık ödemenin hangi hizmetler karşılığı yapıldığını bilmekte fayda
var. 
Şimdi
diyeceksiniz ki: “Cinisli, memlekette neler oluyor, sen nelerle uğraşıyorsun?”
Sayın milletvekilleri, vatandaşlarımızın gözünde siyaset kurumu değerini
tamamen kaybetmeden, gelin lütfen, ülkemizde maalesef detay kalan bu gibi
hadiseleri hep beraber önemseyelim. 
Konunun
maddi boyutu olduğu kadar manevi, yönetim şekli, teamüller boyutu da var ki
bence ikinci kısım çok daha önemli. Son zamanlarda üzülerek görüyoruz ki devlet
etme hususunda örselenmeler yaşanıyor. Devleti bir şekilde yönetenler var ama
devlet adamı vasfını haiz kaç yöneticimiz mevcut? Büyük bir soru işareti.
Umarım ki Sayın Bakanın şirketlerinin bu şirketle şu an hiçbir irtibatı
kalmamıştır.
Diğer
yandan, ülkemize devamlı seyahat uyarısı yapan bir ülke menşeli bu şirket ile
Türkiye Cumhuriyeti devleti Bakanlığının iş birliği yapıyor olması onur
kırıcıdır. Bunların yanında ve en önemlisi, bir devlet adamlığı, ciddi
siyasetçi tavrı noksanlığıdır. Biz İYİ PARTİ olarak işinin çok ehli bile olsa
zamanında veya hâlâ ticari bir münasebet içinde olduğu bir şirketi, kendi
Bakanlığı döneminde Sayın Bakanının devlet işine bulaştırmamasını beklerdik. 
Lütfen,
unutmayalım ki çok ciddi devlet ve siyasi teamüllerin yaşatıldığı bir siyasi
geleneğin mensuplarıyız. Geleneklerimizi yaşatmazsak kuralları, kanunları da
yaşatamayız. 
Daha
iki gün önce andığımız merhum Başbakan Adnan Menderes oğullarına özel iş
yapmayı yasaklamıştı. “Devletin kurumlarının imtihanlarına girin,
çalışacaksanız devlette çalışın, hariciyeyi tavsiye ederim. Ben siyasetteyken
siz özel iş yapamazsınız.” demişti. Yine büyük siyasetçi Osman Bölükbaşı’nın,
oğlu, devlet adamı merhum Deniz Bölükbaşı Bey’e benzer tavsiyelerini biliyoruz.
On yıl kesintisiz bakanlık yapmış merhum Tevfik İleri Bey’in devlet işlerini
özel işlerine karıştırmamayla ilgili hikâyelerini burada anlatmaya kalksam
masal gibi dinleriz. Bunlara benzer daha nice örnekler verebilirim. 
Hazine
ve Maliye Bakanlığında McKinsey vakası, Tarım ve Orman Bakanlığında Sayın
Bakanın müşavirliğini yaptığı bir Kanada şirketinin tarımsal faaliyetlerine,
çıkarlarına uygun tasarrufta bulunması, bugün ise Kültür ve Turizm Bakanımızın
bizatihi kendi şirketlerinin çalıştığı bir şirketle Bakanlığın iş birliği
sevdası. Üzüldüğümüz konu, Sayın Bakanın şirketlerinin vaktiyle veya hâlâ
ticari iş birliği yaptığı bir şirket ile kendi başında bulunduğu Bakanlığın iş
birliği yapmasında herhangi beis görmemesi, hassasiyet göstermemesidir. 
(Mikrofon
otomatik cihaz tarafından kapatıldı)
MUHAMMET
NACİ CİNİSLİ (Devamla) – Müsaade eder misiniz.
BAŞKAN
– Toparlayın Sayın Milletvekilim.
MUHAMMET
NACİ CİNİSLİ (Devamla) – Teşekkür ederim.
Devlet
yönetme anlayışımızdaki vurdumduymazlığın, laubaliliğe varan ciddiyetsizliğin
bir örneğini dikkatlerinize araştırma önergesi olarak getirme ihtiyacını bu
nedenle hissettik. Ogilvy şirketiyle Bakanlığımızın çalışmalarının detaylı
olarak Meclise izahatını talep ediyoruz.
Ülke
ve devlet yönetme anlayışımıza bir hatırlatma, katkı olması açısından siz
değerli milletvekillerinin araştırma önergemize olumlu oy vermenizi temenni
eder, saygılarımı sunarım. (İYİ PARTİ sıralarından alkışlar) 
BAŞKAN
– Halkların Demokratik Partisi Grubu adına Şanlıurfa Milletvekili Sayın Nimetullah
Erdoğmuş’a söz veriyorum. (HDP sıralarından alkışlar)
Süreniz
üç dakikadır. 
HDP
GRUBU ADINA NİMETULLAH ERDOĞMUŞ (Şanlıurfa) – Sayın Başkan, değerli arkadaşlar;
hepinizi saygıyla selamlarken önümüzde mübarek Kadir Gecesi var ve ondan sonra
da bayramı idrak edeceğiz. Şimdiden hepinizin, halkımızın, bir hakkın ölçüsü,
takdiri anlamında olan Kadir Gecesi’ni ve barış ve kardeşliğin âdeta bir
miladı, bir miadı olan bayramını tebrik ediyorum. 
Turizmle
ilgili üç beş kelimeyi paylaşmak istiyorum. Gerçek turizmin muhatabı
olabilmemiz için, bu ülkede öncelikle, turizm de dâhil birçok alanda
tekelciliğe karşı bir mücadele esastır. Bakınız, eğer bir coğrafyada savaş
lobileri devredeyse ve onların tekeli hüküm sürüyorsa turizm veya seyahat
özgürlüğünden bahsetmeniz; onun güvenliğinden, güvencesinden bahsetmeniz ve
onun kültürel ve inanç boyutunu bütün dünyadaki halklarla paylaşmanız mümkün
olmaz.
Kendi
ilimden, Urfa’dan bir örnekle bunu açıklamak istiyorum. Bakınız, 2019 yılı
“Göbeklitepe Yılı” olarak Hükûmet tarafından ilan edildi ve hâlen de o anlamda,
o alanda çalışmalar var.
Peki,
dün burada, bu Mecliste, Urfa’da işkenceyle ilgili bir araştırma önergesi vardı
ve görmezlikten gelindi. Urfa, işkenceyle gündeme gelirken ve iktidar
tarafından görmezlikten gelinirken nasıl biz Urfa’nın bir inanç kenti, bir
kültür kenti, bir turizm kenti olarak tanıtımını yapabiliriz? Bunun izahında
şahsen ben zorluk çekiyorum. Eğer gerçek anlamda biz bu kentlerimizin o
zenginliklerini, manevi zenginliklerini açığa çıkarıp bu şekilde dünyaya
tanıtacaksak her şeyden önce antidemokratik uygulamalara son vermemiz
gerekiyor, tekelciliğe karşı her alanda mücadele vermemiz gerekiyor; turizm de
buna dâhildir diyorum. 
Hepinizi
saygıyla selamlıyorum. (HDP sıralarından alkışlar)
BAŞKAN
– Sayın Topal…
V.- AÇIKLAMALAR (Devam)
29.- Hatay Milletvekili Serkan Topal’ın, İstanbul’u bizlere armağan eden
Fatih Sultan Mehmet’e, İstanbul’u emperyalistlerden kurtaran Mustafa Kemallere
ve 16 milyon insanın gönlünü fetheden Ekrem İmamoğlu’na binlerce selam
gönderdiklerine ilişkin açıklaması
SERKAN
TOPAL (Hatay) – Teşekkür ediyorum Sayın Başkan. 
Tarihin
akışını değiştiren Fatihlere, dünyanın güzide kenti İstanbul’u bizlere armağan
eden Fatih Sultan Mehmet’e binlerce selam gönderiyorum. Ayrıca, yine, İstanbul’u
emperyalistlerden kurtaran Mustafa Kemallere, yine 16 milyon insanın gönlünü
fetheden, 31 Martta İstanbul Belediye Başkanlığını kazanan ama elinden
mazbatası alınan Ekrem İmamoğlu’na, ona da binlerce selam gönderiyoruz. Şunu da
ifade etmek istiyorum, az önce değerli hatip dedi ki: “Daha da güzel olacak.”
Arkadaşlar, kopya çekmek bir sanattır, onu ifade etmek istiyorum. Evet, her şey
Ekrem İmamoğlu’yla çok güzel olacak. 
Teşekkür
ediyor, saygılar sunuyorum.
BAŞKAN
– Bunun Hatay’la ilgisi Sayın Topal… 
VI.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, Erzurum Milletvekili Muhammet Naci Cinisli ve
arkadaşları tarafından, Kültür ve Turizm Bakanlığı ile Ogilvy şirketi
arasındaki ticari ilişkilerin araştırılması ve kamuoyuyla paylaşılması amacıyla
29/5/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 29 Mayıs 2019
Çarşamba günkü birleşiminde yapılmasına ilişkin önerisi (Devam) 
BAŞKAN
– Cumhuriyet Halk Partisi Grubu adına Aydın Milletvekili Sayın Hüseyin Yıldız’a
söz veriyorum. (CHP sıralarından alkışlar)
Süreniz
üç dakika. 
CHP
GRUBU ADINA HÜSEYİN YILDIZ (Aydın) – Sayın Başkanım, değerli milletvekilleri;
hepinize saygı ve sevgilerimizi sunuyorum. 
Değerli
arkadaşlar, ben geçen hafta turizm teşvikinde de Sayın Bakanın bu işi
bildiğini, atanmasına sevindiğimi söylemiştim ama Sayın Bakan devletin nasıl
işlediğini herhâlde bilmiyor. Biz Sayın Bakanın -İYİ PARTİ’nin verdiği soru
önergesine göre- Ogilvy’le anlaşma yapmasına karşı değiliz. Bu işin bir raconu
vardır. İhale sistemini kurarsın -binlerce bu işi yapan firmalar var- hem yerli
hem yabancı firmalar gelip bu ihaleye girer, ona göre turizm tanıtımını
yaparlar. Bu, yıllarca böyle olmuştur ve bu yüzden Sayın Bakan, en azından bu
verdiği ihaleyi iptal etmelidir, ihale Kanunu’na göre ihale yapmalıdır. Onun
için eğer tarafsa çıksın açıklasın. Bu firma da Amerikan firması. Amerikan
hükûmeti karar aldı “Türkiye’ye gitmeyin.” diye, Dışişleri Bakanları açıklama
yaptı. 
Değerli
arkadaşlar, yine, geçen hafta turizm teşviki olarak buraya getirdiniz,
destekledik ve çıkardınız. Şimdi, öğleden sonra görüşeceğimiz bu torba yasada
da bir sıkıntı var. Hem turizme teşvik veriyorsunuz hem de turizm bölgelerinde,
birilerine rant sağlamak için de jeotermal elektrik santrallerinin yetkisini
Turizm Bakanlığına, imar değişikliğiyle ona devrediyorsunuz. Kimse sormaz mı
size arkadaşlar: “Gerçekten siz turizme teşvik verecekseniz 100-150 milyon
dolarlık otellerin yanlarına neden jeotermal elektrik santrali kuracaksınız?
Böyle bir şey olabilir mi arkadaşlar? Resmen insanlarla dalga geçeceksiniz. 
Değerli
arkadaşlar, aynı zamanda Sayın Bakandan şunu istiyoruz... Booking’i iptal
ettiniz yani Türkiye’de işlem yapmıyor. Dünyanın en büyük turizm firması
arkadaşlar; günde 70 milyon tıklanma var. Yani bizim turizm otellerinin yüzde
40’ını bu firma dolduruyordu. Ne yaptınız? Onun Türkiye’de işlemini kapattınız,
kendinize “Odamax” diye bir firma kurdunuz. Değerli arkadaşlar, her şeyden önce
ahlaklı olacağız. Demin eski bakan yardımcısı, şu an AKP milletvekili gelip
burada 46 milyon turistten bahsetti. 46 milyon turistten bahsediyorsanız 22
milyar dolar gelirden bahsediyorsunuz, 22 milyar dolar. Bu ne demektir? Turist
başı 500 dolar bile değil. Bugün diğer Avrupa ülkelerinde, İspanya’da 1 turist
bin dolar… Yani yaklaşık 46 milyon siz turist getirmişseniz 46 milyar dolar
ciro yapmanız gerekiyor. Bu ne demektir? Demek ki tanıtımla kaliteli müşteri
buraya getirilmiyor anlamına gelir.
(Mikrofon
otomatik cihaz tarafından kapatıldı) 
BAŞKAN
– Toparlayın.
HÜSEYİN
YILDIZ (Devamla) – Değerli arkadaşlar, buradan özellikle Turizm Bakanına
sesleniyorum: Bir, kanun teklifini ona göre –uygulayın- getirin, burada
yapalım. Booking firmasının yani bu şirketin Türkiye’de de faaliyet göstermesi
gerektiğini savunuyoruz. Çünkü bugün turizm firmalarının -ve demin Sayın
Bakanım dedi: “Bacasız fabrika.” Evet.- 200 milyar dolar iş adamlarının
yatırımı var, otelleri var. Bu firma yüzde 40 doluluk oranı sağlıyordu Türkiye'nin
genelinde ama maalesef şu an yasakladınız ve turizm kan ağlıyor. Turist başı
gelir de 500 dolar değil, 300 dolara kadar düştü. Sadece Rusya’ya bağlandınız,
Avrupa turistini buraya getiremediniz. 
Bir
an önce Mecliste bu kanun değişikliğini yapmak zorundayız, aksi takdirde,
tekrar ediyorum, aksi takdirde 2020, 2021 ve 2022 yılı boş geçecek. Onun için,
gelin, Cumhuriyet Halk Partisi olarak size destek verelim, Türkiye'nin turizm
gelirini 60-70 milyar dolara çıkaralım.
Hepinizi
sevgiyle saygıyla selamlıyorum. (CHP ve İYİ PARTİ sıralarından alkışlar) 
BAŞKAN
– Adalet ve Kalkınma Partisi Grubu adına Muğla Milletvekili Sayın Mehmet Yavuz
Demir’e söz veriyorum. (AK PARTİ sıralarından alkışlar) 
Süreniz
üç dakikadır.
AK
PARTİ GRUBU ADINA MEHMET YAVUZ DEMİR (Muğla) – Sayın Başkan, çok değerli
milletvekilleri; hepinizi saygıyla selamlıyorum.
İYİ
PARTİ’nin grup önerisi üzerine AK PARTİ Grubum adına söz almış bulunmaktayım. 
Tabii,
daha önceki konuşmaları dinledim; öncelikle onları bir açıklığa kavuşturalım
istiyorum. Bu söz konusu edilen Ogilvy firması –telaffuzu da biraz zor-
2008-2010 yılları arasında ETS grubuyla iş yapmış bir firma yani 2008 ve 2010
yılları arasında. Ama konuşan arkadaşlar sanki o tarihten bu tarihe kadar hâlâ
aynı firmayla iş yapıyor gibi bir algı yaratıyorlar, böyle bir şey yok. Aradan
dokuz yıl geçmiş ve dokuz yıl sonra bir ihale açılmış -biraz önce sayın
milletvekilimizin, kıymetli milletvekilimizin söylediği gibi de değil-
gerçekten bir ihale açılmış ve yaklaşık 15 firma bu ihaleye katılmış ve Ogilvy
firması bu ihale sonucunda kazanmış yani tanıtım çalışmalarını yapmaya hak
kazanmış. Ve 2008 yılındaki Ogilvy firmasının çalışanları da tamamen değişmiş,
sahibi de değişmiş. Bir kere buna bir açıklık getirelim. 
Bunun
yanı sıra, çok kıymetli vekiller, Bakanımızın firması global bir firma
biliyorsunuz, yaklaşık 7 bin kişiye istihdam sağlıyor. Yani elbette bu kadar
büyük bir turizm firması dünyanın çok büyük gruplarıyla, firmalarıyla iş yapma
hakkına sahip, yapmıştır ve yapacaktır da, bundan sonra da yapacaktır. Bunda da
bir beis olduğunu düşünmüyorum ve şunu da ifade etmek istiyorum: Sayın Bakanı
ben bizzat tanıyorum. Bakan olduğundan bu yana emin olun –ben Bodrum’da yaşayan
bir insanım, Muğla Milletvekiliyim- defalarca Türkiye’nin bütün turistik
kentlerini âdeta mekik dokur gibi dokudu ve en son Bodrum’a geldiğinde… Her
gittiği yerde bunu yapıyor. Yaptığı toplantılara sivil toplum örgütlerini de
davet ediyor, tüm muhalif görüşler orada bulunuyor ve onların bütün sorularını
samimiyetle cevaplıyor ve sonuçta da o en muhalif olan gruplar, kişiler dahi en
sonunda Sayın Bakana teşekkür ediyorlar ve birlikte çalışma arzularını ifade
ediyorlar. Ben buna bizzat tanık oldum, bunu samimiyetle ifade ediyorum. Yani
Bakanımız, şu anda güzel ülkemizin tüm güzelliklerini, özelliklerini, turistik,
tarihî, her anlamda bütün değerlerimizi gün yüzüne çıkarmak adına ve turizm
girdilerimizi artırmak adına bütün gücüyle çaba sarf ediyor ve çalışıyor, ona
kolaylıklar diliyorum.
Çok
değerli milletvekilleri, bir de biraz önce sayın milletvekilimizin söz konusu
ettiği Booking…
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekili.
MEHMET
YAVUZ DEMİR (Devamla) – Teşekkür ederim.
Booking
sanki Sayın Bakanın Bakanlığı döneminde iptal edilmiş gibi bir ifade kullandı.
Oysa Booking firması Sayın Bakandan çok önceki dönemde ve üstelik Bakanlığın da
iptal etmediği, TÜRSAB’ın mahkemeye başvurarak, mahkeme kararıyla durdurma
kararı verdirdiği bir konu. Onu da bilgilerinize arz ediyorum.
Önümüzdeki
mübarek Ramazan Bayramı’nızı kutluyorum. Hepinize en içten duygularla
saygılarımı sunuyorum. 
Teşekkür
ederim. (AK PARTİ sıralarından alkışlar) 
HÜSEYİN
YILDIZ (Aydın) – Sayın Başkan…
ÖZGÜR
ÖZEL (Manisa) – Sayın Başkan…
BAŞKAN
– Grup Başkan Vekili söz istiyor.
Buyurun
Sayın Özel. 
V.- AÇIKLAMALAR (Devam)
30.- Manisa Milletvekili Özgür Özel’in, Erzurum Milletvekili Muhammet
Naci Cinisli’nin ortaya koyduğu iddiaların ciddi iddialar olduğuna ama
bakanların siyasi sorumluluk taşımadığına ve bunun parlamenter demokrasiyle
bağdaşır tarafının bulunmadığına ilişkin açıklaması
ÖZGÜR
ÖZEL (Manisa) – Sayın Başkan, değerli milletvekilleri; ne yaptığımızın farkında
mıyız şimdi? Şu anda biz bir mini gensoru yapıyoruz, çakma gensoru çünkü yok,
yok, Meclise karşı bakanların sorumluluğu yok, siyasi sorumluluk taşımıyorlar,
sadece şahitliğimizde, huzurumuzda yemin edip gidiyorlar. Ama İYİ PARTİ’li
sayın milletvekilinin dile getirdiği, muhalefet milletvekillerinin ifade ettiği
gibi, bir bakanın siyaseten ve siyasi ahlak açısından sorgulanması gereken bir
husus var; bir kere, ticareti bırakmamış, Bodrum’a gidiyor kendi şirketiyle
ilgili toplantılar yapıyor, onu yapıyor, bunu yapıyor. Dünya kadar şey
söylenebilir üzerine. Rejime kasteden Anayasa değişikliğinden önce gensoru
verilirdi, dağıtılırdı, on gün içinde gündeme alınırdı, gruplar yirmişer dakika
konuşurdu, bakanlar da vekâleten değil, asaleten oturur, bu eleştirilere cevap
verirdi, biz de vicdan terazimize göre bir karar verirdik.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Başkan Vekili.
ÖZGÜR
ÖZEL (Manisa) – Bakan, güvenoyu alırsa devam ederdi, güvenoyu almazsa görevini
kaybetmiş olurdu ama sen birini seç, geri kalan her şeyi o seçsin, sonra
Meclise karşı sorumluluğu olmayan bir bakan, bazen doğru işler de yapıyor
olabilir ama yanlış işler, etik dışı işler yapıyor, bir sürü tartışma var. Öyle
bir sistem ki bakanın bu iddialar karşısında aklanma hakkı da yok. Her şeyi
söylesen nasıl cevap versin Muğla milletvekili, tesadüfen aynı ilçede ikamet eden
milletvekili? Bir telefon görüşmesiyle Bakandan belli bilgiler almış, üç
dakikada ona cevap veriyor. 
Ben
meselenin özünden çok bu rejime kasteden Anayasa değişikliğinin bizi nereye
savurduğuna dikkat çekmek istiyorum. Bu, doğru değildir. Dün bir başka boyutuyla
ortaya çıktı, şimdi bir başka boyutu.
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Özel.
ÖZGÜR
ÖZEL (Manisa) – Burada İYİ PARTİ’nin değerli milletvekilinin ortaya koyduğu
iddialar ciddidir, herkesin aklında şüphe uyandırmaktadır. Usulüne göre bir
gensoru açılabilmeli, bakan önce sorgulanmalı, sonra kendisi tarafından
savunulmalı, Türkiye Büyük Millet Meclisinin tutanaklarına geçmeli, siyasi
denetim görevi yapılmalıdır ama elde bu imkân yok. Ne yapacağız? Araştırma komisyonu…
O da beş dakika, üç dakika, üç dakika. “Bakanımız hakkında bunu dediler, ben de
çıktım bunu söyledim.” Bunun parlamenter demokrasiyle bağdaşır tarafı yok. Bu
tutarsızlığın, bu sıkıntının altını çiziyoruz efendim.
VI.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, Erzurum Milletvekili Muhammet Naci Cinisli ve
arkadaşları tarafından, Kültür ve Turizm Bakanlığı ile Ogilvy şirketi
arasındaki ticari ilişkilerin araştırılması ve kamuoyuyla paylaşılması amacıyla
29/5/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 29 Mayıs 2019
Çarşamba günkü birleşiminde yapılmasına ilişkin önerisi (Devam) 
BAŞKAN
– Öneriyi oylarınıza sunuyorum: Kabul edenler… Kabul etmeyenler… Kabul
edilmemiştir.
HÜSEYİN
YILDIZ (Aydın) – Sayın Başkan…
BAŞKAN
– Sayın Yıldız, Sayın Özel gerekli cevabı verdi.
HÜSEYİN
YILDIZ (Aydın) – Cevabı verdi de -şeye geçsin diye söylüyorum- sayın vekilim
şunu dedi: Bu bakanın zamanında zaten demedim ki. İlk Meclis açıldığında, Sayın
eski Turizm Bakan Yardımcısı var, şu anki Milletvekili, Hüseyin Bey, çıktı,
ondan bahsettim, o dönemde iptal oldu.
BAŞKAN
– Peki, teşekkür ederim Sayın Yıldız.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- HDP Grubunun, Ankara Milletvekili Filiz Kerestecioğlu Demir ve
arkadaşları tarafından, Türkiye’de yargı alanındaki cinsiyetçi ve ayrımcı
pratiklere neden olan etmenlerin araştırılması amacıyla 29/5/2019 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 29 Mayıs 2019 Çarşamba günkü
birleşiminde yapılmasına ilişkin önerisi 
29/5/2019
Türkiye Büyük Millet Meclisi Başkanlığına
Danışma
Kurulu 29/5/2019 Çarşamba günü (bugün) toplanamadığından grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Fatma
Kurtulan
 Mersin
 Grup
Başkan Vekili
Öneri:
29
Mayıs 2019 tarihinde Ankara Milletvekili Sayın Filiz Kerestecioğlu ve
arkadaşları tarafından verilen 2557 sıra numaralı Türkiye’de yargı alanındaki
cinsiyetçi ve ayrımcı pratiklere neden olan etmenlerin araştırılması amacıyla
Türkiye Büyük Millet Meclisine verilmiş olan Meclis araştırması önergesinin,
diğer önergelerin önüne alınarak görüşmelerinin 29/5/2019 Çarşamba günkü
birleşimde yapılması önerilmiştir.
BAŞKAN
– Önerinin gerekçesini açıklamak üzere Halkların Demokratik Partisi Grubu adına
Ankara Milletvekili Sayın Filiz Kerestecioğlu’na söz veriyorum. (HDP
sıralarından alkışlar)
Süreniz
beş dakika. 
HDP
GRUBU ADINA FİLİZ KERESTECİOĞLU DEMİR (Ankara) – Teşekkürler Sayın Başkan.
Değerli
milletvekilleri, Türkiye’de kadına yönelik erkek şiddeti ile sistematik
ayrımcılığı önlemekte ve toplumsal cinsiyet eşitliğini sağlamakta yargının
hayati bir sorumluluğu bulunuyor ama maalesef genel olarak her alanda
rastladığımız erkek egemenliğinden yargı da azade değil ve yargıda
cinsiyetçiliğin pek çok örneğine rastlıyoruz. Kadına yönelik şiddete karşı
cezasızlık içeren kararlar, etkin bir koruma mekanizmasının yokluğuna rağmen
tutuksuz yargılanan erkekler ve bunun dışında, örneğin yerel mahkemenin
sistematik cinsel saldırı suçunun varlığını kanıtlayacak delilleri
soruşturmaktan kaçınıp başkalarının dedikodularına itibar ettiği son Nevin
Yıldırım kararı gibi, bunun bir meşru müdafaa mı ya da bu olayda haksız tahrik
indirimi söz konusu olmalı mı gibi şeylere bakmadan -ki bir kadın üye o konuda
muhalefet etti ve “Haksız tahrik olmalı.” şeklinde bir karar verdi- kadınların
aleyhine olan kararlar; diğer tarafta kravat takan ve o yargının karşısında
usturuplu bir şekilde duran –o ne demekse- erkekleri koruyan bir sistemi
aslında yeniden yeniden üretiyor yani erkek egemen yargı aslında kadınlara
adalet getirmiyor ne yazık ki.
Ve
biz çoğu zaman şununla da karşılaşıyoruz: Yani sadece kadınlara adalet
getirmezken diğer yandan kadınların yaşam biçimleriyle, ne giydikleriyle, nasıl
davrandıklarıyla ilgili de mahkemelerde sorgulanabiliyor kadınlar. Âdeta
kendileri değil mağdur olan, bu mağduriyeti yaşatan onlarmış gibi
davranılabiliyor ve örneğin Şule Çet davasında olduğu gibi, bir sanık, bir
şüpheli kalkıp fütursuzca “Kızınıza sahip çıksaydınız.” diyebiliyor oradaki
acılı bir babaya ya da başka birisi, aslında bir kadının cinsel hayatını ya da
geçmişini, neler yaşadığını, o günkü mağduriyetinden tamamen ayrı olarak
sorgulayabiliyor ve sorgulanan şey, orada yaşam hakkının ihlal edilmesi, yaşadığı
şiddet veya başka mağduriyetler değil, kadının yaşam biçimi oluyor. 
Şimdi,
evet, Türkiye’deki şok olaylar bitmiyor gerçekten. Bugün elimde bir tutanak
var, mahkeme tutanağı. Kartal’da İstanbul Anadolu 2. İş Mahkemesinde Hâkim
Mehmet Yoylu’nun şöyle bir duruşma tutanağı var: Duruşmada bir avukatın, davacı
vekilinin eteğine bakıyor ve eteğinin diz boyundan yaklaşık 15 santim yukarıda
olması nedeniyle orada dinleyici olarak bulunan avukata -lütfen dikkatle
dinleyin, bir yargılamadan bahsediyorum, bir tutanaktan bahsediyorum, elimde
bir tutanak var- diyor ki: “Etek boyunuz diz boyunuzdan 15 santim kısa. Bu,
örf, âdet ve avukatlık geleneklerine aykırı.” Yetinmiyor, orada dinleyici
olarak bulunan avukatlara soruyor: “Uygun mudur etek boyu?” diyor. Avukat: “Evet,
uygundur.” diyor. Diğer bir avukata soruyor “Uygun mudur etek boyu?” diyor.
“Bu, özgürlüklerle ilgilidir, uygun olup olmadığını ben sorgulayamam.” diyor.
Yetmiyor, gidiyor içeriden mahkeme kâtibini çağırıyor, “Cep telefonunu al, bunu
baroya göndermemiz lazım.” diyor ve etek boyunun fotoğrafını çekmek istiyor ve
avukat bunu reddediyor, bu muameleyi ve tabii ki “Hayır, etek boyumun
fotoğrafını çekemezsiniz.” diyor; böyleleriyle yargılama yapılıyor. 
Biz
bunları 1986 yılında -hatırlayacaksınız belki- “Kadının karnını sıpasız,
sırtını sopasız bırakmamak gerek derler.” diyen Çorum Asliye Hukuk Mahkemesi -o
zaman aile mahkemeleri yoktu- kararına karşı, dayağa karşı kampanyayı yürüttük
ve Türkiye’de kadına yönelik şiddete karşı yılların mücadelesi böyle başladı. 
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Devamla) – Bitiriyorum Sayın Başkan. 
BAŞKAN
– Buyurun, toparlayın Sayın Kerestecioğlu. 
FİLİZ
KERESTECİOĞLU DEMİR (Devamla) – Şimdi, bu tarz kararlara sadece ceza
davalarında rastlamıyoruz, iş hukuku davalarında da rastlıyoruz; mobbing,
cinsel taciz, bu tarz vakalarda da aslında davalarda kadınlara ayrımcılık
yapıldığını görüyoruz ve bunun dışında, aile hukuku davalarında, şu son zamanda
çok moda olan nafakayı sorgulama hikâyesi de aynı şekilde benim meslek
hayatımda çokça karşılaştığım şeylerden birisi. Hâkimler âdeta o paralar kendi
ceplerinden çıkıyormuş gibi, 200 lirayı, 300 lirayı kadınlara vermekte
zorlanıyorlar. Oysa, Türkiye’de yapılması gereken, uluslararası sözleşmelerin uygulanmasıdır,
bunlar birer iç hukuk metnidir, kadınların yoksulluğunun sorgulanmasıdır,
onları yoksullaştıran etmenlerin sorgulanmasıdır ve bunların ortadan
kaldırılmasıdır. 
İşte,
bunun için bir araştırma önergesi sunuyoruz sizlere ve özellikle kadın milletvekillerine
“Reddetmeyin.” çağrısı yapıyorum. 
Saygılar
sunarım. (HDP sıralarından alkışlar) 
BAŞKAN
– İYİ PARTİ Grubu adına Kocaeli Milletvekili Sayın Lütfü Türkkan. (İYİ PARTİ
sıralarından alkışlar)
İYİ
PARTİ GRUBU ADINA LÜTFÜ TÜRKKAN (Kocaeli) – Sayın Başkan, değerli
milletvekilleri; HDP Grubu adına verilen araştırma önergesi hakkında söz aldım.

Dün
cereyan eden, bugün de medyaya yansıyan görüntüleri hepimiz ibretle izledik,
tutanağı da gördüm ben. Aslında biz bu filmi seyretmiştik, hep beraber seyretmiştik,
üzerinden fazla geçmedi, yirmi sene geçti. 28 Şubatta bunun tersini
seyretmiştik. Kızlarımız üniversiteye veya mahkemeye gittiğinde “Başörtüsüyle
geliyorsun, sana tutanak tutacağım.” diyorlardı. Yani onları yapanlar ne kadar
insanlıktan, vicdandan uzaksa bugün bunları yapanlar da aynı insanlıktan ve
vicdandan uzak. İkisi arasında hiçbir fark yok, hepsi de aynı; ikisi de bir
faşist düşüncenin eseri: “Benden olmayan yaşamasın, benimle olmayan yaşamasın.”
Bu
noktada, sizler 28 Şubat mağduriyetini dile getire getire iktidar olmuş bir
partisiniz. Aynı mağduriyetleri başka birisine yaşatanlara karşı sesiniz
çıkmıyorsa tekrar böyle bir mağduriyete mazhar olduğunuzda kimseden ses
beklemeyin. Hatta ve hatta size “Siz, kendiniz mağdur olunca bağırıp başkasının
mağduriyetine alkış tutacak kadar âcizsiniz.” derler, buna müsaade etmeyin.
Bizim tepki göstermemizi beklemeyin, en büyük tepkiyi siz gösterin. Bu
mağduriyetlerin yaşanması, Türkiye’nin ayrışmasına biraz daha hizmet edecektir.
TUFAN
KÖSE (Çorum) – Belki mağdur olmamışlardır. Kim yararlanıyor bundan?
LÜTFÜ
TÜRKKAN (Devamla) – Bir insanın eteğinin boyu, bir insanın başının örtüsü
diğerine ne zarar veriyor ya? O kızın başörtüsü ne kadar rahatsız ettiyse
öbürünü, bu rahatsızlığını ne kadar vicdansızca dile getirdiyse kızın eteğinin
boyu, bu hâkim beyi ne kadar rahatsız ettiyse, aynı konular. 
Ben
bir de bir şey söylüyorum: “Eteğinin boyu kısa.” demiş, neye göre kısa? Senin
kızının eteği ne boyda veya etek kısa değil de başka türlü nasıl bir günah
işliyor, nasıl bir gayriahlaki görüntü yaşıyor, gayriahlaki görüntüler saçıyor?
Bunu tartışmak kimin elinde, hangi anne babanın elinde? Bırakın bir başkasını,
evlatlarımız var yahu, Allah aşkına, 4 yetişkin evladım var benim, hangisinin
giyimine kuşamına müdahale edebiliyorsunuz? İstediği gibi giyiniyor, istediği
gibi de kuşanıyor. Buna asla ve kata müdahale edemiyoruz. 
Kendi
evladına dahi müdahale edemeyen birisinin bir başkasının giyimiyle alakalı,
hele bu bir kamu görevlisiyse bununla alakalı tutanak tutacak kadar acz
içerisine düşmesini buradan yadırgıyorum, lanetliyorum, kınıyorum. Bu konudaki
en büyük, en önemli konuşmayı da Adalet ve Kalkınma Partisinden bekliyorum.
Eğer bu konuda gerekli girişimlerde bulunulmazsa -güç gelip geçici arkadaşlar
ya, nice güçlü adamlar gördük, hepsi de gittiler- bu güç elden gittiğinde
birileri bunun intikamını almaya kalkar. 
(Mikrofon
otomatik cihaz tarafından kapatıldı) 
LÜTFÜ
TÜRKKAN (Devamla) – Başkanım, bitiriyorum.
BAŞKAN
– Toparlayalım Sayın Başkan. 
LÜTFÜ
TÜRKKAN (Devamla) - Ama hiç unutmayın, bakın, ben 28 Şubatta bir vakfın
başkanıydım, çok önemli bir vakıftı, Rumeli Eğitim Vakfının başkanlığını
yapıyordum, başkan yardımcısı Sayın Akşener’di, muhasip ve genel sekreteri de
Türkiye'nin en önemli 2 iş adamıydı. O süreçte başörtülü kızlarımız hiçbir burs
başvurusunda bulunamadıkları için öyle bir hâle geldi ki başörtülü kızdan başka
hiç kimseye burs veremez hâle geldik çünkü her yer tıkanmıştı. Bu güç bugün
sizin elinizde, yarın kaybettiğinizde insanlar intikam duygusuyla hareket eder.
Ama unutmayın, biz yine bu kürsülerdeysek bu kürsülerde, yoksa dışarıda bu
haksızlığın karşısında dikilmeye devam edeceğiz. 
Hepinize
saygılar sunuyorum. Sağ olun, var olun. (İYİ PARTİ ve CHP sıralarından
alkışlar) 
BAŞKAN
– Cumhuriyet Halk Partisi Grubu adına Ankara Milletvekili Sayın Gamze Taşcıer’e
söz veriyorum. 
Süreniz
üç dakikadır. (CHP sıralarından alkışlar) 
CHP
GRUBU ADINA GAMZE TAŞCIER (Ankara) – Teşekkür ederim Sayın Başkan.
Değerli
milletvekilleri, ülkemizdeki yargı sisteminin içler acısı hâli, toplumun her
kesiminin iliklerine kadar hissettiği bir malum artık. İstanbul Barosunun
açıkladığı üzere toplumun yargıya olan güveni yüzde 30’lara kadar düşmüş
durumda. Güvenin azaldığını Adalet Bakanı da defaatle ifade etti. Tabii,
yargıdaki sorun bir değil, yüzlerce ama en büyük sorunlarından biri de
yargıdaki cinsiyetçi, erkek egemen bakışın, geleneksel kadınlık anlayışının,
dayatılan kodların kararlara doğrudan etki etmesidir. 
Sayısız
örnek varken bugün de bir başka skandal yaşandı. İstanbul Anadolu 2. İş
Mahkemesinde görülen davada sözde hâkim olan biri, kadın avukatın etek boyuna
kafayı takıp fotoğrafını çekmek istedi. İnsanların giyim kuşamına, kadınların
etek boyuna, giydiği topuklu ayakkabıya, saçına, makyajına ya da taktığı
başörtüsüne karışan biri yargıç olamaz. Karanlık zihniyetini açık etmesiyle
birlikte, bu sözde hâkimin yargıçlık vasfı da ortadan kalkmıştır. Bu kişinin
herhangi bir davada adaletle hükmetmesi mümkün değildir. Bu kişi mutlaka açığa
alınmalı, hatta meslekten çıkarılmalıdır. (CHP sıralarından alkışlar)
Tabii,
yargıyı on yedi yılda öyle hâle getirdiniz ki iliklemek için düğme arayan
hâkimlerden avukatın etek boyuna bakan mı ararsınız, yoksa karar vermek için
birilerinin ağzına bakan hâkimler mi ararsınız. Hepsini on yedi yılda siz bu
hâle getirdiniz. 
Değerli
milletvekilleri, yargıda var olan cinsiyetçi anlayışın sonuçlarına birkaç örnek
daha vermek istiyorum. Yargıtay, Isparta’da tecavüzcüsünü meşru müdafaa sonucu
öldüren Nevin Yıldırım’ın müebbet hapis cezasını onadı. Bu nasıl bir adalet
sistemidir ki tecavüzden yargılanan erkekler, “Kadın bana şöyle baktı, topuklu
ayakkabı giyiyordu. Ama gece sokağa çıkmıştı.” diyen kişiler bunları gerekçe
gösterip iyi hâl indirimi alırken Nevin Yıldırım muhakkak kravat takmadığı için
olsa gerek bu indirimden yararlanamadı. (CHP sıralarından alkışlar)
Ankara’da
bir plazanın 20’nci katından önce tecavüz edilip sonra da aşağı atılan Şule Çet
davasını yakından izledim. Sanık avukatları ne diyordu, biliyor musunuz? “O
saatte erkeklerle ne işi vardı? Ama içki içiyordu.” Hatta cinsel geçmişini bile
sorguladılar. Bu avukatlar bunları neden söylüyor, biliyor musunuz? Çünkü
biliyorlar ki aynı ülkenin her kurumunda olduğu gibi yerleşik kodlar yargıda da
var. Devlet bürokrasisindekiler, yargı koltuklarında oturanlar, savcılar,
avukatlar cinsiyetçi ve ayrımcı zihniyet kodlarıyla karar alıyor, hüküm
veriyor.
(Mikrofon
otomatik cihaz tarafından kapatıldı)
BAŞKAN
– Tamamlayın.
GAMZE
TAŞCIER (Devamla) - İzmir’de kadın cinayetinde kırmızı rujdan tahrik olmak, indirim
konusu yapıldı. Devletin her kurumunda bu zihniyeti temizlemediğiniz müddetçe
isterseniz en mükemmel yasaları yapın, en mükemmel kuralları koyun, olmuyor,
olmuyor, olmayacak da. Bu değişim için önce devleti yönetenlerin, iktidar
sahiplerinin zihniyetini değiştirmesi lazım. “Kadına şiddet abartılıyor.”
dememeniz gerekir. “Kadın herkesin içinde kahkaha atmayacak.” dememeniz
gerekir. “Kadınlar iş aradığı için işsizlik artıyor.” dememeniz gerekir. İş
isteyen kadına “Kocan çalışıyor ya.” dememeniz gerekir.
Özetle,
ey iktidar sahipleri, Nâzım’ın da dediği gibi: “Kabahatin çoğu senin canım
kardeşim.”
Teşekkür
ederim. (CHP sıralarından alkışlar)
BAŞKAN
– Adalet ve Kalkınma Partisi Grubu adına İstanbul Milletvekili Sayın Canan
Kalsın’a söz veriyorum. (AK PARTİ sıralarından alkışlar)
Süreniz
üç dakika. 
AK
PARTİ GRUBU ADINA CANAN KALSIN (İstanbul) – Sayın Başkan, değerli
milletvekilleri; hepinizi saygı ve sevgiyle selamlıyorum.
Sözlerime
başlamadan önce, birkaç hatibimizin gündeme aldığı konuyla ilgili bilgilendirme
yapmak istiyorum.
Sayın
Bakanımızın da bire bir takipçisi olduğu konuyu, bugün İstanbul’da yaşanan
olayla ilgili konuyu Bakanımıza ilettiğimizde bize verdiği cevabı sizinle,
kamuoyuyla paylaşmak istiyorum. Sayın Bakanımız Twitter’da da belirtiği gibi,
konuyla ilgili “Kıyafet tercihi nedeniyle maruz kaldığı çok tatsız, talihsiz ve
hukuksuz olayla ilgili olarak HSK soruşturma başlattı. En kısa sürede yasal
gereğinin yapılması için sürecin takipçisiyim.” açıklamasını paylaştı. Yine
“Hukuk sistemimiz, adalet dağıtırken de ararken de hiç kimsenin kılık kıyafet
veya yaşam tarzı nedeniyle ayrımcılığa ve keyfî işleme maruz kalmasına izin
veremez, göz yumamaz.” demiştir.
Bazı
siyasi popülizm adına geçenlerde Küçükçekmece’de bir yerde bir çocuğun, 5
yaşında bir çocuğun istismara uğradıktan sonra hiç kimseden ses çıkmayıp,
eleştiri olmaksızın, üstüne siyasi linç adına, bir yaşam koçu adına ağza
alınmayacak şekilde konuşmalarına kimse ses çıkarmadı maalesef. Toplumumuzda
bizim en can alıcı noktamız, çocuklarımız ve kadınlarımız. Bu konuda KEFEK
olarak da çalışmalarımız var. 
Sözlerime
başladım ama İstanbul’un fethinin 566’ncı yıl dönümünü de kutluyorum. Ecdadımız
olan Fatih Sultan Mehmet Han ve askerlerini rahmetle anıyorum.
Ülkemizde
kadın erkek eşitliğinin sağlanması, kadının insan haklarının korunması ve
güçlendirilmesiyle kadına yönelik şiddetle mücadele konusunda özellikle son on
yedi yılda önemli yasal düzenlemeler gerçekleştirilmiştir. Bu kapsamda, önemli
uluslararası sözleşmeler imzalanmış, Anayasa ve temel kanunlar başta olmak
üzere mevzuatımızda önemli değişiklikler yapılmıştır. Kadına yönelik şiddetin
önlenmesi amacıyla kadını koruyan ve onun beyanını esas alan 6284 sayılı
Ailenin Korunması ve Kadına Karşı Şiddetin Önlenmesine Dair Kanun, 2012 yılında
Parlamentoda kabul edilmiştir. Türkiye'de cinsel suçlar veya şiddet mağduru
kadınların, soruşturma ve yargılama aşamasında bir kez daha mağdur edilmesini
önlemek amacıyla “Kadının beyanı esastır.” ilkesini benimsemiştir. Söz konusu
ilke, ceza hukuku bağlamında kadınlara yönelik cinsel suçlar veya şiddet ve
benzeri suç türlerinde tanık veya başkaca delil aranmaksızın soruşturmanın
başlatılmasını sağlamıştır.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili.
CANAN
KALSIN (Devamla) – Önemle belirtmek gerekir ki 6284 sayılı Kanun’la, korunan
kişiye şiddet uygulayan, uygulama ihtimali bulunan kişi hakkında alınabilecek
koruyucu ve önleyici tedbirler ayrıntılı bir şekilde ele alınmıştır. Bir
kişinin sadece şahsi olarak yapmış olduğuna tepkileri bütüne yaymak, onlar
için, adalet sistemimiz için, yargıçlarımız için adil değildir, bir kişiyi
bütüne biz örnek teşkil edemeyiz. Bu anlamda, görevini doğru ve yerinde yapan
insanlar konusunda, yapılan bir yanlışlığı diğerinin de aynı şekilde yaptığını,
bir kişinin yapmış olduğu insani bir hata karşılığında hemen burada HSK’ye
başvuru yapılarak görevinden uzaklaştırılması noktasında görüyoruz. KEFEK’te
bir alt komisyon kurulmuş olup İstanbul Sözleşmesi’nin etkin uygulanmasıyla
alakalı çalışmalar yapılmakta, bu konuda birçok kişi davet edilmekte ve ortak
noktalarda ortak çalışmalar yapacağımızı da KEFEK olarak söylemek istiyorum. 
Hepinizi
sevgiyle, saygıyla selamlıyorum. (AK PARTİ sıralarından alkışlar) 
LÜTFÜ
TÜRKKAN (Kocaeli) – Sayın Başkan…
BAŞKAN
– Buyurun Sayın Grup Başkan Vekili.
V.- AÇIKLAMALAR (Devam)
31.- Kocaeli Milletvekili Lütfü Türkkan’ın, İstanbul Anadolu Adliyesinde
hâkimin giyim kuşam etik kurallarına aykırı olduğu gerekçesiyle kadın avukatın
kıyafetine müdahale etmesinin vahim olduğuna ilişkin açıklaması
LÜTFÜ
TÜRKKAN (Kocaeli) – Sayın Başkanım, bugün yaşananlar, toplumda kadınların
hayatını ciddi anlamda kısıtlayan, hatta ve hatta savunma kanadında duran
avukatlara taciz noktasına gidecek kadar vahim bir durumdur. Böyle suya, çorbaya
dokunmayan -böyle eski bir laf vardır “Suya, çorbaya tirit etmeyin.” diye-
kelimelerle geçiştirilmemesi lazım. Bu konuda toplumun hassasiyetinin farkına
varmasını bekliyorum iktidar grubunun. İktidar grubu grup başkan vekili başta
olmak üzere diğer arkadaşlarımızın bu konudaki bu olayla alakalı tepkilerini de
toplum görmek istiyor. Netice itibarıyla biz muhalefet partisiyiz, bu konudaki
tepkilerimizi gösteriyoruz, bu konuda uyarıyoruz ama icra makamındaki iktidarın
Mecliste grubu olan partisinin temsilcilerinin bu konuda ciddi tepkilerini de
bekliyoruz.
Teşekkür
ederim.
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
32.- Manisa Milletvekili Özgür Özel’in, asıl sorunun İstanbul Anadolu
Adliyesinde avukatın kıyafet tercihi nedeniyle maruz kaldığı hukuksuz olayla
ilgili iktidar partisinin, ülkenin bugünkü atmosferine sebebiyet verenlerin öz
eleştiri çıkaramamasının olduğuna ilişkin açıklaması
ÖZGÜR
ÖZEL (Manisa) – Sayın Başkanım, Türkiye’de üzerinde cübbe olan birinin
meczuplaşması sorun değil, onun orada o yaptığı davranış elbette çok sorunlu,
çok utanç verici, çok kınanacak ve telin edilmesi gereken bir mesele; üstünde
bir dakika daha cübbenin durması hepimizin utancı ama esas sorun şu: Bunu bir
muhalefet partisi gündeme getiriyor, Türkiye çalkalanıyor, baronun Avukat
Hakları Merkezi harekete geçmiş. Vallahi, avukatların haklarını korumak için
öyle çok iktidar partisinin milletvekiline de ihtiyaç yok ama iktidar partisini
temsilen kürsüye çıkan kişi “ama”sız, “fakat”sız, ağız dolusu ve hiç orasından
burasından dolaşmadan bu işi lanetleyip “Bir dakika daha cübbesini giyerse bu,
hepimizin utancıdır.” diyemiyor ya… 
(Mikrofon
otomatik cihaz tarafından kapatıldı) 
OYA
ERONAT (Diyarbakır) – Diyoruz, diyoruz!
BAŞKAN
– Toparlayalım.
ÖZGÜR
ÖZEL (Manisa) – …bir sonraki meczubun bundan sonraki tavrını olağanlaştıran,
cesaretlendiren de bu. Esas sorun bu, esas mesele bu.
Gazeteci
yerde dayağı yemiş, kanlar içinde, o meseleye tepki göstermek muhalefet
partilerine kalıyorsa, iktidar partisi, bu ülkenin bugünkü atmosferine
sebebiyet verenler o görüntüden bir özeleştiri çıkarmıyorsa, “2019’da, on yedi
yıldır benim yönettiğim ülkede gazeteciler beyzbol sopalarıyla dövülmeye
başlandı.” demiyorsa, “Hâkimler eteğinin fotoğrafını çekmeye, millete bu etek
boyunu sormaya, bunu zapta yazmaya utanmıyor, bu olabiliyor, bu benim
sorumluluğum.” demiyorsa, bir sonraki meczuba, bir sonraki manyağa, bir sonraki
Vandala cesareti veren bu, bunu çözecek önce iktidar partisi.
Teşekkür
ediyorum. (CHP ve İYİ PARTİ sıralarından alkışlar)
BAŞKAN
– Sayın Kerestecioğlu…
33.- Ankara Milletvekili Filiz Kerestecioğlu Demir’in, önemli olanın bu
kadar kadın cinayetinin, bu kadar kadın yoksulluğunun, bu kadar taciz ve bu
kadar fütursuzluğun niye var olduğunun araştırılması olduğuna ilişkin
açıklaması
FİLİZ
KERESTECİOĞLU DEMİR (Ankara) – Teşekkürler Sayın Başkan.
Biz
bu önergeyi hazırladığımızda ve verdiğimizde bu olay olmamıştı yani bu olay
üzerine vermedik bu önergeyi. O nedenle, hemen çok dikkat çekici bir olayın,
aslında popülist bir söylemle çok da en öne çıkarılmasından yana değilim ben,
yıllardır feminist mücadele içinde olan bir kadın olarak. Özellikle de
erkeklerin “Kadınlarımız, kızlarımız bizim.” şeklindeki söylemleri de kadınları
çok ciddi olarak rahatsız ediyor, bunu da bir kere daha vurgulamak isterim ama
yapılması gereken şudur yani biz önergemizde bunu söyledik. Sadece bu olayla
ilgili değil, bu olayla ilgili HSK’ye verilmiş olabilir, soruşturma açılmış
olabilir. Sadece ceza davalarında da değil, boşanma davalarında, iş hukuku davalarında,
yargıda cinsiyetçiliği ele alan bir araştırma önergesi bu, gelin hep birlikte
araştıralım…
(Mikrofon
otomatik cihaz tarafından kapatıldı) 
BAŞKAN
– Toparlayalım.
FİLİZ
KERESTECİOĞLU DEMİR (Ankara) – Tamamlıyorum.
Ve
özellikle de kadın vekiller, lütfen reddetmeyin, gelin bunu birlikte
araştıralım, dedik. Yoksa kadın mücadelesi zaten bugüne kadar Türkiye’deki
yasaların değişmesi için gerekenleri yaptı, yapmaya da devam edecek. Olumlu
olan şeyleri bizler de görebiliyoruz ama önemli olan, şu anda aksayan ne, bu
kadar cinayet niye oluyor, bu kadar kadın yoksulluğu niye var ve bu kadar
taciz, bu kadar fütursuzluk niye var, bunları araştırmak. Ama bunları
araştırmak için aynı zamanda bu Meclisin de kendine dönüp bir bakması lazım,
acaba ne kadar fazla söz söyleyen kadın var ve ne kadar fazla erkek kadınlar
adına söz söylüyor diye. 
Teşekkür
ederim. 
BAŞKAN
– Buyurun Sayın Özkan.
34.- Denizli Milletvekili Cahit Özkan’ın, demokratik hukuk devletini
hayata geçirmek için reformlar yaptıklarına ve yapmaya devam edeceklerine,
İstanbul Anadolu Adliyesinde yaşanan menfur olayı kabul etmelerinin mümkün
olmadığına ve takipçisi olacaklarına ilişkin açıklaması
CAHİT
ÖZKAN (Denizli) – Teşekkürler Sayın Başkan.
Sayın
Başkan, değerli milletvekilleri; biz bu ülkede demokratik hukuk devleti hayata
geçsin diye bir dizi reformlar yapıyoruz, yapmaya da devam edeceğiz. Bunların
da sonuna kadar arkasındayız. Bugün bu cereyan eden hadise, kesinlikle, tevil
yollu, dolaylı olarak, kıvırarak asla kabul edilemez. Biz bunun takipçisiyiz.
Zaten bu grup önerisi henüz daha görüşülmeye dahi başlanmadan Hâkimler ve
Savcılar Kurulunda soruşturması başlatılmıştır. Sayın Bakan da bunun
açıklamasını kamuoyuna yapmıştır. 
Bakınız,
dikkat edilmesi gereken mesele şu: Bugün yargıda yaşamış olduğumuz bu menfur
olayı, hamdolsun, bugün Mecliste grubu bulunan siyasi partilerin hiçbirisi
kabul etmiyor. Bunu kabul edemeyiz ve bunun da takipçisiyiz. Ancak lütfen bunu
da 28 Şubatla kıyasa dahi kalkışmayın. Neden? 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Özkan.
CAHİT
ÖZKAN (Denizli) – Neden 28 Şubatla kıyas edilemez? 28 Şubat sürecinde devlet
eliyle âdeta hâkimlere, savcılara brifingler verilmek suretiyle ve bütün yargı
camiası, Hâkimler ve Savcılar Kurulu, Bakanlar Kurulu ve tabii ki devlet
içerisinde yapılanmış cuntanın baskılarıyla bizzat ikna odaları kuruluyordu.
Şimdi ikisinin arasındaki fark şu: Bugün yapılan bir insan hakları ihlalidir.
Bir hukukçu olarak yorumum şu an itibarıyla odur. Bu, bir tacizdir, bir mahkeme
başkanına yani mecelleden beri bize tebarüz ederek gelen “Hâkim, hakim olacak,
mekin olacak, metin olacak, halim olacak, selim olacak, müstakim olacak, fakih
olacak.” sıfatlarını taşıyan bir yargıca asla ve asla yakışmayan bir
harekettir; lanetliyoruz. Ancak şu an itibarıyla açığa neden alınmadı? Hepimiz,
buradaki hukukçuların her birisi bilir, hukukçu olanlar bilir; bir soruşturma
başladığı zaman “Bu bir soruşturma.” denir. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Özkan. 
CAHİT
ÖZKAN (Denizli) – Soruşturma ilgili kurulun önüne gelir, orada iki karar
alınır; biri tedbir niteliğinde açığa alma kararıdır, diğeri de nihai olarak
ilgili hâkime verilecek kınamadan meslekten ihraca kadar gidecek nihai
karardır. E, şimdi, demokratik bir hukuk devletinde henüz daha o noktada kararı
verecek heyet dosyayı görmeden acaba kim açığa alacak ya da kim meslekten ihraç
etme kararı verecek? Soruşturma başlamıştır ve öncelikle bizler milletvekilleri
olarak, AK PARTİ Grubu olarak ve inanıyorum ki Mecliste grubu bulunan tüm
siyasi partiler olarak bu işin takipçisiyiz ancak şu hususu da ifade ederek
sözlerimi tamamlamak istiyorum: Bakınız, iki mesele vardır; bir tanesi
Parlamentodur. Bizler genel düzenleyici işlemler yapmak suretiyle vatandaşlarımıza
karşı sistematik bu tür insan hakkı ihlalleri olmasın diye reformlar
gerçekleştiririz. Diğer tarafta da bu reformlar yani hukuk düzenimiz vardır. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Özkan. 
CAHİT
ÖZKAN (Denizli) – Hukuk düzenimiz, adı ne olursa olsun, hâkim tarafından, savcı
tarafından, bürokrat tarafından veya il/ilçedeki en küçük bir memur tarafından
ihlal edilecek olursa onunla ilgili yaptırımları da yargı mekanizması karara
bağlayacaktır. Yani Meclis de Parlamento olarak yasal düzenlemeler, reformlar
yaparken bu tür arızi durumların elbette takipçisi olacak ancak bu konuda
reformlarla zenginleştirilmiş, güçlendirilmiş demokratik hukuk yargımız da
nihai kararı mutlaka verecektir. Herkes bu noktada müsterih olsun diyor, Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Buyurun Sayın Türkkan. 
35.- Kocaeli Milletvekili Lütfü Türkkan’ın, İstanbul Anadolu Adliyesinde
yaşanan olayda esas meselenin oluşturulan iklim olduğuna ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; bu hâkimi bu
davranışa sürükleyen esas mesele oluşturduğunuz iklimdir, bu hâkim buna cesaret
bulabilmiştir.
OYA
ERONAT (Diyarbakır) – Ne alakası var!
LÜTFÜ
TÜRKKAN (Kocaeli) - 28 Şubatın Vandal iklimi de böyleydi. O hâkimler de oluşan
o Vandal iklimden cesaret alıp o haysiyetsizliklere sürüklenmişlerdi. Bugün
gelinen nokta da farklı değil, bugün oluşturduğunuz iklimden cesaret alan o
hâkim, bunu rahatlıkla yapmayı kendine vazife görmektedir. Biliyor ki,
göreceksiniz, bırakın Hâkim ve Savcılar Kurulundan ceza almayı, yakın bir
zamanda ödüllendirilecektir o. Nasıl ki daha önce gazetecilere beyzbol
sopalarıyla saldıranlar, güle oynaya gidip evlerinde oturduysa, daha sonrakiler
“Bize bir şey olmuyor, bizi koruyanlar var.” deyip tekrarına devam ettiyse
bunda da aynı iklimin tezahürü olacaktır. Sizin vazifeniz olan bu olayı kınamak
da değildir sadece, bu mevcut iklimin ortadan kaldırılmasıdır. 
(Mikrofon
otomatik cihaz tarafından kapatıldı) 
LÜTFÜ
TÜRKKAN (Kocaeli) – Bu konuda topyekûn bir çalışmaya ihtiyaç var. 
Bu
hâkim olan iklim, Türkiye’yi uçuruma sürükleyen bir iklim. Türkiye iyiye
gitmiyor, sayenizde iyiye gitmiyor. “Sokakta insanlar birbirinin gözünü
çıkaracak.” diyor, bunu ben demiyorum; bunu, bugün Süleyman Soylu diyor. “23
Hazirandan sonra toplumsal ayrışmayla insanlar birbirinin gözünü çıkaracak.”
diyor. Bu iklimi sağlayan ben değilim, bu iklimi sağlayan Adalet ve Kalkınma
Partisi iktidarı.
Teşekkür
ediyorum. 
CAHİT
ÖZKAN (Denizli) – Sayın Başkan...
BAŞKAN
– Buyurun Sayın Özkan.
36.- Denizli Milletvekili Cahit Özkan’ın, Kocaeli Milletvekili Lütfü
Türkkan’ın yaptığı açıklamasındaki bazı ifadelerine ilişkin açıklaması
CAHİT
ÖZKAN (Denizli) – Sayın Başkan, değerli milletvekilleri; bakınız, bu işi çok
sürdürme taraftarı değiliz ancak bu ülkede milletten almış olduğu yetkiye
dayanarak...
LÜTFÜ
TÜRKKAN (Kocaeli) – Millet, Vandallık yapın diye kimseye yetki vermiyor. 
CAHİT
ÖZKAN (Denizli) – ...milletin medeniyet mücadelesini ayağa kaldırmak için, milletimizin
değerlerini yaşatmak için ve yine milletimizin nihai olarak tercihini,
takdirini sunmak suretiyle ondan aldığı güçle siyaset yapan AK PARTİ Grubuna ve
Meclisteki hiçbir gruba yakışmayacak bir ifadeyi duyduk.
“Sizin
oluşturduğunuz iklim.” ne demek? Şimdi, eğer bir olayla bir arızi suç teşkil
eden, hiçbirimizin kabul etmeyeceği ve sonuna kadar cezalandırılması için
takipçisi olacağımız bir meseleyi, âdeta bir toplumun bir kısmını diğer kısmı
aleyhine kin ve düşmanlığı tahrik edecek nitelikte bir ithamı asla kabul
etmediğimizi ifade ederim. Biz AK PARTİ Grubu olarak, milletten aldığımız
destekle milletimizin değerlerini yüceltmek, bu ülkede özgürlük, refah ve güçlü
Türkiye idealini hayata geçirmek için mücadele ediyoruz. 
(Mikrofon
otomatik cihaz tarafından kapatıldı) 
CAHİT
ÖZKAN (Denizli) – Bu tür ithamları kabul etmediğimizi ifade ediyor, yeniden
Genel Kurulu saygıyla selamlıyorum. (AK PARTİ sıralarından alkışlar)
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Ankara Milletvekili Filiz Kerestecioğlu Demir ve
arkadaşları tarafından, Türkiye’de yargı alanındaki cinsiyetçi ve ayrımcı
pratiklere neden olan etmenlerin araştırılması amacıyla 29/5/2019 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 29 Mayıs 2019 Çarşamba günkü
birleşiminde yapılmasına ilişkin önerisi (Devam)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Kabul
edilmemiştir. 
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım. 
3.- CHP Grubunun, İstanbul Milletvekili Erdoğan Toprak ve arkadaşları
tarafından, kamu kaynaklarının reklamlar aracılığıyla medyaya aktarımının
araştırılması amacıyla 21/5/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 29 Mayıs 2019 Çarşamba günkü birleşiminde yapılmasına ilişkin
önerisi 
29/5/2019
Türkiye Büyük Millet Meclisi Başkanlığına
Danışma
Kurulu 29/5/2019 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Özgür
Özel
 Manisa

 Grup
Başkan Vekili 
Öneri:

İstanbul
Milletvekili Erdoğan Toprak ve arkadaşları tarafından, kamu kaynaklarının
reklamlar aracılığıyla medyaya aktarımının araştırılması amacıyla 21/5/2019
tarihinde Türkiye Büyük Millet Meclisi Başkanlığına verilmiş olan Meclis
araştırma önergesinin (932 sıra no.lu) diğer önergelerin önüne alınarak
görüşmelerinin 29/5/2019 Çarşamba günlü birleşimde yapılması önerilmiştir. 
BAŞKAN
– Önerinin gerekçesini açıklamak üzere, Cumhuriyet Halk Partisi Grubu adına
İstanbul Milletvekili Sayın Erdoğan Toprak’a söz veriyorum. 
Buyurun
Sayın Toprak. (CHP sıralarından alkışlar)
Süreniz
beş dakikadır. 
CHP
GRUBU ADINA ERDOĞAN TOPRAK (İstanbul) – Sayın Başkan, değerli milletvekili
arkadaşlarım; bugün, ülkemizde medyanın bugünkü durumu hakkında bir araştırma
önergemiz var. Onun gerekçesini açıklamak üzere huzurunuzda bulunmaktayım. 
Ama
az önceki tartışmayı üzülerek izledim. Böyle önemli konuları halkın temsilcisi
olan Parlamentonun bürokrasiye havale etmesini -AK PARTİ Grubu tarafından da-
doğru bulmadığımı söylemek isterim. Biz milletin temsilcisiyiz. Evet, biz bunun
gereğini yaparız dediler ama gereğini yapması az önceki oylamaydı. O oylamada
gereğini yapacaktınız, samimiyetinizi o anda ortaya koyacaktınız. (CHP
sıralarından alkışlar) Şu anda samimiyet konusunda yaptığınız, benim fikrimce
inandırıcı gelmedi.
Değerli
arkadaşlarım, bir ülkenin medyasının bağımsızlığı, özgürlüğü, tarafsızlığı o
ülkenin uluslararası alanda gücünü gösterir. Başarılı iktidarlar yandaş medya
kurmazlar. Başarılı iktidarlar kendilerini anlatmak için bir havuz oluşturup
orada bir kısım medyaya reklam aktarmazlar çünkü başarılı olanların o
başarısını zaten tüm medya aktarır. Ama bugün üzülerek söyleyeyim her alanda
olduğu gibi medyamız da ikiye bölünmüş durumda; bir tarafsız medya, bir yandaş
medya. Oysaki medyanın tek bir görevi var: Doğru haber yapmak, sıkıntılı
olanların haberlerini gündeme getirmek, topluma tarafsız bir şekilde haberleri
aktarmak. Bugün, bunu ne yazık ki göremiyoruz çünkü medyanın büyük bir finans
kaynağı devlet kurumlarından gelen bazı şirketler. Bugün TMSF’de 958 tane
şirket var ve TMSF’deki bu 958 şirket reklam gelirlerini neye göre dağıtıyor,
belli değil. Bugün, Türkiye'nin sırtında çok büyük bir kambur olan TÜRK
TELEKOM, gelirini yandaş olmayan medyadan da alıyor ama bu TÜRK TELEKOM o
medyaya reklam vermiyor, Turkcell de aynı konumda. 
Değerli
arkadaşlarım, bugün ülkemizde gelinen bu noktada iktidarın bu tutumu ne yazık
ki Türkiye’deki bu açmazı daha da açmaya başlıyor. Yandaş medya kurdunuz,
yandaş medya “Padişahım çok yaşa.” dedi; değerli arkadaşlar, işsizlik azaldı
mı? Hayır. Yoksulluk bitti mi? Hayır. Enflasyon düştü mü? Hayır. Ülkeye huzur
geldi mi? Hayır. Gözyaşı dindi mi? Hayır. Yani demek ki bu yandaş medya sizlere
de bir hayır getirmemiş. 
Bir
başka önemli nokta ise uçaklara bindiğimizde Cumhuriyet gibi, Sözcü gibi,
Evrensel gibi, Yeniçağ gibi bir kısım medyaya sansür uygulayıp ne yazık ki
dağıtmıyorsunuz; bunun da nedenini anlamış değiliz. 
Değerli
arkadaşlarım, uluslararası alanda iki yerde bayrak dalgalanır; biri
büyükelçiliğimizdir, bir tanesi de Türk Hava Yollarıdır. Türk Hava Yollarına
biner binmez neden bu ülkenin bir kesimine ambargo uygulayarak onların
okuyacağı gazeteleri koymuyoruz, bunu anlamış değilim. Beka meselesinden
bahsediyorsunuz, değerli arkadaşlarım, böyle yaparsanız beka meselesi doğar.
Uluslararası alanda bizi hiç kimse bölemez. 15 Temmuz oldu, herkes sokağa
çıktı, hepimiz geldik, bu salonlarda ona karşı durduk ve bugüne kadar hiç kimse
bizi bölemedi. Ama sizlerin yaptığı bu olay, belli bir grup medyaya ambargo
uygulanması, belli iş insanlarımıza ambargo uygulanması, belli görüşteki
kişilere ambargo uygulanması ne yazık ki bizi bu noktaya getirmiş durumdadır. 
Ben
şunu da söylemek isterim: Bu ülkede siz tarımdan yüzde 65 ÖTV alır, çiftçiyi
üretimden vazgeçirir, soğanı, patatesi ithal ederseniz beka meselesi olur. Beş
tane havuz müteahhidi dışında kimseye iş vermezseniz beka meselesi olur. (CHP
sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Toprak.
ERDOĞAN
TOPRAK (Devamla) – Bir kesimin gazetelerini Türk Hava Yollarında dağıtıp diğer
kesimin gazetelerini dağıtmazsanız beka meselesi olur; beka meselesi buradan
doğar, yoksa beka meselesi böyle, seçimden seçime sizlerin propaganda aracı
olarak kullandığınız meselelerden doğmaz. Türk halkı sağduyuludur, burada
sağduyuyla karar verecektir.
On
yedi yıldır bu ülkede bu Parlamentoyu yönetiyorsunuz. On yedi yılda
Parlamentoda muhalefetten gelen bir tek kanun teklifi hayata geçmedi, asıl beka
meselesi budur. On yedi yıldır Parlamentonun muhalefet kısmında bulunanlar hiç
mi doğru bir şey söylemedi? On yedi yıldır bu sıralarda oturanlar bu ülkenin
yararına hiç mi bir fikir üretmedi? Ama unutmayın, sizlerin getirdiği, bu ülke
yararına olan birçok kanunda, bin maddelik kanunlarda muhalefet, vatan
sevgisiyle size katkı verdi. Bunu unutmayın. (CHP sıralarından alkışlar) Gelin,
yeni bir başlangıç yapalım; gelin, bunu araştıralım çünkü medya çok önemlidir
değerli arkadaşlarım.
(Mikrofon
otomatik cihaz tarafından kapatıldı)
BAŞKAN
– Toparlayalım.
ERDOĞAN
TOPRAK (Devamla) – Toparlıyorum Sayın Başkan.
Bugün
size yandaş olan medya sizin iyiliğinize çalışmıyor çünkü hatalarınızı
düzelttirmiyor, ne yaparsanız yapın her şeyi doğru yaptığınızı söylüyor.
Değerli
arkadaşlarım, her şeyi doğru yapıyorsanız peki, neden işsizlik yüzde 15’leri
buldu, neden bu ülkede her 3 gençten 1 tanesi işsiz, neden döviz almış başını
gidiyor, neden sanayi üretimi geriliyor? Yani bunların bir sebebi var. Bunu biz
söylüyoruz. Asıl sizin dostunuz olan o beğenmediğiniz, dağıttırmadığınız
medyadır, asıl sizin dostunuz olan, size doğru yolu gösteren muhalefet
partileridir. Gelin, yeni bir başlangıç yapalım. Bu önemli bir araştırma
önergesi, bunun arkasında durun. Sizlere doğruyu söyleyen o medyanın da sesini
herkes duysun. Yoksa o paketlerle belli yerlere ücretsiz bırakılan medya sizin
dostunuz değil. Biraz ayağınız sendelesin ilk onlar terk eder sizi. 
Onun
için, bu önergemize olumlu oy vereceğinizi düşünerek hepinize saygılar, sevgiler
sunuyorum. (CHP ve İYİ PARTİ sıralarından alkışlar)
BAŞKAN
– İYİ PARTİ Grubu adına Adana Milletvekili Sayın İsmail Koncuk.
Buyurun.
(İYİ PARTİ sıralarından alkışlar)
Süreniz
üç dakikadır.
İYİ
PARTİ GRUBU ADINA İSMAİL KONCUK (Adana) – Sayın Başkan, değerli
milletvekilleri; yüce heyetinizi saygıyla selamlıyorum.
“Onlar
bu dünyaya niye geldiler/'Li ya'budun' diye diye geldiler./Konaklı, sofralı
tuğralıydılar/Bir dilim ekmekle doya geldiler./Eline, beline, diline
sahip/Kalpleri nurla yuya geldiler./Hem yüzleri hem sözleri güzeldi/En güzel
sözleri duya geldiler.”
Türk
İslam ülkücüsü Dilâver Cebeci’yi, Türkiye şiirinin yazarı, Türk
milliyetçiliğinin kilometre taşlarından büyük şairi rahmetle, minnetle, duayla
yâd ediyorum.
Değerli
milletvekilleri, bugün İstanbul’un fethedilişinin yıl dönümü, Türk tarihinin
hatta dünya tarihinin önemli bir dönüm noktası. Bugün İstanbul’un fethi çok
daha anlamlı, çok daha güzel, ecdadımızla gurur duyuyoruz. Tarihimiz bizim yüz
akımız; Türk milletinin tarihinde utanılacak tek bir yer, tek bir dönem söz
konusu bile değildir. Fatih Sultan Mehmet’i ve mübarek askerlerini duayla,
rahmetle yâd ediyorum.
Az
önce AK PARTİ Grup Başkan Vekili Cahit Bey de konuşmasında ifade etti,
-Bizanslı Grandük Notaras’ın sözü- “Kardinal külahı görmektense Osmanlı sarığı
görmeyi tercih ederim.” dedi. Aslında bu neden söylenmiş bir söz? Şimdi,
Cumhuriyet Halk Partisinin verdiği bu araştırma önergesiyle bir bağlantı kurmak
lazım burada, şöyle bağlantı kuracağız: Bir Bizanslı, bir Hristiyan diyor ki:
“Osmanlı sarığı görmeyi tercih ederim, kardinal külahı görmektense.” Niye?
Adalete hasret kaldığı için. Osmanlı sarığını o tarihte adaletin sembolü olarak
gördüğü için kardinal külahı yerine Osmanlı sarığını tercih ediyor. 
Şimdi,
adalet, her şeyde adil olmak. Peki, yandaş olmayan basının, -muhalif demeyelim,
bana göre muhalif olmak başka bir şey- doğruları söyleyen yani iktidarın da
muhalefetin de zaman zaman hatalarını ifade eden, yazan, yazılı ve görsel
basının Türkiye’deki hâlipürmelali meydanda. Şimdi, bir yandan Osmanlı
adaletinden, Osmanlı sarığından... 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Koncuk. 
İSMAİL
KONCUK (Devamla) – Sayın Başkanım, tamamlıyorum.
...Osmanlı
sarığının temsil ettiği adaletle o Fatih döneminden övgüyle bahsederken bir
yandan da o sözün ne anlama geldiğini kaçırıyoruz gibi geliyor, kaçırıyoruz
gibi. Yani size teslim olmayan, size göre yanlış şeyler söyleyen, sizi
eleştiren basının Türkiye’de yaşama hakkı yok. Bakın, 2017’de 155’inci
sıradaydık basın özgürlüğünde dünyada, 2018’de 157’nci sıraya düşmüşüz yani 2
sıra daha geriye düşmüşüz. Bu, AK PARTİ yönetim anlayışının bir başarısıdır,
eğer bir başarıysa. Yani dünyada 200 ülke arasında basın özgürlüğünde 157’nci
sırada olmak Türkiye’de basının, medyanın ne kadar özgür olduğunu gösteren de
bir durumdur. 
Değerli
milletvekilleri, tarihimizle elbette övüneceğiz ama tarihimizle övünürken,
tarihimizle ilgili adalet vurgusu yaparken o adaleti bugün ne insanlarımıza ne
de basınımıza çok görmeyeceğiz diyor, hepinizi saygıyla selamlıyorum. (İYİ
PARTİ sıralarından alkışlar) 
BAŞKAN
– Halkların Demokratik Partisi Grubu adına Iğdır Milletvekili Sayın Habip
Eksik’e söz veriyorum. (HDP sıralarından alkışlar) 
Süreniz
üç dakikadır.
HDP
GRUBU ADINA HABİP EKSİK (Iğdır) – Sayın Başkan, değerli milletvekilleri; kamu
kaynaklarının reklamlar aracılığıyla medyaya aktarımıyla ilgili CHP’nin verdiği
araştırma önergesi üzerine grubum adına söz almış bulunmaktayım.
Değerli
milletvekilleri, halkın vergileriyle ve elektrik faturalarına ilave edilen
bedellerle finanse edilen medya kuruluşları yani Anadolu Ajansı, TRT ve halkın
parasıyla ayakta tutulan havuz medyası maalesef siyasi iktidarın arka bahçesi
hâline gelmiştir. Halkın parasıyla ayakta tutulan, özgür olmayan bu medya
kuruluşları muhaliflere, siyasilere maalesef yasaklanmış durumdadır. Özellikle
seçim dönemlerinde bu kuruluşlar maalesef siyasi iktidarın manipülasyonunu
yapma aracına dönüşmüştür yani manipülasyon silahşorluğuna dönüşmüştür. En
kirli manipülasyonlardan bir tanesi de 31 Mart yerel seçimlerinin yapıldığı
gece seçim bölgem olan Iğdır’da yapıldı. Maalesef Anadolu Ajansının ve havuz
medyasının kirli manipülasyonu büyük bir tehlikeye sebep oldu, büyük bir
provokasyona sebep oldu. Çok şükür, Halkların Demokratik Partisinin
seçmenlerinin o gün sağduyulu yaklaşımı büyük bir felaketten kurtulmamıza sebep
oldu. 
Değerli
milletvekilleri, bu kuruluşlar, bu medya kuruluşları bu manipülasyonları niçin
yapıyor? Bu kadar tehlikeli provokasyonlara sebep olacak bu manipülasyonları
neden yapıyorlar? Çünkü iktidar onları hak etmedikleri bir parayla besliyor,
halkın vergileriyle, halkın parasıyla âdeta orada hak etmedikleri bir şekilde
ayakta tutuluyorlar. 
Değerli
milletvekilleri, seçim sonuçlarını vermeye yetkili kuruluşlar ilçe seçim kurullarıdır,
il seçim kurullarıdır, Yüksek Seçim Kuruludur, Anadolu Ajansı veya havuz
medyası değildir. Bakın, önümüzde, 23 Haziranda bir seçim daha var ve eminim
yine aynı manipülasyonlar yapılacak. Onun için şimdiden sesleniyorum
İstanbul’daki vatandaşlarımıza…
(Mikrofon
otomatik cihaz tarafından kapatıldı)
BAŞKAN
– Toparlayın Sayın Eksik.
HABİP
EKSİK (Devamla) – Orada, İstanbul’da oturan tüm vatandaşlarımız o gün o kirli
TV kanallarının düğmelerini kapatsınlar ve sandıklarına sahip çıksınlar çünkü
yalan haber yapıyorlar. 
Değerli
milletvekilleri, bu TV kanalları, bu medya kuruluşları son günlerde sürekli
programlar yapıyorlar “HDP’li Kürt seçmenler kime oy verecek, kime oy
vermeyecek?” diye. Eğer bizim partimizin grup toplantısını yayınlasalardı, eş
genel başkanlarımızın grup toplantılarında söylediklerini yayınlasalardı o
zaman bileceklerdi kime oy vermeyeceğimizi. Ama ben bu kürsüde yine
tekrarlayayım: HDP’li seçmenler kesinlikle Selahattin Demirtaş’ı zindanda tutan
iktidara oy vermeyecektir. Kesinlikle Sur’un, Cizre’nin, Nusaybin’in yıkıldığı
esnada iktidar olan partiye oy vermeyecektir. 
(Mikrofon
otomatik cihaz tarafından kapatıldı) 
OYA
ERONAT (Diyarbakır) - Siz yıktınız.
HABİP
EKSİK (Devamla) - Kesinlikle 6 tane belediyemizi haksız yere KHK’li diye gasbedenlere
oy vermeyecektir; bunu bilin, bilin! 
OYA
ERONAT (Diyarbakır) - Siz yıktınız oraları. Utanmaz! 
SALİH
CORA (Trabzon) – Sen kime oy vereceksin? Adayınız kim, kime oy vereceksiniz onu
söyleyin, cesur olun, kime oy vereceksiniz? Delikanlı olun, delikanlıca
söyleyin kime oy vereceksiniz?
HABİP
EKSİK (Devamla) – Taybet Ana’nın cenazesinin yedi gün sokaklarda kalmasına
sebep olan bu iktidara oy vermeyecektir. 
BAŞKAN
– Sayın Milletvekili… Sayın Milletvekili…
HABİP
EKSİK (Devamla) - Cemile’nin cesedinin derin dondurucuda bekletilmesine sebep
olan…
SALİH
CORA (Trabzon) - Kime oy vermeyeceğinizi anladık, kime oy vereceksiniz?
HABİP
EKSİK (Devamla) – …bu iktidara oy vermeyecektir, bunu bilin, hafızalarınıza
kazıyın ve sizler yine kaybedeceksiniz ve gideceksiniz.
Teşekkür
ederim. (HDP sıralarından alkışlar)
OYA
ERONAT (Diyarbakır) – Sur’u siz yıktınız, utanmaz! Utanır insan biraz be! Sur’u
yıktınız, Cizre’yi yıktınız. Terbiyesiz!
HABİP
EKSİK (Iğdır) - Çıkarsınız kürsüye konuşursunuz. Terbiyesiz sizsiniz!
OYA
ERONAT (Diyarbakır) - Sensin terbiyesiz!
BAŞKAN
– Adalet ve Kalkınma Partisi Grubu adına Aydın Milletvekili Mustafa Savaş’a söz
veriyorum. (AK PARTİ sıralarından alkışlar)
Süreniz
üç dakika.
AK
PARTİ GRUBU ADINA MUSTAFA SAVAŞ (Aydın) - Sayın Başkan, değerli
milletvekilleri; Cumhuriyet Halk Partisinin vermiş olduğu grup önerisi üzerine
aleyhte söz almış bulunmaktayım. Genel Kurulu saygıyla selamlıyorum.
Önergede
bazı kurum ve kuruluşların reklam harcamalarını belirli gazete ve medya
kuruluşlarına aktardığı, bazı gazete ve medya kuruluşlarının ise söz konusu
reklam harcamalarından yararlanamadığı iddia edilmektedir. Ancak önergede
belirtilen kurum ve kuruluşların büyük bir bölümünün anonim şirket ve halka
açık olması, yönetimlerinin genel kurul tarafından belirlenmesi, ortaklarına
hesap veriyor olmaları ve bu kuruluşların kârlılık ve verimlilik performans
kriterlerine göre faaliyet göstermeleri, uzman ekipler tarafından yarar ve
marka tanınırlık araştırmalarının yapılması süreçleri göz ardı edilmiştir. Bu
kurum ve kuruluşların ürün ve hizmetleri kapsamında hazırlanan reklam
çalışmalarına ilişkin pazarlama ve medya planlaması yapılırken, reklamı yapılan
ürün ya da hizmetin hedef kitlesine uygun, reklam mecrasıyla ve sınırlı bütçe
imkânları doğrultusunda planlaması uzman ekipler tarafından yapılmaktadır. Buna
uygun olarak verimliliği ve etkinliği sağlayacaklarına inandıkları mecraları
seçerek yönetim anlayışı sergilemektedirler. Burada ana kriter hedef kitle olup
reklam verilen gazetelerin tirajı, satış reklamları, satış rakamları, medya
reklam fiyatları dikkate alınmaktadır. Ayrıca bu kurum ve kuruluşların büyük
bir bölümü bu konuda profesyonel hizmet sunan ajanslardan da destek
almaktadırlar. Kuruluşların amaçları, sınırlı olan bütçeleriyle ürünlerinin
maksimum tanıtımı ve satışını gerçekleştirmektir. 
Diğer
taraftan, CHP temsilcilerinin yönetim kurullarında bulunduğu finans kuruluşları
da mevcuttur. Onların da profesyonel ekip tarafından yönetildiği, medya
planlamasının bu ekipler tarafından yapıldığı, eldeki sınırlı bütçenin en etkin
ve verimli bir şekilde kullanılmaya çalışıldığı kanaatindeyiz. Bu finans
kuruluşlarına yönelik de aynı hassasiyeti gösteriyor musunuz acaba? Ama
amacınız ismini zikrettiğiniz kurum ve kuruluşları töhmet altında bırakarak
itibarsızlaştırmak ise bunun da karşısındayız. Yoksa amacınız önergede mağdur
edildiğini iddia ettiğiniz ve ismini belirttiğiniz gazetelere ilave kaynak
sağlamak mıdır? 
Sayın
Başkan, değerli milletvekilleri; 2018’de açıklanan rapora göre, reklam
sektöründe, diğer reklam mecraları gelirlerini artırırken basın, reklam ve
pazarlama yatırımlarının yüzde 19 oranında düştüğü gözlemlenmiştir. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Savaş. 
MUSTAFA
SAVAŞ (Devamla) – Bu düşüşle birlikte basın yatırımları yüzde 9,5’luk pazar
payıyla 2018’de 4’üncü sıraya gerilemiştir. Bizim burada gazetelerin reklam
gelirlerini nasıl artıracağımızı değerlendirmemiz gerekirken “Senin gazeten,
benim gazetem” tartışmasına girmemiz olayın özünü gözden kaçırmamıza neden
olmaktadır. 
Genel
Kurulu saygıyla selamlıyorum. (AK PARTİ sıralarından alkışlar) 
ÖZGÜR
ÖZEL (Manisa) – Sayın Başkan… 
BAŞKAN
– Sayın Özel, buyurun.
ÖZGÜR
ÖZEL (Manisa) – Sayın Başkanım, sayın hatip konuşması sırasında grubumuzu ve
grubumuz adına söz alan hatibimizi ilgili kurumları itibarsızlaştırmaya
çalışmakla ve “Mevzubahis bazı gazetelere ilave kaynak sağlamaya mı
çalışıyorsunuz?” diyerek, Meclisin yasama ve denetim görevini yapan grubumuzu
iş takibi yapma gibi bir ithamla karşı karşıya bırakmıştır. 
Açık
bir sataşma, ağır bir hakaret vardır; İç Tüzük 69’a göre grubumuz adına
kürsüden cevap hakkını takdir ederseniz Sayın Erdoğan Toprak kullanacaktır. 
BAŞKAN
– Buyurun. 
VII.- SATAŞMALARA İLİŞKİN KONUŞMALAR
1.- İstanbul Milletvekili Erdoğan Toprak’ın, Aydın Milletvekili Mustafa
Savaş’ın CHP grup önerisi üzerinde AK PARTİ Grubu adına yaptığı konuşması
sırasında Cumhuriyet Halk Partisine ve şahsına sataşması nedeniyle konuşması
ERDOĞAN
TOPRAK (İstanbul) – Sayın Başkan, değerli üyeler; öncelikle hepinize saygılar
sunarım. 
Değerli
arkadaşlarım, herkes bilir ki Türk Hava Yollarında bir gelenek vardır. Yüksek
tirajlı ulusal gazetelerin hepsi burada yer alır; çok azını elerler, onun
dışındakilerini buraya koyarlar. 
Şimdi,
Türk Hava Yolları anonim şirket olabilir ama o anonim şirketin yönetimini atar
ve o anonim şirketin büyük sorumluluğunu iktidar partisi taşır üzerinde. Benim
söylemek istediğim bu. Benim söylemek isteğim, ülkenin her tarafını böldük,
uçağın içini bölmeyelim bari. Aynı uçakta uçuyoruz kaderimiz aynı; bunu
söylemek istiyorum. 
İkinci
bir noktaya gelince; değerli arkadaşlarım, TÜRK TELEKOM’u yabancı bir firmaya
verdik, Lübnanlıya verdik; o battı. O batan firmayı tekrar biz aldık.
Türkiye’nin bankalarından kamu bankalarıyla onu finanse ediyoruz; Türkiye’deki
vatandaşımızın alın teriyle… Hatalı bir satış olduğunu defalarca bu kürsüden
söylediğimiz hâlde, sattığınız o Hariri ailesinin yükünü, bugün sizin reklam
vermediğiniz o gazetelerin KDV’si ödüyor; bugün -sizin reklam vermediğiniz-
orada çalışanların primleriyle ödüyorsunuz. Onun için biz kimseye bir çıkar
sağlama peşinde değiliz ama ben hep söylüyorum: Başarılı iktidarlar havuz
medyası kurmazlar, başarılı iktidarlar kendilerini eleştirene saygı duyarlar
çünkü o eleştiriden kendilerine pay çıkarırlar, hata yapmaları engellenir.
Benim sizden ricam parti gözlüğünü bırakın, ülke gözlüğüyle bakın. Parti
gözlüğüyle bakarsanız getirdiğiniz Türkiye ortada, sıkıntılı bir yere doğru
gidiyor hem iç politikada hem dış politikada ama ülke gözlüğüyle bakar, hepimizin
görüşlerini bir hamurda yoğurur ve burada da… 
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Milletvekilim.
ERDOĞAN
TOPRAK (Devamla) – Toparlıyorum Sayın Başkanım.
…muhalefet
iktidar ayrımı demeden, liyakatli dostlarınızdan, temsilcilerden bu görüşleri
alır, yol haritası yaparsanız, burada en kazançlı çıkacak sizsiniz. Onun için
gelin… Reklam verilecekse tirajı niye biz göz önünde bulundurmuyoruz? Reklam
verilecekse niye reytingi göz önünde bulundurmuyoruz? Dünyada bu işi çözmüşler,
biz niye bunu yapmıyoruz? 
Değerli
arkadaşlarım, siz de biliyorsunuz, biz de biliyoruz, bunun altında yatan
sebepleri biliyoruz. Onun için kimseye çıkar sağlamıyoruz ama gelin, siz bu
hatadan vazgeçin.
Hepinize
saygılar sunarım. (CHP sıralarından alkışlar) 
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, İstanbul Milletvekili Erdoğan Toprak ve arkadaşları
tarafından, kamu kaynaklarının reklamlar aracılığıyla medyaya aktarımının
araştırılması amacıyla 21/5/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 29 Mayıs 2019 Çarşamba günkü birleşiminde yapılmasına ilişkin
önerisi (Devam)
BAŞKAN
– Öneriyi oylarınıza sunuyorum: Kabul edenler... Kabul etmeyenler... Kabul
edilmemiştir. 
Buyurun
Sayın Eronat.
V.- AÇIKLAMALAR (Devam)
37.- Diyarbakır Milletvekili Oya Eronat’ın, muhalefet milletvekilleri
tarafından İstanbul Anadolu Adliyesinde yaşanan olaya ilişkin “AK PARTİ’li
kadın vekiller neden tepki vermedi?” eleştirilerinin ayrımcı bir dil olduğuna
ve Iğdır Milletvekili Habip Eksik’in CHP grup önerisi üzerinde HDP Grubu adına
yaptığı konuşmasındaki bazı ifadelerine ilişkin açıklaması
OYA
ERONAT (Diyarbakır) – Sayın Başkan, değerli milletvekilleri; ben son öneriden
bir önceki öneri hakkında konuşmak istiyorum. Söz alan bütün muhalefet
partililerden “AK PARTİ’li kadın vekillerin neden tepki vermediği” sorularına
muhatap olduk, eleştiriler aldık. 
Birincisi,
ben bu söylemi de ayrımcı bir dil olarak görüyorum. Bir hâkimin yaptığı büyük
bir yanlışa yalnız kadınlar tepki vermemeli, kadın-erkek herkes tepki vermeli
diye düşünüyorum ve AK PARTİ’de de bir kadın-erkek ayrımı olmadığı için herkes
gerekli tepkiyi göstermiştir, gösterecektir de. Bu ayrımcı bir dildir. Bunun
dışında, en büyük ayrımcı dili de gene basından görüyoruz. Bizlerle ilgili bir
haber yaparken “kadın vekil” tabirini kullanıyorlar, oysa erkek vekillerle
ilgili bir haber yapılırken “erkek vekil” tabiri kullanılmıyor. Bu, en modern
görünen basın mensuplarında bile karşılaştığımız bir durum. Bu durumların
düzelmesini istiyorum.
Ayrıca,
Sur, Cizre ve Silvan yıkılmışsa bunlar kim tarafından yıkılmıştır? Bütün
kamuoyunun gözü önünde gerçekleşmiştir. (AK PARTİ sıralarından alkışlar)
BAŞKAN
– Sayın Başkan…
38.- Antalya Milletvekili Abdurrahman Başkan’ın, Irak'ta yürütülen Pençe
Operasyonu'na ve 29 Mayıs İstanbul’un fethinin 566’ncı yıl dönümüne ilişkin
açıklaması
ABDURRAHMAN
BAŞKAN (Antalya) – Teşekkür ederim Sayın Başkanım. 
Türk
Silahlı Kuvvetlerimiz önceki gece 20.00 itibarıyla Irak’ın kuzeyindeki
Hakurk’a, teröristlerin yuvalandıkları bölgeye bir harekât başlatmıştır. Bu
harekât sınır ötesinden gelebilecek her türlü tehlike için önlem almayı ve
teröristlerin yuvasını imha etmeyi amaçlamaktadır. Bu harekâtın planlanması ve
icrasında görev yapan erinden generaline kadar tüm askerlerimize Cenab-ı
Hak’tan güç, kuvvet ve muzafferiyet diliyorum.
Genel
Başkanımız Sayın Devlet Bahçeli Bey “Türkiye terörizmin ağır sonuçlarına ciddi
ölçüde maruz kalmıştır. Bölücü terör örgütleri yıllardan beri güvenliğimizi,
varlığımızı, birliğimizi, elbette millî bekamızı hedef almışlardır. Terörün
beşerî, sosyal ve ekonomik maliyeti ne yazık ki çok fazla olmuştur.” diyerek,
Türk Silahlı Kuvvetlerimize tam destekte bulunmuştur.
Bu
bölge, merhum Turgut Özal’dan Demirel’e, Ecevit’ten Mesut Yılmaz’a, Tansu
Çiller’den Sayın Erdoğan’a kadar tüm liderlerin Irak ile müzakerelerinde
sürekli masada olan alandır.
Bugün
tarihin dönüm noktalarından biri olan İstanbul’un fethinin 566’ncı yıl dönümünü
kutluyoruz. Fetih, sadece bir şehir değil…
(Mikrofon
otomatik cihaz tarafından kapatıldı) 
BAŞKAN
– Sayın Beştaş…
39.- Siirt Milletvekili Meral Danış Beştaş’ın, İstanbul Anadolu
Adliyesinde yaşanan olayla ilgili başta kadın vekiller olmak üzere bütün
milletvekillerinin ortak tutum belirlemesi gerektiğine ilişkin açıklaması
MERAL
DANIŞ BEŞTAŞ (Siirt)- Evet, teşekkürler Sayın Başkan. 
Doğrusu,
önergemiz oylanmadan önce söz almıştım, ancak sıra geldi. 
Şunu
ifade etmek istiyorum: Gerçekten, bugün bir hâkimin, kadın avukatın etek boyuna
karışmasıyla gelen kadına yönelik şiddet, istismar ve temel uygulamalar bugünün
sorunu değil ama bugünkü uygulama, tam da kadına yönelik şiddeti özendiren,
cezasız bırakan yargının aynı yargı olduğu gerçeğini bir kez daha önümüze
koymuştur.
Biz
Meclis olarak, hepimiz, başta kadın vekiller olmak üzere, gerçekten bu konuda
ortak bir tutum alabilmeliydik. Meclis bugün büyük bir olumsuzluğa daha imza
atmıştır çünkü tacizci bir hâkimin de -adını koyarak söylüyorum- gündeme
gelmesiyle kadına yönelik vermiş olduğumuz araştırma önergesinin bugün kabulü
gerekirdi. Halkın iradesini temsil eden bir organ bugün verdiğimiz önergeyi
reddederek aslında totalde hâkimlerin tacizine de ağır tahrik indirimlerine de
ve cezasızlık politikasına da “dur” dememiştir. Bunu gerçekten kabul etmemiz
mümkün değildir. “Erkek adalet” dediğimiz tam da budur. Kadın avukatın etek
boyuna müdahale eden yargıdır aynı zamanda. 
BAŞKAN
– Birleşime beş dakika ara veriyorum. 
Kapanma Saati:16.38
İKİNCİ OTURUM
Açılma Saati:
16.49
BAŞKAN:
Başkan Vekili Celal ADAN
KÂTİP ÜYELER:
İshak GAZEL (Kütahya), Nurhayat ALTACA KAYIŞOĞLU (Bursa)
----- 0 -----
BAŞKAN
– Türkiye Büyük Millet Meclisinin 85’inci Birleşiminin İkinci Oturumunu
açıyorum.
Alınan
karar gereğince denetim konularını görüşmüyor, gündemin Kanun Teklifleri ile
Komisyonlardan Gelen Diğer İşler kısmına geçiyoruz. 
Birinci
sırada yer alan, İstanbul Milletvekili Nevzat Şatıroğlu ve Adalet ve Kalkınma
Partisi Grup Başkanvekili Tokat Milletvekili Özlem Zengin ile 61
Milletvekilinin Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi ile Plan ve Bütçe Komisyonu Raporu’nun
görüşmelerine kaldığımız yerden devam edeceğiz.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- İstanbul Milletvekili Nevzat Şatıroğlu ve Adalet ve Kalkınma Partisi
Grup Başkanvekili Tokat Milletvekili Özlem Zengin ile 61 Milletvekilinin Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi (2/1908) ile Plan ve Bütçe Komisyonu Raporu (S. Sayısı: 68) (x)
BAŞKAN
– Komisyon? Yerinde.
Dünkü
birleşimde İç Tüzük’ün 91’inci maddesine göre temel kanun olarak görüşülen 68
sıra sayılı Kanun Teklifi’nin birinci bölümünde yer alan 1’inci maddesinin
önerge işleminde kalınmıştı.
1’inci
madde üzerinde iki önerge vardır, önergeleri aykırılık sırasına göre işleme
alacağım.
Buyurun
okuyun:
Türkiye Büyük Millet Meclisi Başkanlığına
Görüşülmekte
olan Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Teklifi’nin 1’inci maddesinin teklif metninden çıkarılmasını arz ve
teklif ederiz.
 Muhammet
Naci Cinisli  Mehmet Metanet Çulhaoğlu  Tuba
Vural Çokal
 Erzurum
 Adana  Antalya
 Metin
Ergun   Bedri
Yaşar
 Muğla
  Samsun
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılmıyoruz Sayın
Başkan.
BAŞKAN
– Önerge hakkında konuşmak isteyen Samsun Milletvekili Sayın Bedri Yaşar,
buyurun. (İYİ PARTİ sıralarından alkışlar)
Süreniz
beş dakika.
BEDRİ
YAŞAR (Samsun) – Sayın Başkan, değerli milletvekilleri; Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Teklifi’nin 1’inci
maddesi üzerinde grubum adına söz almış bulunuyorum.
Kültür
Bakanlığı Döner Sermaye Kanunu’nun 7’nci maddesine 3’üncü fıkra eklenerek belli
muafiyetler isteniyor. Şimdi, bu 1’inci maddeyle -özellikle zaten 3 dönemdir bu
kurum zarar ediyor- zarar eden bir kuruma vergi muafiyetinin getirilip
getirilmemesinin bence hiçbir önemi yok. Kaldı ki Kültür Bakanlığının döner
sermayesi bir gelir elde ediyorsa bunun karşı tarafı da devlettir. Elde ettiği
geliri devlet bir taraftan alıp diğer tarafa koyacaktır. Burada bu muafiyetin
getirilmesinin çok da fazla bir öneminin olmadığını düşünüyoruz. Neticede
devletin kendi kurumu, kendi muaf olursa devlet istifade eder, devlet vergiyi
alırsa yine Kültür Bakanlığının çeşitli projelerinde bu parayı harcar.
İçinde
ne olduğu belli olmayan torba yasalardan başka bir şey de görüşemez olduk. Bu
torba yasaların içerisine ne buluyorsanız atıyorsunuz. Attığınızla da
kalmıyorsunuz, aradan iki üç ay geçmeden bu torba yasa içerisindeki kanunları
da tekrar görüşmeye başlıyoruz. Maden Kanunu böyle, Vergi Kanunu böyle, İhale
Kanunu böyle. Ha bire ana kanunların üzerindeki değişiklikleri yapmaktan
kanunları görüşemez hâle geldik. Bunlara örnek verecek olursak İhale Kanunu 185
kez değişti, tahmin ediyorum 186; 200’e doğru dalya deyip gidecek gibi duruyor.
Biz,
tabii, bunların, değişikliklerin yapılmasına da karşı değiliz; özellikle 15
Temmuz Köprüsü üzerinden geçen ticari araçlarla ilgili cezaların yazılması. Bu
da, yine, bizim, özellikle araçları Yavuz Sultan Selim Köprüsü’ne
yönlendirmemizin bir sonucu. Burada bir sürü vatandaşımız mağdur oldu. Aynı
Maden Kanunu yine torbayla geldi. Üç ay önce görüştük, bugün yine Maden
Kanunu’yla ilgili değişiklik var. TRT’yle ilgili neredeyse ayda bir buraya
düzenlemeler geliyor, hurdayla ilgili düzenlemeler geliyor. Biz, bir defa,
parti olarak bunları desteklediğimizi peşinen de söylemek isteriz. 
Ama
bunun yanı sıra, özellikle ülkemizde bütün bunlarla uğraşırken çok ciddi
ekonomik krizle de muhatap olduğumuzun altını çizmek isteriz. Biraz önce
iktidar partisine mensup milletvekilinin de söylediği gibi, reklam gelirlerinin
bile düştüğü bir dönemde, reklam harcamalarının bile düştüğü bir dönemde
ekonomide ileriye gittiğimizden bahsetmemiz mümkün değil. Rakamlar da zaten onu
gösteriyor. Özellikle 2008-2009 siyasi krizinde bile gayrisafi yurt içi
hasılamız yüzde 6,2 oranında küçülmüştü, 2009’da bu rakam 4,7 oranında küçüldü.
O yıllarda Tüketici Güven Endeksi sırasıyla yüzde 62 ve yüzde 70,05 olmuştu.
Oysaki TÜİK’in, mayıs içinde açıkladığı Tüketici Güven Endeksi 55,3 olarak o
yılların da çok altına düştü. 2018 Mayıs ayı, 2019 Mayıs ayı arasında son bir
yılda Tüketici Güven Endeksi yüzde 20,4 oranında geriledi. Sektörel Güven
Endeksi, hizmet sektöründe yüzde 13,6, perakende ticaret sektöründe 7,4, inşaat
sektöründe yüzde 35,5 oranında düştü. Özetle, üreticide ve tüketicide güven dip
yaptı. Bırakın piyasadaki güvenin dip yapmasını, bugün bankalarda bile TL
mevduat hesaplarını döviz mevduat hesapları geçti. Yani Türkiye’de yaşayanlar
dâhil TL’ye güvenmiyor, onlar da birikimlerini döviz hesaplarında
değerlendirmeye çalışıyor. 
Güven
Endeksi’nin düşmesinin altında yatan sebep şu: Bakın, güven düştüğü zaman
yatırımcıların ülkemize itibar etmesi de düşüyor. Bugün Arjantin’den sonra en
yüksek oranla borçlanan ülke konumundayız; LIBOR+7, 8’lerle biz bugün finansal
arenada borçlanmaya çalışıyoruz. 
Özetle,
bunlardan da öte, vatandaşlar arasında güven kalmadı. Eskiden esnaflar
birbirine elden borç verirdi, “Kasadan git al.” derdi, “Çekim var, senedim var,
yardımcı ol, ödeyelim, biz de sana destek oluruz.” derdi. “Derdi” geçmiş zaman
ekini özellikle kullanıyorum. Bugün kimin yanına gidip sıkıntılarınızdan
bahsetseniz onlar sizden daha beter bir vaziyette, sıkıntılarını dile
getiriyorlar. Yardımlaşma orta yerden kalktı, beraber hareket etme orta yerden
kalktı.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
BEDRİ
YAŞAR (Devamla) – Dolayısıyla bugün artık oturup bu torba yasalarda normal
meseleleri yani güncel meseleleri çözmek yerine işin anasına inip ekonomiyle
ilgili ciddi adımlarımızın atılmasının zamanı geldi de geçiyor. 
Bizim
muhalefet olarak ekonominin düzelmesine yönelik, istihdamın düzelmesine yönelik,
yatırım ortamının iyileştirilmesine yönelik atacağınız her türlü adımı
desteklemeye hazır olduğumuzu şimdiden ifade etmek istiyorum. Bu ülke
hepimizin, hepimiz bu gemideyiz ama bu problemleri halının altına süpürerek,
görmezden gelerek “Ekonomik kriz yok, sıkıntı yok.”, şu yok bu yok diyerek bu
işlerin altından kalkmamız mümkün değil. 
Geçen
seneye nazaran işsiz sayısı 1 milyon 300 bin artmış. Bakın, bütün göstergeler
negatif. Bu kürsüye çıkıp da işlerin iyi gittiğine dair tek bir şey söyleyin,
biz de sizinle beraber hareket edelim. Ama bakın, büyüme, işte “2002’den 2018’e
gelirken şu kadar büyüdük.” Arkadaşlar, dünya büyürken biz de büyüdük. Aynı
yönde hareket eden iki aracın hızı değişmediği sürece aynı noktadayız demektir.
Yani dünyada ekonomi açısından 16’ncı sıradayken bugün de aynı yerlerdeyiz.
Yani Çin bugün 5 katı büyürken biz -250 milyardan 750 milyara- 3 katı
büyümüşsek büyüme oranları arasındaki ilişkilere bakmak lazım. Bakın, biz 2002
rakamlarıyla neredeyse aynı yerdeyiz. Sizin 2023 hedefleriniz var, ilk 10
ekonomi arasına gireceğinizi ifade ediyorsunuz. 
(Mikrofon
otomatik cihaz tarafından kapatıldı) 
BEDRİ
YAŞAR (Devamla) – Bitiriyorum Başkanım.
BAŞKAN
– Peki, toparlayın.
BEDRİ
YAŞAR (Devamla) – Bugünkü rakamlarla Türkiye'nin dünyadaki ilk 10 arasına
giremeyeceğini elimizdeki rakamlar gösteriyor. Keşke girse biz bununla gurur
duyarız. Tekrar söylüyorum, atacağınız her türlü adımda sizlerin yanında
olacağımızı ifade etmek istiyorum.
Son
olarak şunu da söylemek istiyorum Samsun Milletvekili olarak: Geçmiş dönemde
fındık konusunda çok ciddi sıkıntılar yaşandı. Bugünden uyarıyoruz: Gelin, ekim
sonunu, kasım başını beklemeyin, bugünden bizim fındık fiyatımızı Avrupa’da
belirlemeyelim, Türkiye'de belirleyelim; önümüzde temmuz ayı var, Kurban Bayramı
geliyor, bizim de üreticimize bir hediyemiz olsun, iktidarın hediyesi olsun.
Bugünden fiyatları belirleyebilirsek herkes pazardaki pozisyonunu alır,
harcamalarını da ona göre yapar diye sözlerimi bitiriyorum.
Şimdiden
herkesin bayramını tebrik ediyorum. Hepinize saygılar sunuyorum. (İYİ PARTİ
sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Sayın
Kerestecioğlu, buyurun.
V.- AÇIKLAMALAR (Devam)
40.- Ankara Milletvekili Filiz Kerestecioğlu Demir’in, Betül Zeybek’in
21 Şubat 2019 Perşembe gününden beri haber alamadığı eşi Salim Zeybek’in
akıbetinin ne olduğunu öğrenmek istediğine ilişkin açıklaması
FİLİZ
KERESTECİOĞLU DEMİR (Ankara) – Teşekkürler Sayın Başkan.
Bugün
odama bir genç hanımefendi geldi ve çok ciddi olarak mağdur olduğu bir sorunu
aktardı; çok vahim bir durum aslında. Betül Zeybek, eşi Salim Zeybek’in doksan
sekiz gündür, tam doksan sekiz gündür, 21 Şubat Perşembeden beri kayıp olduğunu
ifade etti. 2 çocuğuyla birlikte, eşiyle birlikteyken tanımadığı ve silahlı
birtakım insanların bir araçla yanına geldiklerini ve bu araçtan inen kişilerin
kim olduklarını sorduğunda “Biz devletiz.” dediklerini ve eşini alıp
götürdüklerini ifade etti ağlayarak. Ne olduğunu, kim olduğunu bilmiyorum fakat
sonuçta başvurmadığı yer kalmamış. Elimde zaten Türkiye Büyük Millet Meclisi
İnsan Haklarını İnceleme Komisyonuna da sunulmuş bir dosyası var. Aynı zamanda
İnsan Hakları Vakfına, İnsan Hakları Derneğine ve bunun dışında…
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (İstanbul) – Toparlıyorum.
BAŞKAN
– Buyurun.
FİLİZ
KERESTECİOĞLU DEMİR (İstanbul) – …Ankara Barosuna, her yere başvurmuş Betül
Zeybek. Suç duyurusunda bulunmuş Ankara Cumhuriyet Başsavcılığına ve henüz
hiçbir cevap alamamış.
Şimdi,
bu Hükûmet gerçekten doksan sekiz gündür haber alınamayan bir yurttaşının
akıbetini bilmek ve bununla ilgili bilgilendirmek zorunda. Ben de bu Meclisin
bir milletvekili olarak çocuklarının önünde kaçırılan ve bu travma çocuklarına
da yaşatılmış olan Salim Zeybek’in akıbetinin ne olduğunu araştırmalarını ve
bilgilendirmelerini rica ediyorum. Bunun için bu dosyayı her konuşmasında büyük
bir anayasal hukuk devleti olduğumuzu iddia eden sayın AK PARTİ grup başkan
vekiline sunuyorum. Bu, tutanaklara geçsin ve bu konuda lütfen Meclisi
bilgilendirsinler çünkü Ankara Barosu da açıklama yaptı -aynı gün 6 kişi
kaçırılmış- ve bunun takipçisi olacaklarını bildirdi. Böyle bir ülke mevzuatı
olamaz.
Çok
teşekkür ederim söz verdiğiniz için.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve Adalet ve Kalkınma Partisi
Grup Başkanvekili Tokat Milletvekili Özlem Zengin ile 61 Milletvekilinin Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi (2/1908) ile Plan ve Bütçe Komisyonu Raporu (S. Sayısı: 68) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Bazı Kanunlar ve 635 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 1’inci maddesinin aşağıdaki
şekilde değiştirilmesini arz ve teklif ederiz.
Saygılarımızla.
 Bülent
Kuşoğlu Tufan Köse İlhami
Özcan Aygun
 Ankara Çorum Tekirdağ
 Servet
Ünsal  Özcan
Özel
 Ankara  Yalova
MADDE
1- 19/6/1979 tarihli ve 2252 sayılı Kültür Bakanlığı Döner Sermaye Kanununun 7
nci maddesine aşağıdaki fıkra ilave edilmiştir.
“Döner
sermaye, 3 üncü maddede sayılan iş, hizmet ve faaliyetleri dolayısıyla kurumlar
vergisinden muaftır. Bu muafiyetin, 31/12/1960 tarihli ve 193 sayılı Gelir
Vergisi Kanunu ile 13/6/2006 tarihli ve 5520 sayılı Kurumlar Vergisi Kanunu
uyarınca yapılacak vergi kesintilerine şümulü yoktur.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılmıyoruz Sayın
Başkan.
BAŞKAN
– Önerge hakkında konuşmak isteyen Tekirdağ Milletvekili İlhami Özcan Aygun… 
Süreniz
beş dakikadır. (CHP sıralarından alkışlar)
İLHAMİ
ÖZCAN AYGUN (Tekirdağ) – Teşekkür ederim Sayın Başkanım.
Sayın
Başkan, değerli milletvekilleri; bazı kanun ve kanun hükmünde kararnamelerde
değişiklik yapılmasına dair kanun teklifinin 1’inci maddesi üzerinde söz almış
bulunmaktayım. Yüce heyetinizi sevgi ve saygıyla selamlıyorum.
Cumhurbaşkanlığı
sistemiyle Meclis yetkilerinin gasbedildiği bir dönemden geçiyoruz. Şartlar ne
kadar ağır ve zor olursa olsun milletin sesi ve nefesi olmaya devam edeceğiz,
yanlışları yüksek sesle haykıracağız, halkımızın sağır bırakılmasına izin
vermeyeceğiz. Torba kanunlarla yasama sürecine darbe vuran AKP iktidarının bu
anlayışını sürdüreceğini üzülerek görüyoruz. Yani torba kanun cambazlığına tam
hızla devam etmelerinden dolayı üzgünüz ama bu cambazlık acı sonuçlar getirir,
sizleri şimdiden uyarıyoruz. 
Değerli
milletvekilleri, meslek örgütleri, üniversiteler, sektör temsilcileri ve
konunun uzmanlarıyla yeterince tartışılmadan getirilen yasal düzenlemeler kısa
bir süre sonra tekrar değiştirilerek önümüze getiriliyor yani yazboz tahtasına
döndürüldük. 
Teklifin
1’inci maddesiyle Kültür Bakanlığı Döner Sermaye İşletmesi kurumlar vergisinden
muaf tutuluyor. Kamu maliyesinde yer alan tüm döner sermaye işletmeleri gelir,
gider, harcama durumu açısından bütüncül bir anlayış içerisinde olmalıdır.
Getirilen bu düzenlemeyle Kültür Bakanlığına tanınan imtiyaz sebebiyle bütünlük
bozuluyor. Alelacele getirilmiş bir düzenlemedir bu. Kamu maliyesi bütüncül
yaklaşım gerektirir, tek tek bazı döner sermayelere bu hakları tanımak
yanlıştır. 
Getirdiğiniz
torba yasa teklifiyle kısa bir süre önce değiştirdiğiniz yasaları tekrar tekrar
değiştiriyorsunuz. Gelişmiş ülkelerde görmediğimiz bu ciddiyetsizliği ülkemizde
görüyoruz. İki buçuk ay önce Maden Kanunu’nu bu Meclisten hep beraber çıkardık
ama ne geçti iki buçuk aydan bu tarafa ki tekrar Maden Kanunu’nda değişiklik
yapıyoruz. Bakınız, yazıktır bu ülkeye; sadece AKP döneminde Maden Yasası’nda
2’si köklü, 14 tane değişiklik yapılmış, hiçbir düzenleme sıkıntılarımıza çözüm
olmamış. 
Değerli
milletvekilleri, torba yasada yapılan düzenlemelerle ruhsatlar bölünmekte, ÇED
süreci baltalanmaktadır. İşlemeyen ÇED süreci torba yasayla iyice işlevsiz hâle
getirilmektedir. Böyle bir yapı hem ekolojik hem iş güvenliği açısından çok acı
sonuçlar doğurmaktadır. 
Değerli
milletvekilleri, seçim bölgem olan Tekirdağ yanlış sanayileşmenin, plansız
sanayileşmenin en çok acısını çeken bir il. Sürdürülebilir kalkınma yerine
çevreyi, doğal zenginlikleri yok eden bir sanayileşmeyle karşı karşıyayız.
Arıtmasız çalıştırılan fabrikaların bıraktığı atıklar bugün Ergene’yi âdeta
kanalizasyona dönüştürmüştür. İçinde canlı yaşayamaz hâle gelmiş, bu durum
bölgemizdeki tarımı da olumsuz yönde etkilemektedir. Bölge insanının
kanserleşme riskini de gün geçtikçe artırmaktadır. Daha geçen yıl, Tekirdağ’ın
ciğerleri konumundaki 102 hektarlık orman alanında 180 bin tane meşe ormanının
kesilmesine ÇED raporuyla izin verdiniz, bu bir çevre cinayetidir. On gün önce
de Marmara Ereğlisi ilçemizde cam fabrikası yapılmasına yönelik ÇED raporu
onaylandı. İnsan sağlığı, tarihî doku, kültürel ve tarımsal yapıya zarar veren
şehrin ortasındaki bu fabrikanın nasıl onay aldığını merak ediyorum. Fabrikanın
hangi yakıtı kullanacağı açıklanmadan ÇED raporu nasıl verilmiştir, bunu bütün
halkımız soruyor. Bu da halkımızın endişelerini haklı çıkarmaktadır ki bu
fabrika şehir ortasına kurulamaz, insanımız perişan olur. 
Değerli
milletvekilleri, yine önemli bir konuda konuşmak istiyorum. Son dönemde rüşvet,
yolsuzluk, iftira, karalama, taciz, tecavüz konularının gündemi işgal ettiği
ciddi sorunlarla karşı karşıyayız. Bir ahlaki irtifa kaybı söz konusu,
sosyolojik açıdan incelenmelidir. Küçük çocukların tacizlerinin, tecavüzlerinin
süreklilik kazandığı bu tablo üzüntü vericidir. Bu konudaki suçlar artarken
pedofiliyi öven kitapların dahi çıkartıldığı bir ortamın oluşması ürkütücüdür.
Bakın, bir ülkenin muhalefet partisinin genel başkanını linç etmeye çalışanlar,
başka muhalefet partisinin genel başkanının evini basanlar, gazeteci dövenler
serbest bırakılıyor. İşlemeyen bir adalet ve hukuk süreciyle karşı karşıyayız.
Amma velakin iktidara en ufak eleştiri içeren tweet atanlar hemen içeri
alınıyorlar. Ne hikmetse, çocuk pedofilini öven iğrenç bir kitap rahatlıkla
basılabiliyor. Bunun üzerinde düşünmemiz lazım arkadaşlar. Böylesi utanç verici
kitap sosyal medya konusu olunca soruşturma açılıyor ve “Zümrüt Apartmanı” adlı
bu utanç ötesi kitabın yazarı ve onu basanlar, Kültür Bakanlığı ve Aile,
Çalışma ve Sosyal Hizmetler Bakanlığının suç duyurusuyla birden işleme tabi
tutuluyor. İktidar, enerjisini muhalefeti karalamak yerine değil sapkınlık,
çocuk tacizleri, yolsuzluklar, rüşvet ve kadın tecavüzleri üzerine mücadele
etmelidir, kötülüklerle mücadele zamanıdır. 
Değerli
milletvekilleri, dün akşamki birleşimde MHP Konya Milletvekili Sayın Esin Kara
Hanımefendi bir talepte bulundu. Esin Hanım diyor ki: “19 tane ilde kenevir
ekiliyor.” Ben de ziraat mühendisiyim, bu konuda sizleri bilgilendirmek, Genel
Kurulu bilgilendirmek istemiştim ama akşam kısmet olmadı, bugünkü gündemde bunu
dillendirmek istiyorum. 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
İLHAMİ
ÖZCAN AYGUN (Devamla) – Ocak 2016 yılında çıkan kanunla 19 ile kenevir ekimi
için izin verildi. 9 Ocakta da Cumhurbaşkanı meydanlara çıktı ve dedi ki:
“Bundan sonra poşet yasak, keten lif için kenevir ekeceğiz.” Ama bir şeyi
kaçırmışlardı; aynı, seçim zamanlarında sahaya çıktıklarında “Uçağımızı
yapacağız, arabamızı yapacağız.” diyoruz ama hâlâ araba da yok uçak da yok
ortada. Gelinen nokta da yine aynı şekilde, 2016’da 19 ile kenevir izni
verilmişti, o günden bugüne ortada bir şey yok. 
Bakınız,
bir tane kayıtlı çeşidimiz yok. Neyi üretiyorsunuz? Dört yıl olmuş, hâlâ bir
üretim yok. Yalnız, birinin de hakkını yememek lazım, “ASAM” diye bir stratejik
araştırmalar merkezi kendi çapında bir şeyler yapmaya çalışıyor. 
Geçmişte
Anadolu’da ekilen çeşitlerimiz vardı; Gökçeağaç, Nazlı ve Vezir. Bunlardan
Gökçeağaç içlerinde birazcık tohumla beraber 55 dekarlık geçen yıl üretim
yapmış. Ya arkadaşlar, bu şirket veya enstitü dışında üretim yapan kuruluşumuz
yok. Tarım Bakanlığımız bu konuda uyumuş. Tarım Bakanımız her konuyu olduğu
gibi bunu da sümen altına atmışlar…
(Mikrofon
otomatik cihaz tarafından kapatıldı) 
İLHAMİ
ÖZCAN AYGUN (Devamla) – Başkanım, bitiriyorum, toparlıyorum. 
BAŞKAN
– Toparlayın Sayın Milletvekili. 
İLHAMİ
ÖZCAN AYGUN (Devamla) – Bu bağlamda, Sevgili Milletvekilim, üzülmenize gerek
yok ama ben size sadece şu uyarıyı yapayım: Bu ülkede keten tohumu ekiliyordu
ve keten tohumunda 3 tane çeşidimiz kayıtlı sevgili milletvekili arkadaşlarım.
Gelin, keteni destekleyelim, keneviri destekleyelim. Yerli tohumumuz yok ama bu
yerli tohumları seleksiyonla beraber AR-GE’ye alalım. Olmuyorsa yurt dışından
tohum getirip şimdiye kadar üretime almamız gerekiyordu ama biz icraat
bekliyoruz, söz beklemiyoruz. 
Bu
duygu düşüncelerle hepinizi saygıyla selamlıyorum, bayramınızı kutluyorum. 
Teşekkür
ediyorum. 
Saygılar
sunarım. (CHP sıralarından alkışlar) 
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir. 
1’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
2’nci
madde üzerinde dört tane önerge vardır. İlk okutacağım iki önerge aynı
mahiyettedir, bu önergeleri birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Teklifi’nin 2’nci maddesinin kanun teklifi metninden
çıkarılmasını arz ve teklif ederiz. 
 Mahmut
Celadet Gaydalı Hakkı Saruhan Oluç Erol
Katırcıoğlu
 Bitlis İstanbul İstanbul
 Ahmet
Şık Tülay Hatımoğulları Oruç Garo
Paylan
 İstanbul Adana Diyarbakır
Diğer
önergenin imza sahipleri: 
 Mehmet Metanet
Çulhaoğlu  Muhammet Naci Cinisli Tuba
Vural Çokal
 Adana Erzurum Antalya
 Bedri
Yaşar  Metin
Ergun
 Samsun  Muğla
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılmıyoruz Sayın
Başkan. 
BAŞKAN
– Aynı mahiyetteki önergeler hakkında söz isteyen, Bitlis Milletvekili Mahmut
Celadet Gaydalı.
Buyurun.
(HDP sıralarından alkışlar)
Süreniz
beş dakika. 
MAHMUT
CELADET GAYDALI (Bitlis) – Sayın Başkan, değerli milletvekilleri; 68 sıra
sayılı Kanun Teklifi’nin 2’nci maddesi üzerinde söz almış bulunmaktayım.
Sizleri ve kamuoyunu saygıyla selamlarım. 
Değerli
milletvekilleri; AKP Hükûmetinin iktidara geldiği 2002 yılından bu yana, kendi
siyasal kodları ve toplumsal çıkarları doğrultusunda eğitim sistemine yaptığı
açık veya gizli müdahalelerin son yıllarda artarak devam ettiği görülmektedir.
AKP iktidarlarının eğitime yönelik merkezîleştirme, piyasalaştırma ve
kadrolaştırma esaslı müdahalelerinden en çok akademik özgürlük ve üniversite
özerkliği etkilenmiştir.
Kuşkusuz,
yükseköğretimde özerklik ve özgürlük konusu AKP iktidarlarından önceki
hükûmetler tarafından da gündeme alınmamış ve üniversiteler her dönemde
iktidarların müdahalelerine maruz kalmıştır. Devlet üniversitelerinde eğitim
Kenan Evren cuntasından miras kalan YÖK-AKP iş birliğiyle önce fişletildi, daha
sonra 15 Temmuz nimetlerinden yararlanılarak hepsi ihraç edildi. Öğrenciler ve
öğretim üyeleri bir yandan devlet eliyle kriminalize edilip polis postallarıyla
akademisyenlerin cübbeleri ezilirken diğer yandan “vakıf” adı altında özel
üniversiteler ülkenin dört bir yanını kalitesiz ve niteliksiz eğitimle sarıp
eğitim ticarileştirmiştir.
Değerli
milletvekilleri, şu an Türkiye’de toplam 76 tane vakıf yükseköğretim kurumu
bulunmaktadır. Vakıf üniversitelerinin son yıllarda hızlı bir şekilde artış
göstermesinin temel nedenleri, her ne kadar kâr amacı gütmeyen kuruluşlar
olarak ifade edilse de ticari saikler olduğu ortadadır. Vakıf üniversitelerinin
temel finansmanları kurucu vakıf tarafından aktarılan kaynak ve öğrenci harç
ücretleriyle gerçekleşmektedir. Vakıf üniversitelerinin kurumlarının bütçesinin
hangi kaynaklardan oluşturulduğunun kurumun akademik niteliğiyle doğrudan
ilişkisi olduğu söylenebilir. YÖK tarafından 2007 yılında hazırlanan bir
çalışma vakıf üniversitelerinin bütçesinin oluşmasında öğrenim ücretlerinin
oranını vermektedir. Bu oranlarda birçok vakıf üniversitesinin gelirinin yüzde
90’dan fazlasının öğrencilerden alınan harçlar olduğu görülmektedir. Yine 2018
raporunda değişen hiçbir şey olmamış, öğrenci tabanlı ekonomik gelişim modeli
bu kurumların öncelikleri hâline gelmiştir. 
Kuruluş
amacı gereği finansmanın vakıf kaynakları ve diğer gelirler üzerinden
sağlanması gerekirken birçok vakıf üniversitesinin finansmanının öğrencilerden
alınan harçlar üzerinden karşılandığı anlaşılmaktadır. 
Vakıf
üniversitelerinin 2017-2018 öğrenci harç ücretleri incelendiği zaman 90 bin
lirayı bulan miktarda öğrencilerden ücret alındığı görülmektedir. Bu bağlamda
vakıf üniversitelerinin, amacı dışında, özel üniversite gibi işletildiği apaçık
ortadadır. Bununla birlikte piyasa payı büyük olan alanlarda öğrenci
gelirlerine ek olarak ürettiği hizmet üzerinden özel bir kuruluş gibi gelir
elde eden vakıf üniversiteleri de bulunmaktadır. Bu vakıf üniversitelerinin
büyük bir bölümü sağlık alanında faaliyet göstermektedir. Diğer taraftan vakıf
üniversitelerinde hukuk ve tıp gibi gelecekteki muhtemel getirisi daha yüksek
olan programların kontenjanları tamamen dolarken bazı programların ise boş
kaldığı görülmektedir. Yine, akademi niteliği önde olan üniversitelerin
kontenjanları yüksek öğretim ücretine rağmen tamamen dolarken akademik niteliği
sorunlu olan üniversitelerin kendilerine ayrılan kontenjanları doldurmakta
güçlük çektiği görülmektedir. Mesela 105 bin lira öğrenim ücreti olan Koç
Üniversitesi Tıp Fakültesi bölümlerinde tüm kontenjanlar dolmaktadır ancak
öğretim ücreti 20-30 bin TL civarında olan fen edebiyat fakültesi programları
ise boş kalmaktadır. 
Vakıf
üniversitelerini kalite açısından değerlendirdiğimizde kurumlar arasında önemli
farklar olduğu görülmektedir. Ulusal ve uluslararası çeşitli üniversite
sıralama sistemine bakıldığında bu farklılaşma açık bir şekilde görülmektedir.
Bilime, eğitime, öğretime değil, yine para kazanmaya dayalı bir ticarethane
daha kuruluyor. Halkların Demokratik Partisi yeni üniversite kurulmasına karşı
değildir fakat Türkiye’deki birçok üniversitenin tabela üniversitesi olmasının
ötesine geçmediği, yükseköğretimin hızla özelleştirilip piyasanın kaderine terk
edildiği; kamusal, bilimsel, özerk, demokratik karakterinin hızla
aşındırıldığı; akademisyen kıyımının yaşandığı Boğaziçi Üniversitesinde olduğu
gibi öğrencilerin üzerinde baskıların her geçen gün artırıldığı…
(Mikrofon
otomatik cihaz tarafından kapatıldı)
BAŞKAN
– Buyurun, toparlayın Sayın Gaydalı.
MAHMUT
CELADET GAYDALI (Devamla) – …15 Temmuz darbe girişimi sonrası açığa çıktığı
üzere birçok üniversitenin belli sermaye gruplarına veya çarpık zihniyetli
gruplara peşkeş çekildiği bir ortamda yeni üniversitelerin kurulması doğru
değildir. Eğitimde kaliteyi artırmadan başarılı olmak da mümkün değildir. Bugün
her 4 üniversite mezunundan 1’inin işsiz olduğu bir ortamda “vakıf” adı altında
yeni bir üniversite açmanın mantıklı bir izahı da bulunmamaktadır. Kantite
arttıkça kalite düşer. Mantar gibi türeyen üniversiteler yerine mevcutlar
rehabilite edilerek kaliteli eğitimin ve ihtiyaca dönük çalışmaların yapılması
daha mantıklı olur.
Hepinizi
saygıyla selamlıyorum. (HDP sıralarından alkışlar)
BAŞKAN
– Aynı mahiyetteki önerge hakkında söz isteyen Muğla Milletvekili Metin Ergun.
Buyurun.
(İYİ PARTİ sıralarından alkışlar)
Süreniz
beş dakika. 
METİN
ERGUN (Muğla) – Yüce heyetinizi saygıyla selamlıyorum.
Görüşülmekte
olan kanun teklifinin 2’nci maddesi “İstanbul Galata Üniversitesi” ismiyle yeni
bir vakıf üniversitesi kurulmasını öngörmektedir. Öncelikle parti olarak bu
üniversitenin kuruluşuna destek verdiğimizi belirtmek istiyorum ama şunu da
söylemeliyim: Son yıllarda ekonomimizde yaşanan enflasyona benzer şekilde bir
üniversite enflasyonu yaşandığını ifade etmek istiyorum. Durmadan üniversite
açma politikası sistemin hazmetme kapasitesinin çok üzerine çıkmış ve âdeta akademik
bir yıkım doğurmuş durumdadır. Birbiri ardına açılan vakıf üniversiteleri âdeta
birer ticarethane mantığıyla açılmaktadır. Yükseköğretim metalaştırılmakta ve
üniversite olmanın gerektirdiği kurumsallaşma sağlanamamaktadır. Bugünkü
verilere göre, ülkemizde 200’ü aşkın üniversite bulunmaktadır fakat
üniversitelerimizin kalitesine baktığımız zaman durum hiç de iç acıcı değildir.
Çok sayıda üniversite açmak, iyi binalar yapmak doğal olarak kaliteyi
beraberinde getirmemektedir. En fazla dikkat edilmesi gereken konuda çok
aceleci davranıyoruz. Bu hızlı yapılaşma akademik zihniyeti ortadan
kaldırmaktadır. Akademi her şeyden önce bir zihniyet, ilmî bir zihniyet
meselesidir. İlmî kriterlere uygun olarak ilmî zihniyete sahip öğretim üyesi
yetiştirmek Mecliste kanun çıkarmak kadar kolay değildir. Bu durum akademik
zihniyeti olumsuz etkilemektedir. Dolayısıyla bu mesele Türkiye’nin
kalkınmasını ve toplumsal gelişimini olumsuz etkileyecek ve acı neticesiyle de
önümüzdeki yıllarda karşılaşacağımız bir durumdur. Bu konuda bir felakete doğru
sürüklenmekteyiz. Bugün üniversite eğitimimizde gerçeğimiz şudur: Akademisyen
yetersizliğinden dolayı araştırma görevlileri âdeta bir öğretim görevlisi gibi
yoğun şekilde ders vermek durumunda bırakılmaktadır. Bundan dolayı da ders yükü
altında akademik çalışmalarına yoğunlaşamamakta ve akademik gelişimlerine
sağlıklı bir şekilde odaklanamamaktadırlar. Bununla birlikte, öğretim
elemanları ve asistanlar ekonomik koşullarından tutun atanma ve kadro bulmaya
varıncaya kadar çok ciddi sıkıntılara maruz kalmaktadırlar. Ayrıca, çözüm
bulunması gereken bir de kayırmacılık ve mobbing gibi yönetimsel, idari baskı
ve sorunlarla uğraşmaktadırlar. Yine, bilimsel araştırmalara ayrılan ödenek son
derece azdır. Uluslararası kongrelerin takibi için öğretim üyelerine yeterli
maddi destek verilmemektedir. 2547 sayılı Kanun’un 50/d maddesi genç
akademisyenleri gelecek endişesine sevk ettiği için konsantrasyonlarını olumsuz
etkilemektedir. Mevcut üniversite sayımız ve kapasitemizle ters orantılı olacak
şekilde akademiye çok az sayıda kadro verilmektedir.
Diğer
bir sistemik sorun da üniversitelerimizin idari ve mali özerkliklerini tamamen
yitirmiş olmasıdır. Akademisyenlerin kendi yöneticilerini seçme hakları
ellerinden alınmış ve üniversitelerimizde siyaset vesayeti kurulmuş durumdadır.
Kaliteli üniversitelere sahip ülkelerin sosyoekonomik olarak gelişmiş
seviyelerde olması bir tesadüf değildir. Bizim, Türkiye olarak yaşadığımız
bugünkü ekonomik sıkıntıların temel sebeplerinden biri budur. Yükseköğretimdeki
bu sıkıntılardan dolayı çağımızın gerektirdiği teknolojik atılımı ve ekonomik
kalkınmayı bir türlü yapamıyoruz. Bugün katma değeri yüksek bir üretim
gücümüzün olmayışının en önemli sebeplerinden birisi yükseköğretim sistemimizin
içinde bulunduğu durumdur. Üniversite-sanayi iş birliği olması gereken düzeyin
çok altındadır, patent sayılarımız oldukça düşük seyretmektedir. Biz İYİ PARTİ
olarak iktidardan yeni açılan bu üniversitelerin yanında yükseköğretimin
niteliğini artıracak dolayısıyla geleceğimizi kurtaracak reformlar yapmasını
bekliyoruz.
Geldiğimiz
aşamada üniversiteden mezun olmak gençlerimizin daha güzel bir hayat kurmasına
yardımcı olmamaktadır. Çünkü üniversitelerden mezun olan gençlerimiz iş
bulamamaktadır. Son rakamlara göre, ülkemizdeki işsizlerin neredeyse dörtte 1’i
üniversite mezunudur. Resmî olarak 1 milyon üniversite mezunu işsiz durumdadır.
Türkiye'nin büyük şirketleri 3-5 üniversite dışında hiçbir üniversiteden mezun
kabul etmedikleri gibi yurt dışında eğitim görmüş gençleri tercih etmektedirler.
(Mikrofon
otomatik cihaz tarafından kapatıldı)
BAŞKAN
– Toparlayın.
METİN
ERGUN (Devamla) – Bugün Amerika’nın, İngiltere’nin vasat bir üniversitesinden
mezun olmak bile Türkiye'de daha çok kapı açmaktadır. Çünkü maalesef dünya
sıralamasında ilk 500 üniversite arasına bir tane devlet üniversitemiz bile
girememektedir.
Sayın
milletvekilleri, üniversiteler bir ülkenin lokomotifidir, üniversitelerimiz ne
kadar güçlü olursa ülkemiz de o kadar güçlü olur.
Bu
duygu ve düşüncelerle konuşmama son verirken yüce heyetinizi saygıyla
selamlıyorum. (İYİ PARTİ sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Bazı Kanunlar ve 635 sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 2'nci maddesinin aşağıdaki
şekilde değiştirilmesini teklif ederiz.
Saygılarımızla.
 Bülent
Kuşoğlu Tufan Köse İlhami
Özcan Aygun
 Ankara Çorum Tekirdağ
 Jale
Nur Süllü Servet Ünsal  Özcan
Özel
 Eskişehir Ankara Yalova
MADDE
2- 28/3/1983 tarihli ve 2809 sayılı Yükseköğretim Kurumları Teşkilatı Kanununa
aşağıdaki ek madde ilave edilmiştir. 
“İstanbul
Galata Üniversitesi
EK
MADDE 201 - İstanbul'da Bulut Eğitim Vakfı tarafından 2547 sayılı Yükseköğretim
Kanununun vakıf yükseköğretim kurumlarına ilişkin hükümlerine tabi olmak üzere,
kamu tüzel kişiliğine sahip İstanbul Galata Üniversitesi adıyla bir vakıf
üniversitesi kurulmuştur. 
Bu
Üniversite, Rektörlüğe bağlı olarak;
a)
Diş Hekimliği Fakültesinden,
b)
Sanat ve Sosyal Bilimler Fakültesinden,
c)
Spor Bilimleri Fakültesinden,
ç)
Meslek Yüksekokulundan,
d)
Lisansüstü Eğitim Enstitüsünden, 
oluşur.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılmıyoruz Sayın
Başkanım.
BAŞKAN
– Önerge hakkında konuşmak isteyen, Eskişehir Milletvekili Jale Nur Süllü. (CHP
sıralarından alkışlar) 
Süreniz
beş dakikadır.
JALE
NUR SÜLLÜ (Eskişehir) – Teşekkür ederim Sayın Başkan.
Sayın
Başkan, değerli milletvekilleri; torba yasanın içine sıkıştırılıvermiş, vakıf
üniversitesi kurulmasına ilişkin maddenin görüşmelerine ışık tutması açısından
öncelikle sizlerle üniversitenin tanımını paylaşmak istiyorum. Teknolojiyi,
toplumsal olayları, sanatı, kültürü dünyaya yansıtan ve yansımaları alan
bilimsel kentlerdir üniversiteler; aynı zamanda, akademik çalışmalarıyla
dünyaya yön vermeyi görev edinmiş, insanlık değerlerini gelecek nesillere
aktaran akademisyenlerin yaşadığı kentlerdir. 
Biz,
Cumhuriyet Halk Partisi olarak, bu tanıma uygun, ülkenin gereksinimlerine
hizmet edecek ve nitelikli kadrolarıyla özgür, sorgulayan bireyler yetiştirecek
üniversiteler kurulması gerektiğine inanıyoruz, bir üniversite kurulurken de
Millî Eğitim Komisyonunda görüşülmeden alelacele geçirilmeye çalışılan bir
üniversitenin bu tanıma ne kadar uyduğunu ve bunun arkasındaki anlayışı
sorgulamamız gerektiğini düşünüyoruz. 
Tek
bir binaya sığdırılmaya çalışılan vakıf üniversiteleri, evrensel kent tanımına
ne kadar uymaktadır? Kampüsü bile olmayan üniversiteler birer eğitimhane midir
yoksa ticarethane midir? Görüştüğümüz maddeyle vakıf üniversitesini kuracak
Bulut Vakfı kimin himayesindedir? Bu sorulara yanıt verilmelidir. Eğer merak
edenleriniz olursa, sosyal medyaya şöyle bir bakmanız yeterli. 
Üniversite
açılmasına asla karşı değiliz ancak üniversitenin borç ödeme, rica yerine
getirme aracı olarak değil, ülkemizin geleceğine ışık tutma aracı olarak
görülmesini istiyoruz. Kârlılık amaçlı kurulan üniversitelerin bilimsel üretim
ve gençlerimize sağlayacağı katkıdan da endişeliyiz. 
Yürütmenin
bakış açısıyla diploma odaklı eğitim planlaması, yetkinlik odaklı planlamanın
önüne geçmiş, nitelikli eğitim dar bir azınlığın erişebileceği bir ayrıcalık
hâlini almıştır. Eğitim planlaması ve istihdam arasında bağ kurulamadığından,
işsizlerin yüzde 28’i ne yazık ki üniversite mezunudur. Yürütme,
üniversitelerin niteliğinden çok niceliğiyle ilgilenmekte, kurulan üniversite
sayılarıyla övünmektedir. Eskişehir’de olduğu gibi, yine bir torba yasa
garabeti içinde bir gecede üniversite bölünerek üniversite sayısına eklenmekte
ancak üniversitelerin sorunları göz ardı edilmektedir. Partizanca ve liyakatten
uzak rektör atamalarıyla üniversitelerin özerkliği zarar görmekte, YÖK
üniversitelerin tepesinde kılıç gibi sallanmaktadır. 
Üniversitelerdeki
demokrasi eksikliği akademisyenlerin beyin göçünü tetiklemektedir. Birilerinin
hatırına üniversite açarken akademisyenlerin hatırı hiç mi hiç
düşünülmemektedir. Vakıf üniversitelerinde çalışanların kölelik koşullarında
çalıştırılmasını, nitelikli bilimsel çalışma olanaklarından yoksunluğunu,
meslekten uzaklaştırılan akademisyenleri, tutuklu öğretim üyelerini görmezden
geliyoruz. Dünyada ilk 500 üniversite arasına giremeyişimizi hiç
sorgulamıyoruz. İktidar olanaklarını birilerine sunmak yerine mevcut
üniversitelerimizin niteliklerini iyileştirmek için neler yapabileceğimizi hiç
mi hiç konuşmuyoruz. Bunları konuşacağımıza İstanbul’daki 47, Türkiye’deki 76
vakıf üniversitesine bir yenisini daha ekliyoruz. 
Değerli
milletvekilleri, hiç üniversitelerimizin doluluk oranlarını merak ettiniz mi? 1
kişinin kayıt yaptırdığı fakülteler olduğunu biliyor musunuz? Kapanmak üzere
olan üniversitelerimiz var mı? Kaç bölüm, bugüne kadar neden kapatıldı? 4
matematik netiyle kayıt yaptırılabilen kaç mühendislik fakültesi var bugün
ülkemizde? Yükseköğrenim tercihinde devlet-vakıf kıyaslamasında devlet
üniversiteleri ne durumda? Bunları bilmenin bir önemi var mı sizce? Önemli
olan, hatırlı kişilerin gönlünü hoş tutmak. 
Galatasaray
Üniversitesinin adını çağrıştıracak, tarihî semt adı Galata Üniversitesi olarak
koydukları adından ve içeriğinden başka ne biliyoruz bu üniversite hakkında? 
(Mikrofon
otomatik cihaz tarafından kapatıldı) 
JALE
NUR SÜLLÜ (Devamla) – Bir dakika rica edebilir miyim Sayın Başkan? 
BAŞKAN
– Buyurun. 
JALE
NUR SÜLLÜ (Devamla) – Teşekkür ederim. 
Vakıftan
kimsenin gelip bilgi vermediği Bütçe Komisyonu tutanaklarına geçmiş. Ayrıca,
neden Bütçe Komisyonunda görüşüldüğünü de anlayabilmiş değiliz. Açılacak
bölümler için bir ihtiyaç planlaması var mı, onu da bilmiyoruz. Örneğin, diş
hekimliği fakültesi var. Diş hekimleri odası on altı yılda 19’dan 86’ya çıkan
fakültelerin 63’ünde eğitim verilebildiğini söylüyor. Bu sayı sabit olsa bile
6.500 mezunun sadece 750-1.000 arası olması gerektiği söyleniyor. Ne bilir
onlar? Meslek odalarının gerektiğinde haddi bildirilir. Kimse kafasını boşa
yormasın, nasıl olsa birileri sarayda oturuyor ve sizin de bizim de yerimize
karar veriyor. 
(Mikrofon
otomatik cihaz tarafından kapatıldı) 
JALE
NUR SÜLLÜ (Devamla) – Tamamlayacağım Sayın Başkan. 
Hani
dillere çok pelesenk edilen şu beka meselesi var ya, esas beka meselesinin,
esas bekamızın eğitim planlamasından geçtiği bilinciyle davranmamız gerektiğini
artık anlamış olmamız gerekir diyerek Genel Kurulu saygı ve sevgiyle
selamlıyorum. (CHP sıralarından alkışlar)
Teşekkür
ederim Sayın Başkan. 
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Bazı Kanunlar ve 635 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 2’nci maddesine (d) fıkrasından sonra gelmek
üzere aşağıdaki fıkranın eklenmesini öneriyoruz.
Gereğini
saygılarımızla arz ederiz.
 Sefer
Aycan Muharrem Varlı Abdurrahman
Başkan
 Kahramanmaraş Adana Antalya
 Baki
Şimşek  Esin
Kara
 Mersin  Konya
“e)
Sağlık Bilimleri Enstitüsü”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge hakkında konuşmak isteyen Kahramanmaraş Milletvekili Sefer Aycan. (MHP
sıralarından alkışlar)
Süreniz
beş dakikadır.
SEFER
AYCAN (Kahramanmaraş) – Sayın Başkan, değerli milletvekilleri; görüşülmekte
olan 2’nci madde üzerinde Milliyetçi Hareket Partisi Grubu adına vermiş
olduğumuz önerge hakkında söz almış bulunuyorum. 
Yeni
bir üniversite açıyoruz. Tabii, şimdi söyleyeceklerim sadece bu üniversiteyi
bağlamıyor. Genel anlamda Türkiye’de üniversite açılması ve üniversite sistemi
üzerinde konuşmak istiyorum. 
Bildiğiniz
gibi, 200’den fazla üniversitemiz var. Yeni bir üniversite açılmasına ne kadar
ihtiyacımız var? Bu ihtiyaç tespitini nasıl yapıyoruz? Neden yeni bir üniversite
açıyoruz? Neden yeni bölümler açıyoruz? Neden bu kadar kontenjan belirliyoruz?
Bunların bir hesabının olması lazım, ihtiyaç tespitinin yapılması lazım. “Hangi
alanlarda yeni fakültelere ihtiyaç vardır ve hangi alanlarda yeni iş gücüne
ihtiyacımız vardır?” diye hesaplar yapılması lazım. Yoksa açılan üniversiteler
ve altyapısı oluşturulmadan açılan üniversiteler hiçbir sorunu çözmemekte,
hatta yeni sorunlara sebep olmaktadır. Bir üniversite açılacaksa önce onun
altyapısı oluşturulmalı, fiziki imkânları oluşturulmalı, öğretim üyesi kadrosu
oluşturulmalı, laboratuvarları, uygulama alanları oluşturulmalı. Sadece
prefabrik binalarda ya da apartman dairelerinde fakülte açılmasını doğru
bulmuyoruz. Bu şekilde yapılan üniversite eğitiminin de eğitim olduğunu kabul
etmek mümkün değil.
Tabii
üniversite denince akla, sadece ders verilmesi gelmemeli. Üniversite demek aynı
zamanda araştırma yapmak, uygulama yapmaktır fakat biraz evvel de söylendiği
gibi, eğer 500 üniversitenin içerisinde, dünyadaki 500 üniversitenin içerisinde
bir Türk üniversitesi yoksa bunun sebebi, araştırma kapasitemizle alakalıdır.
Araştırma yapamayan, bilime katkıda bulunmayan üniversiteler, gerçek anlamda da
bir üniversite değildir ve en büyük eksikliğimiz de budur.
Onun
için, üniversitelerin araştırma yapmasını istiyorsak bu AR-GE faaliyetlerine
önem vermemiz lazım. 20’nci maddede Sanayi Bakanlığının fon oluşturması ve
bununla ilgili destekler var, bunu destekliyoruz. Üniversitelerin kendi
bünyesinde bilimsel araştırma projeleri yapması için fon kaynakları var, bu fon
kaynaklarının artırılmasını ve üniversitelerimizin gerçekten bilim üretmesini,
araştırma yapmasını istiyoruz. Sadece prefabrik binalarda yüksekokullar
açmanın, gerekli gereksiz yerlerde, uygun olmayan yerlerde okullar açmanın hiçbir
yararı yoktur, hele hele o ilçenin kalkınmasına sebep olsun diye meslek
yüksekokulu açmanın da bir faydası yoktur. Bir öğretim görevlisi bulunan meslek
yüksekokullarıyla meslek eğitimi yapmak mümkün değildir ya da buradan yetişen
çocukların bir meslek edinmesi de mümkün değildir. Yazıktır, bu çocukların
kaderiyle oynuyoruz, ailelerin kaderiyle oynuyoruz; üstelik, bu üniversiteler
vakıf üniversiteleri olduğu için belirli bir ücret ödeniyor, her yıl başına en
az 20 bin lira ücret ödeniyor ve bu, beklenti yaratıyor, bu, millî ekonomidir
ve gereksiz bir harcamaya sebep oluyor ve bunun sonrasında, bu çocuklarımız
işsiz kalıyorsa daha büyük zarar veriyoruz. 
Üniversite
mezunları şu an ciddi bir işsizlik sorunu yaşamaktadır. Bu da uygun olmayan
branşlarda uygun olmayan kontenjanların getirdiği bir durumdur. Üniversite
mezunlarının işsizliği yüzde 26’dır yani her 4 üniversite mezunundan birisi
işsizdir ve bu, ülke ekonomisine çok daha büyük sorundur. Diş hekimliği
fakültesi açıyoruz ama sağlık bilimlerinde bile eleman fazlalığı vardır. Diş
hekimi ihtiyacımız var mıdır diye hesap yapmadan diş hekimliği fakültesi açmak
veya diğer sağlık branşlarında okullar açmak, öğrenci almak, bence ülke
ekonomisine fayda değil, zarar vermektedir. Bugün, tüm sağlıkçılar, hemşireler,
diyetisyenler, optisyenler, çevre sağlığı teknisyenleri, teknikerler,
fizyoterapistler işsizdir ve 550 bin sağlıkçı bile atama beklemektedir. 
İşsizliğin
en fazla olduğu bir diğer alan mühendislik alanlarıdır. Mühendislik alanlarında
aşırı kontenjan artışları yapıyoruz ve bu fakültelerden mezun olan çocuklarımız
maalesef iş bulamamaktadır. Onun için yeni bir üniversite açarken mutlaka iyi
bir altyapı oluşturmalı ve gerçekten hangi alanlarda ihtiyaç olduğunu tespit
etmeli ve genel anlamda da ülkemizin ihtiyacı doğrultusunda kontenjan
belirlemeliyiz diye düşünüyorum. 
Teşekkür
ederim, saygılar sunarım. (Alkışlar) 
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
2’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
3’üncü
madde üzerinde üç önerge vardır, ilk okutacağım iki önerge aynı mahiyettedir,
bu önergeleri birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Teklifi’nin 3’üncü maddesinin teklif metninden
çıkarılmasını arz ve teklif ederiz. 
 Ahmet
Şık  Erol Katırcıoğlu  Hakkı
Saruhan Oluç 
 İstanbul
 İstanbul  İstanbul

 Garo
Paylan  Tulay Hatımoğulları Oruç  Mahmut
Celadet Gaydalı
 Diyarbakır
 Adana  Bitlis

  Meral
Danış Beştaş 
  Siirt

Aynı
mahiyetteki diğer önergenin imza sahipleri:
 Mehmet Metanet
Çulhaoğlu  Bedri Yaşar Muhammet
Naci Cinisli
 Adana
 Samsun  Erzurum
 Tuba
Vural Çokal  Aylin Cesur
 Antalya
 Isparta 
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılmıyoruz Sayın
Başkan. 
BAŞKAN
– Aynı mahiyetteki önergeler hakkında söz isteyen, Siirt Milletvekili Meral
Danış Beştaş.
Buyurun.
(HDP sıralarından alkışlar)
Süreniz
beş dakikadır. 
MERAL
DANIŞ BEŞTAŞ (Siirt) – Sayın Başkan, değerli milletvekilleri; öncelikle Gezi 6
yaşında diyerek başlamak istiyorum. Dündü, ertelendiği için bugün tekrar ifade
etmek istiyorum. 
Gerçekten,
son yılların en geniş katılımlı, bütün seslerin yer aldığı, barışçıl,
demokratik bir eylem olan Gezi 6 yaşında. Milyonlarca çığlık baskıya, zulme
karşı birleşmişti Gezi’de. “Hepimiz Gezi’deydik.” diyoruz. Hepimiz 24-25
Haziranda Silivri’de olacağız. Bu vesileyle -adalet, eşitlik, özgürlük
talebinde buluşanların kazanacağını da- başta Berkin Elvan, Ali İsmail Korkmaz,
Ethem Sarısülük, Abdullah Cömert, Ahmet Atakan, Mehmet Ayvalıtaş ve Medeni
Yıldırım’ı da saygıyla anarak başlamak istiyorum. 
Değerli
milletvekilleri, 3’üncü maddede TRT’nin yeniden ele alındığı bir madde
görüyoruz. Gerçekten, burada, nedir temel mantığı? Cumhurbaşkanlığı kararnamesi
ve yönetmeliklerin öngördüğü ödevleri yurt içinde ve yurt dışında yerine
getirmeyen TRT çalışanlarına disiplin cezası getiriliyor. İlk başta
algılanamıyor aslında ama işin esasına girince… Ya, disiplin cezası
getiriliyor, sanki TRT iktidar partisi dışında başka bir yayın yapıyormuş gibi,
sanki muhalefet partilerine her gün yer veriyormuş gibi, sanki TRT gerçekten
kamu yayıncılığı yapıyormuş gibi bir de disiplin cezası getiriyorlar. Bunu
yapsaydı… Yapmadığı için disiplin cezası getirmek lazım çünkü TRT AKP’nin yayın
organı olarak çalışıyor, bizim vergilerimizle, herkesin vergisiyle yayın organı
olarak çalışıyor ama TRT üzerindeki operasyon bitmiyor. 
Bu
vesileyle şunu da söyleyeyim: Otuz altı saniye bize yer verilmiş, onu da size
hediye ediyoruz, baş başa, alın TRT’yi, zaten yayın size yapılıyor. 
TRT’deki
operasyon, ameliyat bir türlü bitmiyor. Nedir gerçekten buradaki? “Yeniden
yapılandırma” diyorlar. Neydi adı tam olarak? İstihdam fazlası personeller
atıldı, 169 kişi, bu yetmedi, KHK’lerle daha önce yine birçok TRT çalışanı
atıldı. “İstihdam fazlası personel var.” diyorlar, atıyorlar; diğer yandan,
taşeron vasıtasıyla, farklı şekillerde yeni işçiler alınıyor. Yani burada yine
TRT’nin yayın politikasına bir müdahale var ve siyasi kadrolaşmanın zemini
hazırlanıyor. 
Şimdi,
burada gerçekten nasıl ifade edeyim bilmiyorum, Oğuz Haksever’i duymuşsunuzdur.
İnsanların ağzını bantlıyorsunuz, konuşmasını yasaklıyorsunuz, basın üzerinde
ağır bir sansür var. Şu anda, bugün Kadri Gürsel kolunda kelepçeyle Metrise
götürüldü, o kelepçe gazeteciliğe takıldı ve biz 3’üncü maddede TRT personeline
ceza verelim diye bir tartışma yapıyoruz. Ya, niye ceza veriyorsunuz? Bunun bir
izahı var, halk diliyle “açgözlülük.” Gerçekten, ne yapsın yani bu TRT size
daha ne yapsın, daha nasıl yayın versin? Bize hiç yer vermemiş, diğer muhalefet
partilerine yine çok az az da olsa yer vermiş ama siyasi kadrolaşma yerini
bulmamış, hâlâ rahatsız eden bazıları var diye TRT’deki operasyon devam
ettiriliyor. Şunu söylemek istiyorum: TRT gerçekten sizin elinizde, buna rağmen
bu kadar uğraşıyorsunuz. Aç gözlülüğe dair halk dilinde şunu yine söylerler:
“Bu dünya herkesin ihtiyaçlarını karşılayabilir ama hiç kimsenin aç gözlülüğünü
gideremez.” İktidarın aç gözlülüğü öyle bir aşamaya geldi ki basın-yayın
organları üzerindeki sansür, baskı, tutuklama, tehdit, baskı tehdidi öyle bir
aşamaya geldi ki hiç kimse konuşmaya cüret edemiyor çünkü sonunda cezaevi var. 
Oğuz
Haksever, Cumhurbaşkanının konuşmasından sonra ne demişti? “Yaslı ada” sözüne
-mikrofonların açık olduğunu unutmuş tabii yani o hani biat eden bir gazeteci
olarak kendince gayet güvende hissediyormuş kendini- “Neresi yaslı be! Canına
okumuşsun.” demiş. Şimdi o tartışılıyor. Gerçekten şuna inanıyor musunuz: Bu
kadar baskı ve bu kadar baskı tehdidi altında insanların, TRT çalışanlarının ve
bütün medya organlarının çalışanlarının gönüllü bir biat içinde olduğuna
inanıyor musunuz?
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Beştaş.
MERAL
DANIŞ BEŞTAŞ (Devamla) – Toparlıyorum Sayın Başkan.
İnanıyorsanız
gerçekten büyük bir yanılgı içindesiniz. Zora dayalı, korkuya dayalı bir biat
Oğuz Haksever olarak karşınıza çıkar. Gerçekten etrafınız, çevrenizdeki
yandaşlar, biat etmiş gibi görünenler işlerini tiksinerek yapıyorlar. Emin
olun, en az Oğuz Haksever kadar tiksinerek yapıyor işini ve her an sizi –özür
dileyerek söylüyorum- satacaklar etrafınızdakiler. Haberiniz olsun. 
Şunu
da unutmayın: Yüksek İstişare Kuruluna kaç kişi atayabilirsiniz? 12 yazmışsınız
–en son atananları biliyoruz- herkesi yüksek istişare kurullarına
atayamazsınız. Bu kurullar yetmez. Gönüllü bir birliktelik lazım, demokrasi
lazım, hak ve özgürlüklerin önünün açılması lazım. Bu arada, İstişare Kurulunun
henüz on iki gün önce kurulduğunu ve üye sayısının henüz belli olmadığını,
ihtiyaca göre ücret takdir edileceğini de ifade etmek istiyorum ve takdiri
kamuoyuna bırakıyorum. (HDP sıralarından alkışlar)
BAŞKAN
– Aynı mahiyetteki önergeler hakkında söz isteyen Antalya Milletvekili Tuba
Vural Çokal, buyurun. (İYİ PARTİ sıralarından alkışlar)
Süreniz
beş dakikadır. 
TUBA
VURAL ÇOKAL (Antalya) – Sayın Başkan, değerli milletvekilleri; Genel Kurulu
saygıyla selamlıyorum. 
Mübarek
ramazan ayını uğurladığımız günlerdeyiz. Ramazan ayının bize hatırlattığı en
önemli kavramlardan biri de israf etmemek, az ile yetinmektir. İslam’ın ferdî
ve toplumsal hayatla yakından ilgili emirlerinden biri de israfın kötü
olduğudur. İsrafın tüm inanan insanlara haram oluşu ayet ve hadislerle de
sabittir. Araf suresinin 31’inci ayetinde der ki: “Yiyiniz, içiniz fakat israf
etmeyiniz çünkü Allah, israf edenleri sevmez.” Tarihe baktığımızda birçok
toplumun ve devletin lüks, israf, saçıp savurma, aşırı tüketim, gösteriş ve
kibir yüzünden batmış olduğunu görüyoruz. Bu unsurlara son yıllarda ülkemizde
çokça şahit oluyoruz ve yaşıyoruz da. Saray aynı, refahı öldüren lüks, israf ve
şatafat aynı, orduyu zayıflatan istibdat aynı, artan ve yetmeyen vergiler aynı,
yıkılan bürokrasi yerine aranan ithal beyinler aynı, kibir aynı, gaflet aynı,
alevler içinde ev, üst katında ziyafet. 
Ülkemizin
geldiği duruma bir bakalım. Neyi nasıl anlatayım bilemiyorum ama “ejder meyveli
smoothie” desem kilosu 4 bin lira olan beyaz çay davacı olacak. Araç filosu
desem 500 milyon dolarlık uçağın hatırı kalacak. Lüks ve şatafattan bahsedip
sarayı konuşmamak da olmaz tabii. Hani şu örtülü ödenek dâhil bir dakikalık
masrafı 12 bin lira, bir yıllık masrafı 6 milyar 480 milyon lira olan içi danışmanların
danışmanlarıyla dolu olan meşhur ak saray. Bahçesindeki hurma ağaçları krizin
hanelere ateş düşürdüğü 2019 kışında çok üşümüş müdür acaba diye sormak geliyor
içimden. Kaymakamlarımız altın varaklı makam odasında oturuyor, valilerimiz
deri yataklı VIP araçlarda geziyor. Bu da yetmiyor, yakın bir zamanda İçişleri
Bakanımız bir valiye 1,7 milyonluk makam aracı gönderiyor ve vali de çıkıp
“Arabayı bize devletimiz verdi.” diye açıklama yapıyor. Belediyelerinizin zarar
ve yolsuzluklarını anlatmaya gerek bile yok. Belediyelerden bakanlıklara,
valiliklerden saraya kadar her kurum lüks, şatafat ve israf makinesi olmuş
durumda. Emekliliğe ayrılmış eski siyasetçilerinizi banka yönetim
kurullarından, siyasetinize koşturan partililerinizi belediyelerden, danışacak
vakit bulamayacağınız kadar çok danışmanı da saraylarınızdan maaş sahibi
ediyorsunuz. 
On
ayda kişi başına millî gelirimiz yüzde 19 azaldı. Enflasyon yüzde 27’ye,
faizler yüzde 32’ye çıktı. Kayıtlı işsiz sayımız yüzde 43 arttı. Bütçe açığı
30,3 milyar liradan 103 milyar liraya kadar çıktı. İstanbul seçimlerinin
yenilenmesi neticesinde meydana gelen kur artışının maliyetleri hesaplandı
geçenlerde. Hesaba göre millî gelirin dolar cinsinden karşılığı 70-80 milyar
dolar eridi. Her bir vatandaşın sırtındaki dış borç yükü 3-4 bin lira arttı.
Şirketlerimize çıkarılan fatura ise yüzlerce milyar lira. Kendi vatandaşı bile
olmayan Suriyeliye milyarlarca doları savuran bonkör Hükûmetimize koca İstanbul
için bu maliyet büyük gelmiyordur tabii ki. Millet huzursuz, seçimle değil,
geçim derdiyle uğraşılsın istiyor. Mutfaklarda yangın var; pahalılık,
yoksulluk, işsizlik iyice artmış vaziyette. 
Ülkenin
iç ve dış sorunları inanılmaz ölçülerde ciddileşti ama biz hâlâ seçim
kavgasıyla yiyoruz birbirimizi. Haksızlık, usulsüzlük, yasa tanımazlık öylesine
aldı başını gitti ki yaptığınız seçimin de bir kıymeti yok artık. Ama öyle
böyle, hedefsiz, savruk, aklımıza esen kararlarla, günlük değişen gündemlerle
de bu durum daha fazla gitmez diye düşünüyoruz. Adı olmayan sistemin testisi
çatladı bir kere, artık ne yapsanız su tutmaz, yapıştırmaya fazla dayanmaz bu
testi. Ayakta kalma zamanını uzatırsınız belki ama daha uzun olmaz.
Haksızlıklara, adaletsizliklere, aklına estiği gibi ülke yönetimine karşı
tepkiler giderek artmakta. 
Ve
ben inanıyorum ki daima sevgi, birlik ve kardeşlik kazanacak. “Biz toprakları
değil, gönülleri fethetmeye gidiyoruz.” diyerek İstanbul’un fethini
gerçekleştiren Fatih Sultan Mehmet Han’ı ve aziz şehitlerimizi rahmet ve
minnetle anıyorum. Şunu unutmayalım, diyorum ki: Her şey iyi olursa her şey çok
güzel olacak diyorum. 
Genel
Kurulu saygıyla selamlıyorum. 
Sağ
olun. (İYİ PARTİ ve CHP sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 68 sıra sayılı Bazı Kanunlar ve 635 sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 3’üncü maddesinin aşağıdaki şekilde
değiştirilmesini arz ve teklif ederiz.
Saygılarımızla.

 Bülent Kuşoğlu Tufan
Köse İlhami Özcan Aygun
 Ankara Çorum Tekirdağ
 Özcan
Özel Servet
Ünsal
 Yalova Ankara
MADDE
3 - 11/11/1983 tarihli ve 2954 sayılı Türkiye Radyo ve Televizyon Kanununa 56 ncı
maddeden sonra gelmek üzere aşağıdaki madde ilave edilmiştir.
"Disiplin
işlemleri ile disiplin amirleri:
MADDE
56/A- Kurum hizmetlerinin gereği gibi yürütülmesini sağlamak amacıyla kanun,
Cumhurbaşkanlığı kararnamesi ve yönetmeliklerin öngördüğü ödevleri yurtiçinde
veya yurtdışında yerine getirmeyen, mevzuatın gerekli kıldığı hususlara uymayan
veya yasakladığı işleri yapan memur ve kadro karşılığı sözleşmeli personel
hakkında durumun niteliğine ve ağırlık derecesine göre bu Kanunda yer alan
disiplin cezaları verilir.
Disiplin
amirleri, Kurumca çıkarılacak yönetmelikle tespit edilecek amirlerdir.”
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılmıyoruz Sayın
Başkan.
BAŞKAN
– Önerge hakkında konuşmak isteyen Ankara Milletvekili Servet Ünsal. 
Süreniz
beş dakikadır. (CHP sıralarından alkışlar) 
SERVET
ÜNSAL (Ankara) – Sevgili Başkan, değerli milletvekili arkadaşlarım; ben, çok
fazla konuşmayan, dinleyen bir arkadaşınızım. Ama bugün sizi tarihî bir yolculuğa
çıkaracağım. Ben, canlı bir tanığım da onun için beni dikkatle dinlemenizi
istiyorum. Doktor Servet Ünsal olarak otuz yıldır Ankara Adliyesinin ve Adalet
Bakanlığının doktorluğunu yaptım. Yıl 1999 arkadaşlar, Ankara DGM Savcısı Nuh
Mete Yüksel bir iddianame hazırlar -kimsede olmayabilir, çok az kişide vardır,
biri de bende- FETÖ iddianamesi. 22 Ağustos 2000 yılında bu iddianameyle dava
açılır fakat Fetullah Gülen sağlık sorunlarını öne sürerek Amerika’ya
gitmiştir. Orada evrensel ve küresel ifadeler kullanmaya başlar “dinler arası
diyalog” “evrensel insan hakları” gibi küreselleşme konseptine uygun konuşmalar
yapar. FETÖ terör örgütü kurulduğundan beri her zaman, arkadaşlar,
iktidarların, güçlünün yanında saf tutmuştur. 2002 yılı genel seçimlerinde
iktidar olan AK PARTİ’ye yakın görüntü vermiştir. Bu süreçte ordu, emniyet,
HSYK -o zaman HSYK’ydı, yükseği vardı, bugün yükseği de yok- Yargıtay, TÜBİTAK
gibi kritik stratejik mevkilerde kadrolaşma hareketiyle zirveye ulaşır. 70’li
yıllarda attığı tohum 80’lerde Kenan Evren döneminde filizlenmiş, hızla
yeşermiş, 90’lı yıllarda dal budak salmış, 2000’li yıllarda her alanda altın
vuruş yapmaya hazır hâle gelmiştir. 
DGM
Savcısı Nuh Mete tarafından hazırlanan “Fetullahçı terör örgütü” ismiyle dava
açılmış, laik devlet yapısını değiştirerek dinî kurallara dayalı bir devlet
düzeni kurmak amacıyla örgüt kurmak suçundan kamu davası açılmış. Örgüt bu
dönemde hızlı bir ekonomik büyüme göstermiş, 24 Ekim 1996 tarihinde “Bank Asya”
adıyla bir banka açmış. Bank Asya’nın kurdelesini kesenleri hepimiz biliyoruz,
hiç söylemeye gerek yok. 
15/3/1999’da
Ankara Emniyet Müdürü Cevdet Saral ve Yardımcısı Osman Ak tarafından, FETÖ
Devlet Yapılanması ve Amaçları Raporu Emniyet Genel Müdürlüğü İstihbarat
Şubesine verilir. Bu bilgi sızdırılır, Fetullah Gülen hemen yurt dışına gider.
4616 sayılı Kanun kapsamında -o dönem bir kanun çıkarılır, o zaman daha AK
PARTİ yok- ceza ertelenir. İktidar ANAP, MHP ve Ecevit dönemidir. Bu çıkan
yasayla “23 Nisan 1999 tarihine kadar işlenen suçlarda şartlı salıverme ve
erteleme kararı verilebilir.” deniliyor. Ve 19 Mart 1999’da ülkeyi terk eder
Fetullah. Yani beş yıl içinde suç işlemezse suçu ortadan kalkacaktır. FETÖ,
yıllar sonra, 2000’li yıllarda bir iddianame hazırlanırken “Hepsinden benim
haberim vardı.” diye yurt dışında da konuşma yapar. Bugün bu Mete Yüksel hâlâ
hayatta. Ama özel hayatında bir dönem kaset skandalıyla FETÖ iddianamesinden
alınmıştır, daha sonra bir dönem “Hamza Keleş” denen Başsavcı Yardımcısı
gelmiştir, daha sonra o da görevden alınmış ve Salim Demirci savcı olmuştur
FETÖ iddianamesine. O ara İlhan Cihaner Erzurum’da tutuklanmıştır kumpasla.
Evet arkadaşlar, 2003 yılı gelir, Fetullah yurt dışındadır ama verilen cezayla
ilgili, avukatlar Terörle Mücadele Kanunu’ndaki bu değişiklik yasasıyla tekrar
dava açarlar yani Ceza Kanunu bu dönem değiştirilmiştir, 2003 yılında. Savcı
Salim Demirci’nin itirazlarıyla ertelenen iddianame ve Gülen davası yeniden
başlar, Ankara 11. Ağır Ceza Mahkemesinde Hâkim Orhan Karadeniz’le dava görülmeye
başlar. Geçenlerde motosiklet kazasında kaybettik Orhan Karadeniz Başkanı.
Yardımcısı şimdi bölge başkanı Ramazan Aksan, bir diğeri de değerli
arkadaşlarım, hâlen firarda olan Kadir Kayan, Yargıtaydaki FETÖ’cü. Evet,
yargılama…
(Mikrofon
otomatik cihaz tarafından kapatıldı)
SERVET
ÜNSAL (Devamla) - …AK PARTİ’nin değiştirdiği terör tanımı yasasıyla 11. Ağır
Cezada bitirilir ve beraat verilir. Evet arkadaşlar, yıl 2006’ya gelir, 5 Mayıs
2006’da 3713 sayılı Terörle Mücadele Kanunu’nun terör tanımı değiştirilir,
değiştirilince berat verilir, bu karar Salim Demirci’nin, savcının itirazıyla,
değerli arkadaşlarım, Yargıtaya, Yargıtay 9. Ceza Dairesine gider. Yargıtay 9.
Ceza Dairesinde değerli arkadaşlarım, Mahmut Acar başkandır, üyeleri
söylüyorum, Neşecan Seber Mahmut Acar’ın üyesidir, daha sonra Fetullah’tan
tutuklanacak olan Ekrem Ertuğrul -bir dönem yattı- bu da üyesidir 9. Cezanın. 
Değerli
arkadaşlar…
BAŞKAN
– Toparlayalım Sayın Vekilim. 
SERVET
ÜNSAL (Devamla) – Biraz uzayacak, özür diliyorum Sevgili Başkanım. 
Yargıtay
9. Cezada verilen beraat kararına da Yargıtay Başsavcısı Abdurrahman Yalçınkaya
itiraz eder, bu itirazla dava Yargıtay Ceza Genel Kuruluna gider. Yargıtay Ceza
Genel Kurulunda, çok ilginçtir, 17/6, mahkemenin verdiği beraat kararı
onaylanır. Yargıtay Ceza Genel Kurulunda muhalif kalan, yani mahkumiyet
kararını isteyen 6 hâkim ve 17 çok ilginç isim var. Değerli arkadaşlarım, 6
hâkimin içinde onlar var. Zeki Arslan, 8. Ceza Başkanı, Celal Aras, Ali Rıza
Çınar, Sezai Akbulut, Ahmet Karayiğit, şu an Cumhurbaşkanımızın yanında,
İbrahim Şahbaz. Kabul; yani Fetullah’ın affedilmesini isteyenlerin içinde çok
ilginç kişiler var. Birincisi, şu an Yargıtay Başkanımız Rüştü Cirit. Değerli
arkadaşlarımız, Hayrettin Cevheroğlu, Osman Şirin, Osman Yaşar, bunlar hep
daire başkanları, Mahmut Acar, Celal Altunkaynak…
(Mikrofon
otomatik cihaz tarafından kapatıldı)
BAŞKAN
– Sayın Milletvekilim, kapsamlı bir çalışma, bunu ramazandan sonra bir vakte
inşallah erteleyelim. (Gülüşmeler) Peki, çok teşekkür ederim. 
SERVET
ÜNSAL (Devamla) – Daha çok şeyler var Başkanım. 
Beni
dinlediğiniz için teşekkür ederim. Kusura bakmayın. (CHP sıralarından alkışlar)
BAŞKAN
– Çok teşekkür ederim. 
Şimdi
önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
3’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
4’üncü
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Bazı Kanunlar ve 635 sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 4’üncü maddesinin birinci
fıkrasının aşağıdaki şekilde değiştirilmesini arz ve teklif ederiz. 
 Bülent
Kuşoğlu  Tufan Köse  Servet
Ünsal 
 Ankara
 Çorum  Ankara
 Özcan
Özel  İlhami Özcan Aygun  Ali
Öztunç
 Yalova
 Tekirdağ Kahramanmaraş
Madde
4 – 2954 sayılı Kanun’a 56’ncı maddeden sonra gelmek üzere aşağıdaki madde
ilave edilmiştir. 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılmıyoruz Sayın
Başkan.
ÖZGÜR
ÖZEL (Manisa) – “Katılamıyoruz.”, “Katılamıyoruz.”; Komisyon salt çoğunluğu
olmadığı için “Katılmıyoruz.” diyemez, “Katılamıyoruz.” diyecek nezaketen. 
BAŞKAN
– Önerge hakkında konuşmak isteyen Kahramanmaraş Milletvekili Ali Öztunç. (CHP
sıralarından alkışlar)
Süreniz
beş dakikadır.
ALİ
ÖZTUNÇ (Kahramanmaraş) – Sayın Başkan, değerli milletvekilleri; hepinizi
sevgiyle, saygıyla selamlıyorum.
Az
önce, yarım saat kadar önce üzücü bir haber aldık: Hakkâri Yüksekova’da görev
yapan Kahramanmaraşlı hemşehrim Piyade Uzman Çavuş Mehmet Taşhan şehit oldu.
Ben hem Kahramanmaraşlı hemşehrilerime hem Türkoğlulu hemşehrilerime başsağlığı
diliyorum. Şehidimize Allah’tan rahmet diliyorum. Başımız sağ olsun, mekânı
cennet olsun diyorum.
Evet,
konumuz TRT. Uzun yıllar gazetecilik yapmış bir kardeşiniz olarak TRT’ye
ilişkin birkaç görüşümü sizlere aktarmak istiyorum.
TRT,
adı “kamu yayıncısı”; yani Türkiye Radyo Televizyon Kurumu. Türkiye
Cumhuriyeti’nin kamu yayıncısı kurum ama baktığımız zaman, maalesef son
yıllarda kamu yayıncılığı yapmıyor, iktidar yayıncılığı yapıyor. Türkiye Radyo
Televizyon Kurumu ama maalesef Tayyip Bey’in radyo ve televizyon kurumu hâline
gelmiş durumda.
Bakın,
TRT’de millet yok, vatandaş yok, halk yok, muhalefet yok; varsa yoksa AK PARTİ
var, Tayyip Bey var. Reyting? Reyting de yok. Reyting ölçümüne baktığımız
zaman, 27 Mayıs Pazartesi günü ilk 10’da TRT’den bir tane bile program yok. O
kadar masraf yapılıyor, o kadar emek veriliyor ama maalesef TRT reyting
alamıyor, izlenmiyor, izlenirliği yok çünkü kimse güvenmiyor TRT’ye.
Bakın,
1984 yılında çıkan bir yasayla TRT’ye elektrik faturalarından pay veriliyor;
hepimizin, tüm yurttaşlarımızın, tüm vatandaşlarımızın elektrik faturalarının
yüzde 2’si kadarı TRT’ye ödeniyor, bu parayı hepimiz cebimizden veriyoruz.
Peki, TRT hepimize eşit, ortak yayıncılık yapıyor mu? Yapmıyor. Kime yapıyor?
Sadece belli bir gruba yönelik yapıyor. Bandrol, televizyon bandrolü, ondan da
para alınıyor. 2017 yılında elektrik faturalarından TRT’ye giden para 875
milyon TL. Bandrolden 1 milyar 75 milyon TL para gitmiş TRT’ye. Peki, TRT
bunları ne yapmış? İnanın bana dış yapımlara harcamış. 2014 yılında dış
yapımlara harcanan para 560 milyon TL değerli milletvekilleri, çok büyük
paralar bunlar. 2015’te 600 milyon, 2016’da 753 milyon, 2017 yılında 900 milyon
TL para dış yapımlara TRT tarafından verilmiş. 
“Fazla
personel var.” deniyor ki 9 bine yakın kadrolu ve sözleşmeli personeli var
TRT’nin. Madem bu kadar çok personel var, neden bu kadar çok dış yapım
alıyorsunuz? Gerek var mı? Yok. Ama maalesef “Fazla personel var.” diye daha
geçtiğimiz günlerde 169 çalışanını TRT sürgüne gönderdi. Kimler? Prodüktörler,
yönetmenler, ses sanatçıları, halk müziği sanatçısı. Ankara Radyosunda çalışan
halk müziği sanatçısı TRT’den alındı, havuzdan Tarım Bakanlığına verildi. Ne
yapacak, Tarım Bakanına türkü mü okuyacak? Spor spikeri alındı havuzdan, Sağlık
Bakanlığına verildi. Ne yapacak, Sayın Sağlık Bakanına maç mı anlatacak?
Arkadaşlar, bu yanlış bir uygulamadır yani burada CHP’li, AK PARTİ’li, MHP’li
diye bakmamak gerekiyor. Bu insanlar yetişmiş insanlar, uzun yıllar devlette,
TRT’de görev almış insanlar. 
Ve
baktığımız zaman maalesef TRT RTÜK Yasası’na da uymuyor. RTÜK Yasası çok net:
Seçim döneminde –eski bir RTÜK üyesi olarak söylüyorum- 1’inci partiye verdiği
sürenin yarısı kadar 2’nci partiye ayırmak zorunda lehte, onun yarısı kadar
3’üncü partiye ayırmak zorunda lehte. Yapıyor mu? Yapmıyor. Baktığınız zaman
TRT seçim döneminde bütün varını yoğunu AK PARTİ’ye ayırıyor, diğer partilere
ise aleyhte yayınlar yapıyor. 
Değerli
milletvekilleri, TRT’de Kürtçe televizyon var mı? Var. Arapça var mı? Niye
Çerkezce bir televizyon yok? Bunu öneriyorum size arkadaşlar. AK PARTİ
milletvekillerine, AK PARTİ Grubuna öneriyorum sayın grup başkan vekili. Çerkez
toplumu Anadolu’da yaşıyor, benim seçim bölgemde de yaşıyorlar, Kafkas kültür
derneklerinin böyle bir talebi var. 
SALİH
CORA (Trabzon) – Lazca da yok.
ALİ
ÖZTUNÇ (Devamla) – Çerkezce bir yayıncılık yapılabilir, adı da -çok güzel olur-
Adige TV olabilir, Çerkezlere de bu şekilde hitap edilmiş olur çünkü Çerkezce
unutulan bir dil hâline geldi, çok fazla konuşulmuyor. Çerkez dilinin
unutulmaması gerekiyor. O açıdan ben size bu öneride bulunuyorum yani Kürtçe
televizyon, Arapça televizyon, eyvallah, güzel ama bir de Çerkezce televizyonun
kurulması gerçekten TRT açısından önemli. 
Maalesef,
TRT’de, son zamanlarda birazcık hemşehricilik yapılmaya başlandı. Bakın,
Tokatlı Uzman Çavuş Ahmet Hanedaroğlu, Tokat Belediyesine istisnai kadrodan
özel kalem olarak alındı, arkasından TRT’ye getirildi Tokatlı hemşehrisi Genel Müdür
Yardımcısı Tuncay Yürekli tarafından ve güvenlik müdürü yapıldı. Bu yanlıştır.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Vekilim.
ALİ
ÖZTUNÇ (Devamla) – Bu hemşehriciliği bir tarafa bırakmak gerektiğini
düşünüyorum. 
Birazdan
5’inci maddede de tekrar konuşacağım, orada da İstanbul seçimlerine ilişkin
görüşlerimi aktaracağım.
Teşekkür
ediyorum Sayın Başkanım. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
4’üncü
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
5’inci
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Bazı Kanunlar ve 635 sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 5’inci maddesinin aşağıdaki
şekilde değiştirilmesini arz ve teklif ederiz.
 Bülent
Kuşoğlu  Tufan Köse İlhami
Özcan Aygun
 Ankara Çorum Tekirdağ
 Özcan
Özel Servet Ünsal Ali
Öztunç
 Yalova Ankara Kahramanmaraş
MADDE
5- 2954 sayılı Kanuna 56’ncı maddeden sonra gelmek üzere aşağıdaki madde ilave
edilmiştir.
"Disiplin
işlemlerinin uygulanma esasları:
MADDE
56/C- Memur ve kadro karşılığı sözleşmeli personel hakkındaki disiplin
işlemlerinde bu Kanunda hüküm bulunmayan hallerde 657 sayılı Kanunun
"Disiplin" başlıklı Yedinci Bölümünde yer alan hükümler uygulanır. Bu
bölümde yer alan "Devlet Memurluğundan çıkarma” cezasına ilişkin
düzenlemeler "işten çıkarma” cezası hakkında uygulanır. Bununla birlikte;
a)
Memurlar ve kadro karşılığı sözleşmeli personelin disiplin işleriyle ilgili
olarak, Kurumda Disiplin Kurulu ve Yüksek Disiplin Kurulu kurulur. Bu
kurulların kuruluşu, üyelerinin görev süresi, görüşme ve karar usulü, hangi
personel hakkında karar verebilecekleri ve bunların yetki ve sorumlulukları
Kurumca çıkarılacak yönetmelikle belirlenir.
b)
Uyarma, kınama ve aylıktan kesme cezaları disiplin amirleri tarafından; kademe
ilerlemesinin durdurulması cezası Disiplin Kurulunun kararı alındıktan sonra
Genel Müdür tarafından; işten çıkarma cezası Genel Müdürün bu yöndeki isteği
üzerine Yüksek Disiplin Kurulunca verilir. Disiplin kurullarınca ret kararı verilmesi
halinde, Genel Müdür on beş gün içinde başka bir disiplin cezası verebilir.
c)
Personele, aynı olaydaki birden fazla fiili için çeşitli disiplin cezalarının
uygulanması gerektiği hallerde, fiiline uyan cezalardan en ağırı verilir.
d)
Kendilerine disiplin cezası olarak aylıktan kesme cezası verilenler beş yıl,
kademe ilerlemesinin durdurulması cezası verilenler on yıl boyunca Kurum içinde
müdür ve emsali ek göstergedeki yönetici kadroları ile daha yüksek ek
göstergeli yönetici kadrolarına atanamazlar.
e)
Bu Kanun ile 657 sayılı Kanunun 125 inci maddesinde sayılan ve disiplin cezası
verilmesini gerektiren fiil ve hallere nitelik ve ağırlıkları itibarıyla benzer
eylemlerde bulunanlara da aynı neviden disiplin cezaları verilir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge hakkında konuşmak isteyen Kahramanmaraş Milletvekili Ali Öztunç’tur.
Süreniz
beş dakika. (CHP sıralarından alkışlar) 
ALİ
ÖZTUNÇ (Kahramanmaraş) - Teşekkür ediyorum Sayın Başkanım tekrar.
Sayın
grup başkan vekilimize de arka arkaya iki konuşma fırsatı verdiği için teşekkür
ediyorum. Bu konuşma fırsatlarını da verdiği için önümüzdeki grup seçimlerinde
kendisine bunların döneceğini de söylemek, belirtmek istiyorum.
Efendim,
bugün 29 Mayıs, Fatih Sultan Mehmet’in İstanbul’u fethinin 566’ncı yıl dönümü.
Fatih, karadan gemileri yürüterek İstanbul’u fethetti ama bugün birileri
İstanbul seçimlerini aldıktan sonra, İstanbul’u fethettikten sonra gemileri
yürüttüler ne hikmetse, bir sürü gemi, gemicik sahibi oldular. Bakın, sıfırdan
başlayıp ticaret yapmadan sadece belli görevlerde bulunarak bir insan 17
şirket, 28 gemi, 2 tane süper yat sahibi olabilir mi? Oldu, Sayın Binali
Yıldırım’ın oğlu.
SERKAN
BAYRAM (İstanbul) – Yalan, yalan!
ALİ
ÖZTUNÇ (Devamla) – Oldu.
Bence
Binali Bey’in oğluna Nobel Ekonomi Ödülü verilmelidir. Bu kadar başarılı
olamaz. (CHP sıralarından alkışlar)
SALİH
CORA (Trabzon) – Ekrem Bey’in arsalarını, AVM’lerini say.
ALİ
ÖZTUNÇ (Devamla) – Şimdi, İstanbul seçimlerinde niye çok ısrar ettiniz biliyor
musunuz? Çünkü o kadar şey çıktı ki... 
KEMAL
ÇELİK (Antalya) – Şarlatan!
ALİ
ÖZTUNÇ (Devamla) – Aynaya bak.
Ankara
Büyükşehir Belediye Başkanı Melih Gökçek döneminde tanesi 26 bin liradan 32
milyon liralık ağaç alınmış. Bütün Ankara’ya ağaç diksen bu para gitmez. Nerede
bu ağaçlar? Niye bu kadar para verildi? Bunlar ortaya çıktı.
İstanbul
Büyükşehir Belediyesinde 643 yöneticiye 1.717 makam arabası, İSKİ’de 124
yöneticiye 874 makam aracı, İETT’de 48 yöneticiye 150 makam aracı tahsis
edildi. Yiyin efendiler, bu kadar makam aracını ne yapacaksınız? Doymuyor mu
gözünüz ya! 
Biliyor
musunuz niye iptal ettirdiniz? Mesela, AK PARTİ’li Kartepe Belediyesinin 2018
yılında sadece çiçeğe ödediği para 8 milyon 677 bin lira. Ne kadar romantik bir
belediye değil mi? Kartepe Belediyesinin çiçeğe ödediği para 8 milyon 677 bin
lira. İşte bunlar için YSK’ye darbe yaptırdınız, İstanbul seçimlerini iptal
ettirdiniz. İstanbul Büyükşehir Belediyesinden TÜGVA’ya giden para 74,3 milyon,
TÜRGEV’e 51,6 milyon, Ensar Vakfına 29,8 milyon, Okçular Vakfına 16,6 milyon.
Okçular Vakfına verilen bu parayla bütün Türkiye’ye ok atsanız vallahi billahi
dolmaz yani ha! Böyle bir para yok! Niye bu kadar para bu vakıflara aktarılıyor,
bunu merak ediyorum, bunu sorguluyoruz. 
Torba
kanun getirdiniz, eyvallah, güzel, TRT var içerisinde, üniversite açılması var,
Bahşili’nin isminin değişmesi var, her şey var. Ya, meydanlarda söz verdiniz
polise, jandarmaya; 3600 niye yok? Niye yok torba kanunda? Emeklilikte yaşa
takılanlar, meydanlarda söz verildi, EYT meselesi bu torba kanunda neden yok?
Sözleşmeli öğretmenlerin kadroya geçirileceği söylendi, neden yok bu torba
kanunda? “Döviz düşecek.” dendi, “Faiz düşecek.” dendi, “2,5 milyon insana
istihdam yaratacağız.” dediniz, yine torba kanunda bunlara ilişkin bir şey yok.
Bizim seçim bölgemiz Kahramanmaraş’ta “Hızlı tren gelecek.” dediniz; hiç, ne
hız var ne tren var, daha o da yok. Yine, Elbistan ilçemde “Havaalanı
yapacağız.” dediniz 2 seçim önce, havaalanı da yok. Bari şu torba kanunun
içerisine bizim Elbistan’a bir havaalanı koysaydınız da birazcık da Elbistanlı
mutlu olsaydı diyorum. 
Hazır
Kahramanmaraş’tan laf açılmışken… Bakın, Kahramanmaraşspor var,
Kahramanmaraşspor. Buradan edelere sesleniyorum, Kahramanmaraşspora bir stadyum
gerekiyor. Spor Bakanımız, evet, kutluyorum, pek çok ile stadyumlar yaptırdı;
Kocaeli’ne, Erzurum’a, Gaziantep’e, Sivas’a, Kayseri’ye, evet, kutluyorum. Ya,
Kahramanmaraş’a da bir stadyum yaptırın, ne olacak sanki. Hadi geçtik 30-35 bin
kişiliği, 15 bin kişilik bir stat yaptırın, güzel bir stadımız olsun. Belki
Millî Takım gelir bir maç yapar, Kahramanmaraş da o Millî Takım’ı izler. Bu
stadyumu istiyoruz, kahramanlar stadyumunun Kahramanmaraş’a yapılmasını talep ediyoruz.

Bazı
aşklar vardır ya; hani sürer, platoniktir. Bizim Elbistan-Göksun yolu da öyle
oldu. Ben çocuktum, o yol başlamıştı, geldik 40 yaşına, 43 yaşına, kafa kel,
ağızda diş kalmadı, yaşlandık, hâlâ Elbistan-Göksun yolu yapılıyor. Sizlerden
rica ediyorum.
BURHAN
ÇAKIR (Erzincan) – Bu kadar yalan söylersen…
ALİ
ÖZTUNÇ (Devamla) – Ayıp ediyorsun ama Sayın Vekilim, ayıp ediyorsun! Yol
yapılmadı, hâlâ bitmedi. Bitmesi gerekiyor. Ben de sizi uyarıyorum, kötü bir
şey söylemiyorum, bitmesi lazım bunun. 
BURHAN
ÇAKIR (Erzincan) – Bir şey söylemedim ya!
ALİ
ÖZTUNÇ (Devamla) – Ayıp ediyorsun ama gerçekten ayıp ediyorsun. 
Elbistan-Göksun
yolunun bitirilmesi için bir an önce harekete geçmenizi diliyorum. 
Hepinize
sevgiler saygılar sunuyorum. 
(Mikrofon
otomatik cihaz tarafından kapatıldı) 
ALİ
ÖZTUNÇ (Devamla) – Bazen laflar ağır gelebilir ama fikri fikirle eleştirmek
gerekir, fikre fikirle cevap vermek gerekir. Laf atmak bence yanlış oluyor.
BAŞKAN
– Ali Bey…
ALİ
ÖZTUNÇ (Devamla) – “Yalan” diyen beyefendi de aynaya baksın, yalanı ve
yalancının kim olduğunu görür. 
Teşekkür
ederim Sayın Başkanım. (CHP sıralarından alkışlar) 
BAŞKAN
– Sayın Özkan, buyurun. 
CAHİT
ÖZKAN (Denizli) – Efendim, kürsüden 69’a göre söz istiyorum, defaatle grubumuza
sataştı. 
BAŞKAN
– Buyurun. (AK PARTİ sıralarından alkışlar)
VII.- SATAŞMALARA İLİŞKİN KONUŞMALAR (Devam)
2.- Denizli Milletvekili Cahit Özkan’ın, Kahramanmaraş Milletvekili Ali
Öztunç’un 68 sıra sayılı Kanun Teklifi’nin 5’inci maddesiyle ilgili önerge
üzerinde yaptığı konuşması sırasında Adalet ve Kalkınma Partisine sataşması
nedeniyle konuşması
CAHİT
ÖZKAN (Denizli) – Sayın Başkan, değerli milletvekilleri; tabii, grup başkan
vekillerine teşekkür ederek başladı. Ben diyorum ki: Bu arkadaşı defaatle
kürsüye gönderin, biz de yanlış bilinen doğruları, doğru bilinen yanlışları
kürsüden anlatalım. 
İstanbul
seçimleri niye yenilendi?
ARSLAN
KABUKCUOĞLU (Eskişehir) – Çalındı, çalındı!
CAHİT
ÖZKAN (Devamla) – Şimdi, bakın, bir an için şöyle roller değişsin, çok
konuşuluyor, bir an için roller değişsin. Gelin, İstanbul seçimlerini 29 bin oy
farkıyla Cumhur İttifakı kazanmış olsa, 1 Nisan sabahı da karşı ittifak,
Cumhuriyet Halk Partisi itirazını yapsa, oylar sayıldıkça -biz demiyoruz,
Cumhuriyet Halk Partisinin adayı söylüyor- her gün bin, 2 bin, 3 bin, 4 bin,
oylar düşe düşe gelse ve aradaki fark 13 bine inse bunun anlamı nedir? Bakınız,
Kati Piri’si gelir, Claudia Roth’u gelir, Avrupa Birliğinden, dünyadan, bütün
ülkelerden temsilciler gelir, nereye gitti bu 16 bin oy diye bunun hesabını
sorar.
ALİ
KENANOĞLU (İstanbul) – 3 oyla Malazgirt’i kabul etmediniz, 3 oyla. 
CAHİT
ÖZKAN (Devamla) – Biz hukukçular şöyle söyleriz: Bu, taammüden, kasten,
bilerek, isteyerek, tasarlayarak millî iradeye tam teşebbüstür. Onun için 23
Haziranda İstanbullu vatandaşlarımız bunun hesabını soracak. (AK PARTİ
sıralarından alkışlar) Eğer siz bunu kabul etmemizi istiyorsanız biz millî
iradeyi asla yere düşürmeyiz. Ha, bey olsak ne olur, paşa olsak ne olur! Millî
iradeden başka hiçbir güç tanımadık, tanımayız ve İstanbul adayının da
Beylikdüzü gibi bir ilçe belediyesinde o kadar makam arabası nereden gelmiş,
onun da hesabını mutlaka İstanbullu hemşehrilerimiz soracaktır. 
ALİ
KENANOĞLU (İstanbul) – Kazanan adaylara vermediniz mazbatayı, kazanan adaylara.

CAHİT
ÖZKAN (Devamla) – 23 Haziran Allah’ın izniyle millî iradenin gasbı girişimine
karşı yine aziz milletimizin, İstanbullu vatandaşlarımızın net cevabıyla
inşallah hak ettiği karşılığı bulacaktır. 
Genel
Kurulu saygıyla selamlıyorum. (AK PARTİ sıralarından alkışlar) 
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
V.- AÇIKLAMALAR (Devam)
41.- Manisa Miletvekili Özgür Özel’in, Denizli Milletvekili Cahit
Özkan’ın sataşma nedeniyle yaptığı konuşmasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, değerli milletvekilleri; şu işi bir kere
konuşalım: 31 Mart bitip 1 Nisan sabahı gelince önce Türkiye gerçek dışı bir
beyanın YSK Başkanı tarafından da yalanlandığıyla uyandı güne. Sizin adayınız
ne dedi kardeşim? “3.500 oy farkla seçimi kazandım.” dedi. Elinizde bütün ıslak
imzalı tutanaklar varsa böyle bir yanlış sonucu nasıl ilan edebilirsiniz? 26
bin, 27 bin dendi ama bir şey söylendi: “Yapılan maddi hatalar düzeltiliyor,
kaydırmalar falan.” Hem lehimize hem Binali Bey'in lehine en son 20.700 gibi
bir farkla o gün akşam maddi hatalar düzeldikten sonra durdu. Dediniz ki:
“Geçersiz oyları sayalım.” Bütün geçersiz oylar sayıldı teker teker, oradaydım.
Şimdi gözünüzün içine baka baka söyleyeyim: 1.600 oyda 1 taneye denk gelecek şekilde,
5-6 sandıkta 1 taneye denk gelecek şekilde… İstatistik bu. Bir rakam tekrar
ettikçe anlam kazanır. “Ampulün üzerine basın.” denilen ve tam öyle yapılan,
başında sizin parti görevlilerinizin de bulunup “Bu boş.” diye bakıldığında
“Boş.” dediği ama 6, 7, 8 geçersiz oy ışığa tutulduğunda 1.600’de 1 ampulün
üstündeki “evet” görülünce hep beraber “evet” dendiği bir gerçeklikle
karşılaştık. Bu da 30 bin oyda 5-6 bin oya denk geldi. O 1.600’de 1 şöyledir: 5
tane Binali Bey'in lehine olur, 4 tane İmamoğlu’nun lehine olur, artı 1,
1.600’de 1’e denk gelir. Bunu bilmeyen, inkâr eden, görmeyen sahtekârdır,
yalancıdır. Bütün geçersiz oylar böyle sayıldı. Ha, sonra dediniz ki: “Bütün
oyları bir daha sayalım.” 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekili.
ÖZGÜR
ÖZEL (Devamla) – Vallahi bu talebiniz de 6 ilçede kabul edildi. Maltepe’sinden
Çatalca’sına kadar 6 ilçede bütün oylar sayıldı ama böyle bir fark oluşmadı
çünkü geçerli oylardı ve AK PARTİ’lisi de CHP’lisi de HDP’lisi de, İYİ
PARTİ’lisi de gözünü dört açıp bakmıştı. Geçersiz oylarda 1.600’de 1 ışıkta
görünen şey görülmedi. (AK PARTİ sıralarından “Tamamını niye saydırmadınız?”
sesi) Siz “hırsızlık” dediniz, siz “çalınma” dediniz ama Yüksek Seçim Kurulu
yaptığı değerlendirmenin sonunda iftar toplantılarında iftira attığınızı
tescilledi; “Ne hırsızlık ne çalınma, sadece ve sadece bir gerekçe yazacağım
ama yazılabilecek gibi değil, emir büyük yerden.” dedi; 7 tane
militanlaştırılmış yargı mensubu sizin iradenize teslim oldu, Türkiye’nin bir
seçimini bütün dünyanın gözünün önünde katletti, bir mazbataya da el koydu,
çaldı, gasbetti. 
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Bitiriyorum Başkanım. 
BAŞKAN
– Toparlayalım Sayın Özel.
ÖZGÜR
ÖZEL (Devamla) – Çalınan İstanbul’un iradesidir. Çalınan Türkiye’nin ve
İstanbul’un doksan günüdür, seksen dört günüdür. İtibarımız çalınmıştır.
“Yabancı yatırımcı gelmiyor.” dediğiniz noktada bütün dünyaya şu
sorgulatılmıştır: Bu adamlar Türkiye’nin ana muhalefet partisinin kazandığı
dünyanın en gözde metropolünün mazbatasına çöktüler; bu ülkede hukuk güvencesi
var mı? Hukuk güvencesi olmayan yere yabancı yatırımcı gelmez, olan kaçar;
yatırım gelmez. Siz sadece bir mazbataya tenezzül etmediniz, Türkiye’nin
uluslararası itibarını, ekonomik imkânlarını berbat ettiniz, uluslararası
itibarını yerle bir ettiniz. Sizin yaptığınız bu kötülüğü 23 Haziran günü 10
milyon İstanbullu temizleyecek, her şey çok güzel olacak, Ekrem başkan İstanbul
Büyükşehir Belediye başkanı olacak. (CHP sıralarından alkışlar) 
İSMAİL
KAYA (Osmaniye) – Her şey çok daha güzel olacak.
ÖZGÜR
ÖZEL (Manisa) – O bile çalıntı ya, orijinal bir slogan bulun. Onu bile bizden
çaldınız.
CAHİT
ÖZKAN (Denizli) – Sayın Başkan... 
BAŞKAN
– Buyurun Sayın Özkan. Ama toparlayalım. 
42.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
CAHİT
ÖZKAN (Denizli) – Sayın Başkan, değerli milletvekilleri; sayın grup başkan
vekili kürsüye çıkarken ümitlendim, 16 bin oy, AK PARTİ’nin oyu çalınarak
sehven nasıl başka yerlere yazıldı, bunu izah edecek zannettim.
Bakınız,
ben demokratik hayatta siyasi faaliyet gösteren bir parti olarak AK PARTİ’den
önce, Cumhur İttifakı’ndan önce “Arkadaş, bu 16 bin oy nasıl oldu da AK
PARTİ’nin hanesinden silindi?” diye Cumhuriyet Halk Partisinin araştırması
gerektiğini düşünürdüm ancak öyle olmadı. (AK PARTİ ve CHP sıralarından
gürültüler)
BAŞKAN
– Bir dakika Sayın Özkan… 
Grup
başkan vekiliniz konuşuyor kardeşim.
SALİH
CORA (Trabzon) – Hayır, CHP’liler konuşuyor.
BAŞKAN
- Buyurun.
CAHİT
ÖZKAN (Devamla) – Arzu ederdik ki 16 bin oyun hesabını öncelikle Cumhuriyet
Halk Partisi araştırsın. 
Bakınız,
sistematik bir kasti hareket ile bir hatanın arasındaki fark nedir biliyor
musunuz? Sayarsınız sandıkları, saymanız neticesinde bir bakarsınız ki 3 bin oy
AK PARTİ’ye gitmiş, 3.200 oy Cumhuriyet Halk Partisine veya 4 bin tanesi AK
PARTİ’ye gelmiş, 3.700 tane Cumhuriyet Halk Partisine. Bundan anladığımız sonuç
şudur: Ortada bir tablo var, maddi hata vardır ve bu maddi hata da
düzeltilmiştir dersiniz ancak durum o değil. Ortaya çıkan tablo ne? 16 bin oy
sadece AK PARTİ’nin tabanına geldi. Demek oluyor ki burada kasten,
tasarlayarak, taammüden hareket var. Bu yanlışları Cumhuriyet Halk Partisi
yapsaydı ve burada “Efendim, İstanbul özlemimiz var bizim, ne olursa olsun oy
da alarak, çalarak da bunu yaptık.” dese takdir ederdim. 
ÖZGÜR
ÖZEL (Manisa) – Yok artık! Yok artık!
CAHİT
ÖZKAN (Devamla) – Cumhuriyet Halk Partisini takdir ederdim. Neden? Ya bir
rekabettir deriz. Ama vahim olan ne biliyor musunuz? 
MÜZEYYEN
ŞEVKİN (Adana) – Anadolu Ajansıyla açıklamayı yapan kimdi?
CAHİT
ÖZKAN (Devamla) – Eğer bunu Cumhuriyet Halk Partisi yapmadıysa, birileri
Cumhuriyet Halk Partisinin gemisine binerek bu parti üzerinden İstanbul’da
bilmediğimiz karanlık emelleri gerçekleştirmeyi düşünüyorsa işte bu vahimdir.
Bunu da bütün Meclis olarak hep birlikte aydınlatmamız gerekir. 
Bakınız,
ortada bir tablo var.
(Mikrofon
otomatik cihaz tarafından kapatıldı) 
CAHİT
ÖZKAN (Devamla) – Bitiriyorum efendim.
BAŞKAN
– İftar yaklaşıyor…
Buyurun.
CAHİT
ÖZKAN (Devamla) – Sözü uzattığımız zaman belki özü kaybolabilir. İşin özü
şudur: Biraz önce sayın grup başkan vekilinin de ifade ettiği gibi, 16 binde 1
oy. Ortada 9,5 milyon İstanbullu vatandaşımızın kullandığı oy var. Biz,
“Egemenlik kayıtsız şartsız milletindir.” anlayışına inanıyorsak, millî iradeye
ve demokrasiye inanıyorsak oradaki bu sandık madrabazlığını ortaya çıkartarak
millî iradeyi başımıza taç etmemiz lazım. Allah’ın izniyle, yargı kararıyla
yenilenecek seçimlerde -İstanbul’daki vatandaşlarımız en güzel kararı vererek-
İstanbul’da, marka şehrimizde en doğru kararla milletimizin vicdanından,
kalbinden geçen irade tecelli ederek inşallah İstanbul’u dünyaya uygun bir
şekilde, daha güzel olacak bir şekilde yönetmeye devam edeceğiz. (AK PARTİ
sıralarından alkışlar) 
BAŞKAN
– Sayın Özel, buyurun. 
VII.- SATAŞMALARA İLİŞKİN KONUŞMALAR (Devam)
3.- Manisa Milletvekili Özgür Özel’in, Denizli Milletvekili Cahit
Özkan’ın sataşma nedeniyle yaptığı konuşması sırasında Cumhuriyet Halk
Partisine sataşması nedeniyle konuşması
ÖZGÜR
ÖZEL (Manisa) – Sayın Başkan, esasen kürsüden cevap vermeye muhtaç hususlar var
ama siz de vücut dilinizle ifade ettiniz, bunu bu şekilde yapalım. 
Bir
kere şunu söyleyelim: 16 bin oy demek, ramazanda, bu mübarek günde yalana
başvurmaktan başka bir şey değil. (CHP sıralarından alkışlar) 21 binden 15 bine
düşmüş, 6 bin fark var. Neden bir tek lehine? Tam tersine, sizin lehinize 16
bin iyileşme olurken Ekrem İmamoğlu’nun lehine de 9.700 iyileşme olduğu için
aradaki fark 6 bin oluyor ve 21 binden 15 bine düşüyor; bunu biraz önce izah
ettim. 
Ben
konuşurken biraz önce, bazı arkadaşlar diyor ki: “O zaman oyların hepsinin
sayılmasını niye istemediniz?” Arkadaş, Malazgirt’i 3 oyla kazanıyorsunuz,
oyların yeniden sayılma talebine karşı çıkıyorsunuz, direniyorsunuz,
saydırtmıyorsunuz ilçede, ilde, YSK’de. Manisa Yunusemre, İYİ PARTİ’nin
anasının ak sütü gibi helaldir. Arada 130 oy fark olduğunu gözümüzle gördük.
Bir köyün Büyük Birlik partisine çıkmış oyları AK PARTİ’ye yazıldı, bütün AK
PARTİ’liler biliyor Manisa’da. 21 oyla İYİ PARTİ’nin belediyesini gasbettiniz,
ilçede karşı çıktınız. 21 oy fark var ya 180 bin seçmenin olduğu yerde.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Özel. 
ÖZGÜR
ÖZEL (Manisa) – Bitiriyorum. 
180
bin seçmenin olduğu yerde 21 oy fark var. İYİ PARTİ’nin mazbatasını almasına…
Daha doğrusu oylar sayılsa mazbata alacaklar, ellerinden 200 bin nüfuslu ilçeyi
çaldınız. 
SALİH
CORA (Trabzon) – İstanbul’a gel.
ÖZGÜR
ÖZEL (Manisa) – Malazgirt’i HDP’nin elinden aldınız, bize diyor ki: “16 bin
fark var, oyları niye saydırmadınız?”
SALİH
CORA (Trabzon) – İstanbul’u niye saydırmadınız?
ÖZGÜR
ÖZEL (Manisa) – Her sayılan yerde, oyların tamamı sayılan yerde de İmamoğlu
haklı çıktı. Oy size verilince millî irade, verilmeyince kirli irade; oy size
verildiğinde muteber, rakibe verilince murdar oy. Seçmen bu demokrasi dışı
tavrı 23 Haziranda izmarit gibi söndürecek İstanbul’da, izmarit gibi! (CHP
sıralarından alkışlar) 
CAHİT
ÖZKAN (Denizli) – Toparlıyorum Başkanım.
BAŞKAN
– Bu son konuşma olsun, rica ediyorum ya, toparlayalım.
4.- Denizli Milletvekili Cahit Özkan’ın, Manisa Milletvekili Özgür
Özel’in sataşma nedeniyle yaptığı konuşması sırasında Adalet ve Kalkınma
Partisine sataşması nedeniyle konuşması
CAHİT
ÖZKAN (Denizli) – Tabii, sesin yüksek çıkmış olması haklılığı asla göstermez.
Ben tekrar söylüyorum: Ortada… Tabii, kendi ifademiz değil, Yüksek Seçim Kurulu
Başkanı Sadi Güven’in ifadesi. 1 Nisan sabahı diyor ki Yüksek Seçim Kurulu
Başkanı: “Cumhuriyet Halk Partisi ile AK PARTİ’nin arasındaki oy farkı 29 bin
küsur.” Söylüyor bunu.
ÖZGÜR
ÖZEL (Manisa) – O 27 bin…
CAHİT
ÖZKAN (Denizli) – Ve arkasından maddi hatalar düzeltiliyor, sandıkta oylar
yeniden sayılıyor ve ortaya çıkan tabloda bugün itibarıyla 13 bin fark.
HAYDAR
AKAR (Kocaeli) – 1 de olabilir.
CAHİT
ÖZKAN (Denizli) – Demek oluyor ki -yine, Yüksek Seçim Kurulunun ifadesiyle-
arada 16 bin oy tekrar düzeltilerek geliyor. 
HAYDAR
AKAR (Kocaeli) – 16 bin falan gelmiyor ya, nereden çıkardın?
CAHİT
ÖZKAN (Denizli) – Arkadaşlar, 3-5 olsa anlarız da 16 bin oy sandığa sistematik
bir müdahaleyi açıkça gösteriyor. 
Ortada
diğer hususları da… Yüksek Seçim Kurulu kararını verdi sandık başkanları ve
üyeleriyle ilgili. 
(Mikrofon
otomatik cihaz tarafından kapatıldı) 
BAŞKAN
– Peki, teşekkür ederiz.
CAHİT
ÖZKAN (Denizli) – Hâsılı velkelâm, şimdi ortaya çıkan tabloda Yüksek Seçim
Kurulunun vermiş olduğu…
(Mikrofon
otomatik cihaz tarafından kapatıldı)
BAŞKAN
– Teşekkür ederiz Sayın Özkan.
CAHİT
ÖZKAN (Denizli) – Sayın Başkanım, Sayın Başkanım…
BAŞKAN
– Ali Öztunç’a bir şey söyleyeceğim: Ali, 40 yaş ne zamandan beri…
CAHİT
ÖZKAN (Denizli) – Sayın Başkan, lütfen, son… Yani bu sözümü tamamlarken
mikrofon açık olarak…
BAŞKAN
– Peki, buyurun, tamamlayın.
HAYDAR
AKAR (Kocaeli) – Aynı şeyleri söylüyor Başkanım, aynı şeyler, devamlı aynı
şeyleri tekrarlıyor. 
3.800’e
göre bir hesap yapsın ne kadar fark oluyor.
BAŞKAN
– Haydar, sen…
CAHİT
ÖZKAN (Denizli) – Sadece 16 bin oy değil, bunun dışında il seçim kurullarının
da Yüksek Seçim Kurulunun yazmış olduğu müzekkereye cevap veremediği hadiseler
var. Nereden, nasıl, kimlerin bildirildiği belli olmayan isimler de sandık
başkanları olarak atanmıştır. Bu da açıkça hukuka aykırıdır, seçim
düzenlemelerine aykırıdır ve verilen karar çerçevesinde millî irade tecelli
edecek, hak yerini bulacak, her şey çok daha güzel olacaktır. [CHP sıralarından
alkışlar (!)]
SERKAN
TOPAL (Hatay) – “Her şey çok güzel olacak.” dedi.
HAYDAR
AKAR (Kocaeli) – Bravo! Her şey çok güzel olacak.
BAŞKAN
– Ali Öztunç, sen “40 yaş yaşlı.” falan… Neresi yaşlı ya 40’ın? Burada Subaşı
var, ben varım, ayıp değil mi!
ALİ
ÖZTUNÇ (Kahramanmaraş) – Sizden özür diliyorum Sayın Başkanım.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve Adalet ve Kalkınma Partisi
Grup Başkanvekili Tokat Milletvekili Özlem Zengin ile 61 Milletvekilinin Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi (2/1908) ile Plan ve Bütçe Komisyonu Raporu (S. Sayısı: 68) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
5’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
6’ncı
madde üzerinde bir önerge vardır, okutuyorum.
Türkiye Büyük Millet Meclisi Başkanlığına
Görüşülmekte
olan 68 sıra sayılı "Bazı Kanunlar ve 635 sayılı Kanun Hükmünde
Kararnamede Değişiklik Yapılmasına Dair Kanun Teklifi"nin 6’ncı maddesinin
aşağıdaki şekilde değiştirilmesini arz ve teklif ederiz.
Saygılarımızla.
 Bülent
Kuşoğlu Tufan Köse İlhami
Özcan Aygun
 Ankara Çorum Tekirdağ
 Özcan
Özel Servet Ünsal Serkan
Topal
 Yalova Ankara Hatay
MADDE
6- 2954 sayılı Kanuna 56 ncı maddeden sonra gelmek üzere aşağıdaki madde
eklenmiştir.
"Görevden
uzaklaştırma:
MADDE
56/D - Görevden uzaklaştırma, Kurum hizmetlerinin gerektirdiği hallerde
görevleri başında kalmalarında sakınca görülen personel hakkında uygulanan
ihtiyati bir tedbirdir. Görevden uzaklaştırmaya, Genel Müdür ile Kurum
müfettişleri yetkilidir. Görevden uzaklaştırmaya ilişkin işlemler 657 sayılı
Kanunun "Görevden Uzaklaştırma” başlıklı Sekizinci Bölümünde yer alan
hükümlere göre yapılır.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkanım.
BAŞKAN
– Önerge hakkında konuşmak isteyen Hatay Milletvekili Serkan Topal. (CHP
sıralarından alkışlar)
Süreniz
beş dakikadır.
SERKAN
TOPAL (Hatay) – Teşekkür ediyorum.
Sayın
Başkan, değerli milletvekilleri; hepinize saygılarımı sunuyorum.
Özerkliği
ve tarafsızlığı Anayasa’da hükme bağlanan bir TRT… Sayın Özkan da çok iyi
biliyor 133’üncü maddesini Anayasa’nın, tarafsız olması gerekiyor. Şimdi ben
çok basit bir soru soracağım: TRT tarafsız mı arkadaşlar? 
HAYDAR
AKAR (Kocaeli) – Tarafsız, yirmi dört saatin yirmi üç saati Recep Erdoğan’ı
gösteriyor.
SERKAN
TOPAL (Devamla) – Sayın Özkan, tarafsız mı? Az sonra gelip bu kürsüde söyleyecek.

Şimdi,
biz eskiden, sadece haber alma değil, spor, kültür, sanat ve sosyal iletişimde
öncü bir kuruluş olarak görürdük TRT’yi. Türk halkı, dünyada olup bitenleri hep
TRT’den öğrendi. Siyaseti, sanatı evlerimize hep TRT getirdi. Siyasi liderlerin
unutulmaz tartışmalarını, yorumlarını hep TRT’den izledik. Kıbrıs çıkarmasının
parolası “Ayşe tatile çıksın.”ı da TRT’den öğrendik. Bunun karşılığında
halkımız her yıl mart ayında postanelere gider ve ruhsat bedeli yatırırdı. Şu
an elektrik faturaları üzerinden alınıyor. Bir kamu kuruluşu, orada yetimin
hakkı var. Şimdi AK PARTİ’li milletvekili arkadaşlarımızın vicdanlarına
sesleniyorum: Bütün siyasi partiler eşit bir şekilde, eşit bir sürede
gösteriliyor mu? 169 personel şu anda neden oradan uzaklaştırılıyor? Bir
muhabir başka bir kurumda ne iş yapacak arkadaşlar, ne iş yapacak? Şimdi, 10
bin çalışan var orada. Orada adalet duygusuyla çalışan bütün TRT personeline
şapka çıkarıyorum; selamlarımı, saygılarımı sunuyorum bütün emekçi
arkadaşlarımıza. Ancak her şeyin bir bedeli vardır arkadaşlar. Kimsenin yanına
kâr kalmaz, mutlaka bir gün bu sorulur. 
Değerli
arkadaşlar, devlet kurumlarıyla oynamayın. AK PARTİ maalesef bunu kendisine
şiar edinmiş, kurumlarla oynamayı. Aksini söylüyorsa az sonra Sayın Özkan gelip
buradan sataşma hakkını kullanabilir. Bakın, o 169 kişiyi neden gönderiyorlar,
onu ifade edeyim. Hepsi liyakat sahibi. Çünkü AK PARTİ liyakat sahibinden
korkuyor. Onlar liyakate değil biate önem veriyor. Değerli arkadaşlar,
yapmayın, doğru bir tutum değil, yanlış bir tutum. 
Bakın,
orada, TRT World, TRT Şeş, TRT Arapçada kimler, kaç liradan program yapıyor?
Hatırlıyor musunuz, kanuna aykırı olmasına rağmen Hakan Şükür orada bir program
yaptı. Bu halkın paralarını peşkeş çektiniz. Kim çekti? 
Yapmayın
arkadaşlar. Gelin, tıpkı eskiden olduğu gibi TRT’yi hepimiz izleyelim. Şimdi
TRT’yi izlediğinizde hoşunuza gidiyor mu? 
İSMET
YILMAZ (Sivas) – Gidiyor. 
SERKAN
TOPAL (Devamla) – Şimdi, İstanbul seçimlerine değinmeden geçemeyeceğim. Az önce
Sayın Özkan dedi ki: “Bilerek, kasten, isteyerek, tasarlayarak millî iradeye
teşebbüs.” 
Sayın
Özkan, millî iradeye teşebbüs yani 1 zarfta, 4 pusuladan 3’ünü teğet mi geçti?
25 ilçe başkanlığını teğet mi geçti? Meclis üyeliğini teğet mi geçti? Yapmayın
arkadaşlar, yapmayın. Bütün İstanbul bunu çok iyi biliyor. 
Bakın,
sizin de çok sevdiğiniz bir şair var, diyor ya “Ne yapsalar boş, göklerden
gelen bir karar vardır.” Ben de şunu söylüyorum: Ey sevgili, millî iradeyi
gasbedenleri iyi biliyorsun. 
ÖZNUR
ÇALIK (Malatya) – “En sevgili…”
SERKAN
TOPAL (Devamla) – Ey sevgili “İman dolu göğsüm gibi serhaddim var.” diyen
İmamoğlu’nun 23 Haziranda yeniden başkan olacağını hepimiz çok iyi biliyoruz. 
ÖZNUR
ÇALIK (Malatya) – Vay, vay, vay, vay!
HALİL
ETYEMEZ (Konya) – Batırdın şiiri, batırdın!
SERKAN
TOPAL (Devamla) – Biz de diyoruz ki: Ey sevgili, milleti birbirine düşürenleri
iyi biliyorsun. 
FUAT
KÖKTAŞ (Samsun) – Bu uymadı ya! Serkan, bu uymadı ya! 
SERKAN
TOPAL (Devamla) – Biz de diyoruz ki: Kopya çekmek bir sanattır, sanat
önemlidir. 
HALİL
ETYEMEZ (Konya) – İşte, kopya çektiğin için şiiri batırdın. 
(Mikrofon
otomatik cihaz tarafından kapatıldı) 
SERKAN
TOPAL (Devamla) – “Her şey çok güzel olacak.” “Her şey daha iyi olacak.”
cümlesinin başka bir versiyonudur aslında. 
BAŞKAN
– Peki, teşekkürler Sayın Topal. 
SERKAN
TOPAL (Devamla) – Ama onun patenti “Ekrem abi” diyen o çocuğa ait, Ekrem
İmamoğlu’na ait. 
Ve
son olarak diyoruz ki: Hiç canınızı sıkmayın. 
HALİL
ETYEMEZ (Konya) – O şiiri yeniden öğren de gel, yeniden öğren. 
SERKAN
TOPAL (Devamla) – Ne yaparsanız yapın, 23 Haziranda 16 milyon insan diyecek ki:
“Her şey çok güzel olacak.” 
Teşekkür
ediyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
6’ncı
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Sayın
Keven, buyurun, uzun süredir söz talebiniz var. 
V.- AÇIKLAMALAR (Devam)
43.- Yozgat Milletvekili Ali Keven’in, sözleşmeli öğretmenler ile
sözleşmeli sağlık personelinin taleplerine ve kamuda sözleşmeli çalışan
uygulamasına son verilmesi gerektiğine ilişkin açıklaması
ALİ
KEVEN (Yozgat) – Sayın Başkan, teşekkür ederim. 
Sözleşmeli
öğretmenlerin mecburi görev süresi olan 4+2 yıl uygulamasının 3+1 yıl olarak
değiştirileceği bundan yedi ay önce Eğitim Vizyonu Toplantısı’nda Sayın
Cumhurbaşkanı tarafından açıklanmıştı. Aradan geçen yedi aya rağmen herhangi
bir gelişme yaşanmadı. Sözleşmeli öğretmenlerimiz tayin hakkıyla aile birliğini
kurmak istiyorlar ve bu sürenin bir an önce 3 yıl olarak yasalaşmasını
bekliyorlar. Bu uygulamaya maruz kalan sözleşmeli sağlık personeli de 4+2 yıl
uygulamasının değiştirilmesini talep ediyor. Sağlık personeli de öğretmenlere
tanınacak 3+1 yıl uygulamasından faydalanmak istiyor. 
Ayrıca,
kamuda sözleşmeli çalışan uygulamasına son verilmeli ve çalışma barışı acilen
sağlanmalıdır. Sözleşmeli personel eşit işe eşit ücret istiyor, kadrolu mesai
arkadaşından daha az ücret almak istemiyor; sözleşmeli uygulamasına son
verilmesini ve kadrolu çalışmayı istiyor. Bu hakkın bir an önce tanınmasını
temenni ediyor, saygılar sunuyorum. 
BAŞKAN
– Sayın Fendoğlu… 
44.- Malatya Milletvekili Mehmet Celal Fendoğlu’nun, 25 yaş üstü şehit
ve gazi çocuklarının şehit ve gazi yakını olduğunu gösteren tanıtım kartı düzenlenmesi
talebine ilişkin açıklaması
MEHMET
CELAL FENDOĞLU (Malatya) – Teşekkür ederim Başkanım. 
Aile
ve Sosyal Hizmetler Bakanlığı tarafından, harp ve vazife malullerinin de
faydalandığı Ücretsiz veya İndirimli Seyahat Kartları Yönetmeliği
çıkarılmıştır. 25 yaşına kadar şehit ve gazi çocuklarımıza bu kart verilirken
25 yaşını dolduranlardan bu kart geri alınmaktadır. 25 yaşından sonra şehit ve
gazi çocuklarımız kendilerinin şehit ve gazi yakını olduğunu gösterecek bir
kart sahibi olamıyor. Şehit ve gazi ailelerimiz bu mağduriyetin giderilip gazi
ve şehit yakını olan 25 yaş üstü çocuklara bu kartın sadece tanıtım kartı
olarak yani ücretsiz ve indirim dışında olacak şekilde düzenlenip verilmesini
talep etmektedirler. 
Teşekkür
ederim. 
BAŞKAN
– Sayın Kılıç, buyurun. 
45.- Kahramanmaraş Milletvekili İmran Kılıç’ın, Kuzey Irak'ta yürütülen
Pençe Operasyonu'nda şehit düşen hemşehrisi Piyade Uzman Çavuş Mehmet Taşhan’a
Allah’tan rahmet dilediğine ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
Değerli
milletvekilleri, Kahramanmaraş Türkoğlu ilçemizin Cumhuriyet Mahallesi’nden,
Hakkâri Yüksekova’da görev yapan Piyade Uzman Çavuş Mehmet Taşhan Kuzey Irak’ın
Goraspi Dağı bölgesinde Pençe Operasyonu’nda görev faaliyeti esnasında teröristler
tarafından önceden döşenen mayının patlaması sonucu şehit olmuştur. 
Cenazesi
Türkoğlu Fatih Sultan Mehmet Camisi’nden kaldırılacaktır. 
Şehidimize
Allah’tan rahmet, ailesine, yakınlarına ve milletimize sabırlar dilerim. Mekânı
cennet olsun, milletimizin başı sağ olsun. 
BAŞKAN
– Allah rahmet etsin. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve Adalet ve Kalkınma Partisi
Grup Başkanvekili Tokat Milletvekili Özlem Zengin ile 61 Milletvekilinin Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi (2/1908) ile Plan ve Bütçe Komisyonu Raporu (S. Sayısı: 68) (Devam)
BAŞKAN
– 7’nci madde üzerinde üç önerge vardır. İlk okutacağım iki önerge aynı
mahiyettedir, bu önergeleri birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Teklifi’nin 7’nci maddesinin teklif metninden
çıkarılmasını arz ve teklif ederiz. 
 Ahmet
Şık Erol Katırcıoğlu  Hakkı
Saruhan Oluç
 İstanbul İstanbul İstanbul
 Mahmut
Celadet Gaydalı Garo Paylan Tulay
Hatımoğulları Oruç
 Bitlis Diyarbakır Adana
Aynı
mahiyetteki diğer önergenin imza sahipleri:
 Mehmet Metanet
Çulhaoğlu Muhammet Naci Cinisli  Tuba
Vural Çokal
 Adana Erzurum Antalya
 Bedri
Yaşar  Arslan
Kabukcuoğlu
 Samsun  Eskişehir
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılmıyoruz Sayın
Başkanım.
BAŞKAN
– Aynı mahiyetteki önergeler hakkında söz isteyen Adana Milletvekili Tulay
Hatımoğulları Oruç. (HDP sıralarından alkışlar)
Süreniz
beş dakika. 
TULAY
HATIMOĞULLARI ORUÇ (Adana) – Sayın Başkan, değerli milletvekilleri; gerçekten,
az önceki tartışmayı dinlerken insan hayretler içinde kalıyor. 
Bu
mübarek ramazan ayında, vallahülazim ve billahilkerim, bu kadar yalanı bir
araya getirip dizmek büyük günah. Ben bir kez daha bu kadar yalanı bir arada
sıralayabilme, olanı ters yüz edip başkası yapmış gibi anlatma yeteneğini,
Pinokyo efsanesinin hayata geçeceğini ümit ederek ifade etmek istiyorum. 
Değerli
grup başkan vekilimiz bir açıklamasında “Torba yasa değil.” demişti bu yasa
için “çorba yasa” demişti. Hakikaten, önümüze gelen yasaların toplamına
baktığımızda çorbaya dönüşmüş durumda ve torba yasa bu iktidarın geleneği
hâline geldi.
Yine
bu haftaki bir konuşmasında AKP grup başkan vekili, ilkokul öğretmeninin elma
ile armudun toplanmayacağına dair ona verdiği eğitimi hatırlatarak bir konuşma
yaptı. Ben de buradan hatırlatıyorum: Bu iktidar elmayı, armudu, her şeyi
birbirine karıştırarak çorba sunuyor ortaya ve yasama çorba olunca yürütme daha
beter oluyor, yürütme hiçbir şeyi yürütemiyor. Hasbelkader yasayı uygulamak
isteyen ya da uygun gördüğü biçimde davranmak isteyenlerin kafalarının üzerinde
ise bu iktidar Demokles’in kılıcı gibi iktidarını sallıyor ve en nihayetinde,
bir şafak operasyonuyla kapılar kırılıyor ve gözaltılar gerçekleşiyor ki bunun
örneğini bu ülkede çok gördük.
Buradan
şunu sormak istiyoruz: Burada toplumun yakıcı sorunlarından birisi olan 3600 ek
gösterge ve EYT neden görüşülmüyor, neden bu Meclis bu kararları almıyor? 
Yine,
bu gelen torba yasa içinde şöyle bir madde var, 7’nci madde: “Maden Tetkik ve
Arama Genel Müdürlüğü, uhdesindeki ruhsatları bölerek aynı alan için Genel
Müdürlükten birden fazla yeni ruhsat talep edebilir. Genel Müdürlük tarafından
Maden Tetkik ve Arama Genel Müdürlüğü adına yeni ruhsatlar düzenlenebilir.”
Ben
burada soru sormak istiyorum: Neden? Bu sorunun cevabını ben burada
verebileceğinizi düşünmüyorum. Daha önce de bu kürsüden bu konuyu konuşmuştuk.
Çünkü Maden Yasası sıklıkla, ısıtılıp ısıtılıp bu Meclise getirilmektedir.
Bilirkişiler diyor ki: “Havza madenciliğinde ısrar etmeliyiz. Havzayı birden
çok parçaya bölüp onu ruhsatlandırmak birçok felakete sebep olacaktır.” Bunun
en tipik örneğini Ermenek’te, Soma’da, Şirvan’da yaşadık. Oysa yapılması
gereken -maden yenilenebilir bir enerji değildir- kâr odaklı düşünmemek,
ihtiyaç odaklı düşünmek ve bütünsel olarak, havza biçiminde ele almak. Böylece güvenlik
açısından arama kurtarma ekiplerinin daha iyi faaliyet yürüteceğini buradan biz
daha önce de ifade etmiştik. Ama burada bilirkişilere, bu konuda çalışma
yürütenlere, sendikalara sormak yerine maden havzalarının parsellenip
ruhsatlandırılarak -parsel parsel- yandaşlara, sermayeye peşkeş çekilmek
istendiğini bir kere daha ifade etmek istiyoruz. 
Aynı
zamanda, havza madenciliği yapılmaması durumunda, tarım arazilerine, su
kaynaklarına verilen zarar, havanın kirletilmesi hiçbir biçimde hesaba
katılmamaktadır. Bakın, burada ekosistem korunmuyor. İnsan yaşamını, madencinin
hayatını bu kadar ilgilendiren meseleler bir torbanın aparatı olamaz,
olmamalıdır da.
Ünlü
tiyatro yazarı Dario Fo’nun “Ulrike” diye bir monoloğu vardır. Ulrike, bir
kadın olarak otokrasiye karşı mücadele yürütürken gözaltına alınıp bir hücreye
tıkılıyor. Ve her şey bembeyaz, akan kan beyaz, soluduğumuz hava beyaz, kara
elmas da bembeyaz gözüküyor insanların gözüne yani anlayacağınız, her şey tek
renk ve bembeyaz; tıpkı bu Meclise taşıdığınız beyaz torbalar gibi.
82
milyonu beyaz bir gemiye sığdırmak isteyen iktidar lortlar kamarasında kendini
garantiye aldığını zannediyor. Bacalar, bacalardan tüten ağıtlar, ölüm tehdidi
kokan maden ocakları, can çekişen demokrasi umurunuzda değil. 
(Mikrofon
otomatik cihaz tarafından kapatıldı)
TULAY
HATIMOĞULLARI ORUÇ (Devamla) – Bitiriyorum.
BAŞKAN
– Toparlayın Sayın Milletvekili.
TULAY
HATIMOĞULLARI ORUÇ (Devamla) – Ulrike’nin otokrasiye direnen ruh hâli tam
olarak şuydu; az önce bir “yalan dünyası” tarifi vardı ya ve her gün, her saat
biz şu sıralardan onları dinlemekteyiz ya, işte, bunlara cevabı şu: “Size
rağmen akıl sağlığımızı koruyacak, bu ülkedeki tüm renkleri görecek,
yaşayacağız; yoksullar, emekçiler ve ezilenler beyaz geminize ortak olmayacak.”
Bizim de ruh hâlimiz tıpkı Ulrike gibidir.
Teşekkür
ediyorum. (HDP sıralarından alkışlar) 
BAŞKAN
– Aynı mahiyetteki diğer önerge hakkında söz isteyen Eskişehir Milletvekili
Arslan Kabukcuoğlu.
Süreniz
beş dakikadır. 
Buyurun.
(İYİ PARTİ sıralarından alkışlar) 
ARSLAN
KABUKCUOĞLU (Eskişehir) – Sayın Başkan, değerli milletvekilleri; torba kanun
teklifinin 7’nci maddesi üzerinde söz almış bulunmaktayım. Hepinizi saygıyla
selamlıyorum.
Bu
maddeyle, MTA’nın, uhdesindeki arama ruhsatlarını bölerek aynı alan için Maden
ve Petrol İşleri Genel Müdürlüğünden birden fazla yeni ruhsat talep edebilmesi
ve bu talebin yerine getirilebilmesi kararlaştırılmaktadır. Kendileriyle
görüştüğüm Sayın MTA Genel Müdürü ve danışmanının konuyla ilgili açıklamaları
şöyledir: “Biz onlarca hektarlık alanda arama yapıyoruz, bu da yıllarca
sürmektedir. Bir alanda tespit edilen değerin ekonomiye kazandırılması için
yıllarca beklemek yerine, araması tamamlanan kısmın ekonomiye kazandırılması,
buradaki madenin çıkarılması, geri kalan tarama alanı için ise yeniden ruhsat
alınması gerekmektedir.” Buna örnek olarak da Polatlı’da 9.600 hektarlık bir
alanda arama yaptıklarını, burada 716 hektarda sodyum sülfat çıktığını, hepsini
tamamlamak için uğraşsalardı yılların geçeceğini, dolayısıyla bu kısmı bölerek
ekonomiye değer kazandırdıklarını, kalan kısmı yine aramaya devam edeceklerini
söylediler. MTA yetkilileri havza madenciliği yerine dar alanda madencilik
yapılınca alınamayan madenin büyük bir sorun yaratmayacağını söyleseler de
mevcut Hükûmetin şimdiye kadar yarattığı güvensizlik her şeye kuşkuyla
bakmamıza neden olmaktadır. 
Madenler
bir ülkenin doğal zenginliğidir ve o ülkede yaşayan herkesin o madenlerden
yararlanma hakkı vardır. Sömürge devletlerinde halkın yaşam biçimine müdahale
edilemediği hâlde madenlerinin tamamına el konulmaktadır. Totaliter rejimlerde
ise yöneticilerin göz diktiği kaynakların başında madenler gelmektedir.
Demokratik ülkelerde çıkarılan kanunlar alabildiğine sade, şeffaf ve herkese
eşit mesafede olacak şekilde hazırlanır. Ülkemizde ise 1985 yılında yürürlüğe
giren 3213 sayılı Maden Kanunu’muz, yüz seksen yedi ayda 186 kez değişen İhale
Kanunu gibi, 2002 yılından itibaren 14 kez değişikliğe uğratılmıştır. Bu
değişikliklerin birçoğunun açıklamasını kanun teklifinde imzası bulunan
kıymetli milletvekillerimiz bile evrensel değerlerle izah edemezler. 
Örneğin,
görüşülmekte olan 47’nci madde 2004, 2007, 2010, 2015, 2017, 2018 yıllarında
değişikliğe uğramıştır. Hatta en son üç ay önce bir değişiklik daha
yapılmıştır. Bu kadar izah edemediğiniz değişiklikler sonucunda kamuoyunda
Maden Kanunu’nda yapılacak her değişiklik için “Gözden kaçırdıkları bir rant
var, onun için uğraşıyorlardır.” algısı oluşmuş durumdadır. Nitekim, 2004
yılında yapılan düzenlemeyle MTA’ya izinsiz ve sınırsız arama yetkisi
verilmiştir. 2007 yılındaki değişiklikle MTA’nın buluculuk hakkı düzenlenmiş,
2010 yılındaki düzenlemeyle ise MTA’nın buluculuk hakkını kazandığı sahaları
devretmesi, hatta ruhsat müracaatına kapatılan alanlarda dahi arama
yapılabilmesi düzenlenmiştir. Yine 2010 yılında MTA’nın bulduğu bu madenlerin
Cumhurbaşkanının izniyle devredilmesi düzenlemelerinin yapılması tüm bu olumsuz
algıları güçlendirmektedir. 
3213
sayılı Maden Kanunu’nda yapılacak bu düzenlemenin geri çekilerek adil, şeffaf
ve anlaşılabilir şekilde düzenleme yapılmasını, tüm müteşebbislerimizin eşit
şartlarda önlerinin açılacağı mevzuat düzenlemesi olmasını diliyoruz.
Yüce
Meclisi saygıyla selamlarım. (İYİ PARTİ sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Bazı Kanunlar ve 635 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 7’nci maddesinin aşağıdaki
şekilde değiştirilmesini arz ve teklif ederiz.
 Bülent
Kuşoğlu Tufan Köse İlhami
Özcan Aygun
 Ankara Çorum Tekirdağ
 Özcan
Özel Servet Ünsal Jale
Nur Süllü
 Yalova Ankara Eskişehir
MADDE
7- 4/6/1985 tarihli ve 3213 sayılı Maden Kanununun 47 nci maddesinin beşinci
fıkrasından sonra gelmek üzere aşağıdaki fıkra ilave edilmiştir.
“Maden
Tetkik ve Arama Genel Müdürlüğü, uhdesindeki ruhsatları bölerek aynı alan için
Genel Müdürlükten birden fazla yeni ruhsat talebinde bulunabilir. Genel
Müdürlük tarafından Maden Tetkik ve Arama Genel Müdürlüğü adına yeni ruhsatlar
düzenlenebilir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkanım.
LÜTFÜ
TÜRKKAN (Kocaeli) – Sayın Başkanım…
BAŞKAN
– Buyurun.
V.- AÇIKLAMALAR (Devam)
46.- Kocaeli Milletvekili Lütfü Türkkan’ın, vefat eden MHP ve Ülkücü
Kuruluşlar Davası avukatı Selim Debre’ye Allah’tan rahmet dilediğine ilişkin
açıklaması
LÜTFÜ
TÜRKKAN (Kocaeli) – Sayın Başkanım, 12 Eylül 1980 darbesi sırasında Milliyetçi
Hareket Partisi ve Ülkücü Kuruluşlar davasının avukatı Avukat Selim Debre biraz
evvel vefat etmiş, onun haberini aldık. Merhuma buradan rahmet diliyorum, bütün
ülkücü arkadaşlarımıza ve Türk milletine başsağlığı diliyorum.
Teşekkür
ediyorum.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve Adalet ve Kalkınma Partisi
Grup Başkanvekili Tokat Milletvekili Özlem Zengin ile 61 Milletvekilinin Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi (2/1908) ile Plan ve Bütçe Komisyonu Raporu (S. Sayısı: 68) (Devam)
BAŞKAN
– Önerge hakkında konuşmak isteyen Eskişehir Milletvekili Jale Nur Süllü. (CHP
sıralarından alkışlar) 
Süreniz
beş dakikadır.
JALE
NUR SÜLLÜ (Eskişehir) – Sayın Divan, değerli milletvekilleri; görüşmekte
olduğumuz teklifin 7, 8, 9, 10 ve 11’inci maddeleriyle 3213 sayılı Maden
Yasası’nda değişiklikler öneriliyor. 
On
yedi yılda Maden Yasası’nda 2’si köklü olmak üzere tam 14 değişiklik yapılmış.
Daha üç ay önce 7164 sayılı Yasa’yla Maden Yasası’nda yine değişiklikler
getirilmiş. “Neden?” diyecek olursanız aslında neden çok basit. Cumhuriyetin
kazanımlarını, fabrikalarımızı rant patronlarına değerinin altında satıp
savuranlar, kâr getiren varlıklarımızı teminat olarak Varlık Fonu’na katıp
tamamen kendi kontrolü altına alanlar, tarımımızı bitirip bizi dışarıya mahkûm
edenler ülkemizin yer altı, yer üstü kaynaklarını hızla tüketiyorlar; şimdi de
gözlerini yer altına dikmişler, “Nasıl rant çevreleri için daha cazip kılarız
da daha iyi pazarlarız?”ın derdine düşülmüş anlaşılan. 
MTA’nın
elindeki ruhsatlar bölünemezken, görüşmekte olduğumuz maddeyle 3213 sayılı
Maden Yasası’nın 47’nci maddesinde yapılan değişiklikle MTA’nın elindeki büyük
alanlı sahalar için geçerli ruhsatların bölünmesinin, parça parça özel sektöre
devredilmesinin önü açılmaktadır. Ruhsatların bölünmesi, yapılmaya çalışılan
“ruhsatları birleştirme” ve “havza madenciliği” anlayışlarıyla taban tabana zıt
bir uygulama olup MTA’nın görev tanımına da uygun değildir. Ancak, ruhsatların
bölünmesi, yürütmenin bölerek, yatırımcılar açısından cazip kılarak rant
kazandırma anlayışına son derece uygundur. 
Bakın,
burası çok önemli: 25 hektar sınırı aşılmadan, maden varlığının ortaya
çıkarılmasıyla başlayıp işletme ruhsatına bağlanan alanlarda “ÇED Gerekli
Değildir.” kararı valiliklerden alınarak çalışmaya başlanılabilmektedir.
Böylece kontrolsüz, çevresel etkilerinin ne olacağı bilinmeyen bir sürü alan
türeyecektir. “Sadece maden arama aşamasında, ne olacak canım?” diyebilirsiniz.
Bakın, sizlerle Eskişehir’deki deneyimimizi paylaştıktan sonra karar verelim
isterseniz. Sayın Erdoğan’ın altında imzasının bulunduğu Bakanlar Kurulu
kararıyla 2016 yılında verimli tarım arazilerimizin olduğu Alpu Ovamız “büyük
ova” adı altında sit alanı ilan edilmişti. Çok geçmeden, hemen bir yıl sonra
termik santral çalışmaları başladı Eskişehir’de ve 6 kez ihaleye çıkıldı ancak
yatırımcı bulunamadı. Yerel seçim öncesinde Erdoğan Eskişehir mitinginde ovanın
sit alanı olarak koruma altında olduğunu söyledi, aynı şekilde AK PARTİ
milletvekilleri ve belediye başkan adayları da “Eskişehirlilerin aleyhine
olacak hiçbir şey yaptırmayacağız.” diye söz verdi. Peki, ne oldu, sözler
tutuldu mu dersiniz? Eskişehirlinin aleyhine bir şey yapılmıyor mu şu anda?
Gelin, hadi hep birlikte bir bakalım. 
Bakın,
burada Eskişehir’de başlayan sondajlar var, sondaj makineleri Eskişehir’in en
verimli tarım ovasına konumlandırılmış durumda. Ve ne yazık ki kuyuların
kazıldığı yerler, bakın, membranla kaplanması gerekirken naylonlarla
kapatılmış, kimyasallar ne yazık ki tarım arazilerine sızıyor. Bakın, atıklar
ne durumda? Derelere dökülüyor, bentonitlere katılan kimyasallarla derelerimiz
kirleniyor, tarım arazilerine, toprak altı sularımıza sızıyor. Dedim ya hani
verimli tarım arazisi diye, ekili alanlar var oralarda ve gerçekten çok verimli
sahalar bunlar. Bakın, hiç dikkate almadan, sondaj yapacak araçlar girmiş, ekinlere
zarar vermeye başlamış bile. 
Şimdi,
Eskişehirliler daha maden arama aşamasında başlarına neler gelebileceğini çok
iyi gördüler. Bunları gören halk direniyor, termik santralde başına gelecekleri
düşünmek bile istemiyor ve imza topluyorlar. Dava üzerine davalar sürdürülüyor.
Eskişehirliler direniyor; suyumuzu, havamızı, toprağımızı kirletmemek için
direniyorlar. 
(Mikrofon
otomatik cihaz tarafından kapatıldı) 
JALE
NUR SÜLLÜ (Devamla) – Bir dakika rica edebilir miyim. 
BAŞKAN
– Toparlayın Sayın Milletvekili. 
JALE
NUR SÜLLÜ (Devamla) – Tabii.
Eskişehirliler
seçim öncesi olduğu gibi yine ikna edilmeye, kandırılmaya çalışılıyor ancak
Eskişehirlileri bugüne kadar gerçeği söylemeyenler kandıramadılar. Biz
Eskişehirliler olarak bizi kandırmak isteyenlere hiçbir zaman kanmadık ve her
şeyin çok güzel olması için, kanmamayı deneyimleyerek öğrendik. 
Ben
inanıyorum ki 23 Haziranda da haksız ve hukuksuz olarak yenilenen İstanbul
seçimlerinde daha önce İstanbul’a ihanet ettiklerini itiraf edenlere
İstanbullular kanmayacak ve İstanbul’da da her şey çok iyi olacak, çok güzel
olacak Eskişehir’deki gibi, diğer aldığımız şehirlerdeki gibi. 
ÖZNUR
ÇALIK (Malatya) – Daha güzel olacak. 
JALE
NUR SÜLLÜ (Devamla) – Aynen öyle. Ne kadar gülerseniz gülün, 23 Haziranda her
şeyin ne kadar güzel olacağını siz de deneyimleyerek, İstanbul halkının
kanmadığını görerek göreceksiniz. 
ÖZNUR
ÇALIK (Malatya) – Hak yerini bulacak, Binali Yıldırım Başkan olacak, siz hiç
merak etmeyin. 
JALE
NUR SÜLLÜ (Devamla) – Genel Kurulu saygı ve sevgiyle selamlıyorum. (CHP
sıralarından alkışlar) 
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir. 
7’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
8’inci
madde üzerinde iki önerge vardır, önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Teklifi’nin 8’inci maddesinin teklif metninden çıkarılmasını arz ve
teklif ederiz.
 Mehmet Metanet
Çulhaoğlu  Muhammet Naci Cinisli  Tuba
Vural Çokal
 Adana Erzurum Antalya
 Ahmet
Kamil Erozan  Bedri
Yaşar
 Bursa  Samsun
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge hakkında konuşmak isteyen Bursa Milletvekili Ahmet Kamil Erozan. (İYİ
PARTİ sıralarından alkışlar) 
Süreniz
beş dakikadır. 
AHMET
KAMİL EROZAN (Bursa) – Sayın Başkan, değerli milletvekilleri; geçtiğimiz hafta
Turizmi Teşvik Kanunu vesilesiyle huzurunuza geldiğimde sadece ben değil başka
arkadaşlarımız da nihayet bir tematik yasa teklifiyle karşı karşıya
olduğumuzdan ötürü memnuniyetimizi ifade etmiştik. Kapadokya’yla ilgili yasa teklifi
de bunun bir benzeriydi. Ama maalesef bu hafta sukutuhayale uğradık. Yine bir
torba kanunla karşı karşıyayız ve bu torba kanuna ben geçmişte “çuval”
demiştim, bazı arkadaşlarımız “çorba” dediler, buna “ortaya karışık” da
diyebilirsiniz, “serpme” de diyebilirsiniz. Ne olduysa her şey bir araya
tıkıştırılmış bir yasa ve bunu bilinçli yaptığınızı biz biliyoruz. Bilinçli
yaptığınızı biliyoruz derken şunu ifade etmek istiyorum: Kaşla göz arasında bir
şeyler kaçırıp acaba çaktırmadan onaylatabilir miyiz arayışı içindesiniz. Bu
mümkün değil yani bizim zihnimizi karıştırmak için yapmakta olduğunuz çabaların
bence anlamı yok. 
Geçen
haftaki Turizmi Teşvik Kanunu çerçevesinde konuşma yaptığımda o yasanın buram
buram rant koktuğunu ifade etmiştim. Bu, ondan çok farklı değil. Bu maddeler
ise, özellikle bu madde maalesef buram buram Ali Cengiz oyunu kokmakta. Niye
bunu ifade ediyorum? Bunun bir defa Beştepe’ye sipariş edildiğini biliyoruz.
Bunun müellifi sizler değilsiniz, bir lobi, kim olduğu da belli bu lobinin, “Bir
kanun teklifi sunsanız da, biz de bundan bir hayır görsek.” diye bunu size
getirdiler, daha doğrusu size gönderdiler, siz maalesef bunun postacılığını
yapıyorsunuz bizim huzurumuzda. Dolayısıyla bunun ardında neler gizli olduğunu,
biraz evvel, dün akşam da bunu bir arkadaşınız söyledi, “Bu, kamu kurum ve
kuruluşlarına destek amacıyla yapılmıştır.” dediler; A maddesini söylediler,
aslında B maddesinde tuzak, orada özel sektörden bahsediliyor, o özel sektörde
bundan kimlerin nemalanacağını da ben burada isim olarak anmak istemem. Ayrıca,
bunun getirilmiş olması başka madencilik sektörleri açısından da rekabet
koşullarını zedeleyen bir tablo ortaya koyuyor. Ama buraya gelmişken -iki
dakika kırk saniyem var- başka bir konuya daha değinmek isterim. 
Yine,
bir müddet evvel burada şehir hastanelerinden bahsettik. Neler oluyor biliyor
musunuz şu anda şehir hastanelerinde? Şehir hastanelerinde frene bastınız,
yürümüyor inşaatlar. Niye yürümüyor inşaatlar? Çünkü kesin teslim yapılırsa ne
devreye girecek? Hasta garantisi devreye girecek. Hasta garantisini
ödeyebilmeniz için paranız yok, dolayısıyla frene bastınız, hastanelerin
inşaatını sürdüremiyorsunuz ve şeytanca planları da düşündüğünüzü biz öğrendik
maalesef. 
Örnek
vereceğim, çok uzaktan değil, memleketimden, Bursa’dan: Türkiye’de toplam 230
bin hasta yatağı var. Bunu nüfusa bölerseniz, hasta başına, 345 kişiye 1 yatak
düşüyor demektir, 345 kişiye 1 yatak düşüyor. Bursa’nın nüfusu 3 milyon kabaca,
bunun sonucu olarak Bursa’nın yatak ihtiyacı 8.700. Bu 8.700 yatak yok
Bursa’da, 6 bin yatak var. Dolayısıyla 2.700 bir açığınız var. “Açığınız”
derken hepimizin açığı var ve Bursalılar -orada da bir şehir hastanesi
yapılıyor- “Bu şehir hastanesi tamamlandığında 1.200 yatak çok şükür ilave
edilecek, dolayısıyla bizim yatak açığımız azalacak.” diye umutlandılar ama
öyle olmayacağını anladık çünkü o şehir hastanesinin hastaya ihtiyacı var. Bunu
nasıl yapacaksınız? Hastane kapatacaksınız, hastane kapatacaksınız. Bunu da ben
tesadüfen söylemiyorum. Size 4 tane hastane sayacağım: Muradiye Devlet
Hastanesi, Ali Osman Sönmez Onkoloji Hastanesi, Türkan Akyol Göğüs Hastalıkları
Hastanesi ve Zübeyde Hanım Doğum Hastanesi. Bu 4 hastaneyi kapatmak üzeresiniz.
Yani Bursalılar ilave 1.200 yatak beklerken bu hastanelerin kapatılması sonucu
eksi 1.400 yatağa düşecekler. 
HÜSEYİN
YILDIZ (Aydın) – Onları satacak, AVM kuracaklar Sayın Vekilim.
AHMET
KAMİL EROZAN (Devamla) – Şimdi dolayısıyla bu şeytani hesapları bir tarafa
bırakıp bayram yaklaştığı için daha fazla detaya girmeyeyim, bir daha gelişimde
daha ayrıntılı konuşacağım konular var. 
Ama
bu akşamlık hepinizin bayramını kutlar, özellikle Bursalı hemşehrilerime
buradan hem selam hem de hayırlı bayramlar dilerim. 
Çok
teşekkür ediyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 68 sıra sayılı Bazı Kanunlar ve 635 sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 8’inci maddesinin aşağıdaki
şekilde değiştirilmesini arz ve teklif ederiz.
Saygılarımızla.
 Bülent
Kuşoğlu  Tufan Köse  Servet
Ünsal 
 Ankara
 Çorum  Ankara
 Özcan
Özel  İlhami Özcan Aygun  Müzeyyen
Şevkin
 Yalova
 Tekirdağ Adana
Madde
8 – 3213 sayılı Kanunun geçici 29 uncu maddesine aşağıdaki geçici madde ilave
edilmiştir. 
“GEÇİCİ
MADDE 29- Bu Kanun kapsamında;
a)
Yer altındaki maden işlerinde faaliyet gösteren kamu kurum ve kuruluşlarının
yer altındaki maden işlerine ilişkin 11/9/2014 tarihi itibarıyla, 4735 sayılı
Kamu İhale Sözleşmeleri Kanunu kapsamında devam eden sözleşmeler ile bu Kanun
kapsamındaki rödovans sözleşmesi ile çalışan rödovansçılara,
b)
Kanunun 2 nci maddesinde sayılan IV. Grup madenlerden "Linyit” ve
"Taşkömürü” çıkaran özel hukuk gerçek ve tüzel kişilerinin ruhsat sahibi
olarak işlettikleri yeraltı maden işletmeleri ile kamu kurum ve kuruluşlarının
iştiraklerinin 11/9/2014 tarihinden önce sözleşmeye bağlanarak işlettirdikleri
yeraltı maden işletmelerinde çalışan rödovansçılara,
4857
sayılı Kanunun 41 inci, 53 üncü ve 63 üncü maddelerinde 6552 sayılı Kanunla
yapılan değişiklikler ile bu Kanunun ek 9 uncu maddesiyle oluşan maliyet
artışlarının karşılanmasına ilişkin destek verilebilir. Destek tutarları
belirlenirken kömür fiyatlarının değişimi de dikkate alınabilir. Bu destekler
Genel Müdürlük bütçesine bu amaçla konulan ödeneklerden karşılanır. Maliyet
artışlarının karşılanmasına ilişkin usul ve esaslar ile bu usul ve esasların
uygulanma süresi Cumhurbaşkanınca belirlenir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge hakkında konuşmak isteyen Adana Milletvekili Müzeyyen Şevkin. (CHP
sıralarından alkışlar)
Süreniz
beş dakikadır.
MÜZEYYEN
ŞEVKİN (Adana) – Sayın Başkan, değerli milletvekilleri; bazı kanun ve kanun
hükmünde kararnamelerle ilgili olarak hazırlanan 68 sıra sayılı Yasa
Teklifi’nin 8’inci maddesi üzerine grubumuz adına söz almış bulunuyorum. 
On
yedi yıldır, tabii, yapboz sistemine dönmüş yasal mevzuat düzenlemeleriyle,
uygulamalarıyla karşı karşıyayız. Bu torba yasa da yine bu on yedi yıldır
yapılan uygulamaların bir benzeri gibi, içine ne bulunursa atılan bir torba
yasa niteliğinde. 
Evet,
3213 sayılı Maden Kanunu’nun bazı maddelerinde değişiklik öngörülmekte, oysa
hatırlayınız arkadaşlar, üç ay önce -daha mürekkebi kurumadı diyebiliriz-
burada 7164 sayılı Yasa’yla Maden Kanunu’nun pek çok maddesini yenilemiştik,
revize etmiştik. Buraya çıkan pek çok konuşmacı defalarca tekrarladı, ben de
bir kez daha tekrarlıyorum. Evet, on yedi yıllık AKP iktidarında tam 14 kez
değişiklik yapıldı; 2’si köklü olmak üzere tam 14 kez değişiklik yapılmış
olmasına rağmen aradan henüz üç ay geçmeden yeniden birtakım maddelerde
revizyona gidilmesi hepimizin şapkasını önüne koyup düşünmesi gereken bir
durumdur diye düşünüyorum.
Sayın
milletvekilleri, şubat ayında getirilen kanun düzenlemesiyle ilgili Türkiye
Büyük Millet Meclisinin -uzun adını okumayayım- Sanayi, Enerji, Tabii Kaynaklar
Komisyonunun görüşmeleri sırasında, gerek alt komisyonda gerekse normal
komisyon toplantılarında bu Maden Kanunu’nun özünden koparıldığından sıklıkla
bahsettik. Mevzuatın yatırım ve üretim içerisinde yer alan sektörün bütün
bileşenlerini içermediğini ve kanunun ruhunun ve lafzının kalmadığını defalarca
komisyonlarda ve bu Mecliste, bu sıralarda dile getirdik yine. Bakanlığın,
sektörün, sendikaların, meslek örgütlerinin, üniversitelerin ilgili
bölümlerinin bir araya gelerek ülkemizin varlık ve kaynaklarının doğru bir
şekilde aranması, araştırılması, geliştirilmesi -işletilmesi için duyarlı bir
şekilde terk edilmesi- çevreye duyarlı bir şekilde işletilmesi ve Maden
Kanunu’nun yeniden ele alınması gerektiğini defalarca vurguladık. Maalesef bu
uyarı ve önerilerimiz yok sayılmıştır. Bugün mevcut yasa teklifinin mahzurları
göz ardı edilerek yeniden o 7164 sayılı Yasa MHP ve AKP’nin oylarıyla
onaylanmış ve bugün yeniden 4 maddede değişiklik önümüze getirilmiştir. 
Değerli
milletvekilleri, mevcut düzenlemenin uygulamada ne tür sonuçlar yaratacağı yani
bir iki ay sonra yeniden yeni düzenlemeyle karşımıza gelinip gelinmeyeceği
bilinmemektedir. 
Yine,
söz konusu teklifin az önce oyladığımız 7’nci maddesinin MTA’nın elinde bulunan
ruhsat sahalarının “böl-parçala-sat” anlayışını yasal hâle getirmek için bir
madde düzenlemesi hâline getirildiğini görüyoruz. Kamu kaynaklarının bu şekilde
“böl-parçala-sat” anlayışıyla yağmalanması kabul edilebilir bir durum değildir.
Yapılan bu düzenlemelerle, maden bölgelerinde ruhsat birleştirme, havza
madenciliği gibi düzenlemeler savunulurken ne oldu da bugün MTA’nın elindeki
ruhsatlar böyle bölünerek satma anlayışına geri dönüldü? Bunu bilmemiz
gerekmiyor mu değerli iktidar milletvekilleri? Biz kamunun elinde bulunan
ruhsat sahalarının lime lime edilerek satılmasına karşı olduğumuzu bu
sıralardan, bu kürsüden hep belirttik, yine belirtmek istiyoruz. Bu nedenle
kanun teklifi içinden mutlaka çıkarılması gerekirdi ama ne yazık ki oylarınızla
yine geçti.
Değerli
milletvekilleri, 100 Günlük Eylem Planı içerisinde bin maden sahasının
satılacağı öngörülüyor. Bu çok büyük bir vahamettir arkadaşlar. MAPEG’in
yaptığı açıklamada 2019 yılı içerisinde 2 bin ruhsat sahasının satılacağı ifade
edilmiş olup 27/5/2019 tarihli Resmî Gazete’de 500 adet ruhsat sahası şu anda
ihaleye açılmış bulunuyor, iki gün önceki tarihli Resmî Gazete’de arkadaşlar.
Şu anda madencilik sektörü krizde olabilir; ulusal madenciliğimiz, ulusal
zenginliğimiz olan madenlerin ucuz ucuz elden çıkarılarak peşkeş çekilmesi gerekmiyor
arkadaşlar. Son üç yılda MTA Genel Müdürlüğünün milyarlarca lira harcayarak
yaptığı arama ve araştırma sonucu elde ettiği…
(Mikrofon
otomatik cihaz tarafından kapatıldı)
MÜZEYYEN
ŞEVKİN (Devamla) – Başkanım, tamamlıyorum.
BAŞKAN
– Tamamlayın, buyurun.
MÜZEYYEN
ŞEVKİN (Devamla) – MTA milyarlarca lira harcayarak araştırmalar yapıyor ve
muhtemelen olumlu sonuçlar elde ettiği sahalar… 
Mikrofon
açılmadı sanki…
BAŞKAN
– Buyurun Sayın Milletvekili.
MÜZEYYEN
ŞEVKİN (Devamla) – Yenilemek istiyorum burayı: MTA tarafından milyonlarca,
milyarlarca lira harcanarak aramalar yapılıp muhtemelen olumlu veriler elde
edilen sahalar bölünüp parçalanarak -ülkemizin geleceği olan yer altı
kaynaklarımız arkadaşlar, bunlar yenilenemeyen kaynaklardır- yandaş firmalara
veya ulusötesi firmalara peşkeş çekilecektir. 82 milyon insanımızın ortak malı
olan yer altı kaynaklarımızın yağmalanmasına bir an önce son verilmelidir.
Yerli ve millî olmak bunu gerektirir. Millî olmak bunun neresinde, vicdan bunun
neresinde? Yetim hakkı yemekten bir an önce vazgeçin.
Soma
faciasıyla birlikte yer altı kömür işletmelerinde mevzuat değişikliği sebebiyle
meydana gelen maliyet artışlarının desteklenmesi adına teşvik uygulaması
getirilmiş, sektörün mağduriyeti azaltılmıştır. Mevcut kanunda teşvikle ilgili
uygulamalar var iken bu değişiklikle beklenen sonuç, gerekçe maddesinde açıkça
belirtilmelidir.
(Mikrofon
otomatik cihaz tarafından kapatıldı) 
MÜZEYYEN
ŞEVKİN (Devamla) – Efendim, tamamlıyorum.
BAŞKAN
– Şu anda Türkiye iftar sofrasında. Beş dakikada anlatılmayan on dakikada
anlatılmıyor, emin olun.
MÜZEYYEN
ŞEVKİN (Devamla) – Hemen bitiriyorum efendim.
BAŞKAN
– Peki, buyurun Sayın Milletvekili.
MÜZEYYEN
ŞEVKİN (Devamla) – Hangi kriterler baz alınarak ne kadar süre verilip
verilmeyeceği açık değildir. Sektörü ilgilendiren bu tür düzenlemelerin açık ve
net olarak yapılması, herkese eşit, adil, kamu-özel ayrımı yapılmaksızın
uygulanması sağlanmalıdır diyorum.
Değerli
milletvekilleri, son olarak da özellikle şunu söylemek istiyorum: Bankalara ve
saraya yapılan yönetim kurulu ve yüksek istişare kurulu üyelikleri yandaş
atamalardır, âdeta siyasi rüşvet niteliğindedir. Bu ülkede yandaşa değil, hak
eden vatandaşa yer verilmelidir diyoruz. Biz bu ülkede sadakatin değil,
liyakatin ödüllendirildiği ortamlar ve kanuni düzenlemeler istiyoruz.
Her
şey çok güzel olacak. 
Teşekkür
ediyorum. (CHP sıralarından alkışlar) 
BAŞKAN
– Değerli milletvekilleri, önergeyi oylarınıza sunuyorum: Kabul edenler...
Kabul etmeyenler... Önerge kabul edilmemiştir. 
8’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
9’uncu
madde üzerinde iki önerge vardır. Önergeleri aykırılık sırasına göre işleme
alacağım.
Buyurun,
okuyun: 
Türkiye Büyük Millet Meclisi Başkanlığına
Görüşülmekte
olan Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Teklifi’nin 9’uncu maddesinin aşağıdaki şekilde değiştirilmesini arz ve
teklif ederiz.
“MADDE
6- 3213 sayılı Kanuna aşağıdaki geçici madde ilave edilmiştir.
"GEÇİCİ
MADDE 43- 14/2/2019 tarihli ve 7164 sayılı Maden Kanunu ile Bazı Kanunlarda ve
Kanun Hükmünde Kararnamede Değişiklik Yapılmasına Dair Kanunla Devlet hakkı
oranlarına ilişkin olarak bu Kanunda yapılan değişiklikler 2018 yılı Devlet
hakkı beyan, tahakkuk ve tahsilatlarında uygulanmaz.
 Mehmet Metanet
Çulhaoğlu Tuba Vural Çokal Hasan
Subaşı
 Adana Antalya Antalya
 Muhammet
Naci Cinisli  Bedri
Yaşar
 Erzurum  Samsun
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan. 
BAŞKAN
– Önerge hakkında konuşmak isteyen Antalya Milletvekili Hasan Subaşı. (İYİ
PARTİ sıralarından alkışlar)
Süreniz
beş dakikadır. 
HASAN
SUBAŞI (Antalya) – Sayın Başkan, değerli milletvekilleri; Genel Kurulu saygıyla
selamlıyorum. 
68
sıra sayılı Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Teklifi’nin 9’uncu maddesiyle ilgili söz almış bulunuyorum. 
9’uncu
madde, devlet hakkı oranlarının 2018 yılında uygulanmaması için düzenlenmiştir.
İlk bakışta, doğrusu, buna bir itirazımız bizim de söz konusu değil ama bizim
itirazımız, yine birçok konunun, 15 kanun ve kanun hükmünde kararnamede
değişiklik yapılan konuların yine bir torbaya konularak özensizce
düzenlenmesinedir.
Ayrıca,
14/2/2019’da düzenlediğimiz Maden Yasası’nın üç ay sonra tekrar düzenlenmesi
doğrusu yasaların, torba yasaların çok özensiz ve kanun tekniğine aykırı, kanun
kalitesinden çok uzak düzenlendiğinin belirtileridir. 
Gerekçesine
baktığım zaman 9’uncu maddenin ve Maden Kanunu’ndaki değişikliklerin, şunu
görüyorum: Sektörden gelen talepler üzerine dört maddede değişiklik
yapılmıştır. Geçen hafta dikkatinizi çekmişse önümüze gelen Turizmi Teşvik
Yasası’nda da yine “sektörden gelen talepler üzerine” diye sunum yapılmıştı.
Oysa Yasa Teklifi’ne baktığımız zaman, sadece sektörden gelen talepler değil,
doğanın, çevrenin, insan haklarının, işçinin yaşam hakkının ve iş güvenliğinin
ön planda tutulması gerekirdi ama bütün bu düzenlemelerde yine “sektörden gelen
talepler” üzerine denilmiştir. 
Ben
daha önce Maden Yasası düzenlenirken Antalya’daki taş ocaklarının tahribatından
bahsetmiştim. Hatta, bir çevre felaketine sebep olan binlerce taş ocağının
Antalya’nın doğasını ve ormanlarını tahrip ettiğinden söz etmiştim, yine 2
çevreci dostumuzun bu uğurda katledildiğinden söz etmiştim. Yine bununla ilgili
bir olayı aktarmak istiyorum: Bu taş ocaklarıyla ilgili, binlerce ruhsat
alınmış taş ocağı vardır Antalya’yı ve turizmini, Antalya’nın doğasını tahrip
eden. Bunlardan birinin de Elmalı’nın Tekke köyünde Alevilerce kutsal sayılan
Dur Dağı’nda da taş ocağı olduğundan söz etmiştim. Gelişmelerden bahsetmek
istiyorum. Yine, o binlerce taş ocağı yine aynı faaliyeti sürdürüyor ve Tekke
köyündeki, Dur Dağı’ndaki taş ocağı da faaliyetini sürdürüyor. Abdal Musa
Derneği Başkanı -bir Alevi dedesi olan- Ali Eriş ve 15 arkadaşı defalarca hapis
cezası almıştır bu Dur Dağı’ndaki taş ocağına direndikleri için. Hatta Ali Eriş
5’inci defa cezaevine girmiştir ve son aldığı ceza da on üç aydır. Söylemek
istediğim buydu yani “sektörden gelen talepler üzerine” diyerek yasaları
hazırlıyoruz ama bu yasalarda insan yok, insan hakkı yok, doğa ve çevreye saygı
yok. 
Turizmi
Teşvik Yasası’nda da sunumda yine sektörden gelen talepler üzerine, baktığımız
zaman, koyların tahsisi kolaylaşmıştı. Bu yasada da Maden Yasası’nda da sadece
ruhsatlar kolaylaşmış durumda.
(Mikrofon
otomatik cihaz tarafından kapatıldı) 
HASAN
SUBAŞI (Devamla) – Toparlıyorum efendim.
BAŞKAN
– Buyurun.
HASAN
SUBAŞI (Devamla) – Benim burada söylemek istediğim: Çevre felaketlerine sebep
olan taş ocaklarının bu Maden Yasası’ndan çıkarılması gerekmektedir. Taş
ocaklarının yerlerinin tespiti ve ruhsatlarının verilmesi işlemi mutlaka yerel
yönetimlere verilmelidir, Maden Yasası kapsamından bunlar çıkarılmalıdır.
Bakın,
Antalya’da bir Kent Konseyi var, bütün sivil toplum örgütlerinin çatı örgütüdür
ve çok ciddi bir kurumdur. Onlar basın açıklamasında “Çevre felaketine
dönüşmeye başlayan taş ocakları için ivedi önlemler alınmalıdır.” derken onlar
da bu ocakların Maden Yasası kapsamı dışına çıkarılmasını önermektedir ki bu,
çok doğru bir husustur, buna dikkat edilmesi gerekir diye düşünüyorum.
Hepinizin
bayramını kutluyorum, saygılar sunuyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Bazı Kanunlar ve 635 sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 9’uncu maddesinin aşağıdaki
şekilde değiştirilmesini arz ve teklif ederiz.
Saygılarımızla.
 Bülent
Kuşoğlu  Özcan Özel  Tufan
Köse
 Ankara Yalova Çorum
 Servet
Ünsal Baha Ünlü İlhami
Özcan Aygun
 Ankara Osmaniye Tekirdağ
MADDE
9- 3213 sayılı Kanuna aşağıdaki geçici madde ilave olunmuştur.
"GEÇİCİ
MADDE 43- 14/2/2019 tarihli ve 7164 sayılı Maden Kanunu ile Bazı Kanunlarda ve
Kanun Hükmünde Kararnamede Değişiklik Yapılmasına Dair Kanunla Devlet hakkı
oranlarına ilişkin olarak bu Kanunda yapılan değişiklikler 2018 yılı Devlet
hakkı beyan, tahakkuk ve tahsilatlarında uygulanmaz.”
BAŞKAN
– Komisyon katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge hakkında konuşmak isteyen Osmaniye Milletvekili Baha Ünlü. (CHP
sıralarından alkışlar)
Süreniz
beş dakikadır.
BAHA
ÜNLÜ (Osmaniye) – Sayın Başkan, değerli milletvekilleri; 68 sıra sayılı torba
yasanın 9’uncu maddesi için grubum adına söz almış bulunuyorum. Yüce heyetinizi
saygıyla selamlıyorum. 
Gelişmiş
ülkelerin kalkınma süreçleri incelendiğinde madencilik sektörünün büyük rol
oynadığı görülmektedir. Gelişmiş ve gelişmekte olan ülkeler kalkınmalarını
maden zenginliklerine dayandırdıkları hâlde ülkemizde madencilik bulunması
gereken yerde değildir. Bütünlükten kopuk bir anlayışla hazırlanan mevcut Maden
Kanunu’nun bazı maddelerinde değişiklik yapılmasıyla da madencilik sektöründe
bir atılım yapmak mümkün değildir. Yaklaşık iki buçuk ay önce 7164 sayılı Maden
Kanunu’nun birçok maddesinde değişiklik yapılmasına rağmen çok kısa bir zaman
sonra yeni bir düzenlemenin Genel Kurul gündemine getirilmesinin nedeni
anlaşılamamaktadır. İktidarın on yedi yıldır “Ben yaptım, oldu.” anlayışından
vazgeçmediği burada da görülmüştür. 
“Torba
yasa” uygulaması “nitelikli yasa” kavramının bir tür kemiricisi konumuna gelmiş
bulunmaktadır. Yeni sistemde artık kanun tasarıları bakanlıklar eliyle değil,
doğrudan milletvekilleri eliyle teklif olarak hazırlanacak, görüşülecek ve
vatandaşın ihtiyaçlarına daha net çözümler üretilecek deniyordu ancak bunu bir
türlü göremiyoruz arkadaşlar. 
Genel
Kurul gündemine getirilen teklifin ilgili maddeleri madencilik sektörü ve
sektörde görev yapan bazı kuruluşlarla ilgili ayrıntılı düzenlemeler
içermektedir. 
Değerli
milletvekilleri, teklifin 9’uncu maddesi devlet hakkı oranlarına ilişkindir.
Maden işletmeleri ticari faaliyetler olup her ticari faaliyette olduğu gibi
üretim, maliyet, kâr unsurları göz önüne alınarak sürdürülmektedir. Bu
faaliyetlerin maliyet unsurları içinde Maden Kanunu gereği devlet hakkı ödemeleri
önemli bir yer tutmaktadır. 
Devlet
hakkı, bir mali yükümlülüktür. Ruhsat sahibinin mali yükümlülüğünün artırılıp
azaltılması devletin tasarrufundadır. Bu değişiklik de Anayasa’nın 73’üncü
maddesi gereği kanunla yapılmaktadır. 
14
Şubat 2019 tarihinde yürürlüğe giren 7164 sayılı Kanun’da ruhsat sahiplerinin
2018 yılına ait devlet hakkı beyan, tahakkuk ve tahsilatlarının, 7164 sayılı
Kanun hükümlerine göre uygulanacağıyla ilgili bir hüküm bulunmamaktadır. Ancak
Maden ve Petrol İşleri Genel Müdürlüğü 2019 Nisan ayı içerisinde yayınladığı 2
duyuruyla ruhsat sahiplerinin 2018 yılı devlet haklarının 2019 Şubatta
yürürlüğe giren 7164 sayılı Kanun hükümlerine göre ödenmesi istenmiştir. Söz
konusu duyurular, hukuksal dayanaktan yoksun, kazanılmış hakların korunması ve
yasaların geriye yürümezliği ilkelerine aykırılık teşkil etmektedir. MAPEG bu
yönde bir uygulamayla ruhsat sahiplerinden yasal olmayan şekilde ek devlet
hakkı almayı talep etmiştir. Madencilik dernekleri ve ruhsat sahipleri
Bakanlığa birçok dava açmış ve iktidar, bu duyuruların yanlış olduğunu ve
Bakanlığın açılan davaları kaybedeceğini anladığı için yaklaşık iki buçuk ay
önce yürürlüğe girmiş olan kanun maddelerinde tekrardan değişiklik yapılmasını
istemiştir. Bu durum, iktidarın kalıcı ve planlı bir şekilde değil, esnek ve
anlık ihtiyaçları gidermek için kanun çıkardığını göstermektedir. Aslında MAPEG
burada kendi içerisinde de çelişmiştir. MAPEG devlet hakkı hesaplarıyla ilgili
28 Şubat 2009 öncesi ve sonrası yürürlükte olan Maden Kanunu’nun bazı
hükümlerini alarak bir mevzuat harmanı hazırlamıştır. Bu mevzuat harmanını 4
Nisan ve 19 Nisan 2019 tarihlerinde iki duyuru olarak yayınlamış ve kamu gücünü
kullanarak ruhsat sahiplerine ek mali yükümlülük getirmiştir. MAPEG Anayasa’nın
73’üncü maddesini yok saymıştır. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
BAHA
ÜNLÜ (Devamla) – Toparlıyorum Başkanım.
Bu
duyuruların yasal geçerliliği yoktur. Buradan da görüldüğü gibi, teklifi
hazırlayan iktidar mensubu milletvekillerinin kanun teklifini hazırlarken
sektör bileşenlerinin, maden emekçilerinin, maden, jeoloji ve elektrik
mühendisleri odalarının, sivil toplum kuruluşlarının, sendikaların,
üniversitelerin ve ilgili kamu kuruluşlarının görüşlerini almadıkları bir kez
daha anlaşılmıştır. 
Son
on yedi yıllık AK PARTİ iktidarı döneminde 3213 sayılı Maden Kanunu 2’si köklü
olmak üzere tam 14 kez değişikliğe uğramıştır. Bu, uygulanan devlet
politikalarının ne kadar yanlış olduğunu ve iktidarın bu konuda ne kadar yetersiz
ve bilgisiz olduğunu göstermiş, yatırım ve üretim sürecinde yer alan insanları
da bezdirmiştir. Sonuç olarak toplumsal, ekonomik ve çevresel bakımdan
sürdürülebilir bir madencilik ve…
(Mikrofon
otomatik cihaz tarafından kapatıldı) 
BAHA
ÜNLÜ (Devamla) – …sektörünün gelişimi, devletle ilgili sektör temsilcileri,
demokratik kitle örgütleri, sivil toplum örgütlerinin iş birliğiyle mevcuttur.
BAŞKAN
– Teşekkürler Sayın Milletvekilim.
BAHA
ÜNLÜ (Devamla) – Hepinize saygılar sunuyorum.
İyi
bayramlar diliyorum. (CHP ve İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
9’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
10’uncu
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Bazı Kanunlar ve 635 sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 10’uncu maddesinin aşağıdaki
şekilde değiştirilmesini arz ve teklif ederiz.
Saygılarımızla.
 Ali
Öztunç Serkan Topal İlhami
Özcan Aygun
 Kahramanmaraş Hatay Tekirdağ
 Mustafa
Adıgüzel Özcan Özel Gamze
Taşcıer
 Ordu Yalova Ankara
MADDE
10- 3213 sayılı Kanun’a aşağıdaki geçici madde ilave olunmuştur.
“GEÇİCİ
MADDE 44- 28/2/2019 tarihinden önce Maden Tetkik ve Arama Genel Müdürlüğü
tarafından hazırlanan kaynak veya rezerv raporları olan madenler için bu
maddenin yayımından itibaren 12 ay içerisinde Genel Müdürlüğe başvurulması
halinde, Maden Tetkik ve Arama Genel Müdürlüğüne buluculuk hakkı verilir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılmıyoruz Sayın
Başkan.
BAŞKAN
– Önerge hakkında konuşmak isteyen Ankara Milletvekili Gamze Taşcıer… (CHP
sıralarından alkışlar)
Süreniz
beş dakikadır. 
GAMZE
TAŞCIER (Ankara) – Teşekkür ederim Sayın Başkan.
23
Haziran İstanbul seçimlerine yaklaştığımız şu günlerde yine müjdeli haberlere
uyanıyoruz. Biliyorsunuz, ülkemizdeki yer altı zenginliklerinin seçimlerden
önce bulunmak gibi bir huyu var. 31 Mart öncesinde Trakya’da doğal gaz
bulunmuştu, şimdi 23 Haziran seçimleri öncesinde yine Trakya’da kömür
bulunuyor. Tesadüf tabii(!) Demek ki ülkemizde her ay seçim olsa Türkiye
zenginleşecek(!)
Değerli
milletvekilleri, iktidar partisi hemen hemen her ay yeni bir ekonomik paket
açıklıyor. Adı bazen “İvme finansman paketi” oluyor, bazen “yeni ekonomi
programı” oluyor, bazen de “Bakın, burası çok önemli.” paketi oluyor ama
ekonomi bir türlü güven sağlayamıyor. Ekonomiyi toparlamak bir yana her gün
daha da beter hâle getiriyor bu uygulamalar, demek ki bu işte bir yanlışlık
var. Ben size ekonominin nasıl düzeleceğini söyleyeyim: Çok basit, israfı
bitirin. Bakın, o zaman Türkiye ekonomisi şaha kalkar. Sizlere sadece Ankara
Büyükşehir Belediyesinde ortaya çıkan birkaç israftan bahsedeceğim, Ankara’ya
bakıp Türkiye'nin hâlini varın siz düşünün.
Melih
Gökçek’in kırkyıllık arkadaşının boş arazisini “Depo yapacağım.” diyerek
belediyeye bağlı ANFA şirketine kiralatıp boş arsaya üç yıl için 778 bin lira
kira ödediği ortaya çıktı. İstifa etmeden üç buçuk ay önce başka bir ihale
gerçekleştirdiği, parklara salıncak, oyuncak koymak için 81 milyon lira ödediği
ancak alınan malzemelerin yarısının bile kullanılmadığı, diğerlerinin ise çürümeye
terk edildiği ortaya çıktı. Belediyenin deposunda 100 bin top olduğu ortaya
çıktı. Belediyenin borcunun 9,5 milyar lira olduğu ortaya çıktı. Yaklaşık
değeri 1 milyon lira olan 3 zırhlı cipin Gökçek’e tahsis edildiği, bunlardan
sadece 2’sinin alınabildiği ortaya çıktı. Seçimden beş gün önce ANFA’nın reklam
ihalesine çıkıp daha yapılmamış işin parasının ödendiği, 1,5 milyon liranın
şirkete aktarıldığı ortaya çıktı. ASKİ’nin Gökçek’in hayal dünyasından fışkıran
ANKAPARK’ın yapımı için 1 milyar liradan fazla borç verdiği ortaya çıktı. (AK
PARTİ sıralarından “Yalan.” sesi) En beteri de Gökçek döneminde 1 milyar liraya
ihale edilen işin Mansur Yavaş’ın şeffaf belediyecilik anlayışıyla 188 milyon
gibi bir rakamla yapıldığı ortaya çıktı. Sadece bu ihaleyle Ankaralının cebine
812 milyon lira para kaldı. Bu israf edilen, vakıflara, kişilere, kurumlara
aktarılan paralar Ankara’da yüzlerce kreş, binlerce park, yüzlerce otobüs, yeni
metro hatları olabilirdi ama hep söylüyorum, siyaset bir tercih meselesidir.
Siz halkın parasını ensesi kalın, yandaş patronlara rant sağlamak için,
oğullarınızın, kızlarınızın vakıflarına aktarmak için kullanabilirsiniz, halka
hizmet için de kullanabilirsiniz. Siz Ankara’nın göbeğine ne idiği belirsiz bir
saat heykeli, kavşaklara dinozor da dikebilirsiniz, evladını kreşe bırakacak
anne babalar için kreş de açabilirsiniz. (CHP sıralarından alkışlar)
Milyonlarca lirayı hiçbir anlamı olmayan kapılara da verebilirsiniz, vatandaşın
iş çıkışı eve tıklım tıkış otobüslerle değil yeni, ferah otobüslerle gitmesini
sağlamak için de kullanabilirsiniz. Ankara’nın milyarlarca lirasını
yaşayamadığınız çocukluk yüzünden ANKAPARK diye bir ucubeye de
yatırabilirsiniz, vatandaş yoksullukla boğuşurken bir yardım eli olsun diye su
fiyatlarını indirmek için de kullanabilirsiniz. Tabii ki siyaset bir tercih
meselesi. Elbette sizin bu tercihleriniz sandıkta sonuç buldu ve Ankaralı artık
nasıl bir belediyeyle yönetilmek istiyorsa öyle bir başkan seçti. 
Belediye
meclislerinde de ne kadar engellemeye çalışırsanız çalışın, Ankaralı hak ettiği
belediyeciliğe sonunda kavuştu. Ankara’da olduğu gibi 23 Haziranda İstanbul’da
da her şey güzel olacak.
Çok
teşekkür ederim. (CHP ve İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
10’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
11’inci
madde üzerinde iki önerge vardır. Önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Teklifi’nin 11’inci maddesinin kanun teklifi
metninden çıkarılmasını arz ve teklif ederiz. 
 Nimetullah
Erdoğmuş Hakkı Saruhan Oluç Garo
Paylan
 Şanlıurfa İstanbul Diyarbakır
 Mahmut
Celadet Gaydalı Ahmet Şık Erol
Katırcıoğlu
 Bitlis İstanbul İstanbul
 Tulay
Hatımoğulları Oruç
 Adana
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge hakkında konuşmak isteyen, Şanlıurfa Milletvekili Nimetullah Erdoğmuş.

Süreniz
beş dakikadır. (HDP sıralarından alkışlar)
NİMETULLAH
ERDOĞMUŞ (Şanlıurfa) – Sayın Başkan, değerli arkadaşlar; saygı ve hürmetle
selamlıyorum. 
Dün
bu Mecliste bir tartışma oldu, düzeyli bir tartışmaydı, ben de ona değinmek
istiyorum. Kanun ve kılıçla ilgili burada bir tartışma oldu. Şimdi, Kur’an-ı
Kerim’in Hadid suresi var, Hadid suresinde “Biz kitabı ve mizanı indirdik
adaleti uygulayasınız diye.” der “Kitabı ve teraziyi indirdik adaleti
uygulayasınız diye.” Daha sonra da devam ediyor “Bir de demiri indirdik.” diyor
yani “…kılıcı indirdik.”
Şimdi,
eğer önce demir zikredilseydi kitap ve mizan yani terazi kılıcın emrine girmiş
olacaktı ki bunun adı tahakküm, bunun adı faşizm, bunun adı despotluktur. Eğer
kılıç, kitap ile terazinin arasına girmiş olsaydı, o zaman kanun dediğimiz şey
kılıç tarafından parçalanırdı ki kanun yapmanın, kanun peşinde mücadele etmenin
yine bir anlamı kalmazdı ve mizanın da, kanunun da yine kılıcın emrinde, yine
gücün emrinde kalması mukadder olurdu. Bundan dolayı, dikkat ederseniz esas
mesele kamu için, kamunun yararı için yapılan hizmetler ve kanunlardır. 
Bakınız,
İslam tarihinde ilk önce Emevîler Dönemi’nde, Muâviye Dönemi’nde “kamu malı”
yerine yani “beytülmal” tabiri yerine “Allah malı” tabiri kullanıldı ki Ebu
Zer’in ilk itirazı, ilk mücadelesi işte o andan itibaren Muâviye’ye karşı
başladı. Neden? Çünkü Allah adına “Allah malı” diyerek kendisinde bir tasarruf
hakkı gördü Emevi muktedirleri ve dediler ki: “Artık bu bir kader meselesidir.
Biz Allah adına bunların tasarrufunda bulunuyoruz ve siz de bu kadere inanmak
mecburiyetindesiniz.” Yanlış kaderciliğin, yanlış kader inancının, işte, tarihi
oradan başlar ve “cebriye” dediğimiz akım o günden itibaren inancı, dini
iktidarın emrine sunarak o şekilde gücünü kaybettirdi ve o “mizan” dediğimiz,
“kitap” dediğimiz, “adalet” dediğimiz inancın ruhu o gündür bugündür
muktedirlerin emrine girdi.
Buna
niçin değindim? Şimdi, mevcut kanunlarla ilgili yapılan düzenlemeler, yapılan
müdahaleler, yapılan çalışmaların temelinde bu kamu hizmeti yatmaktadır ki buna
Kur’an “Nas” diyor, Nas. Yani insanın yani halkın emrinde olması lazım.
Kur’an’ın son suresi Nas suresidir, son ayeti de “Nas”la biter. Halkın emrinde,
halkın hizmetinde olan şey âdeta Hakk’ın da yeryüzündeki bir görünüşü ve bir
mevcudiyetidir diyorum. 
Bu
duygu ve düşüncelerle, yapılan kanunların, yapılan çalışmaların adil olmasını
diliyorum ve son söz olarak diyorum ki Kur’anî bir gerçek olan “Zalim sen de
olsan, anan da olsa, kardeşin de olsa, baban da olsa, onun karşısında; mazlum
ise düşmanın dahi olsa onun yanında yer alacaksın” emrine istinaden, hep
beraber mazlumların yanında olmak dileğiyle saygı ve hürmetlerimi sunuyorum. 
Hayırlı
akşamlar diliyorum. (HDP ve CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Teklifi’nin 11’inci maddesinin aşağıdaki şekilde değiştirilmesini arz ve
teklif ederim.
"MADDE
7- 7/11/1985 tarihli ve 3238 sayılı Savunma Sanayii ile İlgili Bazı
Düzenlemeler Hakkında Kanunun 10 uncu maddesinin ikinci fıkrasında bulunan
"acil” ibaresi madde metninden çıkarılmıştır.”
 Mehmet Metanet
Çulhaoğlu Muhammet Naci Cinisli  Tuba
Vural Çokal
 Adana Erzurum Antalya
 Bedri
Yaşar  Ayhan
Altıntaş
 Samsun  Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkanım.
BAŞKAN
– Önerge hakkında konuşmak isteyen Ankara Milletvekili Ayhan Altıntaş…
Süreniz
beş dakikadır. (İYİ PARTİ sıralarından alkışlar) 
AYHAN
ALTINTAŞ (Ankara) – Sayın Başkan, değerli milletvekilleri; iftar saati çok
yaklaştı, o nedenle konuşmamı kısa keseceğim. 
Torba
yasayla yapılan düzenlemelerin kanun tekniği açısından yanlış olduğunu,
istisnai olarak kullanılması gereken bu usulün neredeyse kural hâline geldiğini
üzülerek görüyoruz. Ancak bu konularda ne kadar uyarı da yapsak iktidar
bildiğini okuyor. İlgili uzman görüşleri alınmadan, ilgili komisyonlarda
görüşülmeden alelacele hazırlanan teklifler Mecliste sayısal üstünlükle çabukça
geçebilir ama kısa zamanda problemler yaratır. Umarız sakıncalarını kendileri
de görürler ve istikrarlı bir devlete yakışan yasalar yaparlar. 
Bu
torba yasada da Kültür Bakanlığından Millî Eğitim Bakanlığına, TRT’den MTA’ya
olmak üzere birçok farklı kurumu ilgilendiren maddeler ilgili komisyon görüşü
alınmadan gündeme gelmiştir. 
Benim
üzerinde konuşacağım 11’inci maddede ise Emniyet Genel Müdürlüğüne bir nevi
örtülü ödenekten harcama yapılması imkânı getiriliyor. Mevcut mevzuatta ancak
acil durumlarda izin verilen bu durum düzenli hâle getiriliyor. Emniyetimizin
sağlayıcıları harcamalarını şeffaf olmayan bir şekilde yapabilecek yetkilere
sahip oluyorlar. Serbest düşüncenin, özgür gazeteciliğin, kişi masumiyetinin
askıya alındığı bir ortamda güvenlik güçlerine bu imkânların verilmesi
demokratik ortamı daha da kötüleştirecektir. Twitter’dan yapılan eleştirilerin
terör eylemi sayıldığı, her gün bir gazetecinin dövüldüğü, bir muhalefet
liderinin evinin basıldığı, ana muhalefet liderine yumruk atıldığı ve faillerin
serbest bırakıldıkları bir ortamda emniyet güçlerine şeffaf olmayan harcamalar
yapma imkânı verilmesi ülkenin iyice karanlığa düşmesine destek olacaktır. Bu
nedenle bu maddeye temelden karşı olduğumuzu belirtirim.
Kısacası,
bu yasa teklifinin hem yasa tekniği hem de içerdiği maddeler bakımından birçok
sorun barındırdığı görülmektedir. Bu nedenle genelinde tüm teklife, özelinde
ise 11’inci maddeye olumlu oy vermeyeceğimizi belirtirim.
Hepinizin
Ramazan Bayramı’nı kutluyorum. Genel Kurula saygılarımı sunuyorum. (İYİ PARTİ
ve CHP sıralarından alkışlar)
BAŞKAN
– Teşekkür ederiz Sayın Milletvekilim.
Şimdi
önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
11’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Birleşime
beş dakika ara veriyorum.
Kapanma Saati: 19.46
ÜÇÜNCÜ OTURUM
Açılma Saati:
19.48
BAŞKAN:
Başkan Vekili Celal ADAN
KÂTİP ÜYELER:
İshak GAZEL (Kütahya), Nurhayat ALTACA KAYIŞOĞLU (Bursa)
----- 0 -----
BAŞKAN
– Türkiye Büyük Millet Meclisinin 85’inci Birleşiminin Üçüncü Oturumunu
açıyorum.
68
sıra sayılı Kanun Teklifi’nin görüşmelerine devam ediyoruz.
Komisyon?
Yok.
Ertelenmiştir.
2’nci
sırada yer alan, 69 sıra sayılı Kanun Teklifi’nin görüşmelerine başlıyoruz.
2.- İstanbul Milletvekili Şirin Ünal ve Adalet ve Kalkınma Partisi Grup
Başkanvekili Tokat Milletvekili Özlem Zengin ile 49 Milletvekilinin Askeralma
Kanunu Teklifi (2/1940) ve Milli Savunma Komisyonu Raporu (S. Sayısı: 69) 
BAŞKAN
- Komisyon? Yok.
Ertelenmiştir.
Gündemimizde
başka bir iş bulunmadığından, alınan karar gereğince, kanun teklifleri ile
komisyonlardan gelen diğer işleri sırasıyla görüşmek için 30 Mayıs 2019
Perşembe günü saat 14.00’te toplanmak üzere birleşimi kapatıyorum.
Kapanma Saati: 19.49




(x) 68 S. Sayılı Basmayazı 28/5/2019
tarihli 84’üncü Birleşim Tutanağı’na eklidir.




