



TBMM Tutanak Müdürlüðü




 TÜRKİYE BÜYÜK MİLLET MECLİSİ
 TUTANAK DERGİSİ

 48’inci
Birleşim
 29
Şubat 2016 Pazartesi

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı:
118)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119)
A) ULAŞTIRMA, DENİZCİLİK VE
HABERLEŞME BAKANLIĞI
1) Ulaştırma, Denizcilik ve
Haberleşme Bakanlığı 2016 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2014 Yılı Merkezî Yönetim Kesin Hesabı

B) KARAYOLLARI GENEL
MÜDÜRLÜĞÜ
1) Karayolları Genel Müdürlüğü
2016 Yılı Merkezî Yönetim Bütçesi
2) Karayolları Genel Müdürlüğü
2014 Yılı Merkezî Yönetim Kesin Hesabı

C) BİLGİ TEKNOLOJİLERİ VE
İLETİŞİM KURUMU
1) Bilgi Teknolojileri ve
İletişim Kurumu 2016 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2014 Yılı Merkezî Yönetim Kesin Hesabı

Ç) SİVİL HAVACILIK GENEL
MÜDÜRLÜĞÜ
1) Sivil Havacılık Genel
Müdürlüğü 2016 Yılı Merkezî Yönetim Bütçesi
2) Sivil Havacılık Genel
Müdürlüğü 2014 Yılı Merkezî Yönetim Kesin Hesabı

D) ÇALIŞMA VE SOSYAL
GÜVENLİK BAKANLIĞI
1) Çalışma ve Sosyal Güvenlik
Bakanlığı 2016 Yılı Merkezî Yönetim Bütçesi
2) Çalışma ve Sosyal Güvenlik
Bakanlığı 2014 Yılı Merkezî Yönetim Kesin Hesabı

E) MESLEKİ YETERLİLİK KURUMU
1) Mesleki Yeterlilik Kurumu
Başkanlığı 2016 Yılı Merkezî Yönetim Bütçesi
2) Mesleki Yeterlilik Kurumu
Başkanlığı 2014 Yılı Merkezî Yönetim Kesin Hesabı

F) TÜRKİYE VE ORTA DOĞU AMME
İDARESİ ENSTİTÜSÜ
1) Türkiye ve Orta Doğu Amme
İdaresi Enstitüsü 2016 Yılı Merkezî Yönetim Bütçesi
2) Türkiye ve Orta Doğu Amme
İdaresi Enstitüsü 2014 Yılı Merkezî Yönetim Kesin Hesabı

G) DEVLET PERSONEL
BAŞKANLIĞI
1) Devlet Personel Başkanlığı
2016 Yılı Merkezî Yönetim Bütçesi
2) Devlet Personel Başkanlığı
2014 Yılı Merkezî Yönetim Kesin Hesabı

Ğ) AVRUPA BİRLİĞİ BAKANLIĞI
1) Avrupa Birliği Bakanlığı
2016 Yılı Merkezî Yönetim Bütçesi
2) Avrupa Birliği Bakanlığı
2014 Yılı Merkezî Yönetim Kesin Hesabı

H) TÜRK AKREDİTASYON KURUMU
1) Türk Akreditasyon Kurumu
2016 Yılı Merkezî Yönetim Bütçesi
2) Türk Akreditasyon Kurumu
2014 Yılı Merkezî Yönetim Kesin Hesabı




IV.- AÇIKLAMALAR
1.- Diyarbakır Milletvekili İdris Baluken’in, Halkların
Demokratik Partisi olarak 1993 yılında Muş’un Korkut ilçesinin Vartinis köyünde
yaşanan insanlık dışı katliamı kınadıklarına, bu olayla ilgili davanın hâlâ
sonuçlanmamasının utanç kaynağı olduğuna, 1990’lı yıllarda köylerde yapılan
katliamların bugün AKP Hükûmeti eliyle ilçelere ve illere taşındığına ve tarih
önünde hak ettikleri cezayı mutlaka bulacaklarına ilişkin açıklaması
2.- Diyarbakır Milletvekili İdris Baluken’in, siyasi
konjonktürdeki gelişmelere bakıldığında olayları yorumlamakta güçlük çektiğine
ve Hükûmetle ilgili farklı bir süreç mi geliştiğini öğrenmek istediğine ilişkin
açıklaması
3.- Ankara Milletvekili Levent Gök’ün, Cumhurbaşkanı ve
Başbakanın, Can Dündar ve Erdem Gül’ün tahliye kararıyla ilgili farklı
değerlendirmeleri olduğuna ve bakanların bu konudaki görüşlerini öğrenmek
istediğine ilişkin açıklaması
4.- İzmir Milletvekili Oktay Vural’ın, hukuk devletini,
hukukun üstünlüğünü savunmanın herkesin görevi olduğuna ve eski bir Ulaştırma
Bakanı olarak ulaştırma sektörüne hizmet eden herkese teşekkür ettiğine ilişkin
açıklaması

V.- BAŞKANLIĞIN GENEL KURULA SUNUŞLARI
A) Tezkereler
1.- Başbakanlığın, 2015 yılı Haziran ayında yapılan
104’üncü Uluslararası Çalışma Konferansı'nda kabul edilen, 12/6/2015 tarihli ve
204 sayılı Kayıt Dışı Ekonomiden Kayıtlı Ekonomiye Geçişe İlişkin Tavsiye
Kararı hakkında Çalışma ve Sosyal Güvenlik Bakanı tarafından bütçe görüşmeleri
sırasında Türkiye Büyük Millet Meclisine bilgi sunulacağına ilişkin tezkeresi
(3/531)

VI.- SATAŞMALARA İLİŞKİN KONUŞMALAR
1.- Ankara Milletvekili Levent Gök’ün, Çalışma ve
Sosyal Güvenlik Bakanı Süleyman Soylu’nun 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
üçüncü tur görüşmelerinde Hükûmet adına yaptığı konuşması sırasında şahsına
sataşması nedeniyle konuşması
2.- Ankara Milletvekili Levent Gök’ün, Çalışma ve
Sosyal Güvenlik Bakanı Süleyman Soylu’nun 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
üçüncü tur görüşmelerindeki soru-cevap işlemi sırasında CHP Grubuna sataşması
nedeniyle konuşması
29 Şubat 2016 Pazartesi
BİRİNCİ OTURUM
Açılma Saati: 11.00
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Zihni AÇBA (Sakarya) 
----- 0 -----
BAŞKAN – Türkiye
Büyük Millet Meclisinin 48’inci Birleşimini açıyorum.
Toplantı
yeter sayısı vardır, gündeme geçiyoruz. 
Sayın
milletvekilleri, gündemimize göre, 2016 Yılı Merkezi Yönetim Bütçe Kanunu
Tasarısı ile 2014 Yılı Merkezi Yönetim Kesin Hesap Kanunu Tasarısı üzerindeki
görüşmelere devam edeceğiz. 
Program
uyarınca bugün üçüncü turdaki görüşmeleri yapacağız.
Üçüncü
turda Ulaştırma, Denizcilik ve Haberleşme Bakanlığı, Karayolları Genel Müdürlüğü, Bilgi Teknolojileri ve İletişim
Kurumu, Sivil
Havacılık Genel Müdürlüğü, Çalışma
ve Sosyal Güvenlik Bakanlığı, Mesleki Yeterlilik Kurumu, Türkiye ve Orta Doğu Amme İdaresi
Enstitüsü, Devlet
Personel Başkanlığı, Avrupa
Birliği Bakanlığı ve Türk
Akreditasyon Kurumu bütçe ve kesin
hesapları yer almaktadır.
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (x)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (x)

A) ULAŞTIRMA, DENİZCİLİK VE
HABERLEŞME BAKANLIĞI
1) Ulaştırma, Denizcilik ve
Haberleşme Bakanlığı 2016 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2014 Yılı Merkezî Yönetim Kesin Hesabı

B) KARAYOLLARI GENEL
MÜDÜRLÜĞÜ
1) Karayolları Genel Müdürlüğü
2016 Yılı Merkezî Yönetim Bütçesi
2) Karayolları Genel Müdürlüğü
2014 Yılı Merkezî Yönetim Kesin Hesabı

C) BİLGİ TEKNOLOJİLERİ VE
İLETİŞİM KURUMU
1) Bilgi Teknolojileri ve
İletişim Kurumu 2016 Yılı Merkezî Yönetim Bütçesi
2) Bilgi Teknolojileri ve İletişim
Kurumu 2014 Yılı Merkezî Yönetim Kesin Hesabı

Ç) SİVİL HAVACILIK GENEL
MÜDÜRLÜĞÜ
1) Sivil Havacılık Genel
Müdürlüğü 2016 Yılı Merkezî Yönetim Bütçesi
2) Sivil Havacılık Genel
Müdürlüğü 2014 Yılı Merkezî Yönetim Kesin Hesabı

D) ÇALIŞMA VE SOSYAL GÜVENLİK
BAKANLIĞI
1) Çalışma ve Sosyal Güvenlik
Bakanlığı 2016 Yılı Merkezî Yönetim Bütçesi
2) Çalışma ve Sosyal Güvenlik
Bakanlığı 2014 Yılı Merkezî Yönetim Kesin Hesabı

E) MESLEKİ YETERLİLİK KURUMU
1) Mesleki Yeterlilik Kurumu
Başkanlığı 2016 Yılı Merkezî Yönetim Bütçesi
2) Mesleki Yeterlilik Kurumu
Başkanlığı 2014 Yılı Merkezî Yönetim Kesin Hesabı

F) TÜRKİYE VE ORTA DOĞU AMME
İDARESİ ENSTİTÜSÜ
1) Türkiye ve Orta Doğu Amme
İdaresi Enstitüsü 2016 Yılı Merkezî Yönetim Bütçesi
2) Türkiye ve Orta Doğu Amme
İdaresi Enstitüsü 2014 Yılı Merkezî Yönetim Kesin Hesabı

G) DEVLET PERSONEL
BAŞKANLIĞI
1) Devlet Personel Başkanlığı
2016 Yılı Merkezî Yönetim Bütçesi
2) Devlet Personel Başkanlığı
2014 Yılı Merkezî Yönetim Kesin Hesabı

Ğ) AVRUPA BİRLİĞİ BAKANLIĞI
1) Avrupa Birliği Bakanlığı
2016 Yılı Merkezî Yönetim Bütçesi
2) Avrupa Birliği Bakanlığı
2014 Yılı Merkezî Yönetim Kesin Hesabı

H) TÜRK AKREDİTASYON KURUMU
1) Türk Akreditasyon Kurumu
2016 Yılı Merkezî Yönetim Bütçesi
2) Türk Akreditasyon Kurumu
2014 Yılı Merkezî Yönetim Kesin Hesabı
BAŞKAN -
Komisyon? Yerinde.
Hükûmet?
Yerinde.
Sayın
milletvekilleri, bilindiği üzere, turda yer alan bütçelerle ilgili soru sormak
isteyen milletvekillerinin sisteme girmeleri gerekmektedir. 
Şimdi,
üçüncü turda grupları ve şahısları adına söz alan sayın üyelerin isimlerini
okuyorum:
Cumhuriyet
Halk Partisi Grubu sözcüleri: Ali Özcan, İstanbul Milletvekili; Zülfikar İnönü
Tümer, Adana Milletvekili; Özkan Yalım, Uşak Milletvekili; Cemal Okan Yüksel,
Eskişehir Milletvekili; Hüseyin Yıldız, Aydın Milletvekili; Yakup Akkaya,
İstanbul Milletvekili; Ünal Demirtaş, Zonguldak Milletvekili; Ali Haydar
Hakverdi, Ankara Milletvekili; Aytun Çıray, İzmir Milletvekili; Oğuz Kaan
Salıcı, İstanbul Milletvekili; Selina Doğan, İstanbul Milletvekili.
Milliyetçi
Hareket Partisi Grubu sözcüleri: Baki Şimşek, Mersin Milletvekili; Fahrettin
Oğuz Tor, Kahramanmaraş Milletvekili; Mustafa Kalaycı, Konya Milletvekili;
Kadir Koçdemir, Bursa Milletvekili.
Halkların
Demokratik Partisi Grubu sözcüleri: Müslüm Doğan, İzmir Milletvekili; Altan
Tan, Diyarbakır Milletvekili; Ahmet Yıldırım, Muş Milletvekili; Osman Baydemir,
Şanlıurfa Milletvekili.
AK
PARTİ Grubu sözcüleri: Mehmet Habip Soluk, Sivas Milletvekili; Sebahattin
Karakelle, Erzincan Milletvekili; Mikail Arslan, Kırşehir Milletvekili; Ahmet
Arslan, Kars Milletvekili; Mustafa Ilıcalı, Erzurum Milletvekili; Ebubekir
Gizligider, Nevşehir Milletvekili; Ali Ercoşkun, Bolu Milletvekili; Selim
Dursun, Sivas Milletvekili; Jülide Sarıeroğlu, Ankara Milletvekili; Salim Uslu,
Çorum Milletvekili; Halil Etyemez, Konya Milletvekili; Lütfiye İlksen Ceritoğlu
Kurt, Çorum Milletvekili; Mahmut Kaçar, Şanlıurfa Milletvekili; Ahmet Berat
Çonkar, İstanbul Milletvekili; Şaban Dişli, Sakarya Milletvekili; İsmail Emrah
Karayel, Kayseri Milletvekili.
Şahısları
adına, lehinde Şahin Tin, Denizli Milletvekili; aleyhinde İbrahim Özdiş, Adana
Milletvekili.
Üçüncü
turda grupları ve şahısları adına söz alan sayın üyelerin isimlerini
bilgilerinize sundum.
Şimdi
konuşmalara geçiyoruz.
İlk
konuşma sırası Cumhuriyet
Halk Partisi Grubunda. İlk konuşmacı Sayın Ali Özcan, İstanbul Milletvekili. 
Süreniz sekiz dakikadır.
Buyurun Sayın Özcan. (CHP sıralarından alkışlar)
CHP GRUBU ADINA ALİ ÖZCAN (İstanbul) – Toparlama için bir
dakika istiyorum.
BAŞKAN – Bütçe görüşmelerinde...
ALİ ÖZCAN (Devamla) – Siz, en demokratik ve bu konuda en
iyi yöneten insanlardan birisiniz.
BAŞKAN – Sayın Özcan, çok teşekkür ederim ancak
teamülümüz bütçe görüşmelerinde ek süre vermeme yönünde. Sizin, o üstün
belagatinizle sekiz dakikada toparlayacağınıza inanıyorum.
ALİ ÖZCAN (Devamla) – Peki, sıfırlayın o zaman.
BAŞKAN – Buyurun efendim. Sürenizi yeniden başlatıyorum.
ALİ ÖZCAN (Devamla) – Sayın Başkan, Sayın Bakan, değerli
milletvekilleri; Ulaştırma, Denizcilik ve Haberleşme Bakanlığının bütçesi
hakkında Cumhuriyet Halk Partisi adına söz almış bulunuyorum. Hepinizi saygıyla
selamlıyorum.
Bütçe hakkının uygulanmasındaki sıkıntılar defalarca
komisyonda gündeme getirilmiş, kürsülerde konuşulmuş ancak yatırımların,
harcamaların planlı, programlı, açık, şeffaf ve denetlenebilir olması gerekir.
Böylece tartışma ortamı ortadan kalkar, muhalefet hesabını sorar, iktidar da
hesabını vermenin huzuru ve rahatlığı içerisinde olur ama anlıyorum ki
Hükûmetin Sayıştay raporlarını Meclise getirmek ve hesap vermek gibi bir niyeti
yok. 
2014 yılında Bakanlığa verilen ödenek 13 milyar iken sene
sonu ödeneği 19 milyar olmuştur. Tabii ki bu, Bakanlık için başarı gibi gözükse
de, doğru bir planlamanın olmaması, projelerin önceden hazırlanmaması,
maliyetin ve ödeneklerin baştan belli olmaması da yapılan işlerde büyük eksikliktir. Hükûmetin plansız, programsız
uygulamaları ve ödenek belirsizliğine rağmen övündüğünüz 20 bin kilometrelik
bölünmüş yolu tamamlayan başta Karayolları Genel Müdürü olmak üzere, tüm teknik
ve idari personeline, Karayolları emekçilerine ve bu işleri gerçekleştiren
-büyük tenzilatlara rağmen- yüklenicilere özverili çalışmaları için buradan
teşekkürlerimi sunuyorum. İhaleler şeffaf ve adil yapılmamakta, görüntüde de
ihale prosedürü yerine getirilmektedir. Belli istekliler arasında yapılan
ihalelerde kriterleri öyle bir ayarlıyorsunuz ki bu işleri yapabilecek 100’ün
üzerinde firma olmasına rağmen ancak bir elin beş parmağı kadar firma kazançlı
çıkabiliyor. 4734 sayılı İhale Yasası, yürürlüğe girdiği 2003 yılından bu yana
32 kez değişmiş ve 4735 sayılı Yasa da 6 kez değişmiş, diğer mevzuat
değişiklikleriyle 191 kez değişiklik olmuştur. Tabii, yapılan ihalelerde bu
değişikliklerden hangisinin uygun olup olmadığını belirlemekte de idareler zorlanmıştır.
Diğer
taraftan, uygulayıcılarda -farklı uygulamalardan dolayı- benzer işlerde önceki
ilan şartları ile bir sonraki ilan şartları arasında değişiklikler görülmekte,
firmalar da bu değişikliklere ayak uydurmakta zorluk çekmektedirler. Öte
yandan, 68 kurum bu İhale Kanunu’nun dışında tutulmuştur. Bu adaletsiz
uygulamaların bir başka örneği de olmuştur. Son zamanlarda, İhale Yasası
hükmüne rağmen, ihaleler uygun bedeline göre yapılmamakta, en düşük teklife
göre ihaleler verilmekte. Düşük fiyatlarla yapılan ihalelerde devlet her zaman
zarar görmüştür. Uygun bedelle yapılmış ihalelerdeyse işler bitirilmiş,
devletin yüzü gülmüştür. Bu sebeplerden dolayı, ekonominin temel yasalarından
olan ihale yasaları sade, şeffaf, adil, eşit ve hak temelli olmalıdır; bu
kurallar içerisinde yeterlilik almış her firmanın iş alabilmesine de imkân
verecek şekilde yeniden yazılmalıdır. İhale Yasası’nın değişikliği konusunda
Sayın Başbakanın da çeşitli ortamlarda açıklamaları var. Bu konuda ortak
çalışma yapabiliriz, biz buna hazırız. 
Kamu
İhale Kanunu’ndaki boşluklar yolsuzlukların ana kaynağını teşkil etmektedir.
Gelin, çağdaş ülkelerdeki gibi bir ihale kanununu birlikte yapalım, bakalım,
bir daha 17 ve 25’ler olabiliyor mu? 
Yap-işlet-modeliyle
ihalesi yapılan işlerde ise durum daha farklıdır. Bu işlerin finansmanı ve
yapımı yükleniciler tarafından temin edilecektir. Buna karşılık, yükleniciler
ihale konusu işi yapacaklar, tesisleri de bir süre işletecekler, tesisleri
devlete geri vereceklerdir. Peki, böyle oluyor da bakalım nasıl gerçekleşiyor?
Dokümanlarında işlerle ilgili kredilerin yüklenicilerce bulunacağı
belirtilmesine rağmen, bu, böyle uygulanmıyor. Sayın Bakanın “Devletin
kesesinden tek bir kuruş çıkmayacak.” dediği projelerde kredilere Hazine
garantisi veriliyor ve edinilen tüm borçlardan devlet sorumlu hâle getiriliyor
ve yük vatandaşın sırtına biniyor. 
Bir
diğer konu, ihalelerde genel kaide olarak ihale yapıldıktan sonra sözleşmelerde
değişiklik yapılamaz. Bu değişiklik yapıldığı zaman bu, ihalenin ruhuna aykırı
bir durum ortaya çıkarıyor. Yükleniciler de bu duruma göre eşit tekliflerini
hazırlıyorlar ancak ihale sözleşmesinde değişiklik yapılırsa ne olur? Her
şeyden önce, ihale koşullarını değiştirmiş oluyorsunuz ve yapılan değişikliğe
göre ihaleye girebilecek yüklenicilere haksızlık etmiş oluyorsunuz. Eşit ve
adil ihale koşullarını da yok etmiş oluyorsunuz. 
Bu
sözleşmelerde “Kredi anlaşmasının onaylanmasından sonra yürürlüğe girer.” diye
bir madde var. Peki, bu nedir? Yükleniciler, burada zaman kazanmayı kullanıyor
ve devretme süresini uzatma gibi bir imkânı kullanıyor. Projeler yer seçimi,
çevreyle uyumu, ekonomik oluşu, projenin katma değeri ve benzeri unsurları
gözetmelidir. Bahse konu projelerde bunlara uyulmuş mudur? Buna “evet” demek
zordur. 
Üçüncü
boğaz köprüsü ve bağlantı yollarının geçtiği güzergâhlar ile yapılması ilanda
olan İstanbul-Sakarya bağlantı yolları İstanbul’un içme suyu havzası ve
İstanbul’un akciğeri olan Kuzey ormanlarını yok ettiği gibi, ormanlarda yaşayan
florayı, faunayı ve endemik bitkileri yok etmektedir. Bu tip eleştirilere
verilen klasik cevap: “Kesilen ağaçların yerine fazlasıyla dikiyoruz.” Canım,
fazla ağaç dikebilirsiniz ama yok olan faunayı, florayı ve çevreyi nasıl yerine
getireceksiniz?
Üçüncü
havalimanında ise göçmen kuşların uğradığı sulak alanlar yok edilmiştir. Daha
fazla ağaç dikilecekmiş! Peki, göçmen kuşlar nerede konaklayacak? Üçüncü
havaalanının rüzgâr yönü kuşların uçuş güzergâhındadır. Hem de havaalanı
kotunun 30 metre düşürülmesi, uçakların iniş…
BAŞKAN
– Sayın Özcan, bir saniye efendim.
Sayın
milletvekilleri, Genel Kurul salonunda bir uğultu duyuyorum. Bu uğultu hatibin
konuşmasının dinlenmesini engelliyor, kürsüye kadar bu uğultu geliyor. Lütfen,
hatibi dinleyelim efendim.
Buyurunuz
Sayın Özcan, devam edin efendim.
ALİ
ÖZCAN (Devamla) – Süremi ne yaptınız?
BAŞKAN
– Süreyi ilave edeceğim efendim size.
ALİ
ÖZCAN (Devamla) – Teşekkür ediyorum.
Bu
tür proje hatalarıyla havaalanı ciddi uçuş güvenliği sorunlarıyla karşı
karşıyadır. 
Gelelim,
hayalî Kanal İstanbul Projesi’ne: Bu sadece ve sadece arsa, arazi
spekülasyonlarına neden olmuştur, toplumsal ve kamusal hiçbir faydası yoktur,
içeriğini uzun bir zaman da anlatabilecek durumdayım.
Konularda
mesleki bilgisi hiç olmayan bir kişinin helikoptere binip şehirlerin kaderine,
tekneye binip sahillerin imarına ve projelerine karar vermesi asla ve asla
kabul edilemez. Başka ülkelerde projeler uzun inceleme, planlama, en önemlisi
çevre koşullarına önem verilerek uzun sürede yapılmaktadır. 
(Mikrofon
otomatik cihaz tarafından kapatıldı)
BAŞKAN
– Sayın Özcan, mikrofonunuzu açıyorum, bir dakika ek süre veriyorum.
Buyurun
efendim.
ALİ
ÖZCAN (Devamla) – Bizde olduğu gibi, birileri istedi diye, emretti diye apar
topar yapılamıyor. Bu ülkeler çevreyi korumak uğruna önemli projelerden bile vazgeçebiliyorlar.
Zira, bizler çevreyle birlikte yaşarız.
Geçmişte,
Karadeniz Sahil Otoyolu ihaleleri de buna benzer, acele bir şekilde yapıldı,
projesi yok, kamulaştırması yok ve sonuçta, usulsüzlüklerden dolayı 18 firma
ihaleye girdi, 18 firma da iş aldı, dünyada böyle bir örnek yok.
Değerli
milletvekilleri, dolayısıyla, yapılan bu yanlış projeleri, uygulamaları doğa
affetmedi; önce doğa, sonra da Yüce Divan buradan hesabını sordu.
Değerli
arkadaşlar, bizde gerçekten iyi mimarlar var, iyi inşaat mühendisleri var, iyi
plancılar var ve biz bunu gerçekleştirebilecek durumdayız.
(Mikrofon
otomatik cihaz tarafından kapatıldı) 
ALİ
ÖZCAN (Devamla) – Onun için, biz, bu tür büyük projeleri zamanla yarışmadan,
ortak akılla ve birlikte hareket ederek yapmalıyız.
Bakınız,
İhale Kanunu 191 defa değişmiş. 
İDRİS
BALUKEN (Diyarbakır) – Ek süre verebilirsiniz Sayın Başkan.
ALİ
ÖZCAN (Devamla) – Nazım imar planını, çevre planını, bölge planıyla birlikte
yüz elli yıllık yaparsanız, işte bu yolsuzlukları ve bu spekülasyonları ortadan
kaldırırsınız Sayın Bakanım. (CHP sıralarından alkışlar) 
İDRİS
BALUKEN (Diyarbakır) – Sayın Başkan, bilgiler önemli, toparlaması için bir ek
süre verin. 
ALİ
ÖZCAN (Devamla) – Şimdi, başka ülkelere bakın, yeşili tahrip etmeden otoyol ve
demir yolu geçiriyorlar yani tünel ve viyadükle geçiriyorlar ama biz ne
yapıyoruz? 
AHMET
YILDIRIM (Muş) – Ormanı yok ediyoruz. 
ALİ
ÖZCAN (Devamla) – Biz, şurada gördüğünüz gibi, şu doğayı tahrip ediyoruz ve
endemik yapıyı, faunayı yok ediyoruz. 
ORHAN
DELİGÖZ (Erzurum) – Sen CHP’li belediyelerin yaptıklarına bak.
ALİ
ÖZCAN (Devamla) – Dolayısıyla, biz, şunu söylüyoruz: Diyoruz ki gelin,
muhalefetle birlikte demokrasiyi, muhalefetle birlikte özgürlüğü, muhalefetle
birlikte yatırımları yapalım ve hiçbir şekilde yandaş firmalara ayrıcalık
tanımayalım.
Nasıl
oluyor? Belli istekliler arasında ihale yapıyoruz, bu yapmış olduğumuz ihale… 
BAŞKAN
– Sayın Özcan, teşekkür ederim.
ALİ
ÖZCAN (Devamla) – Sürem doldu. (CHP sıralarından alkışlar)
BAŞKAN
– Cumhuriyet Halk Partisi Grubu adına ikinci konuşmacı, Zülfikar İnönü Tümer,
Adana Milletvekili. (CHP sıralarından alkışlar)
Buyurun
Sayın Tümer.
Süreniz
yedi dakikadır.
CHP
GRUBU ADINA ZÜLFİKAR İNÖNÜ TÜMER (Adana) – Sayın Başkan, değerli
milletvekilleri; küresel anlamda pek çok gelişmenin yaşandığı günümüzde
ulaştırma sektörünün önemi de giderek artmaktadır. Modern ekonomilerde millî
gelirin üçte 2’si hizmet sektöründen yaratılır, her şehir aslında hizmet üreten
dev bir fabrikadır. Bu fabrika ulaşımsız işlemez. Bu nedenle, ekonomide
verimlilik ulaşımda verimlilikten geçer. 
Kapitalizmin
gelişmesine paralel olarak kentlerin büyümesi, uluslararası ulaşımla birlikte
kent içi ulaşım ve konuyla ilgili tartışmalar da gündeme taşınmış, kent içi
ulaşım kentsel sorunlar listesinin ilk sıralarında yer almıştır. Kentlerde
trafik yükü, zaman ve ekonomik kayıp artmış, pek çok ekolojik alan da tahribata
uğramıştır. Bugün ne yazık ki kentlerimizde erişebilirlik, uygulanabilirlik,
sürdürebilirlik sağlayan, kültürel mirası, ekolojik sistemi, çevre duyarlılığını
gözeten ulaşım ana planlarına rastlamak mümkün değildir. Çevre koruma ve
geliştirme üzerine kurulu olmayan, kentsel değerleri yok sayan, insanı odak
noktasına almayan bir ulaşım sistemi sürdürülebilir olamaz. Günümüzde
kentlerimizin var olan ulaşım dinamikleri bir yenilenmeyi zorunlu kılmaktadır.
Oysa, bizdeki yenilenme ve dönüşüm konusu bütünlüklü bir planlamanın sonucu
olarak değil, rant eksenli bir anlayışla eş değer hâle gelmiştir. Üstelik
sadece mekânsal ölçekte yapılan düzenlemeler de ortak akıldan, estetikten,
yaşanılabilir ve sürdürülebilir olmaktan uzaktır. 
Türkiye
Cumhuriyeti’nin ilk yıllarında, cumhuriyetin çağdaşlaşma hedefine ve dönemin
sosyoekonomik ihtiyaçlarına dayanarak uygulanan programlı kalkınma modelleriyle
gerçekleştirilen kara ve demir yolu atılımları dışında ulaşım hiçbir zaman bir
program dâhilinde ele alınmamış, ulaşım yatırımlarına kapitalizmin ruhuna ve
ihtiyaçlarına uygun düzenlemeler yön vermiştir. Hemen bütün özelleştirmelerde
kamu zarara uğramakta, sermaye gruplarının yüksek kâr beklentisi özelleştirmeyi
gündeme taşımakta, sermaye grupları yüksek kâr beklentisi yoksa özelleştirme
işine girmekten imtina etmektedir. 
Değerli
arkadaşlar, plansız kentleşme, bireysel taşımacılığın ön plana çıkmasını
sağlayan yatırımlar, köklü çözümlerin ertelenmesine, hem kentlerimiz hem de
ülkemizi maliyeti yüksek, güvensiz, çevreye ve ekolojiye saygısız bir taşıma
sistemine mahkûm etmiştir. Kentsel ulaştırma planlaması ve politikaları,
araçlara değil, insanlara odaklanmalıdır. Yatırımlar, araç trafiğiyle tıkanan
yolları açmak yerine, insanların erişebilirliklerini kolaylaştırmalı, ulaştırma
yatırımları tekil olarak değerlendirilmemeli, bütüncül bir yaklaşımla ele
alınmalıdır. Bu nedenle, bir süre için noktasal çözümler getiren ancak sonuçta
sorun yaratan katlı kavşak, yol genişletmeleri gibi yatırımlardan
kaçınılmalıdır. 
Değerli
milletvekilleri, Adana’daki raylı toplu taşıma sisteminde olduğu gibi, kentin
geleceğine ilişkin önemli ve büyük projelerin karar verme süreçlerinde ve
uygulama aşamalarında geri dönülmez yanlışlar yapılmamalı, kamu kaynakları
doğru kullanılmalıdır. Aslında, toplu taşımacılığın en önemli ve işlevsel
araçlarından biri de metro ya da hafif raylı sistemdir. Dünyanın bütün gelişmiş
kentlerinde metro âdeta bir ağ gibi kenti örmektedir. Bir başka ifadeyle,
kentin gelişmişliğinde ilk ölçütlerden biri metrodur. Paris’in, Londra’nın,
Moskova’nın metro sistemlerinin eskiliği ve yaygınlığı bu kentlerin neden
gelişmiş sayıldığının kanıtıdır.
Adana
hafif raylı sistem süreci, proje ve finansman sorunlarıyla başlamış, güzergâh
yanlışlığıyla devam etmiş, öğrenci ve personelin yoğun olarak yaşadığı
bölgelere ve Çukurova Üniversitesi yerleşkesine ulaşamamıştır. İşletmedeki
ciddi sorunlarla bir başka kulvara evrilmiştir. 2014-2018 yıllarını kapsayan
10’uncu Kalkınma Programı’nda “Belediyelerin uygun raylı sistem projelerini
Ulaştırma Bakanlığının üstlenmesine de imkân tanınmıştır.” denmektedir.
Adana
hafif raylı sisteminin yükü Adanalıların üzerinden alınmalıdır. Yapımına bir
türlü başlanamayan 2’nci etap için de bir an önce çalışma başlatılmalı;
Akıncılar, Çukurova Üniversitesi, Sarıçam’daki yeni stadyumu da kapsayan 2’nci
etap raylı sistem güzergâhı bir an önce hayata geçirilmelidir.
Değerli
milletvekilleri, üç tarafımız denizlerle çevrili olmasına karşın ekonomide
itici güç konumuna gelebilecek denizcilik sektöründe de deniz taşımacılığında
da büyük sorunlarla karşı karşıyayız. Türkiye’nin gemi ihracatı 2015 yılında
bir önceki yıla göre yüzde 19 gerilemiştir. Öte yandan, gerek yolcu gerekse yük
taşımacılığına elverişli olan ülkemizde liman yetersizliği, düzensizlikler ve
sektörün entegrasyonunda yaşanan sorunlar gemi taşımacılığında istenen noktaya
ulaşmamıza engel olmaktadır. Doğal kaynaklarımız olan kıyılara saldırılar
sürmekte, kıyılarımız talan edilmektedir. Bakanlığın kıyı talanını önlemek için
tek yapması gereken şey, kendi hazırladığı ulaştırma kıyı master plan
çalışmaları ile 2010 yılında yayınladığı Turizm Kıyı Yapıları Master Plan Sonuç
Raporu’na uymasıdır. 
Sayın
milletvekilleri, Türkiye, mobil geniş bant teknoloji pazar ve eğilimlerini
karşılamakta geç kalmış, 2009 yılından bu yana 3G’den öteye geçememiş, daha
ileri teknolojiye sahip mobil iletişim altyapısının kurulmasına yönelik
düzenlemeleri yapmakta ağır aksak ilerlemiştir. 
Türkiye’de
radyo frekansı ile baz istasyonlarının oluşturduğu elektromanyetik alanların
uygulama sorunları da giderilmelidir. Baz istasyonlarının hücrelerin kimyasını
bozarak oluşturduğu etki insan sağlığı açısından son derece risklidir. Bu
bağlamda, elektrik alan limit değerleri, bilimsel veriler, uluslararası
uygulamalar, Birleşmiş Milletler ihtiyatlılık ilkesi de dikkate alınarak,
öncelikli olarak, sürekli yaşam alanları için yeniden belirlenmelidir. Yeni
kurulacak cihazların hücreleri küçültülmeli, cihaz güçleri düşürülmelidir.
Mevcut cihazların hücreleri ise süre verilerek küçültülmeye gidilmeli,
operatörlerin ortak istasyon kullanım zorunluluğu getirilmelidir. 
Son
olarak, muasır medeniyet seviyesini işaret eden Büyük Önderimiz Mustafa Kemal
Atatürk’ün gelişimi esas alan ilkeleri ışığında, Ulaştırma, Denizcilik ve
Haberleşme Bakanlığının 2016 bütçesinin halk için, halktan yana ve etkin
kullanılması ve sürdürülebilir olması gerekmektedir. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Tümer. 
Cumhuriyet
Halk Partisi Grubu adına üçüncü konuşmacı Özkan Yalım, Uşak Milletvekili. 
Buyurun
Sayın Yalım. (CHP sıralarından alkışlar)
Süreniz
yedi dakikadır. 
CHP
GRUBU ADINA ÖZKAN YALIM (Uşak) – Sayın Başkan, Sayın Divan, sayın bakanlar,
yüce Meclisimiz, değerli milletvekilleri ve de bizi ekranları başından izleyen
yüce Türk milleti; hepinizi saygı ve sevgilerimle selamlıyorum. 
Sözlerime
başlamadan önce, 2016 yılı bütçemizin Türkiye Cumhuriyeti’ne, Türkiye vatandaşlarına
hayırlı olmasını diliyorum ve de Cumhuriyet Halk Partisi adına Karayolları
Genel Müdürlüğü bütçesi üzerine konuşacağım, teşekkür ederim.
Özellikle,
bugün bakanlarımızın burada olmasından ve de Ulaştırma Bakanımız Sayın Binali
Yıldırım’ın burada olmasından son derece mutluyum -tekrar saygılarımla
selamlıyorum- çünkü kendisine sormak istediğimiz gerçekten o kadar çok soru var
ki umarım hepsine yanıt alabiliriz ama süremiz yettiği müddetçe.
İlk
önce… Yüce Meclisimiz ve değerli milletvekilleri; bu Meclisi kuran Yüce Önder
Atatürk’tür. Bu Meclis adı altında, hiçbir milletvekilinin, dolaylı veya
dolaysız Yüce Önder Atatürk’e, İsmet İnönü’ye ve arkadaşlarına en ufak bir
yanlış kelime sarf etmesi söz konusu değildir. Bu tür yanlış kelimeleri sarf
eden bütün milletvekillerini kınıyorum ve de karşısında olacağımızı özellikle
belirtiyorum. (CHP sıralarından alkışlar) Sizlerin, AKP’li arkadaşlarımın,
yüzde 99’un bile çok da üzerinde, hepinizin Atatürkçü olduğunu, Cumhuriyet Halk
Partililerin, HDP’lilerin, MHP’lilerin de Atatürk’ü savunduğunu biliyorum ama
maalesef, her yerde olduğu gibi birkaç tane çürük elma çıkabiliyor, onları da
gerçekten kınıyorum.
Evet,
Sayın Ulaştırma Bakanım, benim sorularım sizlere olacak. ilk önce sizleri
tebrik ediyorum, neden? Birkaç dalda şampiyonluk ödülü alacaksınız yakında.
Bunlar nedir? Birincisi: İlk önce tebrik ederim, İzmit Körfez Geçiş Köprüsü’nü
bitirmek üzeresiniz, bitirdiniz ve de altı yıl önceden fiyatını belirlediniz.
Fiyatı tam tamına 35 dolar artı KDV yani 41 dolar, bugünün parasıyla 120 TL.
Bakın, buna örnek olarak, dünyada 6-7 tane ülkede yaklaşık aynı uzunluktaki
köprülerin fiyatları: Türkiye’de İzmit Köprüsü 2.682 metre. Bakın, Danimarka’da
6.790 metre var, ücreti 35 dolar; Norveç’te 1.380 metre var, 25 dolar; Japonya’da
3.911 metre var, 20 dolar; İngiltere’de var, 7 dolar; İngiltere’de 1 tane daha
var, aynı şekilde 7 dolar vesaire gidiyor; hatta 2 ülkede de ücretsiz; İsveç’te
1.687 metre var, ücretsiz ve de Güney Kore’de 2.260 metre var, o da ücretsiz.
Bundan dolayı, dünyanın en pahalı köprü geçişi ücretinden dolayı sizi tebrik
ediyorum. 41 dolarla yani 120 TL’yle şu anda dünyanın en pahalı köprü geçiş
ücretinden dolayı şampiyon oldunuz; bunu özellikle belirtiyorum.
MUSTAFA ILICALI
(Erzurum) - Yatırımdan dolayı tebrik etmiyor musunuz?
ÖZKAN YALIM
(Devamla) - Yatırımdan dolayı da tebrik ettim.
Evet, gelelim,
dünyada tersi olan, Türkiye’deki -maalesef- değişik yöntemlere: Sayın Bakanım,
hangi ülkede trafik sigortası kaskonun üzerindedir, pahalıdır? Maalesef,
Türkiye’de. Hangi ülkede, hangi Avrupa ülkesinde trafik sigortası kaskodan
pahalıdır? Sayın Bakanım, bunun özellikle altını çiziyorum. Bugün, trafik
sigortası Türkiye’de kaskodan pahalı. 
FUAT KÖKTAŞ
(Samsun) - İyi de onu dün Maliye Bakanımıza niye sormadın?
MUSTAFA ILICALI
(Erzurum) – Yasal düzenlemeler yapılıyor.
ÖZKAN YALIM
(Devamla) - Şimdi, ben size şunu söyleyeceğim: MTV de aynı şekilde, MTV o kadar
pahalı ki bütün Avrupa ülkelerinde tek seferde alınıyor, galiba utancımızdan, 2
seferde alıyoruz, altı ayda bir alıyoruz. Çünkü bir çekicinin, nakliyecinin
MTV’si yani taşıt kullanma vergisi 2 defa üzerinden 1.500+1.500=3.000 TL, bu da
yaklaşık 900 eurolara denk geliyor ama Avrupa’da tek seferde alınıyor ve de bu
rakam sadece 600 euro, özellikle belirtiyorum.
Sayın Ulaştırma
Bakanım, 2015 sonunda, biliyorsunuz, TEFE, TÜFE’miz sadece yüzde 8,8. Peki,
traktör kullanan, ulaştırma amacıyla değil çalışma amacıyla kullanan, tarlasını
ekip biçmek amacıyla, bizim evimize gelen ekmeği üretmek amacıyla traktör
kullanan çiftçimizin 2015’te ödediği sigorta, trafik sigortası 120 TL’yken 250
TL oldu Sayın Bakanım. Yani TEFE, TÜFE yüzde 8’ken bu, yüzde 100’ün üzerinde
arttı. 
Gelelim
-örnek vereceğim, üç tane vereceğim sadece fazla ileriye gitmeyeyim çünkü sürem
azalacak- küçük araca yani bütün ailelerin zaruri ihtiyacı olan otomobile.
Bakın, 2015 sonunda bir küçük araç otomobil sahibi 250 TL trafik sigortası
öderken 2016’da 750 TL ödüyor Sayın Bakan, yüzde 300 artmış durumda. Neresi
adalet bunun? Nereden buluyoruz bu parayı? Benim vatandaşım nereden ödeyecek bu
parayı? Zorla almış olduğu otomobili 2016 yılında satmak zorunda kalacak.
Tekrar söylüyorum; TEFE, TÜFE yüzde 8,8. 
Gelelim
profesyonel nakliyeciye yani çekiciye, tıra. Bakın, Sayın Bakan, nakliyecileri
hafife almayın. Bugün Fransa’da, Almanya’da, Hollanda’da, Lüksemburg’da
nakliyeci ve çiftçi, eğer kafası, tepesi atarsa, yolları kapatırsa siz önüne
geçemezsiniz çünkü nakliyeci taşımazsa aç kalırız. Oturduğunuz koltuktan
bindiğiniz arabanın gelişine kadar, evde yediğiniz ekmeğe kadar -her şeyin
maliyeti- üzerinize giydiğiniz her şeyin getirilmesi nakliyeci tarafından
oluyor. Onun için, tekrar söylüyorum: 2015 sonunda bir çekici sahibinin ödemiş
olduğu trafik sigortası 2.500 TL’ydi ama bugün ne ödüyor 2016’da? Tam tamına
6.370 TL. Sayın Bakan, artış yüzde kaç yapıyor biliyor musunuz? Yaklaşık yüzde
270-280 artmış durumda. Bunu nasıl ödeyecek? Bugün nakliyecinin kontağı
çevirmeden ayda 1.500 TL yani senede 18 bin TL gideri var. Nasıl ayakta
kalacak? Bununla da bitmiyor. 
Bakın,
Sayın Bakan, yapmamız gereken çok işimiz var. Mazot desteğini çıkarmamız
gerekiyor. Avrupa’da verilen mazot desteğini sizin de vermeniz gerekiyor. 
Teşekkür
ederim. (CHP sıralarından alkışlar) 
BAŞKAN
– Teşekkür ederim Sayın Yalım. 
Cumhuriyet
Halk Partisi Grubu adına dördüncü konuşmacı Cemal Okan Yüksel, Eskişehir
Milletvekili. 
Buyurun
Sayın Yüksel. (CHP sıralarından alkışlar) 
Süreniz
yedi dakikadır. 
CHP
GRUBU ADINA CEMAL OKAN YÜKSEL (Eskişehir) – Sayın Başkan, değerli
milletvekilleri; Bilgi Teknolojileri ve İletişim Kurumu yani kısaca BTK’nın
bütçesi hakkında grubum adına söz almış bulunuyorum. 
Şimdi
bir bakalım: 1800’lü yılların sonlarında dünyanın en büyük şirketleri tarım
şirketleriydi. Otuz yıl geçmeden Endüstri Devrimi’yle beraber bu şirketlerin
yerini çelik, gaz, kömür, petrol üreten şirketler işgal etti; daha sonra sanayi
şirketleri, otomobil üretenler, makine üretenler bunların yerini aldı; şimdi de
teknoloji devrimiyle beraber IBM, Microsoft gibi yazılım ve donanım şirketleri
otomobil devlerinin yerini aldı; bugünse Google, Facebook gibi devlerden söz
ediyoruz. Bunlar öyle büyükler ki kârları milyar dolarlarla ifade ediliyor ve
dünyanın en büyük şirketleri. 
İşte,
BTK, tam da bu alanları düzenlemek için kurulmuş bir kurum yani günümüzün en
büyük ekonomisinin nabzının attığı alanları düzenlemek için. Günümüz
ekonomisinin nabzının attığı alanlar ne demek? Millî gelir artışına en büyük
katkıları olan alanlar demek. Ayrıca ne demek? Çağımızın ruhuna uygun iş imkânı
sağlayan sektörler demek. Yani, BTK işini iyi yapıyorsa Türkiye hızlı, sağlıklı
büyüyecek; işsizlik düşecek, vasıflı insan gücümüz olacak; yazılım, donanım
konusunda büyüyeceğiz ve yurt dışına teknoloji satacağız demek ama BTK işini
iyi yapamadı. Eğer BTK işini iyi ve doğru yapmış olsaydı ekonomik buhran ve
işsizlik tavan yapmayacaktı, iktidar bu yüzden kaybettiği oyları geri kazanmak
için bir iç savaşı kışkırtmak zorunda kalmayacaktı, milleti “Tayyipçiler” ve
“Tayyip düşmanları” olarak bölüp birbirleriyle dövüştürmek zorunda
kalmayacaktı. Eğer işler yolunda gitseydi, eğer Türkiye, sırtını, büyüme
politikasını geleceği olan teknoloji sektörüne yaslasaydı işte o zaman “Durmak
yok, yola devam.” diyerek yol alınabilecekti; her türlü muhalefeti “darbeci”,
“hain”, “bölücü” diye yaftalamaya, milletin hassasiyetlerini kaşımaya ihtiyaç
kalmayacaktı ama işler yolunda gitmedi. Türkiye'nin büyüme politikası neredeyse
tamamıyla inşaat sektörüne yaslandı. “Mücahidiz.” diye geldiler, müteahhit
oldular, devletten ihale alıp iş yapar gibi yapan şirketleri zengin ettiler.
Ha, unutmadan söyleyeyim, vizyon sahibi gibi görünmek için millî otomobil
gündemi yarattılar. Bunların millî işletim sistemi, millî arama motoru gibi
konulara gelebilmesi için bir yüzyıl daha gerekecek. 
Millî
otomobil gibi her şeyin millîsine pek hevesli görünen AKP iktidara geldiğinde 3
tane millî telekomünikasyon şirketimiz vardı, hepsi yerliydi. Peki, bugün?
Telsim’i Vodafone’a verdiler, yüzde 100 İngiliz; Telekom’un yüzde 55’i Oger
yani Arap; Turkcell’de Türk ortağı payı yüzde 65’ten yüzde 13’e düştü.
Anlaşılan o ki “Her şeyin millîsi.” diyen bu iktidara göre telekomünikasyon
gibi stratejik öneme sahip bu sektör önemli değil. Şimdi, deve kuşu, iş yük
taşımaya gelince “Kuşum.”, uçmaya gelince “Deveyim.” dermiş. AKP’nin işleri de
böyle, telekomünikasyona gelince serbest, otomobile gelince millî. 
Sayın
milletvekilleri, BTK işini iyi yapamadı. Örneğin, Van’ın bir mezrasında 3
yaşında çocuğu hastalanan baba, cep telefonu evinde çekmediği için bir tepeye
çıktı, jandarmayı aradı. Jandarma da ambulansa haber verdi. 112 teyit amacıyla
babayı aradığında ulaşamadı, ambulansı gönderemedi. O 3 yaşındaki çocuğumuzu bu
yüzden kaybettik. O çocuk kim mi? O çocuk, cesedi bir çuval içerisinde
babasının sırtında taşınan küçük Muharrem. BTK’nın işini yapamadığının tek delili
Muharrem’in acıklı hikâyesi de değil. 2013’te sabit İnternet sahipliğinde
dünyada 68’inci sıradaydık, bugün 73. Bu süreçte, iflas eden Yunanistan bize 2
kat fark attı, 27’ncilikten 25’inciliğe çıktı. Daha düne kadar dünyadan izole
yaşayan Bulgaristan 51’inci, Romanya 53’üncü, Azerbaycan ikisinin arasında
52’nci.
Sayın
milletvekilleri, BTK işini iyi yapmıyor. Neden yapmıyor, bütçesi mi yetersiz?
Hayır. BTK, gelirinin en önemli bölümünü telekomünikasyon şirketlerinden
alıyor; e, telekomünikasyon şirketleri de hayır kurumu olmadığından BTK’ya
ödedikleri haracı bize yansıtıyor. O yüzden, 30 liralık konuşmaya 100 lira
ödüyoruz. Ama mesele, BTK’nın topladığı haraçtan da ibaret değil, meselenin
acıklı yanı bu değil. Örneğin, 2005-2009 yılları arasında telekomünikasyon
şirketlerinden toplanan 2 milyar liranın sadece 300 milyon lirası harcanmış.
Kalanı? Kalanı hazineye devredilmiş. Ne de olsa müteahhitlere aktarmak için
para lazım, telekomünikasyona, bilgi teknolojilerine falan kaynak aktaramayız!
BTK parasını eğer amaçlarına uygun harcasaydı Muharrem ölmeyecekti, sektör
büyüyecek, istihdam artacaktı, Türkiye geleceğe ümitle bakacaktı ama BTK
parasını amaçlarına uygun harcayamadı çünkü iktidarın çiftliği hâline dönüştü. 
Ama
en önemlisini, bu kurumun aymazlığının faturasını en sona sakladım. Basit bir
siber saldırıda devletin neredeyse bütün kurumları çöktü, neredeyse her isteyen
her gün devletin son derece kritik sistemlerine girip elini kolunu sallaya
sallaya istediği bilgiyi alıyor. Tarihe “fatih” olarak geçmeyi hayal ettiği
anlaşılan birinin kaprislerine ve heveslerine göre örgütlenen bu devlet eğer
kazara bir savaşa girmeye kalkarsa daha ilk birkaç dakikada bütün sistemlerimiz
çökecek, muhtemelen tek mermi atmadan hezimete uğrayacağız. (CHP sıralarından
alkışlar) Ama benimki de ne biçim bir kaygı? Padişahımız, efendimiz, atının
kuyruğunu bağlar, eline kılıcını alır mı, yoksa Cumhurbaşkanlığı uçağına
atlayıp en güvenli ülkeye mi kaçar? Bilemedim, neyse…
HASAN
BASRİ KURT (Samsun) – Bu ülkeden kaçan padişah yok, Başbakan da yok,
Cumhurbaşkanı da yok; bu ülkeden kaçanlar belli.
BÜLENT
TURAN (Çanakkale) – Hiç yakıştı mı?
CEMAL
OKAN YÜKSEL (Devamla) – Yüce heyetinizi kaygılarımla selamlarım.
Sağ
olun. (CHP sıralarından alkışlar)
BAŞKAN
– Teşekkür ederim Sayın Yüksel. 
Cumhuriyet
Halk Partisi Grubu adına beşinci konuşmacı Hüseyin Yıldız, Aydın Milletvekili. 
Buyurun
Sayın Yıldız. (CHP sıralarından alkışlar)
Süreniz
yedi dakikadır. 
CHP
GRUBU ADINA HÜSEYİN YILDIZ (Aydın) – Sayın Başkanım, değerli milletvekilleri,
bizi televizyonun başında izleyen değerli yurttaşlarım; Sivil Havacılık bütçesi
üzerinde CHP Grubu adına söz almış bulunmaktayım. Hepinize saygılarımı
sunuyorum.
Sivil
havacılık, ulaştırma iş kolunun büyüyen ve dünyaya açılan en büyük koludur. Bu
büyüme dünya çapında dikkat çekicidir. Ne yazık ki bu sektörel büyümenin
çalışanlara etkisi taşeronlaşma, esnek çalışma, iş kolunun parçalanması,
sendikasızlaştırma, uçuş güvenliğinin ciddi azalması, iş yorgunluğunun aşırı
artması biçiminde oluyor. Bu eşitsizlik AKP Hükûmetinin politikalarından
kaynaklanıyor ve esasen sadece kâr etmek üzerine kurulmuş olan bir sivil
havacılık anlayışı sonucudur.
Değerli
arkadaşlar, sivil havacılıkta yaklaşık 100 bin kişi çalışıyor. Sivil
havacılıkta iş kolu yoktur, sendika yoktur. Yani, Sivil Havacılık Genel
Müdürlüğü işçilere, emekçilere değil, sadece patronlara çalışan bir kuruluştur.
100 bin kişinin yüzde 50’si taşerondur değerli arkadaşlar. 
“Millî,
millî” diyorlar, Türk Hava Yollarında 4.500 pilot çalışıyor, bin tanesi yabancı
uyrukludur. 
BÜLENT
TURAN (Çanakkale) – Neden?
HÜSEYİN
YILDIZ (Devamla) - Bunlar Türk pilotlardan daha fazla maaş alır, sosyal
haklardan daha fazla faydalanır ve eğitim düzeyi lise düzeyindedir ama Türk
pilotlara gelince hem maaşı düşüktür hem de üniversite diplomasını şart
koşuyorlar. Şimdi, “millî hükûmet” diyorlar. 
Değerli
arkadaşlar, biliyorsunuz, dün akşam burada Maliye Bakanımız “26 tane
havaalanımız vardı 2002’de, şimdi 55 tane havaalanı var.” dedi, doğrudur. Keşke
26 tane havaalanında kalsaydık…
HASAN
BASRİ KURT (Samsun) – Niye?
HÜSEYİN
YILDIZ (Devamla) - …çünkü 2002’de o havaalanları Türkiye Cumhuriyeti’nindi ama
2015’te o 26 havaalanı dâhil olmak üzere özel yandaş şirketlere verildi değerli
arkadaşlar, yap-işlet-devret modeli uyguladılar. (CHP sıralarından alkışlar)
HASAN
BASRİ KURT (Samsun) – Nereye götürmüşler o havaalanlarını? 
HÜSEYİN
YILDIZ (Devamla) - Değerli arkadaşlar, tabii ki sivil havacılıkta
yap-işlet-devret modeli ne demek biliyor musunuz? Geri kalan 29 havaalanı nasıl
yapıldı? Yine, yap-işlet-devret modeliyle beraber ihaleye çıkarırken şunu
diyorlar: “O firma kendi kaynağını kendi bulacak.” İhale olur, zaten o ihaleye
4-5 tane firmadır, bellidir… İhale bittikten sonra ne hikmetse o firma da dış
kredi bulamıyor ya hazine kefil oluyor ya da kamu bankaları kefil oluyor yani
para devletten. O işin müteahhitliğini o firmalar alıyor -orada yüzde 50’lik
müteahhitlik kârı var- kırk dokuz yıllığına işletiyor, bir de yolcu sayısı
garantisini veriyor yani o havaalanına yolcu gelse de gelmese de Sevgili Ulaştırma
Bakanımız o firmaya tıkır tıkır para ödüyor. 
AHMET
ARSLAN (Kars) – Bilgiyi veren mantığını kuramamış. 
HÜSEYİN
YILDIZ (Devamla) – Yani, ben şunu söylüyorum Ulaştırma Bakanıma, diyorum ki: O
dört firmayı geç, gerçekten, üniversiteyi bitirmiş fakir, yoksul insan
çocuklarını topla bir araya 10 kişiyi birleştir, o işi bu arkadaşlara ver; o
arkadaşlar, hem orada çalıştırdıkları insanların haklarını daha iyi şekilde
verirler hem de o gariban insanların çocukları iş adamı olur. 
MEHMET
HABİB SOLUK (Sivas) – Yasalar çerçevesinde yapılıyor, yasaları iyi bilmek
lazım. 
HÜSEYİN
YILDIZ (Devamla) - Değerli arkadaşlarım, ben özellikle şunu söylüyorum: Sayın
Ulaştırma Bakanımız çok zekâlı, gerçekten. Ne hikmetse 100-150 milyon dolarlık
yatların, gemilerin mazotunun üzerindeki ÖTV’yi kaldırıyor, o yetmiyormuş gibi
milyon dolarlık uçakların benzinin üzerindeki ÖTV’yi kaldırıyor -gerçekten
pratik bir zekâ- ama çiftçiye gelince, ne hikmetse bu ÖTV’yi kaldıramıyorsun. 
HASAN
BASRİ KURT (Samsun) – Balıkçılar ÖTV ödemiyor, onlar da çiftçi. 
HÜSEYİN
YILDIZ (Devamla) – Ben, burada, Tarım Bakanından şunu rica ediyorum: Bir hafta
rapor al, vekâletini Ulaştırma Bakanına ver, en azından Sayın Ulaştırma
Bakanımız o bir hafta içinde çiftçimize verilecek mazotun üzerindeki ÖTV’yi kaldırsın,
kaldırsın. (CHP sıralarından “Bravo” sesleri, alkışlar) En azından, şimdiye
kadar rantçılara, yandaşlara hizmet ettiniz, son dönemde de diğer dünya için
çiftçilerimize hizmet edelim.
HASAN
BASRİ KURT (Samsun) – Balıkçılar ödemiyor ÖTV’yi, onlar da çiftçi. 
HÜSEYİN
YILDIZ (Devamla) - Değerli arkadaşlar, biliyorsunuz, sivil havacılık en fazla
turizmden pay alıyor. Yani, turizm iyi olduğunda sivil havacılık da iyi oldu
demektir. Ben, buradan, Ulaştırma Bakanıma sesleniyorum: Türk Hava Yollarının
yurt içinde verdiği reklamla ilgili bütçeyi alsın Turizm Bakanlığına devretsin,
Turizm Bakanlığına 400 milyon aktarın, tanıtma bütçesi Turizm Bakanlığı
üzerinden yürüsün. En azından yazın geldiğimizde de Türk Hava Yolları, diğer
sivil havacılık uçakları boş gelmez, dolu gelir. 
Biliyorsunuz,
çok yakın zamanda Sayın Cumhurbaşkanımız, hemen uçtu, bir açıklama yaptı.
Rusya’nın uçağı düştü, önümüzdeki dönemde Rusya’dan turist beklemek mümkün
değil. Ve Rusya’dan en az 3 milyon turist gelecekti bu sene, o da maalesef bin
dolardan 3,5 milyar dolar yapıyor, o 3,5 milyar da gelmeyecek. Önümüzde son bir
ay var. En azından yurt dışına, o sivil havacılık sektörünün patronlarına ve o
beş tane firma havalimanlarının sahiplerine baskı kursun; bir yerlere 300-400
milyon dolar göndermesin, Turizm Bakanlığı bütçesine göndersin. Onlarla beraber
turizmle ilgili yurt dışında tanıtım yapalım değerli arkadaşlar. Önümüzdeki
ayın 9’unda -inşallah gelir kendisi görür Sayın Bakanım- Berlin’de bir fuarımız
var, turizm fuarı, dünyanın en ünlü fuarı. Dün akşam görüştüm, Almanya’dan
-üzülerek söylüyorum- rezervasyonların yüzde 55’i şu an iptal. Bunun önlemini
almadığımız takdirde hüsrandır. 
Son
bir soru daha soruyorum: Afyon-Kütahya arasında yapılan Zafer Havalimanı hangi
şartlarla yapıldı? Kaç tane uçak oraya iniyor? Devlet ne kadar para ödüyor? 
Hepinize
teşekkür ediyorum, saygılarımı sunuyorum. (CHP sıralarından alkışlar) 
BAŞKAN
– Teşekkür ederim Sayın Yıldız. 
Cumhuriyet
Halk Partisi Grubu adına altıncı konuşmacı Yakup Akkaya, İstanbul Milletvekili.

Buyurun
Sayın Akkaya. (CHP sıralarından alkışlar) 
Süreniz
sekiz dakikadır.
(Hatip
tarafından kürsü önüne pankart konulması) 
CHP
GRUBU ADINA YAKUP AKKAYA (İstanbul) – Sayın Başkan, sayın bakanlarım, değerli
milletvekillerimiz; öncelikle hepinizi sevgi ve saygıyla selamlıyorum. 
BÜLENT
TURAN (Çanakkale) – Ya, biz bunları ortaokuldayken yapıyorduk Başkanım.
Yapmayın böyle şeyler Allah aşkına! Meclisin bir ağırlığı var, Meclisin
mehabeti var Sayın Başkanım. 
Yakup
Bey, hiç yakışmadı gerçekten. 
YAKUP
AKKAYA (Devamla) – 2016 yılı Çalışma Bakanlığı bütçesi üzerine Cumhuriyet Halk
Partisi adına söz almış bulunmaktayım.
Sayın
Bakan, değerli milletvekilleri; biz bu bütçeye “Hayır.” diyoruz çünkü bu bütçe
halka değil, ranta odaklanmış bir bütçedir. Bu bütçede halk yararına hiçbir şey
yoktur. Tıpkı torba kanunlarda yaptığınız gibi, tıpkı 2010 referandumunda
yaptığınız gibi, küçük bazı iyileştirmeler ile makyajlanmış görüntüsüyle
albenili gösterilen, içeriğiyle halkın yararına olmayan bir bütçeyle karşı karşıyayız.
“Neden halkın yararına olmayan bir bütçe? Neden ranta dönük bir bütçe?”
dediğimde bunu 3 kalemde anlatabilirim:
1)
2014 yılı kesin hesap verilerine baktığımızda ödediğiniz faiz, yaptığınız iç ve
dış borçlardır. 
2)
6 milyon işsiz ve Aile ve Sosyal Politikalar Bakanlığının yardımıyla hayata
tutunmaya çalışan 22 milyon yoksul yurttaşımızdır. 
3)
2016 bütçesi öncesi alelacele komisyonlardan geçirilen, işçinin bir mal gibi
alınıp satılmasını öngören kiralık işçi büroları tasarısıdır.
İşte
bu 3 başlığa baktığımızda bu bütçenin halka değil, ranta dönük bir bütçe olduğu
aşikârdır. 
Değerli
milletvekilleri, on dört yıllık AKP iktidarının işçiye, emekçiye getirdiği
yoksullaşma, açlık ve işsizliktir. On dört yılda AKP’nin emeğin aleyhine olan
bu politikalarının sonucunda gelir dağılımındaki adaletsizlikler giderek
artmıştır. 2002 yılında en zengin yüzde 1 millî gelirin yüzde 36’sına sahipken
bugün bu kesimin aldığı payın yüzde 54’e çıkması size bir şey ifade etmiyor mu?
Bakın, bunun anlamı yoksullaşma ve kutuplaşmadır. Salt ekonomi büyüyecek diye
kamu küçültüldü. Yurttaşı müşteri gibi gören bir anlayışla bu ülkeyi
yönetiyorsunuz. Bu anlayışın sonucunda da 22 milyon yoksul insan yarattınız.
AKP olarak, geçen on dört yıl içinde gerek işçilerin gerekse kamu emekçilerinin
lehine bir şey yaptığınızı burada söyleyebilseydik. Kamunun bütün üreten
değerlerini ya sattınız ya da kapattınız. Uygulamalarınızla işsizliğin
artmasına, terörün artmasına, sosyal adaletsizliğe neden oldunuz. 
Sayın
Çalışma Bakanı, size buradan soruyorum: Allah aşkına, cam, lastik, metal gibi
işlerin genel sağlık ve millî güvenliği bozmasıyla ne alakası var? Cam, lastik,
maden, metal grevlerini genel sağlığı ve millî güvenliği bozucu diye
ertelediniz, bizi dünyaya rezil ettiniz. Bunun mantıklı bir izahı ne yazık ki
yok. 
Ayrıca,
bir devrim yapmış edasıyla 4688 sayılı Kamu Görevlileri Sendikaları ve Toplu
Sözleşme Kanunu’nu değiştirdiniz, yine bizi bu konuda dünyaya rezil ettiniz o
kadar itirazımıza rağmen. Sayın Bakan, içinde grev hakkı olmayan biz düzenlemeye,
eğer toplu pazarlık düzenlemesi de yoksa “toplu sözleşme yasası” demek ancak
abesle iştigaldir ama bu çıkarttığınız yasanın uluslararası sözleşmelere aykırı
olması bile sizin umurunuzda değil. Burada esas trajik olan, bu kanunu savunan
sadece sizin olmamanız, MEMUR-SEN Konfederasyonunun bu acayiplik için
gazetelere teşekkür ilanı vermesiydi. İşte, biz bu anlayışa Cumhuriyet Halk
Partisi olarak “sarı sendikacılık” diyoruz.
Değerli
milletvekilleri, Cumhuriyet Halk Partisinin asgari ücret önerisini hem
işverenlere şikâyet ettiniz hem de “kes kopyala” mantığıyla net 1.300 TL’ye
çıkartacağınızı vadettiniz, 1 Ocakta da bunu yerine getirdiniz ama eksik
kopyaladınız, yapılan düzenlemede sendikaların eleştirilerini dikkate
almadınız. Bakın, 2016’nın Eylül ayından itibaren asgari ücretle maaş alanlar
asgari ücreti 1.300 TL net alamayacaklar çünkü asgari ücrette artan bir şekilde
verginin olduğu tek ülke Türkiye’dir. Bunu bile sendikaların uyarılarını
dikkate almadan hayata geçirdiniz ve eylül ayından itibaren işçilerin asgari
ücretlerini 1.300 liranın altında almalarına neden olacak uygulamaya imza
attınız. 
Ayrıca,
işverenlerin bu asgari ücret artışıyla ilgili restini göremediniz, işverenlerin
işçi çıkartma restini göremediniz ve onlara hazineden kaynak ayırdınız. Ayrıca
kamu kurumlarındaki taşeronlara, madenleri işleten redevansçılara bu artışı
ödüyorsunuz ama belediyelere ve hastanelere ek kaynak vermiyorsunuz. Cumhuriyet
Halk Partisi belediyeleri olarak biz asgari ücreti net 1.500 TL yaptık; bütün
belediyelerimizde var, bunu kendi kaynaklarımızla yapıyoruz. (CHP sıralarından
alkışlar) Ama sizin belediyeleriniz, işçiye verdiği yazılı, resmî tebligatla
-AKP’li İstanbul Çekmeköy Belediyesi bunun bir örneğidir- “Asgari ücretin
artışından dolayı sizin iş akdinize son verdik.” diye işçilerin iş akitlerini
bitirmişlerdir, bu insafsızlıktır.
Değerli
milletvekilleri, maç oynanırken kural değiştirmek olur mu? Bugün itibarıyla,
sayıları 500 binin üzerinde olan, sigortalılık süresinde istenilen prim ödeme
gün sayısını doldurmasına rağmen emekli olamayan insanlarımız var, “yaşa
takılanlar” deniyor bunlara. Bu insafsızlıktır, bu insan haklarına aykırı bir
düzenlemedir. Bunun düzeltilmesi ve bu mağduriyetin giderilmesi lazım. 
Ayrıca,
devlet ve sermaye ilişkisinin sonucu gayrimeşru doğan taşeronlaşma, işçi
sınıfının kanını emen bir sülüktür, buna son verilmelidir. Seçimlerde bizi
taklit ederek söz verdiğiniz hâlde hâlâ kadro veremediğiniz 1,5 milyona yakın
ezilen, sömürülen taşeron işçisi var.
FUAT
KÖKTAŞ (Samsun) – Kızılay’da kaldır bunları. 
YAKUP
AKKAYA (Devamla) - Sözünüzde durun, hemen taşerona kadro verin, ülke olarak bu
ayıptan kurtulalım. 
Ayrıca,
üvey evlat muamelesi gören binlerce 4/C’li, 4/B’li emekçiler var.
BÜLENT
TURAN (Çanakkale) – Sayın Başkan, yakışmıyor bunlar.
YAKUP
AKKAYA (Devamla) - Bunların kadro sorunlarını ne zaman çözeceksiniz? Her seçim
öncesi olduğu gibi bir seçim arifesinde vaat mi edeceksiniz? 
Ayrıca,
değerli arkadaşlar, bakın, kamu emekçileri emekli olduklarında çalışırken
aldıkları ücretleri alamıyorlar. Bunlar: Sağlık emekçileri, öğretmenler,
polisler. Bunların 3600 ek göstergelerini niye vermiyorsunuz? Bunları verin. 
Ayrıca,
çok önemli başka bir şey daha söyleyeceğim size: Bugün, şehit haberleriyle her
gün yüreğimiz yanıyor ve en çok şehit olanlar da uzman çavuşlar. Ama asgari
ücretin artışından sonra bir düzenleme getirdiniz; uzman çavuşların ücretleri
ve zamları asgari ücrete endeksliydi, bunu ortadan kaldırdınız ve ücretlerine
700 lira zam alması gerekirken 40-50 lira zam almak zorunda kaldılar bu
düzenlemeyle. Bu da çok doğru bir olay değil. 
Yani,
değerli milletvekilleri, bunlar ülkenin geleceğine hiçbir yarar getirmeyeceği
gibi, çalışma barışını da bozacaktır. Çalışma barışının bozulması toplumsal
barışa konulacak bir dinamittir. Bütçe ranta değil, halka ve emekçiye yönelik
yapılmalıdır. İşte bu nedenle, biz bu bütçeye “Hayır.” diyoruz. (CHP
sıralarından alkışlar)
BAŞKAN
– Teşekkür ederim Sayın Akkaya.
HASAN
BASRİ KURT (Samsun) – Sen bunları takma.
BAŞKAN
– Cumhuriyet Halk Partisi Grubu adına yedinci konuşmacı Ünal Demirtaş,
Zonguldak Milletvekili. 
YAKUP
AKKAYA (Devamla) – Ayrıca, kıdem tazminatına ve kralın kiralık işçilik
bürolarına da karşı olduğumuzu buradan bir kez daha ifade etmek istiyorum. 
Saygılar
sunuyorum. (CHP sıralarından alkışlar)
BAŞKAN
– Buyurun Sayın Demirtaş, süreniz yedi dakikadır. 
BÜLENT
TURAN (Çanakkale) – Kürsü bir toparlansın Sayın Başkanım.
HASAN
BASRİ KURT (Samsun) – Kürsüyü toparlayalım.
ŞAHİN
TİN (Denizli) – Siz kıdem tazminatını niye savunmuyorsunuz ki?
FUAT
KÖKTAŞ (Samsun) – Sayın Başkanım, zor toparlanıyor. 
HASAN
BASRİ KURT (Samsun) – Bir dahaki sefere LED filan bekliyoruz, böyle yanar
dönerli bir şey olsun!
ŞAHİN
TİN (Denizli) – İşçileri savunmuyor musun sen? Kıdem tazminatını aslında
garanti altına almak lazım.
YAKUP
AKKAYA (İstanbul) – Sizin kıdem tazminatınızı artıracağız.
ŞAHİN
TİN (Denizli) – Bizimkini değil, işçilerinkinden bahsediyorum.
YAKUP
AKKAYA (İstanbul) – Milletvekillerini sendikalı yapacağız, kıdem tazminatı
vereceğiz.
ŞAHİN TİN (Denizli) – İşçilerle ilgili bahset, başka
şeyle ilgili değil.
BAŞKAN – Sayın Demirtaş, buyurun efendim. (CHP
sıralarından alkışlar)
CHP GRUBU ADINA ÜNAL DEMİRTAŞ (Zonguldak) – Sayın Başkan,
değerli milletvekilleri; Mesleki Yeterlilik Kurumu bütçesiyle ilgili grubumuzun
görüşlerini sunmak üzere söz almış bulunmaktayım. Yüce heyetinizi ve halkımızı
saygıyla selamlıyorum.
Değerli milletvekilleri, Mesleki Yeterlilik Kurumunun
amacı, mesleki yeterlilikleri tanıyan, uluslararası düzeyde kalite güvencesi
sağlanmış ulusal yeterlilik sistemini kurmak ve işletmektir; gayet doğru ve
yerinde bir amaç. Peki, kurulduğundan bugüne kadar dokuz yılda Mesleki
Yeterlilik Kurumu amacına yeterince ulaşmış mıdır? İşte burası bir soru
işaretidir.
Mesleki Yeterlilik Kurumu, 18 milyon çalışanın bulunduğu
ülkemizde dokuz yılda sadece 35 bin kişiye mesleki yeterlilik belgesi
vermiştir. Sayın Bakan, sizce bu yeterli midir? “Yeterlidir.” diyorsanız ben buna söyleyecek bir söz bulamıyorum. 
Değerli
milletvekilleri, yani, Mesleki Yeterlilik Kurumu yetersiz kalmıştır. 
Değerli
milletvekilleri, iş ve çalışma yaşamının sorunları iktidarınız döneminde
katbekat artmıştır. Çıkardığınız kanunlar ve uygulamalar hep emekçinin aleyhine
olmuştur. İşçiyi bugüne kadar hiç düşünmediniz. Bakın, Soma’da yandaş şirketinizin
madeninde yanarak ölen Nurettin Kara’yı hiç düşünmediniz. Yandaş havuzcu
şirketinizin yaptığı üçüncü boğaz köprüsünden, viyadükten düşerek, parçalanarak
ölen Lütfi Bulut’u da düşünmediniz, onun eşi Güllüman Bulut ve 3 çocuğunu da
düşünmediniz. Bursa’da, merdiven altında, kayıt dışı yandaş otelde çalışan,
asgari ücretin altında çalışan başörtülü Zehra Çelik bacımı da düşünmediniz.
Kütahya’da yine yandaş seramik fabrikasında silikozise yakalanarak ölümü
bekleyen Cengiz Altun’u da düşünmediniz. Ve yine, Ermenek’te ayağında yırtık
ayakkabıyla, kara lastik ayakkabıyla oğlunun cenazesini bekleyen Recep amcayı
ve Ayşe anayı da düşünmediniz. (CHP sıralarından alkışlar) Binlerce,
milyonlarca işçiyi hiç düşünmediniz. Peki, kimi düşündünüz? Yandaş şirketleri
ve kendinizi düşündünüz, kendinizi! 
ŞAHİN
TİN (Denizli) – Hep iftira atıyorsunuz. 
ÜNAL
DEMİRTAŞ (Devamla) – 2012 yılında 6331 sayılı İş Sağlığı ve Güvenliği Kanunu’nu
çıkardınız. Gerçekten, bu kanunun çıkarılması doğru bir karardı, tebrik
ediyorum. Ama, bu kanun iş kazalarını, iş cinayetlerini önlemeye yetti mi? İşte
orası da bir soru işareti. 
Şimdi
size, hep rekorlarla övünüyorsunuz, “Şunu yaptık, bunu yaptık.” diyorsunuz,
başka rekorlarınızı söyleyeceğim. Bakın, on üç yılda iş cinayetleri rekorları
kırdınız. Ben size burada kırdığınız rekorları ifade edeceğim. Bakın, on üç
yılda 1 milyon 400 bin iş kazası; cumhuriyet tarihinin rekorudur bu, rekoru. 
HASAN
BASRİ KURT (Samsun) – Daha önce kayıt yoktu, kayıt. Kayıt mı tutuluyordu
önceden?
ÜNAL
DEMİRTAŞ (Devamla) – On üç yılda 75 bin işçi yaşıyor ama şu anda iş göremez
hâlde, cumhuriyet tarihi rekoru.
ŞAHİN
TİN (Denizli) - Cumhuriyet tarihinden beri değil mi?
ÜNAL
DEMİRTAŞ (Devamla) – Yine, on üç yılda, bakın, 17 bin işçi, iş cinayeti sonucu
yaşamını yitirdi. Bakın, iç savaşta ölenlerin rakamları kadar işçimizi sakat
bıraktınız ve öldürdünüz. 
ŞAHİN
TİN (Denizli) – Cumhuriyet tarihinden beri mi anlatıyorsun?
ÜNAL
DEMİRTAŞ (Devamla) - İşçi ölümleri âdeta iç savaş ölümleri gibi ve arkasından,
bakın arkadaşlar, iş kazalarında Avrupa 1’inciliği ve dünya 3’üncülüğü. İşte,
böyle bir acı tablo, sizin iktidarınızın yüz akı değil, yüz karası bir tablo
arkadaşlar. (CHP sıralarından alkışlar)
Değerli
milletvekilleri, iş kazalarının iki temel sebebi var: Bir, denetimsizlik; iki,
taşeronlaşma. Denetim mekanizmasını işletmiyorsunuz çünkü şirketler ve
patronlar artık yandaş hâle gelmiş. Kendi yandaşınızı denetlemiyorsunuz ve
dokunmuyorsunuz.
İkincisi,
taşeronlaşma. Türkiye’yi taşeron cumhuriyetine döndürdünüz. Biz bu taşerona
karşı çıkarken siz şimdi taşeronluktan daha geri, daha ilkel olan özel istihdam
bürolarını yasallaştırmaya çalışıyorsunuz, işçiyi, âdeta leasingli bir makine
gibi, bir mal gibi, bir köle gibi kiralamaya çalışan kanuna sahip çıkıyorsunuz.

Sayın
Bakan, buradan sizi bir kez daha uyarmak istiyorum: Sizden önceki Çalışma
Bakanları çok işçi cenaze namazlarını kıldılar. Bu anlayışla, bu kafayla devam
ederseniz siz de daha çok işçi cenazesi namazına katılırsınız ve çok daha fazla
işçi ailesinin feryatlarını dinlemek zorunda kalırsınız. Onun için, Sayın
Bakan, taşerondan ve özel istihdam bürolarından vazgeçiniz.
Bakın,
bir başka sorun da İşsizlik Sigortası Fonu. İşsizlik Sigortası Fonu’ndan
yararlanma koşulları son derece ağır. Fon için on altı yılda, bakın, 140
katrilyon lira para toplanmış; işsiz için toplanmış bu para. Peki, ne kadarını
vermişsiniz? 10 katrilyonunu yani on dörtte 1’ini vermişsiniz. Bu Fonu ne
yapmışsınız? Amacı dışında kullanmışsınız ve daha önemlisi, yüzde 91’ini devlet
tahvillerinde, yüzde 9’unu da kamu bankalarında kullanmışsınız. Ne yapmışsınız
arkadaşlar? İşçinin, işsizin parasıyla bütçe açıklarını finanse etmişsiniz.
Yani, iktidarınızın işsizlere ödemesi gereken parayı iç etmişsiniz, kendinize
kullanmışsınız. 
Evet,
değerli milletvekilleri, şu anda, AKP'li bakanlar koro hâlinde “Kıdem tazminatı
fona devredilsin.” diyorlar. Peki, kıdem tazminatını fona devretmek doğru mu?
İşte, orası da bir soru işareti. İşçiler bunu istemiyor. Bakın, TÜRK-İŞ “Kıdem
tazminatı kırmızı çizgimizdir.” diyor. DİSK “Kıdem tazminatı için Meclisi işgal
ederiz.” diyor. Yandaşınız HAK-İŞ bile bunu istemiyor, hatta ve hatta
işverenler bile bunu istemiyor ama AKP'li bakanlar koro hâlinde bunu istiyor.
Niye? 
FUAT
KÖKTAŞ (Samsun) – İşverenin bunu istemediğini nereden biliyorsun?
ŞAHİN
TİN (Denizli) – İşverenlerin istemediğini nereden biliyorsun?
ÜNAL
DEMİRTAŞ (Devamla) - Çünkü kıdem tazminatını fona devrederek işçinin sırtından
on beş yıl bütçenizi finanse edeceksiniz, gerçek amacınız işte bu. 
Sayın
Bakan, sayın AKP’liler; sizlere bir kez daha sesleniyorum: Kul hakkı yemeyin,
kul hakkı yenmesine aracılık da etmeyin, işçinin cebinden de elinizi çekin.
(CHP sıralarından “Bravo” sesleri, alkışlar)
BAŞKAN
– Teşekkür ederim Sayın Demirtaş.
Cumhuriyet
Halk Partisi Grubu adına sekizinci konuşmacı Ali Haydar Hakverdi, Ankara
Milletvekili.
Buyurun
Sayın Hakverdi. (CHP
sıralarından alkışlar)
Süreniz
yedi dakikadır. 
CHP
GRUBU ADINA ALİ HAYDAR HAKVERDİ (Ankara) – Teşekkür ederim.
Sayın
Başkan, Sayın Divan Kâtibi Üyesi arkadaşlarım ve milletvekili arkadaşlarım,
Meclisimizin emekçileri ve Meclisimizin basın emekçisi arkadaşlarım; hepinizi
saygı ve sevgiyle selamlarım.
Şimdi,
Türkiye ve Orta Doğu Amme İdaresi Enstitüsünün bütçesi hakkında söz aldım. Kamu
yönetimi alanında yüksek lisans ve doktora eğitimi veren bir kurum burası.
Bürokratlarımızın daha iyi eğitim almasını ve donanımlı olmasını sağlamaya
yönelik bir kurum, bir eğitim kurumu ve mutlaka desteklenmeli. Küçük bir kurum,
verdiği eğitim sayısı çok daha az, bu eğitim sayısı mutlaka ama mutlaka daha
artırılmalı, bu kurum daha çok kişiye eğitim vermeli ve daha iyi bürokratlar
yetiştirmeliyiz. Bu kurumun bütçesine eleştirimiz bizim ancak şu olur: Az. Daha
çok bütçe verelim, kurumu büyütelim ve eğitilmiş bürokrat sayımızı artıralım. 
Evet,
ben hep üniversite yıllarından bu yana “Savaşa değil, eğitime bütçe.” dedim ve
hep bu pankartın ardında yürüdüm; “Savaşa değil, eğitime bütçe.” ve bugün bu
kürsüden de söylüyorum: Savaşa değil, eğitime bütçe. 
Şimdi
bütçe yapıyoruz, öncelikle ülkede yaşayan bütün insanlardan, bir bebekten veya
mezardan, mezarlık parasından, ülkede yaşayan herkesten ama herkesten biz vergi
alıyoruz. Şimdi bütçe yapıyoruz ve kimden ne kadar aldığımızı, ne kadar
alacağımızı biz burada bugün belirliyoruz. Şimdi, peki -paraları topluyoruz- bu
paraları toplarken bir ayrım gözetiyor muyuz dinine, diline, ırkına; herhangi
bir ayrım gözetiyor muyuz hangi partiye oy verdiğine dair? Gözetmiyoruz, değil
mi? Herkesten ama herkesten vergi alıyoruz. 
Peki,
şimdi bütçeye bakalım: Bütçenin yüzde 70’i dolaylı vergilerden oluşuyor. Gelir
durumuna bakılmaksızın KDV ve ÖTV gibi benzer gelirlerden bütçenin yüzde 70’ini
topluyoruz, kalan yüzde 30’u ise doğrudan vergilerden elde ediyoruz. Peki,
parayı en çok kimden alıyoruz? Yani bu bütçeyi en çok kimden topluyoruz?
Çalışan memurdan alıyoruz, işçiden alıyoruz, asgari ücretliden alıyoruz, dar
gelirliden alıyoruz, yoksuldan alıyoruz; en çok bütçeyi onlardan topluyoruz.
Peki, ülkenin kaymağını yiyenlerden ne alıyoruz? Çok daha azını. AKP’li bir
şirketse uzlaşmayla affedebiliyoruz, değil mi arkadaşlar? (CHP sıralarından
alkışlar)
ÖZKAN
YALIM (Uşak) – Evet, bravo!
ALİ
HAYDAR HAKVERDİ (Devamla) – Peki, paraları topladık. Kime vereceğiz? Ona da
burada karar veriyoruz, değil mi? Bu topladığımız paraları kime vereceğiz
arkadaşlar? Mesela, üzerini örttüğümüz, sizin dahi nereye harcandığını
bilmediğiniz örtülü ödenek sahiplerine ve eminim… Çok büyük şüphe duyuyorum,
emin değilim, yanlış söyledim, çok büyük şüphe duyuyorum, o örtülü ödenek
sahipleri de kendileri gibi düşünmeyenin aleyhine bu bütçeyi kullanıyor. Aksini
iddia ediyorsa gelsin açıklasın, hepimiz görelim…
ŞAHİN
TİN (Denizli) – Adı üstünde örtülü ödenek yani…
ALİ
HAYDAR HAKVERDİ (Devamla) – …ve benim aleyhime kullanıldığı için, benim
cebimden alınan vergi benim aleyhime kullanıldığı için ben hakkımı helal
etmiyorum. (CHP sıralarından alkışlar) 
Şimdi,
eğitim bütçesi en çok önem verdiğim bütçe ve bir de karşısında güvenlik var.
Bütçenin tamamından yüzde 12 Millî Eğitim Bakanlığına veriyoruz, yüzde 11 de
geri kalan güvenliğe dair harcama yapıyoruz. Şimdi, Millî Savunma Bakanlığı,
Emniyet, İçişleri, Jandarma ve MİT’in toplam bütçesi Millî Eğitim Bakanlığı
bütçesine denk. Şimdi diyeceksiniz ki: “Ya, çok stratejik bir konumda ülkemiz,
bu sebeple güvenliğe ayırmalıyız.” Eyvallah, kabul. Şimdi, her geçen gün
güvenliğe ayırdığımız paraları artırdık, hatta MİT’in son on yılda artış oranı
yüzde 416. Güvenliğimizi artıralım dedik. Peki, ne oldu? AKP’nin bugünkü
uyguladığı politikalarla -hele de hiç komşumuz kalmamışken- bütün paramızı
güvenliğe yatırsak ne olur? Son on yılda güvenliğe yatırdığınız paraları
artırdınız, ne oldu? Ankara’nın kalbinde bomba patladı. (CHP sıralarından
alkışlar) Bugün, bu ülkede, kalabalık gezenler patlama riskiyle karşı karşıya,
yalnız gezenler ise tenhalarda tecavüze uğruyor, hem de çok büyük risk.
Güvenliği artırdınız da ne oldu? Bakın, şöyle bir önerimiz var: Eğitime
verelim.
ERTUĞRUL
SOYSAL (Yozgat) – 30’a yakın canlı bombayı tespit ettiler, yani ona
söylüyorsun. 
ALİ
HAYDAR HAKVERDİ (Devamla) – Müsaade edin, lütfen, ben hepinizi laf atmadan
dinledim. Hangi biriniz çıktığınızda o kürsüden ben laf attım? Lütfen dinleyin,
varsa cevabınızı gelir verirsiniz!
Şimdi,
geldiğimiz nokta şu: O savaşa ayırdığınız, o güvenliğe ayırdığınız politikayı
eğitime ayırsaydınız ne olurdu biliyor musunuz? O kendini patlatan o beyinsiz
canlı bombanın bir beyni olurdu ve kendini patlatmazdı, eğer ona ulaşıp
eğitebilseydiniz. O tecavüz eden sapığı eğitebilseydiniz tecavüze uğrayan
evladımız kurtulabilirdi. O yüzden diyorum ki ben: Savaşa değil, eğitime bütçe
ayırın. (CHP sıralarından alkışlar) 
Evet,
şimdi, eğitime bütçe ayırın diyorum, siz de diyeceksiniz ki “Yüzde 12 ayırdık.”
Toplam bütçenin yüzde 12’sine tekabül ediyor eğitime ayırdığınız bütçe. Peki,
bu yüzde 12’nin sadece yüzde 8’i eğitim yatırımına ayrılıyor. Yani bütün genel
bütçenin sadece yüzde 1’i eğitime yatırım olarak ayrılıyor, geri kalanı
personel gideri. Hemen buraya 9 kilometre uzaklıkta Şahintepe Mahallesi var,
benim seçim bölgem; 30 bin nüfusu var ama bir okulu yok ve bu ayırdığınız
bütçeyle muhtemelen oraya yine okul yapamayacaksınız.
Şimdi,
benim ödediğim vergilerle Cengiz İnşaatı koruyorsunuz, halka karşı Cengiz
İnşaatı koruyorsunuz, orada Cengiz İnşaatın hukuksuz uygulamalarına karşı
direnen halkı gaza boğuyorsunuz. O zaman, güvenliğine dair vergiyi de Cengiz
İnşaattan alın, benden almayın. (CHP sıralarından alkışlar)
Biliyorum,
parayı seviyorsunuz, paralı insanları da seviyorsunuz ama lütfen, artık
yoksulun cebinden elinizi çekin. Benim bir evladım var, daha önce uğruna
öleceğim çok şey vardı ama şimdi daha çok şey var. (CHP sıralarından alkışlar)
BAŞKAN
– Teşekkür ederim Sayın Hakverdi.
Cumhuriyet
Halk Partisi Grubu adına dokuzuncu konuşmacı Aytun Çıray, İzmir Milletvekili.
Buyurun
Sayın Çıray. (CHP sıralarından alkışlar)
Süreniz
yedi dakikadır.
CHP
GRUBU ADINA AYTUN ÇIRAY (İzmir) – Sayın milletvekilleri, lütfen, konuşmamı kof
bir muhalefet yapmak amacıyla değil, ortak vatanımızın içine düştüğü
sıkıntıları değerlendirmek amacıyla yaptığımı kabul edin.
Biliyorsunuz,
Sayın Emine Erdoğan Hanımefendi, Türkiye’de doksan yıllık enkazı
kaldırdıklarını söyledi ama maalesef kaldırdıkları enkazın altından büyük
meseleler çıkmış! Bugün de bu sorunlarla yüzleşiyormuşuz! Artık, yeni bir
kavşağa gelmişiz! İşte bunun altını, bu yeni kavşağın altını çizin. Bu sözleri,
anayasa yazıcılarının ve heveslilerinin dikkatine sunuyorum. Çünkü, Sayın
Cumhurbaşkanı, görmek istemeyen gözlere bile nasıl bir kavşağa geldiğimizi
açıkça ortaya koymuştur. “Anayasa Mahkemesini tanımıyorum ve kararına
uymuyorum.” demek, anayasal modern devletin sondan bir önceki kavşağını döndük
demektir.
Değerli
milletvekilleri, 3 Kasım 2002 tarihinde, Türkiye, küresel piyasalara açık ve
onlarla bütünleşmekte olan bir ekonomiydi, terör sıfırlanmıştı. 57’nci Hükûmet
döneminde yapılan anayasa değişiklikleri Avrupa’nın güçlü ortağı olarak Orta
Doğu ülkelerine ve insanlara model hâle getirmişti bizi. Yani AKP, kesinlikle
bir enkaz devralmadı ancak daha başından itibaren, Türk milletini etnik olarak
bölmeye başladı; maksadı, seküler millet ortak paydası yerine kendi radikal tek
adam rejimini ikame etmekti. Ancak üniter devlete karşı başlattıkları
seferberlik, asıl PKK’ya yaradı. Böylece, güneydoğudaki hiçbir zaman silahların
susmadığı kanlı vahşet süreci yeniden başladı. 12 Eylül referandumu ise ağır
aksak yürüyen kuvvetler ayrılığı ilkesinin sonunu getirdi. 
Dostlar,
artık şu tespiti yapma zamanı geldi: Vatandaşın can ve mal güvenliği, anayasal
hak ve hukuku, özgürlüğü, devletin güvenlik mensuplarıyla birlikte masuniyeti
tümüyle ortadan kalkmıştır. Ülkenin ekonomik ve enerji güvenliği tehdit
altındadır. Dolayısıyla, anayasal demokrasi ve hukuk devletini var eden asgari
şartlar fiilen ortadan kalkmıştır, kaldırılmıştır. Dış politika vesayet ve
şantaj altındadır. Devletin başındakiler, Hükûmet, acz ve gaflet içindedir.
Saray ve Başbakanlık, istihbarat örgütleri ve güvenlik örgütleri, fetret
hâlinde, birbirinin içine girmiş bir savaş hâli içindedirler. Bu durum, verilen
karar ve emirlerin meşruiyetini tartışılır hâle getirmiştir. 
Bir
ailenin menfaatleri, önce iktidar partisini sonra Hükûmeti ve nihayet devleti
siyaseten iflas noktasına getirmiştir. Bir ailenin maddi zaafları nedeniyle,
devlet, iç ve dış siyaset başkalarının şantajı altına girmiştir. (CHP sıralarından
alkışlar) 
Sayın
AKP milletvekilleri, Sayın Başkanınızın Türkiye’yi getirdiği bu ahval ve
şartların kısır polemiklere tahammülü yoktur. Ne yazık ki artık sözde değil,
gerçek anlamda düşmanlarla kuşatılmış durumdayız. Müttefiklerimiz ise bize
ancak kısa vadeli çıkarları için tahammül eden bir görünüm altındadırlar. Bu
yüzden, size, Rusya’yla ilişkileri derhâl ve şiddetle düzeltmenizi öneriyorum.
Çünkü bunu yapmadığınız her gün güneydoğudaki gaflet, dalalet ve hatta ihanet
süreçlerinin zehirli aktörleri hedeflerine büyük ölçüde yaklaşacaklardır.
Değerli
hanımefendi, siz “enkaz”dan mı söz ediyorsunuz? Öyleyse, ecdadımız son
Osmanlıların cumhuriyete ne bıraktığına bakın: Fakirlik diz boyu, elektrik yok,
su yok, Anadolu bir baştan bir başa karanlık altında, sıtma ve verem başta
olmak üzere bulaşıcı hastalıklar almış başını gidiyor, okuryazar yok,
okuryazarın gencini savaş meydanlarında bırakmışsın. İşte, öyle bir Türkiye'yi
devralanlar uçak fabrikası yapmakla işe başladılar. Sizin bugün “Dünyanın
17’nci büyük ekonomisi hâline getirdik.” diye övündüğünüz Türkiye'yi,
cumhuriyetin çocukları 1976’da 17’nci büyük ekonomi, 1979’da 16’ncı büyük
ekonomi hâline getirmişlerdi. (CHP sıralarından alkışlar) 
Cumhuriyetçiler
GAP Projesi’ni yaptılar GAP. Urfa tüneliyle çağlar delindi. Peki, siz AKP
olarak kaç Atatürk Barajı yaptınız? Kaç Seydişehir Alüminyum yaptınız? Kaç
Keban yaptınız? Kaç Erdemir yaptınız? Kaç Ereğli Demir Çelik yaptınız? Kaç
PETKİM yaptınız? Saysam sabaha kadar sürer. (CHP sıralarından alkışlar) 
BÜLENT
TURAN (Çanakkale) – Çok, çok.
AYTUN
ÇIRAY (Devamla) – Özelleştirmeyle övünüyorsunuz ya, işte, Cerattepe’de parazit
olarak dahi yaşayamayacak bazı iş adamlarına sattıklarınız o “enkaz” dediğiniz
cumhuriyetin eserleridir. (CHP sıralarından alkışlar)
Değerli
arkadaşlar, sizin övünecek büyük eseriniz yok. Çift yol yapıyorsunuz, eyvallah,
yapandan Allah razı olsun. Ama daha bir tek otoyol projesini tamamen
bitiremediniz.
BÜLENT
TURAN (Çanakkale) – O kadar düşmeyin. Çarpılırsın yalnız.
AYTUN
ÇIRAY (Devamla) - “Boğaz Köprüsü’nün ayaklarını suyun üstüne çıkardık.” diye
seviniyoruz, sizin o suyun üstüne çıkardığınız Boğaz Köprüsünden, fert başına
düşen millî gelir bin dolarken 2 tane yaptı geçti Türkiye. (CHP sıralarından
alkışlar)
Değerli
arkadaşlar, Atatürk döneminin ortalama kalkınma hızı yüzde 7,8.
HASAN
BASRİ KURT (Samsun) – Yapanlara neler söylüyordunuz? Özal’a neler
söylüyordunuz?
AYTUN
ÇIRAY (Devamla) – 1946’yla 2002 arasındaki ortalama kalkınma hızı yüzde 5,1;
Adalet ve Kalkınma Partisinin on dört yıldaki ortalama kalkınma hızı yüzde 4,7;
son beş yılda yüzde 3,4; hem de bu kadar büyük imkânlara rağmen.
HASAN
BASRİ KURT (Samsun) – Hangi imkânlar?
BÜLENT
TURAN (Çanakkale) – Siz buna muhalefet diyorsunuz değil mi, bu anlayışa?
Hanımefendi’yi eleştirerek, hakaret ederek, yalan atarak…
AYTUN
ÇIRAY (Devamla) - Arkadaşlar, Türkiye zor günlerde kurulmuştur. O Türkiye’den
bugünlere gelmişiz. Bu ülkenin semasında Türk Bayrağı’nı dalgalandıranlara,
ezanı okutanlara, semah döndürenlere teşekkür edeceğinize ihanet içerisindesiniz.
(CHP sıralarından alkışlar)
AHMET
HAMDİ ÇAMLI (İstanbul) – Ezanı susturanlara…
AYTUN
ÇIRAY (Devamla) - Geçmişten husumet çıkarıyorsunuz. Bu gurur duyduklarımızı
küçülterek kurmak istediğiniz tek adam rejimini meşrulaştıramazsınız. Bu
eserler öyle büyüktür ki kaldırım taşı yapsanız olmaz, yüzüğe de
sığdıramazsınız. 
Değerli
üyeler, sonuç olarak, AKP iktidarı bir enkaz filan kaldırmadı, önümüzdeki
doksan yılda enkaz kaldırmakla biz uğraşacağız. Buna inanmıyorsanız eğer Sayın
Gül’e kulak verin, o “Cumhuriyet tarihinin en zor günlerinden geçiyoruz.” dedi.

Saygılarımla.
(CHP sıralarından alkışlar) 
BAŞKAN
– Teşekkür ederim Sayın Çıray. 
Cumhuriyet
Halk Partisi Grubu adına onuncu konuşmacı Oğuz Kaan Salıcı, İstanbul
Milletvekili.
Buyurun
Sayın Salıcı. (CHP sıralarından alkışlar)
Süreniz
sekiz dakikadır.
CHP
GRUBU ADINA OĞUZ KAAN SALICI (İstanbul) – Sayın Başkan, değerli
milletvekilleri; Cumhuriyet Halk Partisi Grubu adına, Avrupa Birliği Bakanlığı
bütçesi hakkında söz almış bulunuyorum. Hepinizi saygıyla selamlıyorum.
Değerli
arkadaşlar, Adalet ve Kalkınma Partisi hükûmetleri dönem dönem Avrupa Birliği
fikrine yaklaşmış olsa da çoğunlukla Avrupa Birliğini kendi kurmak istediği
siyasete ayak bağı olarak görmüştür. Adalet ve Kalkınma Partisi hükûmetlerinin
on dört yıllık performanslarından anlaşıldığı kadarıyla, Avrupa Birliğini kendi
iç siyasi konsolidasyonunu sağlamak için bir araç olarak kullanmıştır. 17
Aralık 2004 yılında müzakerelere başlanmasını Ankara’da gündüz vakti havai
fişeklerle kutlamış ancak üzerinden on iki yıl geçmiş olmasına rağmen 33 faslın
15’ini açabilmiş, bunlardan sadece 1 tanesini geçici olarak kapatabilmiştir.
Avrupa Birliği, ortak değerleri olan bir birliktir, bir değerler
birlikteliğidir. Çağdaş demokrasilerin sahip çıktığı bu değerler, çoğulcu
demokrasi, insan hakları, hukukun üstünlüğü, yargı bağımsızlığı, barış,
özgürlükler, fırsat eşitliği gibi evrensel değerlerdir. Avrupa Birliğine
üyeliğimiz, bu değerlerle uyumlu bir ülke olmamızla ve bu değerleri
içselleştirmemizle mümkündür. 
Bunları
vurgulamamdaki neden, Adalet ve Kalkınma Partisinin önemli siyasetçilerinden
birçoğunun içinden geldiği MSP, Refah Partisi geleneğinin bu değerlerle sorunu
olmasından kaynaklanmaktadır. Örneğin MSP, Refah Partisi geleneğinin kurucusu
ve lideri Necmettin Erbakan -kendisini buradan rahmetle anıyorum- vefatına dek
Avrupa Birliğini bir Hristiyan kulübü olarak eleştirmiştir. Ortak Pazarla
ilgili “Onlar ortak, biz pazar olacağız.” sözü bir slogana dönüşmüştür.
Türkiye'yi İslam ülkelerinden oluşan bir birliğin içinde görmek istemiş, İslam
ortak pazarı, İslam riyali hayalleri kurmuştur. Örneğin D8, yani “Developing
Eight” Erbakan’ın çabalarıyla İran, Pakistan, Bangladeş, Malezya, Endonezya,
Mısır, Nijerya ve Türkiye tarafından kurulmuş ve sizin iktidarınız zamanında
ihtiyaçlara yanıt vermediği çok aşikâr olduğu için kadük bırakılmıştır. 
Erbakan’ın
öğrencileri, partinizin üç önemli kurucusu, Recep Tayyip Erdoğan, Abdullah Gül
ve Bülent Arınç, partiniz 2002’de iktidara gelene kadar, Avrupa Birliğini
istikrarlı bir şekilde ve içinde bulundukları ideolojik duruşla
eleştirmişlerdir. Örneğin, Recep Tayyip Erdoğan, 16 Mart 1990’da, Sakarya’da
“Avrupa Birliği Hristiyan Katolik devletler birliğidir.” demiştir. Abdullah Gül
-kendisi Dışişleri Bakanlığı ve Başbakanlık da yapmış, en son Cumhurbaşkanlığı
makamından emekli olmuştur- 8 Mart 1995’te, bu kürsüden “Türkiye'nin Avrupa
Birliğine giremeyeceği kesindir, bunu Avrupalılar söylüyor; Avrupa’nın önde
gelen bütün politikacıları söylemektedir, Avrupa’nın önde gelen bütün filozofları
söylemektedir, çünkü Avrupa Birliği bir Hristiyan birliğidir.” diyor. Yine,
Bülent Arınç’ın da kendi üslubunca yapmış olduğu eleştiriler vardır.
Diyeceksiniz ki “O gömlek millî görüş gömleğiydi, biz o gömleği değiştirdik,
şimdi farklı bir bakış açımız var.” Belki gömleği çıkardınız ama yanınıza
yaklaşan herkes, özellikle son dönemde o eski gömlekten kokular almaya devam
etmekte. 
Bütçe
görüşmelerinde Sayın Başbakanın “Efsanevi liderimizdir.” dediği Recep Tayyip
Erdoğan “Demokrasi bir tramvaydır, gittiğimiz yere kadar gider, orada ineriz.”
diyordu eskiden o gömleği giyerken. 12 Kasım 2013 grup toplantısında “İki yüz
yıldır bu memlekete istikamet dayatılıyor.” diyor yeni gömlekle. Bu ikisinin
arasında mantık olarak çok da büyük bir farklılık yok. İki yüz yıldır dayatılan
istikamet nedir? Osmanlı’nın son dönemini de hesaba katarsak, hukukun
üstünlüğüdür, demokratikleşmedir, insan haklarıdır, seçimlerdir, parlamenter
sistemi güçlendirme çabalarıdır; velhasıl, Avrupa Birliğinin değerleri yolunda
yürüyüşümüzdür.
Değerli
arkadaşlar, değerli Adalet ve Kalkınma Partililer; görünen o ki sizin kafanız
parti olarak karışık; bir yandan Avrupa Birliği Bakanlığı kuruyorsunuz, iyi
yapıyorsunuz, öte yandan Cumhurbaşkanı “Türkiye'nin kuvvetler uyumuna ihtiyacı
vardır.” diyor, otoriter bir rejim kurma heveslerini ortaya döküyor. Bu şekilde
olmaz, hem “Avrupa Birliği Yılı” ilan edeceksiniz 2014’ü, ulusal eylem planı
hazırlayacaksınız hem de “Anayasa Mahkemesi kararına -daha dün- uymuyorum,
saygı da duymuyorum.” diyeceksiniz; bunlar Avrupa Birliği anlayışıyla çelişen,
eski gömleğinize yakışan görüşler. 
Size
şimdi, iktidarınız döneminde Türkiye’de yaratmış olduğunuz tabloyla ilgili
birkaç örnek vermek istiyorum. Bu tabloyla, bu zihniyetle Avrupa Birliğine
girmek için gerçekte hiçbir çaba gösterilmediğini sizler de görmüş olun.
Türkiye,
ölümlü iş kazalarında Avrupa’da 1’inci, dünyada 3’üncü sıraya geldi iktidarınız
döneminde. 
Gelir
dağılımı adaletsizliğinde 34 OECD ülkesi arasında 5’inciyiz, Avrupa’nın en
kötüsüyüz. 
Yolsuzluk
Algı Endeksi’ne göre 168 ülke arasında 66’ncı sıradayız yani yolsuzluk diz
boyu. 
Küresel
Barış Endeksi’ne göre 162 ülke arasında 135’inci sıradayız, Avrupa’da barış
düzeyi en düşük ülkeyiz. 
OECD
küresel eğitim araştırmasına göre 76 ülke arasında 41’inci sıradayız. 
PISA
sonuçlarına göre 64 ülke arasında 45’inci sıradayız. 
Matematikte
üç yıl önce, sizin iktidarınızda 44’üncü sıradaydık, bu yıl yine sizin
iktidarınızda 45’inci sıraya geriledik. 
Avrupa
İnsan Hakları Mahkemesinde Türkiye aleyhine açılan toplam dava sayısı 8.450;
Ukrayna ve Rusya’dan sonra 3’üncü sıradayız.
Yine
Avrupa İnsan Hakları Mahkemesinde ifade özgürlüğü ihlaliyle ilgili toplam 619
dava var. Bu davaların 258 tanesi, maalesef Türkiye aleyhine açılmış. 
Son
olarak, Avrupa Birliği bir ilerleme raporu yayımladı, zehir zemberek bir rapor.
Rapordan birkaç eleştiriyi sizlerle paylaşmak istiyorum, Avrupa Birliğinin de
Türkiye’yi nasıl gördüğünü daha net ortaya koymak açısından.
“Cumhurbaşkanının
seçim kampanyası döneminde oynadığı, iktidar partisine destek olarak algılanan
aktif rol ve basın üzerinde artan baskı endişe yaratmıştır.” diyor Avrupa
Birliği. “Toplanma özgürlüğüne ilişkin kısıtlamalar ciddi bir endişe kaynağı
olmaya devam etmektedir. İfade özgürlüğü alanında önemli ölçüde gerileme
meydana gelmiştir. Kamu finansmanı yeterince şeffaf değildir. Yargının
bağımsızlığı ve kuvvetler ayrılığı ilkesi zarar görmüştür. Hâkimler ve savcılar
yoğun bir siyasi baskı altındadır.” Sayın Bakan, bir siyasi metinde ortaya
konulabilecek diplomatik bir dilin sınırlarını zorlayan en ağır eleştiriler
bunlar.
Değerli
arkadaşlar, şu ana kadarki uygulamalarınız Avrupa Birliğine Türkiye’nin nasıl
giremeyeceği üzerinde yoğunlaşıyor. Örneğin “Bazı kitaplar vardır ki bombadan
tehlikelidir.” derseniz Avrupa Birliğine giremeyiz. Basılmamış kitabı
yasaklarsanız Avrupa Birliğine giremeyiz. Uzun zaman sizi destekleyen liberal
kalemleri iki yıldır “PKK’ya üye midir acaba?” diye dinletirseniz Avrupa
Birliğine giremeyiz. Her hak arayana “darbeci, vatan haini, paralelci, Ergenekoncu”
derseniz Avrupa Birliğine giremeyiz. Bunca yıl “Hristiyan birliği” dediğiniz
Avrupa Birliği Bakanlığının başına…
(Mikrofon
otomatik cihaz tarafından kapatıldı)
OĞUZ
KAAN SALICI (Devamla) - …kendi millî ve dinî değerlerini “Birkaç ayet sallıyorum,
Bakara makara.” diye aşağılayan Egemen Bağış’ı getirirseniz Avrupa Birliğine
giremeyiz.
BÜLENT
TURAN (Çanakkale) – Olmayan kişi hakkında niye konuşuyorsun Başkan, oldu mu
şimdi?
AYŞE
SULA KÖSEOĞLU (Trabzon) – Demagoji yaparak da giremezsin!
OĞUZ
KAAN SALICI (Devamla) – Hepinizi saygıyla selamlıyorum. (CHP sıralarından
alkışlar)
BAŞKAN
– Teşekkür ederim Sayın Salıcı.
Cumhuriyet
Halk Partisi Grubu adına son konuşmacı İstanbul Milletvekili Selina Doğan’dır.
Buyurun
Sayın Doğan. (CHP sıralarından alkışlar)
Süreniz
yedi dakikadır.
CHP
GRUBU ADINA SELİNA DOĞAN (İstanbul) – Sayın Başkan, sayın milletvekilleri;
Avrupa Birliği Bakanlığına bağlı olarak çalışan Türk Akreditasyon Kurumu
bütçesi üzerinde Cumhuriyet Halk Partisi Grubu adına söz almış bulunmaktayım.
Öncelikle
ifade edeyim: Bu kurum kamuoyunda çok fazla bilinmeyen, biraz teknik bir kurum.
Ancak yaptığımız incelemede, AB mevzuatı kapsamında laboratuvar, belgelendirme
ve deney kuruluşlarının akreditasyonunu gerçekleştiren bir kurum ve bu kuruma
yapılan başvurular her yıl artış gösteriyor. Dolayısıyla, bu anlamda, AB
standartları kapsamında, etkin ve önemli bir kurum olduğunu ifade edebiliriz.
Tabii, istihdamının ne kadarını engellilere, ne kadarını kadınlara ayırdığı,
yine, sermayesinin ne kadarını kendi kapasitesini geliştirmek için harcadığı ve
yine, AB’nin öngördüğü tüm alanlarda denetim yapıp yapmadığı tartışılabilir.
Ama siyasi tartışmalardan uzak, etkin bir kurum olması itibarıyla diğer kamu
kurumlarına da örnek olmasını diliyoruz bu kurumun.
Tabii,
AB Bakanlığına bağlı olması hasebiyle, Türkiye-AB ilişkilerine değinmeden
edemeyeceğim bu noktada. Malum, 2016 yılı başında Türkiye-AB müzakereleri
yeniden başladı ve 2016 yılı “AB yılı” ilan edildi. Ben, şu Meclis ortalamasına
göre görece genç yaşımda, kaç tane yılın AB yılı ilan edildiğini
hatırlayamıyorum doğrusu. Ama, maalesef, böyle AB yılı ilan etmekle, fasıllar
açmakla olmuyor sayın milletvekilleri; çünkü Türkiye'nin AB vizyonu yalnızca
fasıl açmaktan ibaret; çünkü AKP’nin mevzuatı ile AB mevzuatı arasında,
maalesef, bir kan uyuşmazlığı var; çünkü AB mevzuatının önündeki en büyük engel
mevcut iktidarın ta kendisi. Hâl böyleyken, Hükûmet, bir taraftan, kamuoyunda
AB’yle çok iyi ilişkilerimiz varmış gibi görüntü sergiliyor, AB yetkilileriyle
kamuoyu önünde pozlar veriyor ama bir yandan da Avrupa Parlamentosunun Türkiye
Raportörü -az önce vekilimiz bahsetti- Sayın Kati Piri’nin hazırladığı ve bizce
eksik bile, az bile olan rapora laf yetiştiriyor. Dolayısıyla, bu husus,
Hükûmetin sadece Türkiye’de değil yurt dışında da hiçbir eleştiriye tahammülü
olmadığının açık bir göstergesi.
Biliyorsunuz,
burada, geçtiğimiz hafta Kişisel Verilerin Korunması Kanunu Tasarısı’nı
görüştük. Dolayısıyla, Türkiye'nin şu anda AB’yle ilgili yaptığı yegâne somut
çalışma, AB vizesinin muafiyetiyle ilgili 72 tane kriterin hayata geçirilmesine
dair kanunlar yapmak. Ancak ben bir AB Uyum Komisyonu üyesi olarak bu 72
kriterin ne olduğunu hâlâ öğrenebilmiş değilim. Sayın Bakan da biliyor, daha
önce de kendisine ifade ettik, bize bu konuda derli toplu bir bilgi verilmedi;
sayın Meclisimize ve kamuoyuna derli toplu bir açıklama yapılmadı. Bu
vesileyle, bunu bir kere daha dile getirmiş olalım Sayın Bakanım. 
Şimdi
gelelim müzakere fasıllarına. Biliyorsunuz, 14 fasıl şu anda görüşülüyor. Bunlardan
2 örnek vermek istiyorum: Bir tanesi çevre faslı, bir tanesi bölgesel
politikalar faslı. Şimdi, düşünün, Hükûmetimiz bir yandan AB’yle çevre faslını
müzakere ediyor, bir yandan çevrecileri tekme tokat dövüyor, üzerlerine biber
gazı sıkıyor. Dolayısıyla, bu konuda ne kadar samimi olduğunu sayın Meclisin
takdirine bırakıyorum. Yine, bölgesel politikalar faslı… Yani, bu kadar
merkeziyetçi bir idari sistemin olduğu, hatta başkanlık sisteminin dayatıldığı
bir ortamda bölgesel politikalar faslının da yürütülmesinin ne kadar samimi
olduğu tartışmalı. 
Bir
de açılması planlanan fasıllar var, bizce açılması çok zor ancak açılmasını çok
ümit ettiğimiz, yargı ve temel haklar ile adalet, özgürlük ve güvenlik
fasılları. Tabii, yargı ve temel haklar faslında, malum, kuvvetler ayrılığının
sağlanması gerekiyor. Ancak, dün burada Meclis karıştı biliyorsunuz. Anayasa
Mahkemesinin ve o kadar eleştirdiğimiz ancak hâlâ ayakta kalması gereken
maddeleri olduğuna inandığımız Anayasa’nın dahi devletin en yüksek organı
tarafından tanınmadığı bir ortamda ben çok merak ediyorum nasıl yeni bir
anayasa yapacak bu 4 parti ve AB’ye nasıl üye olacak? (CHP sıralarından
alkışlar) 
Ayrıca,
adalet, özgürlük ve güvenlik faslı… Bu fasıl da sınır güvenliği, organize
suçlar ve terörizmle mücadele konusunda Avrupa Birliği ülkeleriyle adli iş
birliği gerektiriyor. Peki, bunun için AB’yle müzakere mi ediyor olmamız lazım?
Bizce hayır, Türkiye Cumhuriyeti vatandaşları AB müzakereleri olmadan da
güvenli yaşam hakkına sahiptir. Bu anlamda, bu mevzuatın müzakerelerden
bağımsız olarak bir an önce hayata geçirilmesi gerekmektedir. 
Tabii,
AB demişken mültecilerden bahsetmemek olmaz çünkü maalesef mülteci konusuna
indirgenmiş durumda AB müzakereleri. AB, Türkiye’ye 3 milyar euro verecek,
bunun karşılığında Türkiye de AB’nin güvenliğini sağlayacak diyelim kabaca.
Biz, Cumhuriyet Halk Partisi olarak, bu 3 milyar euronun nasıl harcanacağı
konusunun da, gerçekten mültecilere harcanıp harcanmayacağı konusunun da,
şeffaf bir şekilde bu işlemlerin yürütülüp yürütülmeyeceği konusunun da
denetçisi olacağız. Biliyorsunuz, gelecek pazartesi Türkiye-AB Mülteci Zirvesi
var. Bu zirveyle ilgili bize henüz bir bilgi verilmedi. Umuyoruz ki pazartesi
gününe kadar yüce Meclisimize ve sayın milletvekillerine ve kamuoyuna bu anlamda
bir bilgi verilir. 
Maalesef,
gelinen noktada Avrupa Birliği, Kopenhag Kriterleri’ni göz ardı etmiş durumda.
Neden? Çünkü Türkiye'yi artık bir potansiyel üye ülke olarak görmüyor ve
yaşanan tüm insan hakları ihlallerini göz ardı ediyor kendi güvenliğini
sağlamak için.
Şimdi
konumuz olan akreditasyona dönmek gerekirse bizim için aslolan demokrasi ve
insan hakları konusundaki akreditasyon notumuzdur. (CHP sıralarından alkışlar)
Ve Cumhuriyet Halk Partisi olarak bizim bu bütçeyle ilgili akreditasyon notumuz
maalesef sıfır, sıfır, sıfır’dır. 
Teşekkür
ediyorum hepinize. (CHP sıralarından alkışlar)
BAŞKAN
– Teşekkür ederim Sayın Doğan.
Şimdi
Milliyetçi Hareket Partisi Grubu adına söz alan sayın milletvekillerinin
konuşmalarına geçiyoruz.
İlk
sırada Mersin Milletvekili Baki Şimşek konuşacaktır.
Buyurun
Sayın Şimşek. (MHP sıralarından alkışlar)
Süreniz
yirmi dakikadır.
MHP
GRUBU ADINA BAKİ ŞİMŞEK (Mersin) – Teşekkür ediyorum Sayın Başkan.
Sayın
Başkan, değerli milletvekilleri; 2016 Yılı Merkezi Yönetim Bütçe Kanunu
Tasarısı ile Ulaştırma, Denizcilik ve Haberleşme Bakanlığının bütçesi üzerine
Milliyetçi Hareket Partisi Grubu adına söz almış bulunmaktayım. Yüce Meclisi ve
aziz Türk milletini saygıyla selamlıyorum. 
Konuşmama
başlamadan önce, dün Diyarbakır Sur’da şehit olan Ankara Polatlılı Astsubay
Çavuş Can Çalışkan ile Mardin Nusaybin’de şehit olan Konya Ilgınlı Mustafa
Çetin’e Allah’tan rahmet, ailesine ve Türk milletine sabırlar niyaz ediyorum. 
Yine,
Sur’da yaralanıp GATA’ya kaldırılan ve maalesef dün itibarıyla iki bacağını
kaybeden hemşehrim, Mersin Aydıncıklı Halil Arı’ya da acil şifalar diliyorum.
Bütçe,
Türkiye Büyük Millet Meclisinin önümüzdeki bir yıllık sürede kamuya kaynak
toplama ve bu kaynakları dağıtma yetkisini verdiği, aynı zamanda Türkiye Büyük
Millet Meclisinin Hükûmet üzerindeki siyasal denetim araçlarından birisi olarak
iktisadi, idari ve sosyal sorumluluğun gerçekleştiği bir belgedir. Gönlümüz
isterdi ki bütçe Meclise gelmeden önce alt komisyonlarda tartışılsın. Ancak, 1
Kasımdan bu yana birçok alt komisyon toplanmamış ve bütçe görüşmeleri direkt
Plan ve Bütçe Komisyonuna gelerek buradan Meclise sunulmuştur. 
Bütçe
görüşmeleri sırasında muhalefetin Türk milleti adına bilgi edinme ve hesap
sorma hakkı olduğunu düşünüyorum. Ama, maalesef, biz ne sorarsak soralım “millî
irade” diyorsunuz, “yüzde 49,5” diyorsunuz. Biz size ne kadar oy aldığınızı
sormuyoruz. 2016 yılı bütçesi görüşülürken 2015 yılında yaptıklarınızın
hesabını verin, 2016 yılında yapacaklarınızı anlatın diyoruz. 
Bütçe
hakkının gerçek anlamıyla kullanılması, Sayıştayın doğru, açık ve güvenilir
raporlar sunması zorunludur. AKP, hesapsız kitapsız bir şekilde denetimden
kaçmak için elinden geleni yapmıştır. Bütçe doğru yapılmalıdır. 2015 yılı
bütçesi 13 milyar TL olarak tahmin edilmiş, 26 milyar TL olarak
gerçekleşmiştir. Maalesef, ek bütçe yapılıp Meclisin bilgisine dahi
sunulmamıştır. 
AKP,
maalesef, denetim hakkını muhalefet belediyelerini denetlemek üzere kullanmış,
bütün devlet görevlilerini muhalefet belediyeleri üzerine göndermiştir. 2
milyon nüfuslu bir kentin büyükşehir belediye başkanına yurt dışı yasağı
getirilmiştir. Hakkında on yedi yıldır hiçbir soruşturma açılmamış Adana
Büyükşehir Belediye Başkanımıza yapılan bu muameleyi haksız ve yersiz
buluyorum.
Değerli
milletvekilleri, ülkeyi yönetenlerin sorumluluğu büyüktür. Hazreti Ömer
“Dicle’nin kenarında bir koyunu kurt kapsa kıyamette bunun hesabı benden
sorulur.” demiştir. Sizlerin bu anlayış içerisinde hareket etmenizi bekliyoruz.

Ülkemizde
ilk sivil havacılık çalışmaları 1912 yılında, bugünkü Atatürk Havalimanı’nın
hemen yanında, Sefaköy’de tesis olarak 2 hangar ve küçük bir meydanda
başlamıştır. Atatürk’ün, ülkenin geleceğine de yol gösteren “İstikbal
göklerdedir.” sözü doğrultusunda 1925 yılında kurulan ve daha sonraki yıllarda
“Türk Hava Kurumu” adını alan Türk Tayyare Cemiyetiyle Türk sivil havacılığının
kurumsal temelleri atılmıştır. İlk sivil hava taşımacılığı ise 1933 yılında 5
uçaklık küçük bir filoyla “Türk Hava Postaları” adıyla başlatılmıştır. 1933
yılından bu yana havacılık faaliyetleri ülkemizde günden güne artmıştır.
Öncelikle, ülkemizin gerek yurt içinde gerek yurt dışında yeni uçuşlar
başlatmasını olumlu buluyorum, gelişen dünyada hava yoluyla taşınan yolcu
sayısının artmasını olumlu buluyorum. Yalnız, yeni havaalanları yapılırken
önceliklerin göz önünde bulundurulmasını istiyorum.
Değerli
milletvekilleri, ülkemizde ilk uçak fabrikası kurulması girişimleri 1930’lu
yıllara dayanmaktadır. 1932 yılında gazetelerde bir haber çıkıyor:
“Memleketimizin uçağa ihtiyacı vardır. Uçak fabrikamız olmadığı için dışarıdan
parayla satın almamız gerekiyor.” Devletin bütçesi o yıllarda 200 milyon TL.
Diyorlar ki: “Bir kampanya açalım, milletin yardımına başvurup para toplayalım,
bu paralarla uçak satın alalım.” O zamanlar Ankara’nın en zengini olan Vehbi
Koç’a gidiyorlar, durum izah ediliyor; Vehbi Koç da çıkartıp 5 bin TL veriyor.
Daha sonra, Abdurrahman Naci Bey’e gidiyorlar, o da 120 bin TL bağışlıyor. Sıra
Nuri Demirağ’a geliyor. Nuri Bey “Benden bu millet için bir şey istiyorsanız en
mükemmelini istemektesiniz. Madem ki millet uçaksız yaşayamaz, öyleyse bu
yaşama vasıtasını başkalarının lütfundan bekleyemeyiz. Ben bu uçak fabrikasını
yapmaya talibim.” diyor ve hemen hazırlıklara başlanıyor. “Nu.D-38” adıyla
üretilen ilk uçak 11 Şubat 1944 tarihinde tanıtım seferine başlıyor. Aralarında
gazetecilerin de bulunduğu uçak 9.45’te Yeşilköy Havaalanı’ndan havalanıyor,
yaklaşık bir buçuk saat süren uçuş sonunda Ankara Etimesgut Havaalanı’na
iniyor. O günün çok kısıtlı bütçeleriyle neredeyse imkânsıza yakın şartlarda
ilk uçağımızı ürettik. Bir tarafta o 1930’ların imkânsız şartlarıyla kurulan
uçak fabrikası, 1940’ların imkânsız şartlarıyla üretilen ilk uçak, bir tarafta
o on beş yıllık sınırsız iktidar, sınırsız güç, yeterli maddi olanak ve hâlâ
yapılacağı söylenen ilk yerli ve millî uçak. Burada takdiri aziz Türk milletine
bırakıyorum. 
Nüfusu 100 bin
civarında olan şehirlerimizde bile bugün havaalanı varken 2 milyonluk Mersin’de
maalesef havaalanı yoktur. Yer seçimi olarak yanlış bir bölgeye, tarım
arazilerinin göbeğine, Adana Havaalanı’nın hemen yakınına bir havaalanı inşaatı
yap-işlet-devret modeliyle başlatılmış, maalesef firma iflas etmiş, inşaat
yarım kalmıştır. Mersin’den çıkan bir yolcu, Adana Havaalanı’na, yapılacak olan
Mersin havaalanından daha erken ulaşacaktır ama biz her şeye rağmen yine de
Çukurova havaalanının bir an önce yapılmasını bekliyoruz.
Değerli
milletvekilleri, ülkemizde Bilgi Teknolojileri ve İletişim Kurumuna kişisel
verilerin işlenmesi ve gizliliği gibi konularda düzenleme yetkisi verilmiştir.
Gerçek ve tüzel kişilere özgü olan ve kişilerin belirlenebilir olmasını
sağlayan, her türlü ırk, etnik köken, siyasi görüş gibi kişisel veriler Bilgi
Teknolojileri ve İletişim Kurumu tarafından tedbir amaçlı depolanmaktadır. Asıl
görevi kişisel verileri korumak olan Bilgi Teknolojileri ve İletişim Kurumunun
güvenilir olması gerekmektedir. Ama geçmişteki acı tecrübeler, devletin
kurumları arasına sızan art niyetli kişilerin yasal olmayan dinlemeler ve
izlemeleri, kaset komploları ve kişisel verilerin yandaşlarla paylaşılması
şeklinde olmuştur. Bu komploların 2011 yılı seçimlerinde kimlerin işine
yaradığı ortadadır. 
Değerli
milletvekilleri, bu kurumlarda güvenilir ve uzman kişilerin çalışması
gerekmektedir. TÜRKSAT Uydu Haberleşme ve Kablo TV AŞ Yönetim Kurulu
üyelikleri, Başbakan ve Cumhurbaşkanı danışmanlarının, eski milletvekillerinin
maaş alma yeri değildir. Bu gibi kurumlarda uzman kişilerin çalışması
gerekmektedir. Biz bu durumlara şahit olduğumuz zaman rahmetli Ali Rıza Septioğlu
geliyor aklımıza. Ali Rıza Septioğlu, Adalet Partisi döneminde lise mezunu bir
hemşehrisini müsteşar olarak atatmak ister. Bürokratlar karşı çıkarlar, lise
mezunu olan bir kişinin müsteşar olamayacağını söylerler. Septioğlu “İlkokul
mezunu birisi bakan oluyor da lise mezunu birisi niye müsteşar olamıyor?
Hemşehrimdir, yapacaksınız.” der. Ama aradan geçen bu kadar zamana rağmen
maalesef devletimiz aynı anlayışla idare edilmektedir. Ne yazık ki ülkemizde
yüksek teknolojiyi üreten sanayi gelişmemiştir. Son on beş yılda sadece ithal
cep telefonuna 23 milyar dolar paramız gitmiştir. Ben buradan sesleniyorum:
Türkiye mutlaka yüksek teknolojiye yatırım yapmak zorundadır. Gerekirse beyin
transferi yapmak, yurt dışında eğitim gören uzmanları ülkeye davet etmek ve bu
teknolojiye sahip olacak tesisleri kurmak zorundadır. 
Değerli
milletvekilleri, geçmişten geleceğe köprü olan, Türk milleti ve Türk devleti
için siyaset yapan, sadece Türk milletinin menfaatlerini düşünen Milliyetçi
Hareket Partisinin temelini attığı ancak projenin tamamlanmasının AKP
iktidarına nasip olduğu birkaç projeden bahsetmek istiyorum. İstanbul-Ankara
arasındaki hızlı tren projesinin ilk etabı, Ankara-Eskişehir arasının
projelendirme ve ihale işleri 2000 yılında MHP Hükûmeti zamanında imzalanmıştır.
Asrın projesi olarak değerlendirilen ve yandaş medyanın “İmkânsızı
gerçekleştirdik.” şeklinde başlıklar attığı Marmaray Projesi, Sayın Oktay
Vural’ın imzasıyla 2001 yılında imzalanmış ve yapım işleri ihalesine
çıkılmıştır. Bunların hepsi birer devlet projesidir. Bu projelerin MHP’den
öncesi de vardır, AKP’den sonrası da olacaktır. Elinde sınırsız maddi destek ve
medya olan AKP Hükûmeti tüm bu projelerde milleti kandırma yoluna gitmiş,
Marmaray Projesi’ni üstlenmiştir. Ben buradan siz değerli milletvekillerine ama
en önemlisi aziz Türk milletine, Abdülhamit Han’dan Ulu Önder Mustafa Kemal
Atatürk’e ve AKP zamanında yapılan demir yolları uzunluklarını söylemek
istiyorum. 
Değerli
milletvekilleri, rakamlar ortadadır. Yıkılma evresinde olan Osmanlı Devleti ile
savaştan yeni çıkmış, yeni kurulan Türkiye Cumhuriyeti’nin yapmış olduğu toplam
demir ağı yaklaşık 10 bin kilometredir, on beş yıldan beri tek başına iktidar
olan AKP Hükûmetinin yapmış olduğu demir yolu sadece 1.700 kilometredir. Hicaz
Demir Yolu 1.300 kilometredir, cumhuriyet öncesi yapılan demir yolları 4.100
kilometredir, cumhuriyetin ilk yıllarında 3.764 kilometredir, AKP iktidarıyla
yapılan 1.750 kilometredir. 
Marmaray
Projesi’yle birlikte Türkiye'nin dört bir yanını hızlı tren ağlarıyla öreceklerini
açıklayan AKP Hükûmetine şunu söylemek istiyorum: Tabii ki biz
vatandaşlarımızın menfaati için toplu taşımaya önem veriyoruz. Gerek şehirler
arası gerek şehir içi ulaşımda raylı sistemin kullanılmasını destekliyoruz.
Yalnız, buradan önceliklerin doğru tespit edilmesini istiyoruz. Yani,
Konya-Karaman hızlı treninden önce 4 milyon nüfusun yaşadığı ve her gün
Karaman’ın nüfusu kadar yolcu taşınacak Adana-Mersin hızlı tren projesinin
öncelikle bitirilmesi gerektiğini düşünüyoruz. Bu projede de şehir içinden
geçen kısımların mutlaka yer altına alınması gerektiğini düşünüyorum. Kara
yollarıyla ilgili değinmek istediğim konular ise Niğde-Ankara ve İstanbul-İzmir
otoyolu acilen bitirilmelidir. 
Değerli
milletvekilleri, değinmek istediğim diğer bir konu ise zorunlu araç
sigortaları. Trafik sigortalarının artışının başlıca nedeni 2011 yılında
Yargıtayın aldığı bir kararla beden hasar ödeneceğine karar verilmesidir. On
beş yıl geriye dönük işletilen bu kararla, rant çevreleri geriye dönük, ölen
kişilerin varislerini bularak sigorta şirketlerine dava açıp, aldıkları
davalardan dolayı sigorta şirketleri zarara uğramışlardır. Bir örnekleme yapmak
istersek, Yargıtayın bu kararından önce, çekicinin poliçe fiyatı 1.500 lira, şu
anda 3.500 lira; bir otomobilin poliçe fiyatı 155 lira, şu anda 423 lira; bir
kamyonetin poliçe fiyatı 350 TL, şu anda 1.302 TL. Yeni bir yasal düzenleme
yapılarak araç sigortası konusunda mağduriyetin giderilmesi gerekmektedir. 
Bu
sıkıntıların yanında, bir kamyoncu evladı olarak kamyoncu esnafının sorunlarına
dikkat çekmek istiyorum. Kesinlikle kamyoncu esnafımıza ucuz yakıt
verilmelidir. K1 yetki belgesinde araç sınırlaması getirilmeli, K1 yetki
belgesi sahipleri iş bıraktıklarında belgelerini akraba ve akraba dışındaki
kişilere devredebilmelidir. 
Kooperatiflere
eskiden olduğu gibi vergi muafiyeti getirilmelidir. OGS, HGS ile ilgili yazılan
cezalar makul bir rakama çekilmeli ve mağduriyetler giderilmelidir. 
Değerli
milletvekilleri, dış ilişkilerimizde de yaşanan sorun ortadadır. Ancak, Türk dış
ilişkileri âdeta yapboza dönmüştür. AKP başkanlık sistemi ve yeni anayasa
edebiyatı yaparken Türkmen Dağı Esad’a, Kerkük peşmergeye, Musul IŞİD’e
terkedildi. Geriye yalnızca Türkmenlerin acı dolu hikâyeleri, yitirilmiş
yurtları, dağıtılmış umutları, kaybolmuş hayatları bırakıldı. Müttefikimiz
Amerika, bugün “Ey Amerika!” oldu. Suriye savaşından sonra Birleşmiş
Milletlerden ve AB’den beklediğimiz destek gelmeyince acil müttefikimiz olarak
Suudi Arabistan’a sarıldık ancak o da “Suriye savaşında Rusya’yla beraber
hareket etmeye hazırım.” dedi. ABD 10 bin kilometre ötesinden, Rusya 3 bin
kilometre uzaklıktan Suriye’de ateşkesin tarafı oluyor ama 3 milyon Suriyeliyi
misafir eden ve bu savaştan en büyük mağduriyeti çeken ve bu bölgede
milyonlarca soydaşı, dindaşı yaşayan ve süper ligde oynadığını iddia eden
Türkiye masada olamıyor. Bunu da kamuoyunun takdirine bırakıyorum. 
2011
yılında başlayan iç savaşla beraber maalesef Suriye politikası iyi
yönetilememiş, göçle ilgili öngörü doğru tespit edilememiş, MHP’nin “Tampon
bölge kurun, göçmenleri orada misafir edelim, sınır güvenliği alalım.”
uyarıları dikkate alınmamış ve bugün maalesef, bir kısmı kayıt dışı olmak üzere
3 milyonun üzerinde Suriyeliyi barındırmak zorunda kaldık. 2016 yılında AB
yetkilileriyle yapılan görüşmelerin basına sızan tutanaklarına göre “Kapıları
açar, mültecileri otobüse doldurur, size yollarız.” diyoruz, işte, bu kısa
vadedeki planlar, geleceği görememe bizi ulusal anlamda geriye götürdü. 
Değerli
milletvekilleri, iktidar partisi özellikle on dört yıldır Türkiye’de hiçbir
siyasi partiye nasip olmayan imkânlara sahiptir ancak Mersin bu süre içerisinde
maalesef beklediği düzeyde hizmet alamadı. Ne yazık ki biz on dört yıl
içerisinde her seçim döneminde aynı vaatleri dinledik. Mersin’de her seçim
değişmeyen tek şey seçim vaatleridir. Bu on dört yıllık iktidar döneminde
Mersin tam olarak 3 bakan, 1 genel başkan yardımcısı gördü ancak her bakan bir
önceki bakanla aynı şeyi söylemekle yetindi, “Ben daha önce farklı bir ilden
vekildim ama artık Mersin’in vekiliyim.” 2002 yılında, o zaman, AKP’nin kurucu
üyelerinden ve partinin Genel Başkan Yardımcısı Dengir Fırat’ı Mersin’den aday
gösterdiler ve Mersinli hemşehrilerimiz de yüksek oranda oy vererek Meclise
gönderdiler fakat o yıllarda Mersin istediği hizmeti alamadı. Dengir Fırat
bugün HDP sıralarında milletvekilliği görevine devam etmektedir. 
2007
yılında, bu defa Kürşat Tüzmen Mersin’den aday gösterildi. Kürşat Tüzmen Devlet
Bakanı olarak Mersinlilere başta 5T olmak üzere, tarım, ticaret, toplu konut,
toplu taşıma projeleriyle Mersinlilerin oyunu aldı. Organize sanayi bölgeleri
yapılacağı söylendi. Hava yolu, demir yolu, Adana-Mersin yolu, Mersin-Antalya
yolu vaatleri verildi ama Mersinliler Kürşat Tüzmen’in o dönem içerisinde
İstanbul Boğazı’nı yüzerek geçme dışında herhangi bir faaliyetine şahit
olmadılar. 
2011
yılında Ekonomi Bakanı Zafer Çağlayan Mersin’den aday gösterildi. Yine Kürşat
Tüzmen gibi birçok proje saydı, 8 tane organize sanayi bölgesi yapacağını
söyledi ancak Mersinliler Zafer Çağlayan’ın 750 bin liralık saate bakma dışında
herhangi bir projeyi hayata geçirebildiğine şahit olmadılar.
2015
yılı 7 Haziran seçimlerinde Antalya’dan aday olan ve orada da birçok proje
açıklayan Sayın Lütfi Elvan 1 Kasım seçimlerinde Mersin’den aday gösterildi.
Mersin’e geldiği gün şu ifadeleri kullandı: “Mersin, Türkiye'nin yirmi yıl
gerisinde kalmıştır.” Biz Sayın Elvan’ın iyi niyetine ve öngörülerine
inanıyoruz, kendisine başarılar diliyoruz, Mersin adına inşallah hayırlı
hizmetler yapmasını temenni ediyoruz. Ancak, Sayın Elvan, bu yirmi yılın on beş
yılında AKP tek başına iktidardı ve Mersin’in de 3 tane bakanı vardı. Lütfi
Elvan Mersin’den Ulaştırma Bakanı olarak aday gösterilmiş ve kendi Bakanlığıyla
ilgili birçok proje açıklamıştır. Bu projelerin tamamı Mersin halkı tarafından
beklenmektedir ancak “Havaalanı ihalesi ekim ayında yapılacak.” denmiş,
yapılamamış, “Ocak ayında yapılacak.” denmiş, yine yapılamamış, şu anda “Devlet
yapacak.” deniyor. Yeni ihale süreçleri, yeni zaman kayıplarıyla Mersin kan
kaybetmeye devam ediyor. Lütfi Elvan geldikten sonra Sahil Bandı Projesi için,
“Yıllardır mesafe alınamayan sahil bandı kamulaştırmasına hemen onay verdim,
yapılacak.” demiş ancak 15 kilometrelik sahil bandının 4 kilometresi yapılmış,
geriye kalan kısmının kamulaştırması dahi yapılmamıştır.
Değerli
milletvekilleri, ben buradan Hükûmete seslenmek istiyorum: Mersin Limanı’nı
sattınız, Suma Fabrikasını sattınız, Kadıncık-1 ve Kadıncık-2 Barajlarını
sattınız ama ne yazık ki sattıklarınızdan aldığınız paraları bile Mersin’e
harcamadınız. Mersin-Antalya yolu, Çukurova havaalanı, Adana-Mersin hızlı tren,
Mersin-Adana sekiz şeritli yol, Çeşmeli-Taşucu otoban yolu, Silifke-Mut yolu,
Silifke-Gülnar yolu, Mut-Karaman yolu, Tarsus-Çamlıyayla yolu, 8 tane organize
sanayi bölgesi, Yenice lojistik köyü, Tarsus’a araç muayene istasyonu, Anamur
iskelesi, arsasını Toroslar Belediyesinin bağışladığı 1.250 yataklı şehir
hastaneleri projeleri Mersin halkı tarafından beklenmektedir. 
Sözlerime
son verirken, güneydoğuda canlarını ortaya koyan, bu ülkenin birliği,
beraberliği ve kardeşliği için mücadele eden kahramanlarımızın her zaman
yanında olduğumuzu belirtiyor, yüce heyetinizi saygıyla selamlıyorum. (MHP
sıralarından alkışlar) 
BAŞKAN
– Teşekkür ederim Sayın Şimşek.
Milliyetçi
Hareket Partisi adına ikinci konuşmacı Fahrettin Oğuz Tor, Kahramanmaraş
Milletvekili.
Süreniz
yirmi dakikadır.
Buyurun
Sayın Tor. (MHP sıralarından alkışlar) 
MHP
GRUBU ADINA FAHRETTİN OĞUZ TOR (Kahramanmaraş) – Sayın Başkan, değerli
milletvekilleri; sizleri ve ekranı başında bizleri izleyen aziz milletimizi
selam ve saygıyla selamlıyorum.
2016
Yılı Merkezi Yönetim Bütçesinin ülkemize, milletimize hayırlara vesile olmasını
yüce Mevla’dan niyaz ediyorum. 
Her
sabah “Allah’ım, inşallah şehit haberleriyle uyanmayız.” niyazında bulunsak da
maalesef elimizden bir şey gelmiyor. Bugün Sur’da yaklaşık üç aydır çatışmalar
devam ediyor ve şehit vermeye devam ediyoruz. Bugün de iki şehidimizin olduğunu
üzülerek öğrenmiş bulunmaktayım. Elimizden sadece onlara rahmet dilemekten
başka bir şey gelmese de her zaman olduğu gibi onlara Allah’tan rahmet,
yaralılara da başsağlığı diliyorum.
Değerli
milletvekilleri, Çalışma ve Sosyal Güvenlik Bakanlığı bütçesiyle ülkemizin en
önemli kurumlarından olan Sosyal Güvenlik Kurumu Başkanlığı bütçesi üzerinde
Milliyetçi Hareket Partisi adına konuşma yapmak üzere söz almış bulunuyorum. Bu
vesileyle Genel Kurulu saygıyla selamlıyorum. 
Çalışma
ve Sosyal Güvenlik Bakanlığının 2016 tahminî bütçesi 38 milyon 389 bin 157
liradır. Sosyal Güvenlik Kurumunun bütçesi ise -kısa kesiyorum- 370 milyar
TL’dir.
Kıymetli
milletvekilleri, merkezî yönetim bütçesi 570 milyar liradır. SGK’nın bütçesinin
merkezî yönetim bütçesine olan oranı yüzde 65’tir. SGK’nın, nüfusumuzun yüzde
98’ini kapsadığı, hizmet götürdüğü, yaptığı görevler bir tarafa, bir yılda
kullanacağı para büyüklüğüne baktığımızda büyük önemini kavramak mümkündür. 
2015
Ekim ayı itibarıyla, sosyal güvenlik kapsamında aktif çalışan 20 milyon küsur,
emekli çalışan 11 milyon küsur, bakmakla yükümlü bağımlı kişi sayısı ise 34
milyon küsurdur. Toplam 66 milyon 200 bin kişi sosyal güvenlik şemsiyesi
altındadır. Bunlara gelir testi yaptıranları da ilave ettiğimizde bu sayı 76
milyonu geçmektedir. Ülkemizde yaklaşık 1 milyon 500 bin kişinin de sosyal
güvenlik kapsamı dışında olduğunu belirtmek isterim.
Sosyal
Güvenlik Kurumu, kanunla verilen bu görevleri yerine getirmek için, 2016
yılında, çoğu kendi kaynaklarından karşılanmak üzere yaklaşık 370 milyar
harcama yapacaktır.
Bir
önemli konu da Sosyal Güvenlik Kurumunun 2016 yılında toplam 11 milyar 309
milyon TL finans açığının hazine tarafından karşılanacak olmasıdır. Burada,
SGK’nın finans açığı 11 milyar 309 milyon TL olarak verilmiş ise de bütçeden
yapılan transferlerin 102 milyar 282 milyon olduğu göz önüne alınırsa SGK’nın
gerçek açığının 11 milyar küsur değil, 102 milyar küsur olduğunu söylemek
lazımdır. Tabii, ayrı bir tartışma konusudur, bunu geçiyorum.
Bir
önemli konu da SGK’nın alacaklarıyla ilgilidir. Elimde en son rakamlar olmasa
da söylenen, alacakların 60-70 milyar liraya ulaştığı -gecikme zammıyla
beraber- şeklindedir. Geçmişte birçok defa başvurulan yapılandırmalar da
alacakların tahsiline çare olmamıştır maalesef. 
Hükûmet
programında “Prim yapılandırmalarını ekonomik kriz ve doğal afet gibi istisnai
hâller dışında uygulamayacağız.” diye taahhüt edilmiştir. Bunu -uygulanacak
mıdır uygulanmayacak mıdır- zamanla göreceğiz. Ancak, aşağıda da kısaca
değineceğim üzere, SGK’da çalışan personelin maalesef şevki, heyecanı
kalmamıştır, bunun birçok sebebi vardır. Sayın Bakanımız da burada, bunları
özellikle burada arz etmek istiyorum. Şimdi, 1’inci sebebi: Bunca iş yüküne,
işin güçlüğüne ve riskine rağmen kurum personeline herhangi bir ayrıcalığın
tanınmamasıdır. 370 milyar liralık bütçeyi kullanan bir kurumun personelinin,
büyük miktarlarda alacağı olan bir kurumun personelinin bunca iş yükü altında
bir ayrıcalığı olması gerektiğini düşünüyorum. Ayrıca, ayrımcılık, iş bilmeyen,
ehil olmayan birçok kişinin farklı, haksız şekilde öne geçirilmesi, unvan
verilmesi maalesef bu sonucu da doğurmuştur. Bunca alacağına rağmen yetişmiş
personelin heyecanının kalmaması, başka kuruluşlara geçmek istemesi bu kurumun
geleceği için son derece tehlikelidir diye düşünüyorum. 
Değerli
milletvekilleri, Çalışma ve Sosyal Güvenlik Bakanlığıyla Sosyal Güvenlik
Kurumunun bütçesiyle ilgili söyleyeceklerimiz bunlardan ibaret değildir, bu
konuya ayrıca daha sonra değineceğim. Bakanlık ve kurum bütçeleri üzerinde
birkaç hususu dile getirmeden önce, burada AKP’li hatiplerin devamlı olarak dile
getirdikleri bir husus hakkında görüşlerimi arz etmek istiyorum. Burada, AKP
iktidarının icraatlarını eleştirdiğimizde AKP yetkilileri cevaplarını devamlı 1
Kasım seçim sonuçlarına dayandırmaktadırlar. Evet, AKP 1 Kasım 2015 tarihinde
yüzde 49,5 oy almıştır ama unutulmaması lazımdır ki AKP 7 Haziran 2015
tarihinde de yüzde 40,9 oy almıştır; ikisi de millî iradedir, söz yok. Ancak,
aradan geçen beş ay içinde AKP’nin ağırlaşan şartlara rağmen yüzde 8,6 oranında
oyunu artırmasını normal bir durum olarak görmemek lazımdır. Böyle bir durum
gelişmiş demokrasilerde, mesela Avrupa ülkelerinde olur mu? Nerede olur? Ancak
Türkiye’de olur. Bu seçim sürecini birlikte yaşadık, yöresel seçimde yöresel
seçilmiş kişilere Cumhurbaşkanlığı fonundan 5 bin, 7 bin lira tutarlı para
göndermeleri, muhtarlar toplanarak, mahalleden, köyden az oy çıkması hâlinde
yatırım yapılmayacağı tehditlerine kadar, “toplumsal yarar destekli proje” adı
altında on binlerce kişi işe alınarak, bunların büyük çoğunluğunun da özellikle
ilerlemiş yaştaki kadınlarımızın seçim meydanlarına sürüklendiğini, artan terör
bahane edilerek kaos edebiyatının yapıldığını, ahlaksız transferlere şahit
olduk. Daha birçok şey. Bütün bunları bir araya getirdiğimizde 7 Haziran
seçimlerine göre 1 Kasım seçimlerinde AKP’nin yüzde 8,6 oranındaki oy artışına
şaşmıyorum, hatta azımsıyorum. 
Bunları
niçin söylüyorum? Kıymetli arkadaşlar, gerçek millî irade 7 Hazirandır. 1 Kasım
sakatlanmış iradenin neticesidir. Bakınız, bu millet size bir fırsat daha
vermiştir; bunun kıymetini bilin, gururlanmayın, böbürlenmeyin. Bu millet,
Refah Partisini iktidar yaptı, Doğru Yol Partisini iktidar yaptı, Demokratik
Sol Partiyi, Anavatan Partisini iktidar yaptı ama bugün yerlerinde yeller
esmektedir. Sizin de yerinizde yeller esmeyeceğinin garantisi yoktur. 
Özet
olarak söylüyorum, 7 Haziranı aklınızdan çıkarmayın, dostane tavsiyemiz budur.
Mütevazı olun, ne oldum demeyin ne olacağım deyin. Kimin ne olacağını ancak
Allah bilir. Diktatör Kenan Evren’in bile düştüğü durumları asla unutmayın. Maç
henüz bitmemiştir, gün gelir, Bursa’dan Orhanelili tecrübeli bir siyasetçimizin
dediği gibi “Kış çetin geçer, dereler yatak değiştirir.” Bu anekdotu asla
unutmamanızı tavsiye ediyorum.
Kıymetli
arkadaşlar, bakınız, ben geçmiş dönemde memurluk yaptım. Refahyol dönemini
gördüm. Yaşanmış bir iki örneği, burada, AKP’li kıymetli arkadaşlara anlatmak
istiyorum, unutacaklarını da zannetmiyorum. Şimdi, o dönemde -takunya demiyorum,
habbabla diyorum, habbab derler yörede- memur arkadaş paçalarını sıvıyor,
habbabları giymiş -takur tukur, takunya değil, niye ses çıkarsın- herkes
görsün, vatandaş abdest almaya gidiyor. İktidar düştü, bu arkadaş başka bir
şekilde unvan aldı. 
Kıymetli
arkadaşlar, mescitlerde sayımız yüzde 50 azaldı; bunu asla unutmayın. Yarın
düştüğünüz durumu… Ama bugün hakla, adaletle işi ehline verirseniz yarın siz
yine alnınızdan öpülürsünüz. 
Başka
bir örnek: Bağcıksız ayakkabılar modaydı Refah-Yol döneminde, abdest almaya,
çıkarmaya giymeye kolaylık olsun diye. Peynir ekmek gibi satılıyor bağcıksız
ayakkabılar. Kızılay’da bir mağaza sahibi bağcıksız ayakkabı sipariş ediyor.
Hükûmet düşüyor, bağcıksız ayakkabılar mağaza sahibinin elinde kalıyor. Bu
toplum maalesef bu hâle getirildi. Kusura bakmayın, durum budur. Bunu en iyi
bilenler de mutlaka aramızda varlar, anlatmışlardır. Düşenin dostu olmuyor
maalesef. Allah kimseyi doğruluktan, adaletten ayırmasın diyorum, itibarından
da geri koymasın diyorum. 
Değerli
milletvekilleri, bir başka husus da şu: Buraya kıymetli hatipler geliyor sık
sık: “Efendim, işte yol yaptık, hastane yaptık, okul yaptık, ambulans aldık.” Tamam,
görüyoruz. Her çıkan hemen hemen bunu söylüyor. Evet, yol yapılmıştır, okul
yapılmıştır, hastane, postane, adliye yapılmıştır. Uzağa gitmeye gerek yok,
şurada bir halkla ilişkiler binamız var. Bu bina da yapılmış, ruhsuz, hiçbir
mimari özelliği olmayan, bana göre, hilkat garibesi halkla ilişkiler binası da
yapılmıştır maalesef. İyi niyetle, doğrulukla, adam kayırmadan, hırsızlatmadan,
hortumlatmadan taş üstüne taş koyandan Allah razı olsun. 
Arkadaşlar,
rica ederim, bunlar gökten inen paralarla yapılmamıştır, kimsenin babasının
parasıyla da yapılmamıştır. İşin devamlı harcama tarafını söylüyorsunuz, işin
gelir tarafından asla bahsetmiyorsunuz. 
Bakınız,
AKP iktidarının 2002 yılından 2016 yılına kadar geçen süre içeresinde
kullandığı bütçe rakamının -bunu net bilmiyorum ama- 2 trilyon TL’den fazla
olduğu söyleniyor. Bu muazzam bir rakamdır. Ne yapacaktık? Yani bu paraları
cebe mi atacaktık? Hiçbir şey yapmadan “7 dönüm bostan, yan gel yat oğlum
Osman” mı diyecektik? Ben, bu tür söylemleri hakikaten çok tuhaf karşılıyorum.
Bakınız,
“yaptık” dediğiniz yolla ilgili bir örnek: Ben, Kahramanmaraş milletvekiliyim,
devamlı gidip geliyorum. Kayaş’tan Elmadağ’a kadar bakın, Kırıkkale’ye kadar
bakın. Kaç yıl? On dört yıl geçti, o yoldan daha berbat bir yol var mı? Üstelik
bu yol, eski Reisicumhurumuz Abdullah Gül’ün de gidip geldiği yol, memleketin
yoludur. Şimdi, bu yol bile standart hâle getirilememiştir, getirilen yerler
vardır, yapanın da eline sağlık diyorum. 
Bakınız
kıymetli arkadaşlar, bunu ben birçok kez söyledim, bu kürsüden de söyledim,
gene söylüyorum: 1950 yılında Güney Kore’nin fert başına düşen millî geliri 100
dolardı, Japonya’nın 130 dolardı, Türkiye’nin 200 dolar civarındaydı. Bugün Güney
Kore’nin satın alma paritesine göre fert başına düşen millî geliri 35.485
dolardır, Japonya’nın 46.793 dolardır. Geçen süre içerisinde Güney Kore fert
başına düşen millî geliri 350 kat, Japonya 359 kat artırmıştır, Türkiye ise
ancak 50 kat artırabilmiştir. 
Değerli
milletvekilleri, Japonya’nın yüzölçümü Türkiye’nin hemen hemen yarısı kadardır.
Kore’nin yüzölçümü Türkiye’nin altıda, yedide 1’idir. Her iki ülkenin nüfus,
yüzölçümü, coğrafi şartları, iklim şartlarıyla ekonomik göstergelerini birlikte
değerlendirdiğimizde başarıları karşısında tek kelimeyle şapka çıkarmak
lazımdır. Japonya ve Güney Kore bu aşamaya kolay gelmemiştir. Bu başarının
arkasında ideal vardır, çalışkanlık vardır, dürüstlük vardır; israf yoktur,
tasarruf vardır. Bunca zenginliğe rağmen -açıkça söylüyorum- Japon Başbakanı
makam aracını korunmak amacıyla kıtalar arası götürebilir mi? Elinizi
vicdanınıza koyun, cevap verin, kıtalar arası. Şu fakir memlekete yazık. Bu
başarının arkasında toplumsal yarar anlayışı vardır. 
KAMİL
AYDIN (Erzurum) – Dünya lideri!
FAHRETTİN
OĞUZ TOR (Devamla) - Bu başarının arkasında “Her şey benim olsun gerisi tufan.”
anlayışı, şahsi çıkar anlayışı yoktur. Bu başarının arkasında işi ehline verme
vardır, sorumluluk duygusu vardır, sular dört beş saat akmadığı için istifa
eden belediye başkanı sorumluluğu vardır, kılavuz tel koptuğu için intihar eden
mühendis sorumluluğu vardır, şeref vardır, haysiyet vardır, onur gibi yüce
değerler vardır. 
Kıymetli
milletvekilleri, burada bir hususu daha açıklamak istiyorum -bildiğim bir
husus, aramızda bunu bilenler de vardır- 17-25 Aralık yolsuzluk iddialarının
ortaya çıkmasından önce, AKP’li çok kıymetli milletvekilleri bazı duyumlar
üzerine bir bakana giderler “Oğlunun şaibeli eylemleri arşa çıkmıştır.” diye
açıkça beyan ederler makamında. Sayın Bakan -“sayın” da demiyorum- o bakan “Bir
şey olmaz.” demiştir, daha sonra 17-25 Aralık olaylarına karıştığı açıkça
ortaya çıkmıştır. 
Kıymetli
arkadaşlar, hırsıza arsıza Japonya’da, Kore’de sahip çıkma yoktur, başarının
arkasındaki sebep budur. Sonuç olarak, AKP’nin iktidar olduğu 2002 yılına göre
2015-2016 yıllarında fert başına düşen millî geliri 15-20 bin dolara –35 bin,
45 bin dolar demiyorum- bunca imkâna rağmen çıkarmış olsaydı alnından öperdik.
Ama çok partili siyasi hayata geçilen 1950 yılından günümüze kadar geçen süre
içerisinde en uzun süreli tek parti iktidarı olduğu hâlde, maalesef millî gelir
yerinde saymıştır. Bilerek yanlış sayı vermek ciddiyetsizliktir, kimseye de bir
faydası yoktur. Şu anda, Türkiye'nin dolar bazında millî geliri 9 bin lira
civarındadır. 
Değerli
milletvekilleri, az önce söylediğim gibi “Yol yaptık, hastane yaptık, postane
yaptık, icra dairesi açılışı yaptık, adliye binası yaptık.” söylemlerinin fazla
bir kıymeti harbiyesi yoktur bence. Gelen her hükûmet bir şeyler yapmıştır.
Atatürk Barajı’nı, Karakaya Barajı’nı, Keban Barajı’nı siz mi yaptınız?
Ankara-İstanbul otoyolunu siz mi yaptınız? Afşin-Elbistan Termik santrallerini
siz mi yaptınız? Hacettepe’yi, Ankara Üniversitesini, Gazi Üniversitesini
-uzağa gitmiyorum, Ankara’dakileri sayıyorum- ODTÜ’yü siz mi kurdunuz?
Saymıyorum diğerlerini. Bakınız, önce de söyledim şimdi de tekrar ediyorum, iyi
niyetle, doğrulukla, adam kayırmadan, hırsızlatmadan, hortumlatmadan taş üstüne
taş koyandan Allah razı olsun. “Şunları yaptık, yaptık.” derken
yapamadıklarımızı, sattıklarımızı, bozduklarımızı da söyleyelim. Türk
edebiyatına, Türk edebiyat tarihine kazandırdığımız atasözlerini de sayalım.
Özelleştirmeden 100’e yakın tesis satıldı. Neredeyse sigorta şirketlerinden yerli
ve millî şirket kalmadı. Bankaların birçoğu yabancıların eline geçti. Hukuka
güven kalmadı. “Terörü hortlatmadık.” diyebilir misiniz? Asker kışlasında,
ileride sorumlu duruma düşmemek için, operasyon taleplerini ve operasyon
taleplerinin valiliklerce reddedilmesini saklıyorlar, üst üste koyuyorlar,
“kütük” adı verilen dosyalarda saklıyorlar kıymetli arkadaşlar. Bu noktaya
geldik. Terörün bu noktaya gelmesinde, elinizi vicdanınıza koyun, sorumluluk
AKP’nindir. Terör beslenmiştir maalesef, görmezden gelinmiştir. Ben
söylemiyorum, iktidarın bakanları, Başbakan yardımcıları söylüyor. 
Kıymetli
arkadaşlar, “İşsizliği azalttık.” diyemezsiniz, “Yolsuzluğu, hırsızlığı
önledik.” diyemezsiniz. Burada, Sayın Cumhurbaşkanının, dünün Başbakanı Recep
Tayyip Erdoğan tarafından kurulan 29’uncu Hükûmet Programı Türkiye Büyük Millet
Meclisinde 18/03/2003 tarihinde bizzat kendisi tarafından okunmuş. Burada bir
bölümünde diyor ki: “Ekonomik ve refahın nimetlerini adaletle dağıtan,
yoksulluk ve yolsuzlukla en etkili şekilde mücadele edildiği ve tüm kamu adına
görev yapanların yargılanabilmelerinin önündeki dokunulmazlık dâhil tüm
engellerin kaldırıldığı, insanlarımızın barış ve refah içinde özgürce yaşadığı
bir millet iradesi hayata geçirilecektir.” Güzel bir söz. Ama, şimdi yoksulluk
ve yolsuzlukla en etkili şekilde mücadele edilmiş midir, edilmemiş midir? Başka
bir yerde “kanun önünde eşitlik”ten bahsediyor, yine başka bir yerde “AK
PARTİ’nin Hükûmet etme mantığının da olmazsa olmazlarıdır.” birtakım şeyleri
sayıyor, “AK PARTİ kamu yönetiminde güvenin kalıcı olarak tesis edilmesinin
yolunun bu değerlerden geçtiğine inanmaktadır.” diyor. Yine başka bir yerde,
“Bu konular etrafında ayrımcı politikalar peşinde koşanlar, karşılarında AK
PARTİ Hükûmetini aşılmaz bir engel olarak bulacaklardır.” diyor. 
Kıymetli
arkadaşlar, keşke bunları bir saatlik, iki saatlik sürelerimiz olsa da burada
somut örneklerle tartışsak. “Bu konular etrafında ayrımcı politikalar peşinde
koşanlar, karşılarında AK PARTİ Hükûmetini aşılmaz bir engel olarak bulacaklardır.”
diyorlar. Maalesef, maalesef, kamuda en büyük ayrımcılık AKP döneminde
yapılmıştır. En büyük ayrımcılık; net, kimse “Bu yapılmamıştır.” diyemez. 
Şimdi,
Allah için elinizi vicdanınıza koyun ve cevap verin; on dört yılın sonunda
ekonomik refahın nimetleri adaletle mi dağıtılıyor? Yoksullukla, yolsuzlukla en
etkin şekilde mücadele mi ediliyor? Tüm kamu adına görev yapanların
yargılanabilmelerinin önündeki dokunulmazlıklar dâhil tüm engeller kaldırıldı
mı; herkes kanun önünde eşit midir? Kamu yönetiminde güven kalmış mıdır?
Yoksulluk ve suç işleme eğilimini engelleyici düzenlemeler yapılmış mıdır?
Tabii ki yapılmamıştır. 
Kıymetli
arkadaşlar, söyleyeceğim diğer konuları Sayın Bakanımıza ayrıca arz etmek
istiyorum ama hakikaten kurumun, Sosyal Güvenlik Kurumunun ayrı bir özelliği
vardır, personelinde heves kalmamıştır. Bu hevesin yeniden tesis edilmesi
gerektiğini söylüyorum.
(Mikrofon
otomatik cihaz tarafından kapatıldı)
FAHRETTİN
OĞUZ TOR (Devamla) - Bütçenin hayırlı olmasını diliyor, saygılar sunuyorum.
Teşekkür
ediyorum. (MHP sıralarından alkışlar) 
BAŞKAN
– Teşekkür ederim Sayın Tor. 
Milliyetçi
Hareket Partisi adına üçüncü konuşmacı, Konya Milletvekili Sayın Mustafa
Kalaycı. 
Buyurun
Sayın Kalaycı. (MHP sıralarından alkışlar)
Süreniz
yirmi dakikadır.
MHP
GRUBU ADINA MUSTAFA KALAYCI (Konya) - Sayın Başkan, değerli milletvekilleri;
dün yine teröristlerin alçakça ve kalleşçe saldırısı sonucu 2 yiğidimiz şehit
olmuştur. Konya'nın Ilgın ilçesi Yukarıçiğil nüfusuna kayıtlı hemşehrim şehit
polisimiz Mustafa Çetin bugün defnedilmektedir. Şehitlerimize Allah'tan rahmet,
ailelerine ve aziz milletimize başsağlığı ve sabırlar diliyorum.
"Çözüm
süreci" dediniz, "analar ağlamayacak" dediniz, “her şey güzel
olacak” dediniz, “İstikrar” dediniz. Peki ne oldu? Ülkemizi ne hâle getirdiniz?
Her gün bayrağa sarılı şehit naaşlarını kaldırıyoruz. Anaların gözyaşı sel olup
akmaktadır. Yaşanan felaketler ve acılar, AKP iktidarının mimarı ve müellifi
olduğu yıkım ve çözülme süreçlerinin eseridir. 
Bilinmelidir
ki PKK’yla müzakere masasına oturan ve her türlü tavizi verenler, terör
örgütünün silah stoklamasına, kadrolarını güçlendirmesine, mühimmat
depolamasına, çukurlar kazmasına, her yere bombalar döşemesine alenen göz
yumanlar, güvenlik güçlerinin operasyon yapmaması için talimat verenler,
makamı, mevkisi ne olursa olsun terör örgütüne yardım ve yataklık yapmaktan
dolayı yargı önünde mutlaka hesap verecektir. Şehitlerimiz de huzurumahşerde
yakalarına yapışacak ve haklarını helal etmeyeceklerdir.
Değerli
milletvekilleri, AKP, yeni bir personel rejimi ve ücret rejiminin süratle
hayata geçirileceğini taahhüt etmesine rağmen on üç yıldır bu yönde bir adım
atmamış, tam tersine mevcut sistemi de içinden çıkılmaz hâle getirmiştir. AKP,
kamu yönetiminin ayarını bozmuş, kamudaki tüm dengeleri altüst etmiştir. AKP,
çalışma şartlarının iyileştirilmesi ve verimliliğin artırılması adına hiçbir
çaba sarf etmezken, partizanlık adına her şeyi yapmıştır. Personel rejimi
nesnellikten uzaklaştırılmış, liyakat ve hakkaniyet göz ardı edilmiştir.
Bürokraside yıldırma ve yıpratma süreci yaşanmıştır. Kamu çalışanlarının
tayinlerine, yükselmelerine AKP teşkilatları ve yandaş sendikalar karar vermiş,
istemedikleri dürüst memurlar sürgün edilmiş, görevlerinden uzaklaştırılmıştır.
Devletin asli ve süreklilik arz eden birçok kamu hizmeti, sözleşmeli ve geçici
personel eliyle yürütülür hâle gelmiştir. Aslında geçici işlerin ifası için
istisnai hâllere münhasır olması gereken uygulamalar asıl istihdam şeklinin
önüne geçmiştir. Defalarca kadro kanunları çıkarılarak sözleşmeli, geçici ve
vekil çalışanlar kadrolara alınmış ancak tekrar sözleşmeli, geçici ve vekil
alınmasına devam edilmiştir. Özel kalem müdürlüğü, müşavirlik ve benzeri
istisnai memuriyet kadrolarına sınavsız alınan personel daha sonra başka memur
kadrolarına geçirilmektedir. Boşalan istisnai kadrolara tekrar sınavsız
elemanlar alınmakta ve bu süreç bu şekilde devam ettirilmektedir. Özellik arz
eden görevler için öngörülen istihdam şeklinin, memuriyete sınavsız giriş yolu
olarak kullanılması ahlaki olmayan başka bir yandaş kayırma yöntemidir. 
AKP
döneminde taşeron işçilik uygulaması yaygınlaşmış, kamuda girmediği alan
kalmamıştır. 1 milyonun üzerinde taşeron işçisinin kamuda çalıştığı ifade
edilmektedir. AKP, taşeronlaşmayı politikasının esası olarak uygulamış ve
bundan da siyasi nema sağlamıştır. 
AKP
Hükûmeti, kamu personel mevzuatında olmayan yeni bir istihdam modeli daha
uydurmuştur. “Toplum yararına program” adı altında dokuz aya kadar varan
süreyle işçi alımı yapmaktadır. Ancak çalıştırıldıkları işler, kamu
idarelerinin görev alanına giren sürekli işlerdir. Zira, alınanlar millî
eğitim, orman, belediyeler gibi kurumlarda çalıştırılmaktadır. 
7
Haziran ve 1 Kasım seçimlerinin yapıldığı 2015 yılında 523 bin kişinin bu
şekilde işe alınmış olması, uygulamanın toplum yararından ziyade AKP yararına
olduğunu ortaya koymaktadır. Bu kapsamda, ormana sezon dışı dönemde eleman
alınmış, belediyelere tıka basa adam doldurulmuştur. Ayrıca, program kapsamında
ortaya çıkan bazı aracıların işe alınanlardan komisyon aldığı yönünde ciddi
iddialar da bulunmaktadır. Bu uygulamanın her yönüyle mutlaka soruşturulması
gerekmektedir. 
AKP’nin
siyasi nema sağlama amacıyla sürdürdüğü açık olan bu yanlış uygulamaların en
büyük mağduru yandaş olmayan ve bu yollarla iş bulamayan işsiz gençlerimizdir.
Bunlar, girdiği merkezî sınavı kazanarak ataması yapılmayan, bir türlü sıra
gelmeyen ve sıra gelmeden de kadroları başka yollarla doldurulan milyonlarca
işsiz vatandaşlarımızdır. 
Sayın
Bakan, insanlarımızın hakkını yemeyin. Bilesiniz ki, memur olabilmek için kadro
açılmasını ve atanmak için sıra gelmesini umutla bekleyen gençlerimiz hakkını
size helal etmeyecektir.
İstihdam
ve eğitim arasındaki bağın yeterince kurulamaması ve mesleki eğitimin iş gücü
piyasası ihtiyaçları doğrultusunda istenilen ölçüde verilememesi, insan gücü
niteliği ile iş gücü piyasasının talebi arasında dengesizliklere yol açmış ve
eş zamanlı olarak hem işsizliğe hem de boş iş pozisyonlarına neden olmuştur. 
Nitekim,
ülkemizde milyonlarca işsiz bulunmasına karşın, bugün işverenlerimiz aradığı
vasıflı elemanları bulmakta güçlük
çekmekte, hatta bazı mesleklerde bulamamaktadır. İhtiyaca göre eleman
yetiştirilememiş olması, on üç yılı aşkın süredir ülkeyi yöneten AKP
hükûmetlerinin bu alandaki beceriksizliğinin ve başarısızlığının somut bir
göstergesidir. 
AKP
döneminde işsizlik artmış, kronik bir sorun hâline gelmiştir. Özellikle genç
işsizlik, resmî verilere göre bile çok yüksek oranlardadır. İşsizlik sorunu,
AKP zihniyetinin hiç de umurunda değildir, onların tuzu kurudur, nasıl olsa
kendi çocuklarını ve yakınlarını ballı kadrolara sınavsız alıyorlar. 
Değerli
milletvekilleri, kamuda aynı yerlerde ve hizmetlerde aynı işi yapmalarına
rağmen statülerinin farklı olması nedeniyle çalışanlar arasında idari, mali ve
sosyal haklar yönünden birçok farklılık bulunmaktadır. Bu durum, Anayasa’yla
güvence altına alınan eşitlik ve adalet ilkelerine aykırı olduğu gibi,
çalışanların motivasyonunu ve çalışma barışını olumsuz etkilemektedir. 
657
sayılı Kanun’un bir yıldan az süreli veya mevsimsel hizmetler için geçici
personel istihdamını öngören 4/C maddesi amacı dışında kullanılmaktadır.
4/C’lilerin çalıştıkları hizmetler süreklilik arz eden kamu görevleridir. Öyle
ki “geçici” diye tanımlanmakla birlikte, uzun yıllar çalıştırıldıkları ve
buradan emekli oldukları yaşanan bir gerçektir. O nedenle, mevcut uygulama,
kanunun lafzına ve ruhuna aykırıdır. Yıllardır mağdur edilen 4/C’liler, bu yıl
bir darbe daha yemiştir. Daha önce mahkeme kararıyla 550 lira ek ödeme alan
4/C’li personelin ek ödeme miktarı, toplu sözleşmeyle net 115 liraya
düşürülmüştür. Ey AKP, ey Çalışma Bakanı; 4/C’lileri örgüt, çete ya da paralel
yapı olarak mı görüyorsunuz? 4/C’lilerle niye uğraşıyorsunuz, niye haklarını
çalıyorsunuz? 
Önceki
dönem çıkarılan bir kanunla sözleşmeliler ve vekil Kur'an kursu öğreticileri
memur kadrolarına alınmış ancak 4/C'lilere kadro verilmemiştir. 4/C’liler, aynı
işi yapan emsallerinin aldığı mali ve sosyal haklara mutlaka kavuşturulmalıdır.

Yine,
başta belediyelerde olmak üzere, kamuda memur görevlerinde çalıştırılan
üniversite mezunu işçilerin; mimar, mühendis, tekniker olarak işçi kadrosunda
çalışan teknik personelin memur kadrolarına atanma talepleri bugüne kadar
dikkate alınmamıştır. Yaptıkları görev itibarıyla mutlaka memur kadrolarına
atanmaları gerekmektedir. 
Kamu
çalışanları arasında mağduriyet yaşamayan neredeyse yoktur. Vekil imam, vekil
müezzin, fahri Kur’an kursu öğreticileriyle vekil ebe hemşireleri, aile sağlığı
çalışanlarını, usta öğreticileri kadroya geçirmeyen AKP’dir. Öğretmen ihtiyacı
kadar kadro ihdas etmeyen, atamayı bekleyen öğretmen adaylarını bunalıma sokan
AKP’dir. Milliyetçi Hareket Partisinin bu konulardaki kanun tekliflerini
gündeme almayan, önergelerini reddeden de yine AKP’dir. 
Sayın
Bakan, kamu çalışanları arasındaki ayrımcı ve adaletsiz uygulamalara ne zaman
son vereceksiniz? Yaşanan mağduriyetler vicdanınızı hiç mi rahatsız etmiyor?
Kamuda sözleşmeli, geçici, vekil, fahri statüde personel çalıştırılması son
bulmalıdır. Memurları güvencesiz hâle getirmeye dönük bir teşebbüste de asla
bulunmayın, bilin ki memurlardan gerekli cevabı mutlaka alırsınız.
Kamu
işçilerinin eş durumu, sağlık sebepleri ya da başkaca nedenlerle bir kamu
kuruluşundan diğerine naklen atanma ihtiyaçları doğmaktadır. Ancak, kamuda çalışan
işçiler, diğer kamu çalışanları gibi, başka kurum ve kuruluşlara naklen
atanamamaktadır. Bu durum, kamu çalışanları arasında eşitsizliğe yol
açmaktadır. Kamu işçilerinin de başka kurumlara naklen atanabilme konusundaki
sorunlarına mutlaka çözüm bulunmalıdır. 
2007
seçimleri arifesinde yaklaşık 220 bin geçici işçiye kadro verilmiştir. Ama
başta şeker fabrikalarında olmak üzere, yıllardır geçici veya mevsimlik işçi
olarak çalışanlar kadroya alınmamıştır. Dönemin Başbakanı “Bu kardeşlerimizin
sorununu çözmek inşallah yine bizlere nasip olur.” demişti ancak dokuz yıldır
sorun çözülmemiş, hiç oralı olunmamıştır.
Geçici
ve mevsimlik çalışanların emekli olamama sorunları da bulunmaktadır.
Emeklilikte aranan prim gün sayısını tamamlayabilmeleri için ömürleri yetmemektedir.
Yılda 4 ay çalışmayla emekli olunabilmesi için en az 60 yıl, yılda 5 ay 29 gün
çalışmayla da 50 yıl çalışmak gerekmektedir. Bu soruna da mutlaka çözüm
bulunmalıdır. 
Taşeron
işçilere kadro verileceği sözlerine karşın, 64’üncü Hükûmetin eylem planında
“Alt işverenlik çerçevesinde asıl işlerde çalışanların, kamuda istihdam
edilmesine yönelik düzenleme yapılacak.” denilmiş, kapsam daraltılmıştır.
Bugüne kadar da bir şey yapılmamıştır. Sadece, Karayolları taşeron işçilerinden
dava kazananlar ile davaları mahkemede olanlara seçimler öncesi kadro verilmiş
ama burada bile haksızlık yapılarak 40 yaşın üzerinde olup dava açanlar
alınmamış, işçilerin yargı kararıyla kazandığı haklar da bile kısıntıya
gidilmiştir. 
2014
yılında 6552 sayılı Kanun'la, taşeron işçilerin görevlendirildikleri hizmetler
dışında başka görevlerde çalıştırılamayacağı hükme bağlanmış, ancak uygulama
2016 Haziran ayına kadar ertelenmiştir. Hükûmet, devletin hangi hizmetlerinin
asıl iş, hangilerinin yardımcı iş olduğunu dahi bugüne kadar belirleyememiştir.
Aslında yargı, taşeron uygulamalarının hileli olduğu ve taşeron işçilerin işe
girdiği tarihten itibaren kamu işçisi olduğu yönünde kararlar vermiştir. Bu
kararları hiç dikkate almayan AKP Hükûmeti, kendilerinin de “kölelik” olarak tanımladığı
taşeron sistemini sürdürmekte kararlıdır. Taşeron işçiler yıllarca aynı
kurumlarda çalışmaktadır. Taşeron şirketler değişmekte ancak işçi aynı
kalmaktadır. Bu işçiler kurumun işçisi durumundadır, ödemeler kamu tarafından
yapılmaktadır. O hâlde, işçi simsarlığına ne hacet vardır? Elini sıcak sudan
soğuk suya değdirmeyen birtakım patronlara neden komisyon ödenmektedir? Kamuda
taşeron sistemine son verilmeli ve işçi simsarlarına aktarılan paralar işçilere
verilmelidir. Milliyetçi Hareket Partisi, kamuda sürekli hizmetlerde
çalıştırılan taşeron işçilere kadro verilmesini taahhüt etmiş ve öteden beri
birçok kanun teklifi de vermiştir.
Değerli
milletvekilleri, kamu görevlilerinin mali ve sosyal hakları güya toplu
sözleşmeyle belirlenmektedir. Aslında “toplu sözleşme” adı altında bir gölge
oyunu sergilenmektedir. Hükûmet ile yandaş sendika kapalı kapılar arkasında
hazırladıkları senaryoya göre rolleri paylaşmakta, kendileri çalıp kendileri
oynamaktadır. Toplu sözleşme masası dışında verilen kararlar da kamu çalışanlarına
dayatılmaktadır.
AKP
Hükûmeti, yandaş sendika eliyle kamu çalışanlarını ve emeklilerini oyuna
getirmiştir. Özellikle, 2014 ve 2015 yıllarında ciddi boyutta ekonomik kayba
uğrayan kamu çalışanları ile emeklilerin uğratıldığı zarar giderilmemiştir.
Kamu işçilerinin toplu sözleşmeyle sağladıkları imkânların dahi gerisinde
kalınmıştır. Enflasyon kayıplarının telafisi amacıyla çalışanlara ve emeklilere
mutlaka iyileştirme zammı verilmelidir.
Gerek
kamu gerekse özel sektör çalışanları üzerinde ağır vergi yükü bulunmaktadır.
Vergi kesintileri nedeniyle çalışanların eline geçen aylık ya da ücret,
yılbaşına göre geçen aylar içinde giderek gerilemektedir. İktisat öğretisinde
“sabit gelirli” olarak tanımlanan çalışanlar, bu vergi politikalarıyla “azalan
gelirli” hâline gelmiştir. 
Asgari
ücretlinin bile vergi tarifesinden dolayı vergi oranı yükselmekte ve bu vergi
artışından dolayı yıl içinde ücreti azalmaktadır. Bu durum, vergideki adaletsiz
yapıyı açık bir biçimde ortaya koymaktadır. Çalışanların vergi yükü mutlaka
hafifletilmelidir.
Kamu
çalışanlarına başta döner sermaye gibi çeşitli adlar altında ödenmekte olan
bazı ek ödemelerden sigorta primi kesilmemekte ve bu ek ödemeler emekli
aylığına yansıtılmamaktadır. Özel sektörde ücret gelirinin düşük gösterildiğinin
tespiti hâlinde bir dünya idari para cezası kesilmekte iken, kamunun kendi
çalışanlarının gelirlerini düşük göstermesi büyük bir çelişkidir ve doğru
değildir. Bu itibarla, kamu çalışanlarına çeşitli adlar altında ödenmekte olan
tüm ek ödemelerin emekli aylığına yansıtılmasını sağlayacak yasal düzenleme bir
an önce yapılmalıdır. 
Kamu
Personeli Danışma Kurulunda hayata geçirilmesi için görüş birliğine varılan
konulardan birisi, disiplin cezalarının affı ve yeniden düzenlenmesidir. Ancak,
bugüne kadar anılan düzenleme yapılmamıştır. Bu konuda gerekli düzenleme bir an
önce yapılmalıdır. Ayrıca, memur ve diğer kamu görevlilerinden, bir derece
hakkından daha önce yararlanmamış olanlara, mevcut eşitsizliğin giderilmesi
amacıyla bir derece verilmesi için de düzenlenme yapılması gerekmektedir.
Anayasa
Mahkemesi, otuz fiilî hizmet yılından fazla süreler için emekli ikramiyesi
ödenmesine engel olan yasal düzenlemeyi 7 Ocak 2015 tarihinden geçerli olarak
iptal etmiştir. Ancak, uygulamada, 7 Ocak 2015 tarihinden önce emekli olanlar,
otuz yıldan fazla hizmet yıllarına isabet eden emekli ikramiyesini alamamıştır.
Açılan dava üzerine bu tutarın ödenmesi gerektiği idare mahkemeleri ve Danıştay
tarafından kabul edilmiştir. Yargı kararları da dikkate alınarak, 7 Ocak 2015
tarihinden önce emekli olanların otuz yıldan fazla olan hizmet süreleri için
hakları olan emekli ikramiyelerini alabilmelerine yönelik gerekli yasal
düzenleme yapılmalı, emeklinin mahkemelerde sürünmesi önlenmelidir.
Sayın
Bakan, geçtiğimiz günlerde emeklilikte yaşa takılanlarla ilgili bir
düzenlemenin olmayacağını söyleyerek milyonların umutlarını yıktınız, onları
hüsrana uğrattınız. Emeklilikte yaşa takılanlar, şüphesiz ki AKP’ye de
takılmışlardır. Emeklilikte yaşa takılanların dertleri erken emeklilik
değildir, haklarını almaktır. Kazanılmış hakların verilmemesinin, bir
haksızlığın giderilmemesinin hiçbir haklı gerekçesi olamaz. İşe girdiği tarihte
tabi olduğu mevzuata göre emeklilik için gereken sigortalılık süresi ve prim
ödeme gün sayılarını tamamlayan vatandaşlarımız emekli aylığı alamadığı gibi
bir de sağlık sigortası primi ödemekle karşı karşıya kalmışlardır.
Emeklilikte
yaşa takılanların kimine beş sene, kimine on sene vurmuş, yaşı nedeniyle kimse
işe alınmıyor, maddi imkânsızlıklardan dolayı çocuklarını okutamıyor, ailesinin
geçimini sağlayamıyorlar. Sayın Bakan, bu insanlar ne yerler, ne içerler hiç
düşünüyor musunuz?
MUSA
ÇAM (İzmir) – Sayın Bakan çözecek o işi.
MUSTAFA
KALAYCI (Devamla) –Emeklilikte yaşa takılanları görmezden gelmemeli, geçmişte
yapılanlara takılmamalı, onlar için bahaneler üretilmemelidir. Milliyetçi
Hareket Partisi bu sorunun çözüme kavuşturulması için gerekli desteği ve
katkıyı vermeye hazırdır. Bu amaçla, kanun teklifi ve birçok önerge de
vermiştir.
Değerli milletvekilleri,
emeklilerimizin yıllarca hizmet verdikten sonra geçim kaygısı duymadan onuruna
yaraşır bir hayat sürmesini temin etmek devletin önemli ve öncelikli
görevlerinden biridir.
Bugün, emekliler aldıkları aylıkla ay
sonunu getirememekte, birçoğu borç batağına girmiş, geçim sıkıntısı
çekmektedir. Emekli aylığı bugün milyonlarca kişinin tek gelir kaynağıdır.
Söyler misiniz, aldıkları parayla nasıl geçinsinler? Emekliler aldığı aylıkla
kendi giderlerini karşılayamazken bir de işsiz kalan çocuğuna ve onun ailesine
bakmak durumunda kalmışlardır. 
Emeklilerin enflasyona ezdirilmediği
söylense de halkın gerçek enflasyonunu yansıtan gıda, kira, ulaşım, su,
elektrik ve gaz gibi temel harcama kalemleri üzerinden hesaplama yapıldığında
durumun söylendiği gibi olmadığı anlaşılacaktır. 
Emekliye sürekli masal okuyan
Hükûmetin, yaptığı zamlardan ve hayat pahalılığından acaba haberi var mıdır?
Acaba gıda fiyatlarından, tüketim bedelinin yarısını aşan vergilerin yanı sıra,
açık ve gizli zamlarla iyice kabaran elektrik, su ve doğal gaz faturasından
bilgileri var mıdır? 
"Sağlık hizmetleri ücretsiz."
diyorlar ama muayene parası, katılma payı, reçete parası, kutu parası, fark
ücreti diye yapılan kesintiler nedeniyle emekliler maaşının ne olduğunu bile
bilememektedir. 
“Emekli aylıkları arasındaki
eşitsizlikler ve dengesizlikleri gidereceğiz.” diye söz verip iyice eşitsiz
hâle getiren AKP’dir…
(Mikrofon otomatik cihaz tarafından
kapatıldı)
MUSTAFA KALAYCI (Devamla) – Bütçenin
hayırlara vesile olmasını diliyor, saygılar sunuyorum. (MHP sıralarından
alkışlar) 
BAŞKAN – Teşekkür ederim sayın Kalaycı.
Birleşime elli dakika ara veriyorum. 
Kapanma Saati: 13.34
İKİNCİ OTURUM
Açılma Saati: 14.28
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Zihni AÇBA (Sakarya) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 48’inci Birleşiminin İkinci
Oturumunu açıyorum.
2016
Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin
Hesap Kanunu Tasarısı’nın üçüncü tur görüşmelerine devam edeceğiz. 
Komisyon?
Burada.
Hükûmet?
Burada.
Şimdi,
Milliyetçi Hareket Partisi Grubu adına son söz Bursa Milletvekili Kadir
Koçdemir’e aittir. 
Buyurun
Sayın Koçdemir. (MHP sıralarından alkışlar) 
Süreniz
yirmi dakikadır. 
MHP
GRUBU ADINA KADİR KOÇDEMİR (Bursa) – Sayın Başkan, saygıdeğer milletvekilleri;
sözlerimin başında hepinizi saygıyla selamlıyorum.
Bugün
Avrupa Birliği Bakanlığıyla ilgili söz almış bulunuyorum. Avrupa Birliğinin
kendisini tanıtırken ilk satırda, bazen ilk kelimede ifade ettiği husus “hukuk
devleti” ve “hukukun üstünlüğü” dür. Bu açıdan, dün, ülkemizde başka bir
darbenin yıl dönümünde hukukun ve ülkemizdeki hukukun son merci olan Anayasa
Mahkemesinin kararının tanınmaması, uyulmayacağının Cumhurbaşkanımız tarafından
ifade edilmesi, bugün bizim neyi konuştuğumuz ve Avrupa Birliği sürecinde
nerede olduğumuz bakımından anlamlıdır. Askerde bir söz vardır: “‘Hazır ol!’u
düzgün yapamayan bir ordu savaşamaz.” Demokrasilerde de usul ihlal edilmeye
başlandığı vakit bunun sonu çok ciddi zararlardır çünkü demokraside meşruiyetin
kaynağı usuldür. Devlet başkanlarının XIV. Louis gibi, devlet olduğu, devletin
kendisi olduğu, devlet başkanlarının isteseler bile suç işleyemeyecekleri devir
Orta Çağ’da geride kalmıştır. Bugün bu tavırlarıyla Cumhurbaşkanlığı makamı boş
hükmündedir ve Sayın Recep Tayyip Erdoğan dâhil hiç kimsenin beni, Türkiye
devletini ve bu ülkeyi Cumhurbaşkansız bırakmaya hakkı yoktur.
Yine
değinmeden geçemeyeceğim bir husus, buradaki tartışmalarda muhalefet tarafından
dile getirilen eksiklik ve aksaklıkların, yanlışların cevaplandırılmasında
takip edilen usuldür. Arkadaşlar, muhalefet toplumda bir vücuttaki öksürük ve
ağrı gibidir, rahatsızlık verir. Ancak, nasıl bir vücutta öksürük ve ağrı
olmasaydı pek çok hastalığı keşfedemeyip vücut çok kısa zamanda bütün
fonksiyonlarını yitirecekse muhalefeti sağlıklı olmayan bir demokrasi de düzgün
işleyemez. Tabii ki ağrı ve öksürük gibi rahatsızlık verecektir ama getirilen
her eleştiriye yüzde 49,5 ve yüzde 52 rakamlarıyla cevap vermek demokrasiyi
anlamamaktır. Sayın Cumhurbaşkanımızın çok sevdiği futbolla bir misal vermek
gerekirse, biz muhalefet partileri olarak millî iradeye saygı duyuyoruz. Eğer
bir futbol maçına benzetirsek siyasi rekabeti, mücadeleyi, tabelada 5-2, 5-1
yazıyordur ve biz bunu kabul ediyoruz. Ama tabelada 5-2 yenen, 5-1 yenen bir
takım top taca çıktıktan sonra taç atışıyla oyunun başlamasını
hatırlattığımızda bize tabelayı gösteriyorsa, tabelada 5-1 önde olan takım
eliyle oynadığında biz bunu söylediğimizde bize tabelayı gösteriyorsa, tabelada
5-1 önde olan bir takımın eski oyuncusu şu anda hakemlik yaparken ikide bir top
önünden geçerken dayanamayıp topa dalıp, hatta arada sırada penaltı düdüğünü
gereksiz yere çalıp kendisi de penaltı atışı yapıyorsa, biz bunu ifade
ettiğimizde skoru bize göstererek sorumluluktan kurtulamaz.
Diğer
yandan, demokrasi bir sorumluluk rejimidir. Teflon tava misali atılan her şeyi
bu iki sihirli rakamla, 49,5 ve 52 rakamlarıyla uzun vadede cevaplayamazsınız
ve bu sorumluluktan kurtulamazsınız. 
Saygıdeğer
milletvekilleri, bugün Avrupa Birliğini, Avrupa Birliği sürecini ele alıp
Milliyetçi Hareket Partisinin bu husustaki görüşlerini sizlere arz edeceğim.
Ancak Meclis açıldığından bu yana sık sık yapılan tartışmalar, bizim “millet”,
“milliyetçilik”, “millî irade” kavramları konusunda açıklığa kavuşmamız,
herkesin kanaatini ifade etmesi gerekliliğini ortaya koymaktadır. O açıdan,
Avrupa Birliğini de bu çerçevede ele almak istiyorum.
Birlikte
yaşamanın gerçekleştiği her yerde dört temel sorun bir şekilde çözülmek
durumundadır. Bunlardan birisini “refah” başlığı altında ifade edebiliriz. Yani
ekonomik kalkınma ile fiziki varlığın devam etmesiyle gelir dağılımında adalet
arasında rızayı sürekli kılan bir dengenin tesisi, ekonomik faaliyetlerin yapılması,
altyapı, vergi, gümrük, kota, teşvik, plan gibi düzenlemelerin yapılması. Bu
fonksiyonun yerine getirilmesi gerekir.
İkinci
temel fonksiyon güvenliktir. Yani ödüllendirme-cezalandırma, terfi-tenzil,
beğenme-kınanma mekanizmalarının öngörülebilir olduğu, hukukun işlediği,
insanların bir şey yaparken sonuçlarını hesaplayabildiği bir ortamın tesis
edilmesi, çifte standardın olmaması, hukukun üstünlüğünün sağlanması ve bunun
sadece yazılı kalmayıp, ihlal edenlere karşı da yaptırımlarının, müeyyidelerinin
uygulanabildiği bir ortamın tesisi.
Üçüncü
fonksiyon ise “kimlik” başlığı altında toplanabilecek bir fonksiyondur yani
aidiyet, entegrasyon, müşterek bir biz duygusunun ve motivasyonun tesisi. 
Ve
nihayet, demokrasi. Kararlardan etkilenenlerin kararlarda etkisinin olması
durumu ise demokratik meşruiyetin yani gündem belirlemede, irade oluşturmada,
karar almada ve alınan kararların uygulamasını denetlemede demokratik katılımın
sağlanması yoldur. İşte Avrupa Birliği, 1970’lerin ortasından itibaren millî devletin
bu ilk 2 fonksiyonda yani refah ve güvenlik fonksiyonlarında artık yetersiz
hâle gelmesinin ve bölgesel entegrasyonların, bölgesel birleşmelerin zorunlu
hâle gelmesinin ortaya çıkmasından sonraki ilk teşebbüstür. 
Yarım
asrı geçen bir süreden sonra baktığımızda, Avrupa Birliğinin bu fonksiyonlardan
ilk 2’sini yerine getirmede nispeten başarılı olduğunu görüyoruz. Yani güvenlik
ve refahı, hukuk devletini sağlamada nispeten başarılı olduğunu görüyoruz ama
diğer 2 fonksiyon yani kimlik, aidiyet, mensubiyet duygusunun adresi olarak bir
toplumsal bütünlük olma ve demokrasi açısından maalesef başarılı olamamıştır.
Avrupa
Birliğinin altı ayda bir düzenli olarak yaptırdığı Eurobarometer anketleri
vardır, bütün Avrupa Birliği ülkelerinde yapılır. Burada şöyle bir soru
soruluyordu: Kendinizi ne hissediyorsunuz? Burada 4 tane şık var: “Sadece
Türk”, “önce Türk, daha sonra Avrupalı”, “önce Avrupalı, daha sonra Türk” ve
nihayet “sadece Avrupalı”. Bunların ilk 2 şıkkının toplamı, özellikle
Demirperde’nin yıkılmasından sonra sürekli artmış ve yüzde 90’ların üzerinde
olmuştur yani sadece ve önce kendisini belli bir milletin mensubu hissedenlerin
oranı bu entegrasyon süreci içinde yüzde 90’ların üzerinde kalmıştır. Avrupa’da
bir renasyonalizasyondan söz edilmektedir. Yine demokrasi bakımından da Avrupa
Birliği üye olan ülkelerden demokrasi adına pek çok şey talep ettiği hâlde
kendisi demokratik bir sistem olamamıştır. 
Alman
Anayasa Profesörü Claus Offe’nin tabiriyle, eğer mümkün olsa Avrupa Birliği
kendisine üyelik müracaatında bulunsa bu müracaat dosyasının daha kapağı
açılmadan bu müracaatı reddedilirdi çünkü demokrasi kriterlerini karşılamayan
bir yapı vardır. En son 2009 yılında Lizbon’da Avrupa Parlamentosuna verilen
yetkiler de bu manada yetersiz yetkilerdir. Sadece yasamaya cüzi ölçüde katılım
ve “halka yakınlık” dediğimiz subsidiarite ilkesinin uygulanması, bir
diplomatik biriminin olması Avrupa Birliğini demokratik bir yapı hâline
getirmemiştir. Bunun neticesini de biliyoruz, bir anayasa yönündeki çalışma da
hem Fransa ve Hollanda’da reddedildikten sonra geri çekilmiştir. 
Avrupa
Birliği bu serencamın neticesinde bugün göç, para krizi, borçlanma, verimlilik,
güvenlik ve kimlik alanlarında ciddi bir krizle karşı karşıyadır. Tekrar millî
sınırları keşfetmiştir ve özellikle ülkemizi ilgilendiren göç meselesinde
Avrupa ülkeleri “Herkes kendi başının derdine baksın, hep birlikte göçün
Avrupa’ya gelmesini engelleyelim.” yaklaşımı içindedir. Böyle olduğu için
Dublin Düzenlemesi’ne göre, ilk göçmenin girdiği ülkede işlemlerin yapılması
esas alınıyor idi. Bu da sınırda özellikle doğusunda, güneydoğusunda yer alan
ülkeleri, başta Yunanistan olmak üzere, olumsuz etkiliyor idi. Bu göçmenlerin
Avrupa Birliği içindeki dağılımına dair görüşmeler, müzakereler biteviye devam
etmiş, ancak herhangi bir neticeye ulaşamamıştır. 
Bu,
herkesin kendi başının çaresine bakma durumu sebebiyle Yunanistan en son,
biliyorsunuz, Viyana’dan büyükelçisini çekmiş, Avrupa’nın Lübnan’ı olma
durumuna itiraz etmiş ve bunun yanında, Haziran ayının 23’ünde İngiltere’nin
Avrupa Birliğinden çıkışıyla ilgili referandum Avrupa Birliğinin geleceğiyle
ilgili endişeleri, soruları da haklı hâle getirmiştir. 
Bu
vesileyle şunu ifade etmek isterim: İngiltere’de yapılacak referandumda sonuç
ne olursa olsun Avrupa Birliği bakımından çok ciddi bir sarsıntı anlamına
gelmektedir çünkü referandumda İngiltere’de mevcut Hükûmetin Avrupa Birliğinde
kalma yönünde oy kullanılmasını savunması için Avrupa Birliği hukuk devleti
olma ilkesinden uzaklaşmış, kuralların herkes için geçerli olmadığı, büyük
ülkelerin isterlerse kurallardan muaf tutulabileceği gibi bir duruma yol
açmıştır. O bakımdan İngiltere’nin ayrılması da kalması da bildiğimiz Avrupa
Birliğinin sonu anlamına gelmektedir. Başka türlü devam etmek durumundadır. 
Türkiye’nin
Avrupa’yla ilişkileri, biliyorsunuz, Yunanistan’ın müracaatından sonra
“Yunanistan kendisini boş bir havuza da atsa biz de takip etmeliyiz.”
anlayışıyla 1960’larda başlamış, 1963’teki sözleşmeden sonra hukuki manada
Avrupa Birliğiyle olan ilişkilerimiz başlamıştır. Ama aynı yıllarda bizim
Avrupa’yla ilişkilerimiz işçi göçümüz sebebiyle başlamıştır. Şair Ali Akbaş’ın
çok güzel ifade ettiği gibi Sirkeci’den tren gitmiş, bir yaldızlı Kur’an
gitmiş, evimiz barkımız viran gitmiştir ve Tuna’dan başka türlü geçerken el
kapılarına bu ülkenin çocukları işçi olarak gitmişlerdir.
1996
başında başlayan gümrük birliğini, 2005’te gündüz vakti, öğle vakti havai
fişeklerle kutladığımız müzakereler, üyelik müzakerelerinin başlangıcı takip
etmiş. Bu müzakerelere göre 2015 yılında üye olma ihtimalimiz belirmişken 2005
yılından sonra Avrupa Birliğiyle ilişkilerimizde ölü bir dönem başlamıştır. En
son 1 Kasım seçimlerinden önce Avrupa Birliğinin, özellikle Almanya’nın
göçmenlerden olan korkusu sebebiyle tekrar ilişkilerimizde bir yakınlaşma,
tekrar bir ilişkilerimizin dozunun artmasını yaşıyoruz. 
Ancak
burada da bir çifte standart var. Yeri gelmişken söylemek gerekir ki Avrupa
Birliğinin çifte standardı Türkiye’ye karşı bütün süreç boyunca geçerli
olmuştur. Demokrasi bakımından bizden çok daha geride olan ülkeler tam üyelik
statüsüne kavuşturulurken Türkiye’ye iç işlerine müdahale olabilecek derecede
şartlar getirilmiştir ve bu şartların başında da Kıbrıs’a, içerideki kendi
sorunlarımıza Avrupa bakımından çözüm dayatmaları gelmektedir. 
Avrupa
İnsan Hakları Mahkemesinin son başörtüsü kararında da Türkiye’deki siyasi bir
partinin kapatılmasında verdiği karar da yine Avrupa Birliğinin kendi içindeki
tutarlılığı bakımından sorgulanmayı hak eden uygulamalar olarak geçmişte
kalmaktadır. 
1
Kasım seçimlerinden önce de Avrupa Birliği ilerleme raporunu yayınlamayı
seçimden sonraya bırakarak yine Türkiye’deki mevcut iktidardan, mevcut
muktedirlerden beklentilerine göre çifte standart uygulamıştır. 
Biliyorsunuz
göçmen konusunda Avrupa basınında ülkemizi, Cumhurbaşkanımızı küçük düşüren
ibarelerin, karikatürlerin de yayınlanmasına yol açan 3 milyar avroluk bir ön
pazarlık yapılmıştır. Ancak burada vergi uyumu dâhil pek çok şeyi Türkiye Büyük
Millet Meclisinden geçirirken ülkemizi çok derinden etkileyen bu pazarlıklarla
ilgili Türkiye Büyük Millet Meclisinin bilgilendirilmemiş olması da
Türkiye’deki demokrasinin bir özelliği olsa gerektir. Avrupa Birliği göçmenler
sebebiyle çok daha fazlasını yapacağı masraftan Türkiye’nin başka yerlerdeki sıkıntılarını
örtme ihtiyacını da suistimal ederek kurtulmak istemektedir. 
Dünya
İktisat Enstitüsü Kiel’de aralık ayındaki yayınında sadece Almanya için 3 tane
projeksiyon yapmıştır. En iyi ihtimalde bir yıl içinde gelen göçmenlerin yüzde
60’ının geri dönmesi umulmaktadır ve bu durumda Suriye’den gelen göçmenlerin
sadece Almanya’ya etkisi 25 milyar avrodur. Kötümser ihtimalde, gelenlerin geri
dönmeme ihtimaline göre yapılan projeksiyonda ise 55 milyar avroluk bir maliyet
söz konusudur. İşte, sadece Almanya’nın en iyi ihtimalle yıllık 25 milyar avro
maliyeti olacak bir göç derdini, biz 3 milyar… Onun da ödenip ödenmeyeceği
belli değil. Sayın Bakanım 30 Ocakta “Şubat ayı bitmeden bu para Türkiye’ye
gelecek.” demişti. Bu kapsamda Türkiye’ye bir miktar geldi mi, ne kadar geldi?
Bunu da öğrenmek istiyoruz, çünkü bugün şubat ayı bitmek üzeredir. 
Sonuç
olarak, arkadaşlar Türkiye 2005’lerden itibaren çok yönlü, bütün cephelerde dış
politika uygulamasına başlamış, bu doğru bir tercihtir. Ancak, gittiğiniz yerde
hedefe varmanızda istikamet kadar hız da önemlidir. Bütün cephelerde realiteyle
uzaktan yakından ilgisi olmayan, hayal ve fantezileri gerçekleştirmek üzere
yapılan dış politika Avrupa Birliğinde de bugün tıkanmış vaziyettedir. Ümit
ediyoruz ki Avrupa Birliğindeki son sıcak ilişkiler başka cephelerdeki hüsranı
örtme çabası ve gayreti değildir. 
Şunu
söyleyerek bitirmek istiyorum: Türkiye, herkesin kendi fantezisini ve
yanılgısını yaşayacağı kadar büyük, zengin bir ülke değildir.
Saygılar
sunarım. (MHP sıralarından alkışlar)
BAŞKAN
– Teşekkür ederim Sayın Koçdemir.
Şimdi,
Halkların Demokratik Partisi Grubu adına konuşma yapacak sayın
milletvekillerine söz vereceğim.
İlk
söz hakkı, İzmir Milletvekili Müslüm Doğan’a aittir.
Buyurun
Sayın Doğan. (HDP sıralarından alkışlar)
Süreniz
yirmi dakikadır. 
HDP
GRUBU ADINA MÜSLÜM DOĞAN (İzmir) – Sayın Başkan, değerli milletvekilleri;
hepinizi saygıyla selamlıyorum.
Ulaştırma,
Denizcilik ve Haberleşme Bakanlığının 2016 yılı bütçesi hakkında Halkların
Demokratik Partisi Grubunun görüş ve önerilerini belirtmek üzere söz almış
bulunmaktayım.
Ulaşım,
bir ülkenin gelişmişlik düzeyini saptayabilmek için en önemli göstergelerden
birisidir. Eğer yük ve yolcu taşımacılığı kara yolu ile demir yolu arasında
dengeli bir biçimde paylaşılmışsa o ülke endüstri devrimini gerçekleştirmiş ve
gelişmiş sayılır. Kara yolu büyük çapta ağır basıyorsa o ülke endüstri
devrimini gerçekleştirmemiştir ve dışarıya bağımlı bir hâldedir yani duble
yollar hakkında yapılan değerlendirmeler aslında tamamlanamamış bir endüstri
devrimine ve az gelişmişliğimize yapılan bir göndermeden başka bir şey
değildir.
Ulaştırma,
Denizcilik ve Haberleşme Bakanlığının yük ve yolcu taşıma hizmetlerinin etkin,
verimli, ekonomik, emniyetli ve çevreye duyarlı olarak geliştirilmesi, yolları,
köprüleri, alt geçitleri ve havalimanlarını ihtiyaca göre belirlemesi ve doğru
stratejilerle planlaması gerekmektedir yani gelişmiş modern ülkelerde olması
gereken standartlardır bunlar. Ülkemizde ise Ulaştırma Bakanlığı diğer kurumlar
gibi etik kurallardan uzaklaşmış, önemli bir şekilde siyasi ve ekonomik gelir
alanında deformasyona uğramış durumdadır. 
Sayın Başkan, değerli milletvekilleri; Batıkent-Sincan,
Kızılay-Çayyolu metrosu ve Çandarlı liman inşaatı gibi önemli ve uzmanlık
gerektiren iş alanlarında bile liyakat esasına uyulmamış, Hükûmet teknik
personel alımlarında dahi adam kayırmaktan geri durmamıştır. Sayıştay
raporlarında bu durum açıkça ifade edilmiştir. 
Sayıştay raporlarında belirtilen hususlara uyulmadığı ve
bu kurumun denetim sonuçlarının da görmezlikten gelindiği ayrı bir gerçektir.
Bu açıdan bakıldığında, yapılan yollar, köprüler ve havalimanları ihtiyaç
hâlinde çok belirli bir gelir kapısı olarak görülmektedir. Üçüncü köprü inşaatı
belirli bir gelir getirme alanına dönüştürülmüş, ayrıca doğayı ve ekolojik
dengeyi olumsuz bir şekilde etkilemiştir. İstanbul Büyükşehir Belediyesi
tarafından hazırlanan ve oldukça da yüklü bir parayla hazırlatılan İstanbul
Çevre Planı Raporu’nda Kuzey ormanlarının önemi vurgulanmış ve bu ormanlara
yapılacak müdahalenin İstanbul’u doğrudan etkileyeceği belirtilmesine rağmen,
gelir getirme kaygısı ne yazık ki daha ağır basmıştır. 
Kendi belediyelerinin hazırladığı rapora bile uymayan bir
Hükûmet var karşımızda. Türkiye'nin en yüksek bedelli üçüncü havalimanı
ihalesine daha önce ihalede usulsüzlük yapan firmalar katılmış, hukuk ihlal
edilmiş, yasalar yok sayılmıştır. Yapılan duble yolların altyapıları yeterince
sağlıklı olmadığı gibi, trafik kazalarını bırakın azaltmayı, daha fazla trafik
kazalarına, trafik tıkanıklıklarına, hava, çevre ve gürültü kirliliğine yol açmaktadır. 
Karayollarında
çalışan taşeron işçilerin mahkemeyle kazandığı haklar seçim vaatlerine
dönüştürülmüş, emekçilerin iş güvencesi siyasi propaganda aracı olarak
kullanılmıştır. 
Sayın
Başkan, değerli milletvekilleri; bütçe kanununda, yatırım programında yer
almayan bir projeye harcama yapılamayacağına dair düzenleme olmasına rağmen
Karayolları bölge müdürlüklerince, 2014 yılı içerisinde, yatırım programında
yer almayan 114 yapım işi için toplam 370 milyon liralık bir harcama
yapılmıştır. Karayolları Genel Müdürlüğünün 2014 yılı sene başı ödeneğinin 4
milyar TL olduğu göz önüne alındığında, yatırım programında yer almayan
projelere harcanan rakam, sene başı ödeneğinin yaklaşık 10,92’sini oluşturmaktadır.
Bu büyüklükteki proje stokunun 2014 yılı yatırım programıyla bağlantısının
kurulamamış olması da ayrıca yatırım programının işlevsiz hâle getirildiğini
göstermektedir.
Yol
Yapım Dairesine tahsis edilen yatırım ödenekleri, yatırım niteliği taşımayan
harcamalar için kullanılmıştır. Karayolları bölge müdürlüklerince, 2014 yılı
yatırım programında yer almayan ve ödeneği olmayan 415 adet iş için ihaleye
çıkılmış ve bu işler için toplam 2 milyar TL’lik harcama yapılmıştır.
Yapılacak
yol ve köprü projelerinde halkın ihtiyaç ve talepleri gözetilmekten çok,
kamuoyunu yönlendirecek, merkezî yönetimin farklı saiklerle hayata geçirmeyi
hedeflediği projelerin bir çeşit dayatılması söz konusudur. Arhavi’deki taş
köprünün restorasyonuna olumsuz yaklaşımı, Kuzey Anadolu Otoyolu güzergâhı
üzerindeki tarihî eserlerin yetkililere bildirilmemesi Karayolları Genel
Müdürlüğünün tarihî ve kültürel mirasın korunması hususunda kayıtsız bir tutum
içinde olduğunu da göstermektedir. 
Aynı
zamanda, kamuoyunu kazanmaya yönelik “otoyol üzerine yabani hayvanlar için
geçit yapılacağı” şeklindeki haberlerin uygulamalarda bir karşılığı yoktur.
Olsaydı, böyle bir uygulamanın en çok ihtiyaç olduğu Kuzey ormanları içinden
geçen Kuzey Anadolu Otoyolu üzerindeki örneklerine rastlanılması gerekirdi.
Üçüncü köprü güzergâhının da gösterdiği üzere, yapılan otoyol projelerinde
ekolojik dengenin korunması gibi bir kaygının gözetilmediği ortadadır.
Hükûmetin
bugünkü politikası, İstanbul’u ekosistemi olmayan bir inşaat alanı, arsa üretim
alanı olarak görmektedir. İstanbul’un ardından, son yıllarda özellikle HES
projeleriyle Karadeniz ciddi bir ekolojik yıkımla karşı karşıyadır. Son örneği,
dünyanın gelmiş geçmiş en ucube projelerinden biri olan Yeşil Yol Projesi’dir.
Seçim Hükûmetinde ilk durdurduğunuz bir proje olarak bu projenin hiçbir
ekonomik değeri yoktur, doğaya karşı en acımasız ve mühendislikten uzak bir
bakışın ürünüdür. Ulaştırma Bakanı Sayın Binali Yıldırım’ın “Her şeyi çevreye
odaklarsak bu sefer ülkenin ihtiyacı, ülkenin kalkınması bir başka bahara
kalır.” ifadesini AK PARTİ’nin çarpık kalkınma anlayışının dışa vurumu olarak
değerlendiriyoruz. Oysaki kuş göç yolları, göller, boğazlar ve ormanlarıyla
ülkemiz giderek hassaslaşan, bozulan bir ekolojik dengeyle maalesef karşı
karşıyadır. 
Demir
yolları ağı ülkemizde hâlâ genişletilememiş ve tüm yük kara yollarının üzerine
bırakılmıştır. Hükümet demir yollarına diğer taşıma modlarına göre daha az
yatırım payı ayırmakta olup kara yolu ağırlıklı politika devam etmektedir. Daha
güvenilir ve ucuz bir taşımacılık modeli olan demir yolu taşımacılığıyla ilgili
fayda ve etki analizleri yeterince çalışılmamış ve halka doğru
anlatılamamıştır. Türkiye’de son altmış yıldır bilim dışı bir ulaşım politikası
izlenmektedir, bu politika hâlâ da aynen devam etmektedir. Bugün teknik ömrünü
doldurmuş trenler ve demir yolları yüzünden yük taşımada ortalama 40 kilometre,
yolcu taşımada ise en fazla 60 kilometre hız yapılabilmektedir. Günümüzde
yüksek hızlı tren hattı olarak sadece 888 kilometrelik bir ağ mevcuttur. Üstelik
sadece adı yüksek hızlı trendir, yüksek hızlı da değildir aslında, sadece
hızlıdır. Aceleyle açılıp siyasi propagandaya dönüştürülen ve felaketle
sonuçlanan hızlı tren kazasını da unutmuş değiliz. Bakınız değerli
milletvekilleri, demir yolu gibi güvenlikli, deniz yolu gibi hem güvenlikli hem
de az maliyetli sevk ve idareyi kullanacağımıza kara yolu taşımacılığına dayalı
bir politikayla bizleri mahkûm kılan bir noktadayız. İktidar başka yollardan
yaptığı gibi kara yolu taşımacılığı aracılığıyla geleceğimizi olumsuz anlamda
etkilemeye devam etmektedir. Her gün ortalama 10 vatandaşımızın can verdiği
elim kazalar ve kara yolunun yüksek maliyeti, üç tarafı denizlerle çevrili bir
ülkede neden deniz taşımacılığına yatırım yapılmıyor sorusunu sürekli aklımıza
getirmektedir. Türkiye’nin akaryakıtta dışa bağımlılık oranının yüzde 90 olduğu
düşünüldüğünde ciddi bir ulaşım politikası değişikliğinin zorunlu olduğu ortaya
çıkmaktadır. Bugün sadece yük taşımacılığında demir yollarının payı yüzde 30’a
çıkarılabilse yaklaşık 10 milyon metreküp petrol tasarrufu sağlanabilecek ve
Türkiye ortalama 50 milyar dolarlık bir kayıptan kurtulabilecektir. Tabii,
bunun AKP politikalarında kendisine yer bulması imkânsız bir gerçektir çünkü
kendi varoluşunu bağımlılıklarla sağlamış bir yapının halk yararına böyle bir
tasarrufta bulunması maalesef ülkemizin şu andaki durumunun özeti olan çıkar
siyasetiyle doğru orantılı olmayan bir gerçekliktir. 
Günümüzde
hızlı, güvenilir, rahat ve huzur içerisinde yapılan ulaştırma gelişmişliğin ve
ekonomik gücün de önemli bir göstergesi olarak kabul edilmektedir. Bu bakımdan,
ülkemizde de ulaştırma hizmetlerinin, özellikle demir yolu-kara yolu
maliyetlerinin iyi değerlendirilip çağın gerek ve standartlarına uygun olarak
geliştirilmesi ve ülkenin gelişiminde gerekli plan ile programların
oluşturulması büyük önem arz etmektedir. 
Demiryollarını
etkileyen genel sorunların tüm kamu iktisadi teşekküllerinde görülen
sorunlardan farklı olmaması, Demiryolları ve bağlı kuruluşların kapalı bir kutu
hâlinde, ekonomik olmayan bir mantıkla yönetildiği olgusunu doğrulamaktadır. 
Dünyada
demir yolu, deniz yolu, kara yolları ve hava yolları ucuzdan pahalıya doğru
sıralanan taşıma alanlarıdır. Son yıllarda ülkemizde demir yolunun
taşımacılıktaki avantajına karşılık böyle bir ihmal edilmişlik söz konusudur.
Ulaştırma sektöründe Türkiye’nin bulunması gereken yerde olmadığı artık tüm
siyasetçiler ve bilim adamları tarafından kabul edilmektedir. 
İleri
ve gelişmiş ülkelerde demir yolu ulaşımında meydana gelen büyük gelişmeler
karşısında, ülkemizde demir yolu yapımı ve mevcut yollardaki standartların
yükseltilmesi ile ulaşım sektörünün yolcu ve yük nakli alanında artan nüfus ve
ihtiyaca cevap verecek hâle getirilmesi artık zorunludur. 
Otoban
yapımında demir yoluna oranla 2 kat daha fazla arazi kamulaştırılmaktadır. Bu
hem maliyeti artırmakta hem de verimli tarım arazilerinin kaybına yol
açmaktadır. Tabii, tarım politikasından yoksun bir zihniyet için bu arazi
kayıpları da hiçbir değer taşımamaktadır. Ayrıca demir yolunun ekonomik ömrünün
otuz yıl gibi çok yüksek, buna karşın kara yolunun, otobanın ekonomik ömrünün
ise on beş yıl gibi çok düşük düzeyde olması, yatırım tutarı ve faydalı ömrün
karşılaştırılmasında demir yollarının daha randımanlı olduğunu göstermektedir.
Duble yollarda tüketilen enerji, demir yollarına oranla 2 ila 5 misli daha
fazladır. 
Demir
yollarında elektrik enerjisi kullanılması olanağı vardır ki bu enerji fuel oil
ve benzin gibi enerji türlerine göre daha ucuz, dışa daha az bağımlı bir enerji
türüdür. Ayrıca, çevre kirliliğine de yol açmamaktadır. Hızlı trenlerle
insanlar duble yollardan çok daha hızlı bir şekilde ulaşım imkânına
kavuşacaklardır. Yük taşımacılığının demir yollarına kaydırılmasıyla kara
yollarının yükü azalacak, kazalar minimuma inecektir. LPG, benzin, tüp gaz gibi
patlayıcı maddelerin taşınmasının kara yollarından demir yollarına aktarılması
ulaşım güvenliğini de artıracaktır. Her gün yaşanmakta olan trafik kazaları
göstermiştir ki duble yollar çok fazla ulaşım güvenliğine sahip değillerdir. Mevcut
kara yolu ulaşım sistemi son derece pahalı ve dışa bağımlılığı da
getirmektedir. Var olan ulaşım sisteminin neden olduğu zararlardan biri de
çevre kirliliğidir. Kara yolunun geçtiği güzergâhlar benzin istasyonları,
dinlenme tesisleri ve tamirhaneler ile dolmaya başlamıştır. Büyük şehirlerde
insanlara nefes aldırmayan ve içinde birçok zehirli gaz bileşimi olan egzoz
dumanı hava kirliliğinin en önemli nedenlerinden birisidir.
Sayın
Başkan, değerli milletvekilleri; Bakanlığa bağlı Bilgi Teknolojileri ve İletişim
Kurumu hakkında da birkaç söz söylemek isterim. Bilgi Teknolojileri ve İletişim
Kurumu kolluk kuvveti görevine soyunmuş, ileri düzeyde fişleme, dinlemede
uzmanlaşma gibi akıl ve mantığın almayacağı bir çaba içerisine girmiştir. Yine,
kimlerin cebine girdiğini bilmediğimiz 16 milyon liralık bütçe açığı devlet
güvenliği adı altında halı altına süpürülmektedir. Sayıştay raporunda bu konu
özellikle sorulduğunda, mal alımları yapıldığı ve bu alımların Emniyet ve MİT
gibi kurumlar örnek gösterilerek faturalandırılamayacağı söylenmiştir. 
Twitter
engellemeleri, site kapamaları gibi düzenlemelerle artık keyfî bir alana
çekilmektedir bu husus. Geleneksel basının ticari ilişkiler ve yargı yoluyla
baskılandığı bir ortamda İnternet üzerinde yaratılan baskıların artırılması
Hükûmetin mutlak bir sansür ortamı yaratmaya yönelik totaliter anlayışını da
ortaya koymaktadır. Ulusal güvenlik ve kişilik haklarının korunması kisvesi
altında toplumsal muhalefetin tümden susturulması bunun net bir göstergesidir.
Son olarak, IMC TV’nin karartılması kabul edilemeyecek haksız bir durumdur. 
Bilim
adamlarının bilim üretmeyi düşünmelerini engellemek, bunu kabul etmek mümkün
değildir. Basın açıklaması yapan bilim adamları hain ilan edilmektedir. Bu ruh
hâli demokrasimizin mevcut durumunu yansıtmaktadır. Bu süreçten hızlıca
uzaklaşarak, gerçek bir demokrasiye çoğulcu anlayışı egemen kılarak ulaşmamız
gerekmektedir. 
Değerli
milletvekilleri, Hükûmet, Ulaştırma, Haberleşme ve Denizcilik Bakanlığını -daha
önce belirttiğim gibi- etkin bir siyasi propaganda ve gelir yaratma aracı
olarak kullanmakta, Bakanlığa bağlı Bilgi Teknolojileri ve İletişim Kurumunu da
koruyup kollamakla görevlendirmiş bulunmaktadır. Bu kurumun tez elden yeniden
yapılandırılması, özgürlük alanlarını sınırlayan değil, yeni özgürlük alanları
arayan ve etik gereklerine uygun bir hizmet sunacak şekilde yapılandırılması
gerekmektedir.
Değerli
milletvekilleri, diğer konulara, diğer kurumlara ilişkin arkadaşlarımız detaylı
konuşma yapacakları için ben Türkiye’de mevcut bir iki konuya da değinmek
istiyorum.
Değerli
milletvekilleri, şimdi, yıllardır hep aynı konuları işliyoruz diye
eleştiriliyoruz. Türkiye Cumhuriyeti’nin kurulduğu yıldan beri çözülemeyen
temel sorunları var. Cumhuriyet gerçekten bana göre sağlam ve kararlı bir
iradedir, ortak bir iradedir. Bu ortak iradenin eksikleri, ulaştığı düzey
anlamında, tahkim edilmesi gereken bir rejim hâline dönüşmüştür. Cumhuriyet
korunması gereken bir rejimdir. Bugün Alevi inancı ve öğretisinde olan insanlar
cumhuriyete… 1919 yılındaki o dönemin postnişinleriyle yapılan görüşmede
cumhuriyet fikriyatı ilk kez Alevilere açıklanmıştır. Sağlam bir irade, ortak
bir irade olan cumhuriyetin geldiği düzey siyasal İslam’ın egemenlik araçları
tarafından kuşatılmıştır. Aslında yeni bir devlet modeliyle karşı karşıya
olduğumuzu da burada söylemek isterim. Bu yeni devlet modelinde siyasal
İslam’ın yeni organlarına, yeni kurumlarına karşı demokrasiyi geliştirmemiz,
demokratik cumhuriyeti inşa etmemiz, cumhuriyeti tahkim etmemiz gerekiyor. Eğer
cumhuriyet tahkim edilmezse, cumhuriyet tekrardan demokratikleştirme çabası
içerisine sokulmazsa, bu sürece dâhil olmazsa cumhuriyetin var olan kazanımları
da yok olacaktır. Gerçek bir demokrasiyi inşa etmek -çoğulcu, gerçek bir
demokrasiyi- ortak vatanda bir arada yaşamanın koşullarını yaratmak bu ülkede
cumhuriyet idaresi altında yaşayan insanların sorununun çözülmesiyle ilgidir.
Bakın,
cumhuriyet ilk yıllardan beri egemen ulus ve egemen inanç sistemiyle kuruldu.
Belki o dönemin koşullarıyla bazı kurumlar da yaratıldı. Mesela, Diyanet İşleri
Başkanlığı şeyhülislamlığın yerine kurulan bir teşkilattır. 1924 yılında kanun
çıkarıyorsunuz, Alevi köylerine cami yaptırıyorsunuz. 1925 yılında, 677 sayılı
Yasa’yla Hacı Bektaş Veli’nin, Aleviler ve Bektaşilerin merkez olarak ilan
ettiği en önemli yeri, Pir’in diyarı olan yeri müzeye çeviriyorsunuz. 1960
ihtilalinden sonra da Diyanet İşleri Başkanlığına 6 tane daire kuruyorsunuz. 
Diyanet
İşleri Başkanlığı neye hizmet ediyor? Ben, İslami kesimden arkadaşlarla da
konuşuyorum. Gerçekten, bugün, Diyanet İşleri Başkanlığı bir asimilasyon
kurumuna dönüşmüş. Bir devlet dini yaratılmış, bu devlet dininin de kimseye
faydası yok. Bu Diyanet İşleri Başkanlığının, bir anayasal kurum olması
nedeniyle, elbette ki bir anayasal değişiklikle, yeni bir toplum sözleşmesinde
ifadesini bulacak çalışmada kaldırılması gerekiyor. 
Bugün,
Alevilerin inanç merkezleri hâlâ bir ibadethane olarak görülmüyor. Avrupa İnsan
Hakları Mahkemesinin verdiği kararlar var. Avrupa İnsan Hakları Mahkemesi diyor
ki: “Cemevleri ibadethanedir.” Niye kabul etmiyorsunuz? 
Arkadaşlar,
insanlar nasıl düşünürse, öğretilerin, inançların doğal kabul edilmesi lazım,
özgün hâline sahip çıkılması lazım. Bugün, Diyanet İşleri Başkanlığı gibi bir
teşkilat, maalesef, Sünni yurttaşlarımızı da asimile ediyor. Yaratılan dinin
kime hizmet ettiği bilinmiyor. 
Aile
irşat daireleri kurulmuş, bir tane Alevi ailenin yanına gidilmemiş. Bu Diyanet
İşleri Başkanlığı kime hizmet ediyor? 130 binin üzerinde kadro var, 130 bin
kadrodan bir tane Alevi çaycı bulamazsınız Sayın Bakanım. Bir tane Alevi çaycı
olmaz mı? Bir Alevi uzman olmaz mı? O hâlde, bu kurum Sünni bir kurumdur. Bu
kurum, egemen inanç sistemi üzerine kurulmuştur. 
Yapacağımız
tek şey var: Bu ülkede, cumhuriyetin, o sağlam iradenin tahkim edilmesi lazım,
güçlendirilmesi lazım. Bu kurumları ortadan kaldırmak gerekiyor. Kardeşçe,
barış içerisinde bir arada yaşamak için cumhuriyetin acilen demokratikleşmesi
lazım, demokratik bir cumhuriyeti inşa etmeliyiz. Bu ülkede yaşayan farklı uluslardan,
milliyetlerden, inançlardan, ismi ne olursa olsun, herkesin bir araya gelip
kardeşçe yaşayacağı, özgür, demokratik bir geleceği inşa etmeliyiz. Kim edecek
bunu? Biz, burada çalışan, burada emek veren mebuslar, milletvekilleri olarak
bu yasaları bizler hazırlayacağız. Ama biz burada -ülke bir şiddet sarmalıyla
karşı karşıya- karşılıklı atışmalarla iştigal ediyoruz zamanımızı, gerçek bir
tespit ve değerlendirme yapmaktan maalesef Türkiye Büyük Millet Meclisi uzak
kalmış durumda.
Sayın
milletvekilleri, bakın, bu ülkede yaratılan değerler -bir devlet olarak da
cumhuriyet devleti olarak da- ortak değerler topluluğudur. Devlet ortak
değerler topluluğudur, herkesin emek verdiği, bu ortak vatana herkesin emek
verdiği bir yerdir. Bu ülkede kimse kimseyi ötekileştiremez, kimse kimseyi
eksik göremez. Bir eşit yurttaşlık temelinde, Avrupa düzeyinde, insan hakları
temelinde bir araya gelmemizin kime ne zararı olacak? 
Bakın,
ben bir dilekçe verdim Türkiye Büyük Millet Meclisi Başkanlığına, dedim ki:
“Ya, biz Alevi inancı öğretisinin insanları olarak didarı cem, yani Alevi
inancı öğretisinin muhabbetlerini yapalım.” Burada Alevi milletvekilleri var,
sizden de var herhâlde 2 kişi, arkadaşlar da gelir tanışırsak memnun oluruz,
bir türlü öğrenemedik. Burada akşamları bize bir oda tahsis edin, muhabbetimizi
yapalım, bir cem yapalım. Burada hızır lokması verdik, arkadaşları davet ettik,
AK PARTİ’li hiçbir milletvekili arkadaş gelmedi.
Gelin,
bir lokmamızı yiyin, biz birlikte yaşıyoruz hocam.
MUSTAFA
ILICALI (Erzurum) - Duymadım.
MÜSLÜM
DOĞAN (Devamla) – Duymadınız mı?
ALTAN
TAN (Diyarbakır) – Bir lokma değil, çok lokma olsaydı belki gelirlerdi.
MÜSLÜM
DOĞAN (Devamla) – Evet.
Arkadaşlar,
sonuç olarak şunu ifade etmek istiyorum: Bu ülkenin temel bir sorunu var, bu
ülkeyi, bu cumhuriyeti demokratikleştireceğiz, tahkim edeceğiz, demokratik bir
ulusu inşa edeceğiz, başka çıkar yolumuz yok. Bir arada, kardeşçe, barış
içerisinde yaşamanın koşulu budur diyorum.
Hepinizi
saygıyla selamlıyorum. (HDP ve CHP sıralarından alkışlar) 
BAŞKAN
– Teşekkür ederim Sayın Doğan.
Halkların
Demokratik Partisi Grubu adına ikinci konuşmacı Altan Tan, Diyarbakır
Milletvekili. 
Buyurun
Sayın Tan. (HDP sıralarından alkışlar)
Süreniz
yirmi dakikadır.
HDP
GRUBU ADINA ALTAN TAN (Diyarbakır) – Sayın Başkan, sayın milletvekilleri;
hepinizi saygıyla selamlıyorum.
Konuşma
konumuzun birinci maddesi Karayolları, yani Ulaştırma Bakanlığının
Karayollarıyla ilgili bütçesi üzerinde partimizin görüşlerini iletmeye
çalışacağım. Sayın Bakanın da burada olması önemli bir fırsat.
Değerli
arkadaşlar, bu kara yolları meselesi neredeyse 1950’den beri tartışılıyor
Türkiye’de. Yani Türkiye’de Demokrat Partiyle beraber yönetime gelen sağcı,
milliyetçi, muhafazakâr iktidarların kara yollarına ağırlık vermesi, demir
yollarını ihmal etmesi ilk günden beri tartışılıyor. Bu tabii, doğru mudur,
yanlış mıdır? Buna “Doğrudur.” diyen yok. Yani sanırım Sayın Bakan da dâhil
kimse “Demir yollarını ihmal edelim sadece kara yolları üzerinde yoğunlaşalım.”
demiyor ama dememesine rağmen, 1950’den bugüne kadar altmış altı sene geçmesine
rağmen bu politikanın ana ekseni de değişmiyor. Yani hızlı tren projeleri
gündeme gelmiş olsa da, demir yollarında bazı iyileştirmeler olsa da ana
eksende, Türkiye Cumhuriyeti’nin yol, ulaşım, nakliye politikası kara yolları
üzerinden devam ediyor. 
Tabii,
bununla ilgili uzun uzadıya, Osmanlı Dönemi’nden bugüne kadar rakamlar vermek
istemiyorum çünkü bu rakamlar defalarca burada konuşuldu, yani Osmanlı
Dönemi’nde ne kadar demir yolu inşa edilmiş, Cumhuriyet Dönemi’nde ne kadar
demir yolu inşa edilmiş, daha sonraki yıllarda, bu son iktidar döneminde de on
iki-on üç yılda neler yapılmış, bunların rakamları var. Ben daha makro bir
fotoğraftan bahsediyorum, polemiğe girmeden. Birinci eleştirdiğimiz nokta bu.
Yani maalesef sürekli olarak bu yollarla ilgili propagandalar yapılıyor ama
demir yolu meselesinde kara yollarında katettiğimiz mesafenin dörtte 1’ini,
beşte 1’ini katedemiyoruz. 
Gelelim
şu an yapılan bu kara yollarına. Değerli arkadaşlar, bu kara yollarıyla ilgili
de… Yine iktidarın en başarılı olduğunu söylediği mevzuların başında bu kara
yolu ve duble yollar meselesi geliyor. Doğrudur, bütün eleştirilere rağmen,
iktidarın belki de en fazla hizmet verdiği sektörler bu kara yolları, duble
yollar ve sağlık olmuştur, yani vatandaşa intikal eden yönüyle söylüyoruz. İki
tane. 
Değerli
arkadaşlarım, ama, burada, lütfen bu tespitimizden sonra bu eleştirileri de
dikkate alın: Şu an Diyarbakır-Mardin yolu 5’inci seferdir yapılıyor, 5’inci
sefer. Komple yollar sökülüyor. Benim babam da -rahmetli- çok eski bir
Karayolcuydu, yani çocukluğum Diyarbakır Karayolları Bölge Müdürlüğünün
bahçesinde geçti, iyi kötü yol nasıl yapılır, hangi seviyede olur, nasıl olur
bilen bir kişiyim. 5’inci seferdir Diyarbakır-Mardin yolu bu son on beş yıllık
zaman zarfında yapılıyor; sökülüyor, tekrar yapılıyor, sökülüyor, tekrar
yapılıyor. 
Yine,
aynı şekilde Diyarbakır-Silvan yolu, bu sene hazırlanan bir projeyle, işte,
beton asfalt yapılacak, ama inişler, çıkışlar, kurplar, virajlar, eğimler,
bunların hepsi yeniden gözden geçiriliyor ve neredeyse yeniden yapılacak,
tekrar yeniden yapılacak.
Bitlis-Diyarbakır
yolu, Zeki Ergezen Bey’in bakanlık döneminde başladı, bugüne kadar hâlâ
bitirilemedi, yapılan tünellerin birkaç tanesi çöktü, komple proje değiştirildi,
farklı bir güzergâha alındı, yani o tünellerin geçtiği mesafeler arasında
tüneller iptal edildi, bunlar da henüz bitirilemedi. 
Şunu
demek istiyoruz: Türkiye çok zengin bir ülke değil, bir işi 5 sefer yaparsanız
o yaptığınız işin maliyeti işte 5 misline çıkıyor. “Vatandaş bunun farkında
değil, vatandaş üzerinde yürüdüğü yola bakar, neticede bu iş oluyor ya, 1
liraya da yapılsa 5 liraya da yapılsa bir şey fark etmiyor.” derseniz, vallahi
o zaman da milletin parasına yazık. Yani biz eleştirilerimizi de yine
polemiklerden uzak doğru düzgün bir zemine oturtmak mecburiyetinde hissediyoruz
kendimizi. 
Değerli
arkadaşlar, buna en büyük örneklerden birisi de Karadeniz Sahil Yolu’dur.
Karadeniz Sahil Yolu yapılırken, çevrecilerden mühendislere kadar, maliyet analizi
yapanlara kadar herkes bir tarafından itiraz etti yani kimse “Karadeniz’e yol
yapılmasın, 5, 6, 7, 8 vilayet yolsuz kalsın.” demedi. Ama bakın, bugün
geldiğimiz noktada, her yağmurda, her selde, her fırtınada, her baskında bu
yolun bir parçasını kar, yel, sel alıp götürüyor. Yani neticede bu eleştirileri
ciddiye almadığınız vakit bunun faturası size çıkıyor ama ekonomik olarak da
zarar olarak da bütün millete çıkıyor. 
Değerli
arkadaşlar, ciddi sorunları var bölgemizin de. Sayın Bakan iki hafta evvel bölgedeydi,
kendisi de bizzat tespitlerde bulundu. Ben daha önce kendisini ziyaret etmiştim
Diyarbakır’daki “batçık” dediğimiz, şehir içindeki kara yollarının alt ve üst
geçitleriyle alakalı. O dönemdeki Karayolları Genel Müdürü negatif bir yaklaşım
içerisindeydi. Sayın Bakandan rica ettik, bunların 6 tanesi bir yıl içinde
bitti. Bakın, olan doğru şeyleri de söylüyoruz. Bizzat ben gittim, Sayın Bakanı
ziyaret ettim, rica ettim, Karayolları Genel Müdürünün engellemesine ve ihale
emrini vermemesine rağmen aynı yıl içerisinde 6’sı birden ihaleye çıktı ve aynı
yıl içerisinde bitti. Sonradan da teşekkür ettik kendisine. Ancak, bugün
Diyarbakır’ın çevre yolları mesela dört kısım hâlinde, bir çember hâlinde,
Dicle’yi iki yerde geçiyor. Bunların birinci kısmı üç yıl evvel bitti ama
ikinci kısmı üç yıldır bekliyor. 90 milyonluk bir harcama oldu, toprak kazıldı,
çıkarıldı, üzerindeki bütün o diğer şeyler -bu- üç yıldır tahkikat, soruşturma,
görevden alma, sürgün gibi meselelerle bekliyor. Geri kalan iki kısmın ihalesi ise
bütün projeler bitmesine rağmen hâlâ yapılamadı. 
Yine
yeri gelmişken, Sayın Bakanı bulmuşken söyleyeyim, Diyarbakır’a güzel bir
havaalanı yapıldı, havaalanı terminal binası yapıldı. Bu yapılırken de biz
askerî havaalanının yanına yapıldığı için itiraz ettik, dedik ki: Bu jetlerin
eğitim ve uçuşları aynı alanda olduğu için ne yapılırsa yapılsın bu yine eksik
bir şey olacak. Diyarbakır ile Çınar arasında hazine arazisi yerler belirlendi,
devletin 1/100.000’lik paftalarının üzerine işlendi ama sonra o iptal edildi,
yine askerî havaalanının yanına güzel bir terminal binası yapıldı. Bakın, güzel
diyorum. Ne olduysa oldu, güzel bir terminal binası oldu Diyarbakır’ın.
Uluslararası uçuşlara açılacak diye bekleniliyor. Ben bazı milletvekili
arkadaşlarla konuştum, bunun yanlış intikal ettiğini söylediler. Sayın Bakan
tashih ederse memnun oluruz, değilse eleştiriyoruz. “Önümüzdeki yıllarda
uluslararası uçuşlara başlanacak.” denildi. 
Sayın
Bakan, biz bunları önümüzdeki günlerde bekliyoruz, yıllarda değil. Tekrar söylüyorum,
eğer bir yanlış anlaşılma, yanlış ifade varsa Sayın Bakan buradan tarih verir,
der ki: “Bir ay sonra, iki ay sonra bu Diyarbakır Havaalanı’ndan Avrupa’ya veya
işte Orta Doğu’ya uluslararası uçuşlar başlayacak.” Biz de bu tartışmayı burada
noktalarız. Bizim önümüzdeki yıllara kadar bekleyecek bir zamanımız da yok,
buna gerek de yok. Çünkü, bütün altyapısı hazır bunun, sadece iki dudak
arasında bir emir bekliyor, tıpkı o yapılan 6 tane altgeçit gibi.
Yine
aynı şekilde, Silvan, Çınar, Midyat, Viranşehir çevre yollarının projeleri
bitmesine rağmen ihaleye bunlar çıkmıyor. Özellikle Silvan ve Midyat bütün
teferruatıyla hazır, ihale emri verilebilecek seviyede şu an. Silvan geçişiyle
ilgili çok ciddi sorunlar var, ben bizzat takip ettim bunları geçen yıllarda.
Uzun uğraşılardan sonra bunların ihaleye çıkma seviyesine gelecek prosedürü
bitti. Sayın Bakan yine bir talimat verirlerse, bu sene içinde Midyat ve Silvan
çevre yolları çıkarsa… Bunların da bir tanesi İran yolu üzerinde -Diyarbakır’ı
İran’a Bitlis, Van üzerinden bağlayan bir güzergâhta, her gün yüzlerce tırın
geçtiği- öbürü de yine aynı şekilde Irak-Habur kapısını bağlayan bir güzergâh
üzerinde.
Şanlıurfa-Habur
otoyoluyla ilgili ciddi çalışmalarımız oldu ve bölgedeki AK PARTİ’li
milletvekili arkadaşlarla beraber oldu, 24’üncü Dönemde. Batman Milletvekili
Sayın Ziver Özdemir’le, Diyarbakır milletvekilleriyle, Urfa milletvekilleriyle
defalarca bu konunun üzerinde durduk ama, yine, o dönemdeki Karayolları Genel
Müdürü getirdi, şu an “İpek Yolu” dediğimiz Urfa-Habur yoluna bazı yerlerde 3
kilometre yaklaşan, ortalama 15-20 kilometrelik bir paralel bant içinde 2’nci
bir proje yaptı. Sayın Bakandan bizzat ben rica ettim, teşekkür ederim, dedi
ki: “Altan Bey’in, Ziver Bey’in, diğer arkadaşların doğrultusunda yeni bir
fizibilite hazırlayın.” Biz ortak olarak hazırlatmıştık, o haritalar hâlen
elimizde. Sayın Bakanın talimatıyla 2’nci bir fizibilite hazırlandı ama, yine,
bürokratlar bir şekilde öyle bir tablo önümüze koydular ki “Efendim, bunların
dediği olmuyor. Bu, bizim yaptığımız daha doğrudur…” 
5,
6, 7 kriter var bir otoyolun yapılmasında, yani, istimlak bedellerinden tutun,
uzunluktan, maliyetten, kış kontrolünden akacak trafiğin sayısına kadar. Benim
mesleğim bu. Ama Sayın Bakanın önüne öyle bir güzergâh koydular ki Urfa-Habur
Otoyolu Dargeçit’in (Kerboran) oralara kadar uzatıldı ve neticede “Sayın
Bakanım, 30 kilometre, 40 kilometre uzuyor bu yol.” denildi ve tekrar eski
projeye dönüldü. Ve zaten, şimdiki Şanlıurfa-Habur mevcut yolu neredeyse bir
otoban seviyesinde, yani duble yol ile otoban arasında bir kaliteye ve
genişliğe sahip. 
Bunları
tekrar kayıtlara geçsin diye söylüyoruz ki, yani olumlu olan yönleri de,
olumsuz olan yönleri de tek tek anlatıyoruz ki burada gayemiz üzüm yemek,
bağcıyı dövmek değil. Bir netice elde edelim, yani memleketimize, ülkeye,
bölgeye en faydalı iş neyse onu ortaya koyalım.
Mesela
Ovit Tüneli; Türkiye'nin en büyük tüneli oluyor, çok büyük bir proje. Doğrudur,
yanlıştır, eksiktir, çok para harcanıyor; hayırlı olsun. Ama Diyarbakır-Bingöl
arasındaki yolda, Tapantepe mevkisinde bir tünel teklifi var, üç senedir
Karayolları bürokrasisini aşamıyor. Ve çok kısa, yolu yaklaşık 7-8 kilometre
kısaltacak, virajları kaldıracak bir tünel teklifi var bölgenin; bir türlü
buradaki, Ankara’daki bürokrasiyi aşamıyor. 
Değerli
arkadaşlar, bir diğer mevzu da, işte, üçüncü boğaz köprüsü, Körfez geçişi gibi
çok büyük yatırımlar. Biz bunları ülkeye bir katkı olarak görüyoruz ancak bu
boğaz köprüleriyle ilgili ilk boğaz köprüsünden beri devam eden bir tartışma
var Türkiye’de. O tartışma da şu: “Efendim, Türkiye’de solcular, çevreciler
yatırıma karşı, boğaz köprüsüne karşı; işte, sağcılar, milliyetçiler,
muhafazakârlar yatırımdan yana. 
MUSA
ÇAM (İzmir) – Binali Bey iftira atıyor bize, iftira atıyor Binali Bey. 
ALTAN
TAN (Devamla) – Ben bu meselenin de doğru anlaşılmadığı kanaatindeyim. 
Bakın,
değerli arkadaşlar, şehircilikle ilgili hesap kitaplar var. İstanbul’da yaşayan
bir vatandaş devlete -yani bunları misal olsun diye diyorum- 4 liraya mal
oluyorsa Anadolu’nun herhangi bir cazibe bölgesindeki vatandaş 1 liraya mal
oluyor. Yani, bu ne demek? Siz İstanbul’a yıllık, misalen, 10 milyar dolar
yatırım yapıyorsunuz veya 20 milyar dolar yatırım yapıyorsunuz, alt geçitler,
üst geçitler, menfezler, köprüler, deniz altından geçişler… Ama İstanbul’u 15
milyon değil de Denizli’yi, Samsun’u, Bursa’yı, Mersin’i, Konya’yı,
Diyarbakır’ı, Trabzon’u cazibe merkezi olarak planladığınız vakit, buralarda,
Çanakkale’de ciddi yatırımlar, cazibe merkezleri yaptığınız vakit, İstanbul’da
bir vatandaşın rahat edebilmesi için 4 lira harcamanız gerekirken bu cazibe
merkezlerinde -bütün, işte, metrosuyla, tramvayıyla, havaalanıyla,
üniversiteleriyle- 1 lira harcıyorsunuz. Bunları tartışalım, eğer böyle değilse
çıksın bir arkadaş ya da teknokratlar “Bu adam çıktı, bir rakamlar veriyor ama
nereden getirdi bu rakamları bilmiyoruz.” desin, tartışalım bunları. Yani, bir
Konya’nın nüfusu bu an -merkez nüfusu- 1 milyon 300 civarında, Antep’in 1,5
milyon civarında, Diyarbakır’ın 1 milyon 10 bin. Samsun var, Denizli var,
Eskişehir var. Siz bunları ikişer milyonluk şehirler olarak planladığınız vakit
İstanbul’a yaptığınız harcamanın dörtte 1’ini harcıyorsunuz. 
MUSTAFA
ILICALI (Erzurum) – Erzurum’u atladınız. 
ALTAN
TAN (Devamla) – Evet, Erzurum da bir bölgedir yani belli bir bölgenin
merkezidir aynen Trabzon gibi. 
MUSA
ÇAM (İzmir) – Van. 
ALTAN
TAN (Devamla) – Van da öyledir. 
Şimdi,
bunları planladığınız vakit, o zaman işte üçüncü boğaz köprüsüne de gerek yok,
deniz altından 3 sefer geçmeye, 5 sefer takla atmaya da gerek yok. Ama siz eğer
İstanbul’a 25 milyon nüfus getirirseniz inanın dokuzuncu köprüyü de yapmak
zorunda kalacaksınız. Bir müddet sonra Boğaz alttan akan bir kanalizasyon gibi
üstü kapalı bir mekân hâline gelecek. Hani bunları böyle tartışalım. Ben,
24’üncü Dönemde “İstanbul’u kurtarma bakanlığı kurulsun.” diye teklif verdim,
güldüler bana, “İstanbul’u kurtarma bakanlığı” diye bir komik… Evet, bugün
Türkiye’de en acil kurtarılması gereken yer İstanbul. 15 milyon nüfus, dünyanın
neresinde olursa olsun, Tokyo’dan, Paris’ten, Londra’dan New York’a kadar
yönetilemez, trafik sorunu çözülemez; oralarda da çözülmemiş, mümkün değil.
Bunun yarısının boşaltılması lazım ama silah zoruyla kimseyi köyüne, şehrine
gönderemezsiniz. Almanya bugün 85-90 milyon nüfusa sahiptir; en büyük şehri
Berlin ve Hamburg 3 milyon, 4 milyon nüfusa sahiptir; Frankfurt’un nüfusu 780
bindir; Köln ve Düsseldorf 900’er bindir. Yani bunun planlaması yapılmıştır,
toprağı bizim üçte 1’imiz kadardır, nüfusu bizden fazladır. Bunları
planladığınız vakit ne Boğaz köprüsü tartışmaları kalır ne de denizin altından
geçme tartışmaları kalır, üstünden geçme tartışmaları kalır.
Değerli
arkadaşlar, bu bilgi ve teknoloji meselesinde de yani iletişim meselesinde de
çok ciddi sorunlar yaşıyoruz. Yani, bir sefer, bu mevzulara, işte bir kara
yoluna harcanan paranın üçte 1’i, dörtte 1’i, beşte 1’i harcanmıyor. Hâlbuki
bütün dünya artık bugün iletişim, bilgi ve teknoloji üzerinde yoğunlaşıyor.
Bunun bugün bizi ilgilendiren siyasi boyutunda ise -tekrar tekrar bakıyoruz-
bugün, hâlâ, IMC, Samanyolu gibi televizyonlar uydudan çıkarılıyor, belli
televizyon kanallarının lisansları iptal ediliyor, keyfî lisanslar veriliyor.
Bu iletişim kanallarında Deli Dumrul misali bazen bir “tweet” atan tutuklanıyor,
bazen de bütün dünya âleme küfredenler elini kolunu sallayarak geziyor yani
burada da bir takip, bir düzen yok. 
Değerli
arkadaşlar, bu sivil havacılık meselesinde en önemli konulardan birisi de hava
mânia hatları. Bizim Diyarbakır’ın da böyle bir sorunu vardı -hâlen de var-
Ankara’nın da vardı. Türkiye’de 14 ilin havaalanı bu dertten muzdarip.
Müteahhitler, belediyeler, Bakanlık ve Hava Kuvvetleri sürekli bir çatışma
içerisinde. En son geçen yıl bu 14 ilin yeni hava mânia hatları yapıldı, tasdik
edildi ve gönderildi. Ama, eskisi ile yenisi arasında öyle bir zaman farkı oldu
ki -işte Diyarbakır’daki uygulamalar da dâhil- birçok firma aldığı ruhsatlarla
bugün ciddi sorunlar yaşamakta ve eskiye göre de ciddi bir değişiklik olmadı.
Mesela, ben Diyarbakır’ı tek tek inceledim -öbür bütün illeri inceleme fırsatım
olmadı- yapım sürecinde de inceledim, sonra bitim sürecinde de baktım, yarım
metre, 1 metrelik farklar var. Ama, o müddet zarfında öyle bir kamuoyu
yaratıldı ki bu ister HDP’li, AKP’li, MHP’li, CHP’li olsun belediyeler -değişik
belediyeler yönetiyor bu illeri- bugün mahkemelik olan ruhsatlar verdiler. “Ha,
niye verdiler, vermeselerdi? Eskisini esas alsalardı yine bir sorun olmazdı.”
denilebilir ama işte bu aradaki dönem bütün bunları ortaya çıkardı ve bugün her
belediye ciddi sorunlar yaşıyor. Bu kriterler nelerdir, ne kadarı
değiştirilebilir, ne kadarı revize edilebilir? Bunlar da bu işi bilmeyen
insanlar tarafından yerelde her gün tartışılıyor, kafa göz yarılıyor, davalar
açılıyor, mahkemeler devreye giriyor ama maalesef işte olan oldu, yani neticede
yeni bir mânia hattı tasdik edildi ve orada bekleniyor.
Değerli
arkadaşlar, bizim arzumuz, ricamız Sayın Bakandan da her işin daha iyi olması,
daha güzel olması noktasında. İyi olan her şeye destek vereceğiz, aklımızın
yatmadığı, beğenmediğimiz, eksik şeyleri de usulü dairesinde eleştireceğiz.
Saygılar
sunuyorum. (HDP sıralarından alkışlar)
BAŞKAN –
Teşekkür ederim Sayın Tan.
Halkların
Demokratik Partisi Grubu adına üçüncü konuşmacı Osman Baydemir, Şanlıurfa
Milletvekili. 
Buyurun
Sayın Baydemir. (HDP sıralarından alkışlar)
Süreniz
yirmi dakikadır. 
HDP
GRUBU ADINA OSMAN BAYDEMİR (Şanlıurfa) – Sayın Başkan, saygıdeğer
milletvekilleri; hepinizi saygıyla, sevgiyle, hürmetle selamlıyorum. 
Türkiye
AB uyum süreci, Türkiye'nin AB’ye dâhil olma perspektifi neredeyse elli yıllık
bir serüvendir. İlk defa 1999’da Türkiye adaylık statüsünü kazandı ve hakikaten
bu, Türkiye’de büyük bir coşkuya, büyük bir memnuniyete, toplumun büyük bir
desteğine tabiri caizse mazhar kaldı. 
3
Ekim 2005 tarihinde yine Lüksemburg’da hükûmetler arası konferans ile Türkiye,
resmen AB’ye katılım müzakerelerine başladı. Bu itibarla da Müzakere Çerçeve
Belgesi 2005’te taraflar tarafından kabul edildi ve tabiri caizse müzakere
süreci böylelikle başlamış oldu. 
Katılım
müzakereleri, Türkiye'nin AB müktesebatını ne kadar sürede kendi iç hukukuna
aktarıp yürürlüğe koyacağının da bu manada bir yol haritası niteliğini
taşıyordu. Kendim de bir yerel yönetici, kendim de yerelde kamu hizmeti yürütmeye
çalışan bir idareci olarak, doğrusunu söylemek gerekirse Türkiye'nin AB
sürecine dâhiliyeti konusunda yoğun mesai harcayan arkadaşlarınızdan biriyim
şüphesiz ki mensubu olduğum siyaset adına. 
2005
tarihinden, neredeyse bundan on ay öncesine kadar, çok önemli diyebileceğimiz
pek çok eksikliğine, pek çok eleştirimize rağmen, önemli diyebileceğimiz
onlarca mevzuat hayat buldu, onlarca mevzuat bu Meclisten geçti. Temel amaç,
Türkiye'nin bu perspektifte yolculuğuna devam etmesiydi. Üzülerek ifade etmek
isterim ki, kabul edilemez bulduğumuz mevzu, on dört yıl boyunca Türkiye'nin AB
topluluğunun değerler sisteminin bir parçası olma yolunda yürütmüş olduğu bütün
adımlar, bu on aylık zaman dilimi içerisinde âdeta berhava edilmiş durumda.
Türkiye gerek uygulamaları ve gerekse gündeme getirmiş olduğu mevzuatlar
açısından şu anda 2005’in gerisindedir, Türkiye 2000’li yılların da maalesef
geçmişindedir, gerisindedir, Türkiye 1990’ın maalesef gerisinde kalmıştır. 
Değerli
kardeşlerim, Sayın Bakan; Türkiye'nin Avrupa Birliğine dâhil olması
gerekliliğine dair inancımızın özü, temeli Avrupa Birliği tarafından belirlenen
hedeflerle ilgilidir. Özgürlüğün, güvenliğin, hukukun üstünlüğünün egemen
olduğu, işsizlikle, yoksullukla mücadele edildiği, fırsat eşitliğinin herkese tanındığı
bir refah toplumunun inşa edilme çabasının ortaya konulduğu, herkesin farklı
olduğu, herkesin eşit olduğu yani bu minvalde farklı kültür ve dillerin
birbirini reddetmeden birlikte yaşam arzusunu ortaya koyduğu ve kültürel
mirasın her şart ve koşulda korunduğu, bilim ve teknolojinin geliştirildiği,
ayrımcılıkla net bir şekilde mücadele edildiği, sosyal hakların, çocuk
haklarının, kadına yönelik her türlü ayrımcılığın ortadan kaldırıldığı ve üye
ülkelerin de birbirleriyle dayanışma ağı içerisinde olduğu bir felsefeyi, bir
perspektifi savunmaktadır. Tam da bu noktada bizim “Avrupa Birliğine Türkiye
dâhil olsun.” perspektifimizin özü sadece bir proje hayat bulsun değil,
Türkiye’nin kendi içerisindeki tüm dinamikleri eşitçe, özgürce, barış
içerisinde yaşatabilmesine fırsat sunacak, katkı sunacak bir temel yönetme
perspektifi olarak savunduğumuz bir değerdir. Tam da bu noktada Avrupa
Birliğinin tarihine baktığımızda, bugün, bu ülkenin, bu coğrafyanın yaşamış
olduğu negativizm tarih boyunca o coğrafyada yaşanmıştır, o musibetler
yaşanmıştır ve o musibetlerden çıkarılan dersler üzerinden bu birlik inşa
edilmiştir. Şimdi, Türkiye, bu noktada eğer ki Avrupa Birliği perspektifine ve
katılım sürecine 2005 yılında olduğu gibi, 1999’da olduğu gibi bir idealle, bir
temel duruşla sahip çıkacaksa Sayın Bakan, bu bütçe, bu kadro, bu vizyon
yetersizdir. Bu perspektife, bu ideale bu bütçeyle, bu kaynakla ulaşmak bana
göre gerçekçi değildir ama eğer Türkiye’nin, Hükûmetin bugünkü uygulamalarıyla,
son on aydaki uygulamalarıyla -yargı bağımsızlığı, fikir hürriyeti, medya
özgürlüğü, yaşam hakkı bir bütün olarak temel insani değerler açısından-
neredeyse yerle yeksan etmiş olduğu bütün bu kazanımların savunuculuğu
üzerinden bir bakanlık icraatına tanık olacaksak, kusura bakmayın, vallaha bir
kuruş bu Bakanlığa vermemek gerekiyor. Eğer ki AB Bakanlığı ve müzakereler bu
temel perspektifler üzerinden inşa edilecekse Sayın Bakan, o zaman Türkiye
Avrupa Birliğini kendisine benzetme çabasından vazgeçmelidir. Avrupa Birliği
Türkiye’ye doğal olarak benzemeyecektir, mevcut hâline benzemeyecektir. Olması
gereken, Türkiye'nin Avrupa Birliğine benzemesidir; hukukunun, yargısının,
pratiğinin, değerler sisteminin. Bu itibarla da Bakanlık bir vizyon oluşturmak
durumundadır. Ya bu Bakanlık gereklidir, gereğini yerine getirmek durumundadır
ya da bu Bakanlık gereksizdir, bu Bakanlığa bütçe aktararak israfta bulunmamak
gerekir. 
Sayın
Bakan, demokrasi, özgürlük, hukukun üstünlüğü, yaşam kalitesine dair gelin
sizlerle beraber verileri inceleyelim, eminim ki bu veriler sizde de vardır:
Türkiye demokrasi endeksinde 165 ülke içerisinde 84’üncü sıradadır. Basın
özgürlüğü endeksinde 199 ülkeden 142’nci sıradadır. Yolsuzluk algıları
endeksinde 168 ülke içerisinde 66’ncı sıradadır. Hukukun üstünlüğü endeksinde
102 ülke arasında 80’inci sıradadır. Yargı bağımsızlığı konusunda en kötü olan
20 ülke içerisinde yer almaktadır. Şimdi, ben Sayın Bakana sorarım: Üyesi
olmaya çalışmış olduğumuz bütün Avrupa ülkeleri bu endekslerde hangi sırada yer
almaktadır? 
Kaldı
ki bununla da bitmiyor, AB prensiplerini özümsemiş bir devlet yapısına, bir
Hükûmet yapısına şiddetle bu toplumun ve bu toplumun içerisinde yaşayan bütün
insanların acil ihtiyacı vardır. Bu da aynı zamanda, ancak ve ancak bir siyasi
iradeyle, tutarlı bir siyaset anlayışıyla mümkün olabilir. AB’de kullanılan
terminolojinin iyi anlaşılabilmesi de bu manada fevkalade önemlidir. Bu
terminolojinin algılanması ve Türkiye toplumuna da sirayet ettirilmesi görevi
de Sayın Bakan, size ve ekibinize aittir. 
Mesela,
biz bu Meclisin ve Türkiye toplumunun pek çok dinamiğinin Avrupa Birliği
kurumlarından ve temel altyapısını besleyen yönetim tarzından bihaber olduğuna
inanıyoruz. Şöyle ki: AB Yerel Yönetimler Özerklik Şartı katı merkeziyetçi
yönetim anlayışına karşı âdeta bir panzehir olarak ortaya konmuştur. Oysaki
burada eğer ademimerkeziyetçiliği özümsemiş bir Hükûmet varsa Yerel Yönetimler
Özerklik Şartı’ndaki engeller niyedir? Yerel Yönetimler Özerklik Şartı
üzerindeki engellerin kaldırılması konusunda Bakanlığınızın bugüne kadar
herhangi bir dahli, herhangi bir çabası olmuş mudur, bundan sonra olacak mıdır?
Sayın Bakan, emin olun, o çekinceler kalkmış olsaydı bugün yaşamış olduğumuz bu
kan deryası yaşanmamış olabilecekti. Dolayısıyla, bir şeyi istemek ayrı bir
şeydir, samimiyetle istemek ayrı bir şeydir, o istediğinizin gereğini, hukukunu
yerine getirme çabasını ortaya koymak başka bir şeydir. 
Bu
minvalde, Avrupa Birliği ilkelerini ve hedeflerini Hükûmet bana göre anlamış
değildir ya da anladığı bu değerlerden büyük bir uzaklaşmayı, büyük bir
vazgeçişi, büyük bir kopuşu yaşamaktadır. Bu manada, pazarlık konusu
yapılmayacak değerler vardır, o da özgürlüktür, yargı bağımsızlığıdır, hukukun
üstünlüğüdür, herkesin farklı, herkesin özgür, herkesin adalete bir gün
ihtiyacının olacağı gerçekliğidir, realitesidir. Dolayısıyla, temel
prensiplerde pazarlık yapmaktan vazgeçip temel prensiplerin, temel değerlerin
gereklerinin hayata geçirilmesi konusunda bir performans hem sizden hem de
Hükûmetten beklediğimizi bir kez daha ifade etmek istiyoruz. Bu minvalde,
Hükûmet karar vermelidir, Avrupa Birliği mi Orta Doğu bataklığı mı; Avrupa
Birliği mi, kapısı kapanan Şanghay Beşlisi mi? Hükûmet karar vermelidir, savaş
mı, barış mı? Eğer barışsa, evet, Avrupa Birliği ama eğer savaşsa, çatışmaysa,
kavgaysa, kansa, göz yaşıysa kusura bakmayın, vallahi hiçbir ülke kapısını bu
manada, böylesi büyük sorunları olan, gittikçe de her gün derinleşen sorun
yumağına sahip olan bir ülkeyi kendi sistemi içerisine dâhil etmeyecektir, bu
sorunu transfer etmeyi göze almayacaktır. 
Bugüne
kadar ve şu ana kadar söylediğim bütün konuşmalar… Avrupa Birliğini kusursuz
bir birlik olarak gören bir perspektife de asla sahip değiliz. Pek çok açıdan
eleştirilmesi gereken, pek çok açıdan ilerlenmesi gereken sorun alanları da
mutlaka vardır, onlar da yeri ve zamanı geldiğinde mutlaka sizlerle bu manada
paylaşılacaktır. 
Sayın
Bakan, çok net bir sorum var: Bakanlığınız ve Hükûmet gerçekten Avrupa
Birliğine girmek istiyor mu? Eğer gerçekten Avrupa Birliğine girmek istiyorsa
tutum bu mu olmalıdır, yaşanılanlar bu mu olmalıdır? Beş yılık bir
performansınız ve beş yıllık bir Başmüzakereci deneyiminiz var, en azından
benim bildiğim kadarıyla, diğer performansınızı ve diğer mesleki
backgroundunuzu dışında tutarak söylüyorum, bu realite içerisinde Türkiye
Avrupa Birliğine girer mi? Giremez Sayın Bakan, giremez, mümkünatı yoktur
bunun. Siz Bakan olarak çıkıp diyorsunuz ki: “Ey Kati Piri, ne işin vardı
Diyarbakır’da?” Pardon, sadece “Kati Piri” dediniz, o “Ey Amerika, Ey Avrupa”
diyen başkasıydı, siz sadece “Kati Piri” dediniz, bence “ey”i eksik kalmış
Sayın Bakan, bundan sonra hitap ederken “ey” diye bağırın.
Sayın
Bakan, şahsınıza ve kişilik haklarınıza zinhar hani bir sürçülisan da olsa bir
söz söylemek istemem. Ancak, bakanlık sadece bakmaktan ibaret değildir. Bakan
sadece bakıyor, baktığını görüyor mu görmüyor mu, ondan da emin değilim. Sayın
Bakan, eğer baktığınızı gerçekten görebiliyorsanız o zaman niye susuyorsunuz,
hakikaten niye susuyorsunuz? Yok, eğer baktığınızı göremiyorsanız bu çok daha
vahim bir durumdur, bir Başmüzakereci bugün bu coğrafyada yaşanılanları eğer
göremiyorsa, eğer okuyamıyorsa vay bu ülkenin geleceğinin hâline, vay bu ülkede
yaşayan toplumun bir arada yaşama arzusunun hâline! 
Neden
bunları söylüyorum Sayın Bakan? Avrupa topluluğu, Hitler faşizminden çektiği
için Avrupa Birliği toplumu oldu. Franco’dan, Mussolini’den, o rejimlerden
çektiği için Avrupa Birliği oldu ve o mirası reddi üzerine kuruldu. Avrupa
Birliği Orta Çağ Avrupası’nda insanların diri diri yakılması realitesinden
çıkarak bugün Avrupa Birliği oldu. Bugün Cizre’de insanlar diri diri yakılıyor
Sayın Bakanım, diri diri yakılıyor. Bakın, ben fotoğraflarını da hazırladım,
grup başkan vekillerimizle istişare ettim, son anda vazgeçtim fotoğrafları
kamuoyu huzurunda paylaşmaktan. Rohat Aktaş, 20 yaşında, Azadiya Welat yazarı,
Yazı İşleri Müdürlüğünde çalışıyordu, 1996 doğumlu. Yine, aynı şekilde Mehmet
Yavuzel, 23 yaşında Demokratik Bölgeler Partisi Parti Meclisi Üyesi. Sayın
Bakan, cenazeleri ancak DNA testiyle teşhis edildi. Bu insanlar, Orta Çağ
döneminde nasıl yakıldıysa insanlar Cizre’de bu şekilde yakıldılar. 
HÜSNÜYE
ERDOĞAN (Konya) – Ankara’nın göbeğindeki insanlar da DNA’yla tespit edildi.
OSMAN
BAYDEMİR (Devamla) – Sayın Bakan, hatırlarsanız, sizin de dâhil olmuş olduğunuz
Uyum Komisyonu toplantısında zatıalinize hitap etmiştim, çağrıda bulunmuştum,
“Girişimde bulunun.” demiştim. Emin olun, o girişimde bulunmuş olsaydınız -oldu
mu olmadı mı bilmiyorum- Bakanlar Kurulu bu perspektife gelmiş olsaydı ne bu
ölümler, ne bu vahşetler bugün bu derecede olurdu ne de Ankara’daki vahşet
gerçekleşmiş olurdu. Dolayısıyla, hiçbir vahşet bir diğer vahşete cevap olarak
ortaya konulamaz hukuk devletinde. Hiçbir vahşet, bu manada, yaşamış olduğumuz
sorunun çözümü olamaz; bu ülkede, bu toplumsal gerçeklik içerisinde. 
Yine,
Sayın Bakan, müsaadeniz olursa toparlamaya da çalışıyorum.
Mevcut
atmosfer içerisinde her geçen gün daha da kötüye gidiyor. Bir haber ulaştı bize,
grubumuza. Şu anda Hükûmet… Özellikle de Kürt coğrafyasında gerçekleşen
-çatışma, savaş, katliam, ne derseniz deyin veya sizin deyiminizle Sayın Bakan,
terörle mücadele deyin adına, ne derseniz deyin adına- suç işleyen veya suç
isnadına maruz kalan herhangi bir kamu görevlisi artık Başbakanın veya Millî Savunma
Bakanının onayıyla ancak yargılanabilecek. Bunun anlamı şudur: Savaş suçlarının
gizlenmesinin, gölgelenmesinin bir zemini oluşturuluyor. Avrupa Birliği
perspektif nere, bu getirilmeye çalışılan düzenleme nere diye sormak gerekiyor
Sayın Bakan.
Bir
diğer husus gazeteciler, basın mensupları üzerindeki baskı. Sayın Bakan, şu
anda cezaevinde bulunan tutuklu gazeteci sayısı 30’u aşkındır ama sizler
bunların gazeteci olmadığı iddiasında hâlen bulunmaya devam ediyorsunuz. Bunlar
basının çalışanları ama şüphesiz ki muhalefet eden basının çalışanları,
şüphesiz ki görüşleriyle, fikirleriyle Hükûmet uygulamalarını eleştiren basın
kuruluşları, basın mensupları. Emin olun, darbeler AB uyum sürecine en büyük
zararı veren süreçlerden bir tanesidir tıpkı 12 Eylül askerî darbesi gibi ama
aynı zamanda 28 Şubat postmodern darbesi gibi. Ama, hiç şüpheniz olmasın 7
Haziran halk iradesine yöneltilen ultra postmodern darbe de yine
Türkiye’yi AB ideallerinden, hedeflerinden uzaklaştıracaktır. Şimdi, haklı
olarak çıkıp diyeceksiniz ki: “Bu, bir darbe değil.” Emin olun, 28 Şubatta bir
mazlumiyet vardı, o bir mazlumiyetten 8 Hazirandan bugüne kadar en az binlerce
zalimiyet, binlerce mağduriyet ortaya çıkmış durumda. Dolayısıyla, darbenin
kimden geldiği önemli değil, darbenin askerî mi, postmodern mi veya yerli mi
olduğu sorgulanmaz, kardeşim, darbe darbedir; darbeye hep beraber karşı çıkmak
durumundayız ve bugün bu ülkenin başındaki en büyük belalardan bir tanesi de bu
darbenin bizi nereye götüreceği, nasıl bir felaket içerisinde boğacağı hâlen
belli değildir. 
Eğer
ki bir kez daha Türkiye bir çıkış istiyorsa, Hükûmet bir kez daha bir çıkış
istiyorsa Avrupa Birliği ideallerini ve felsefesini büyük bir siyasi iradeyle
bir kez daha sahiplenmeli ve Kürt sorununun çözümünde şiddet, çatışma, katliam
pratiğinden müzakere pratiğine behemahâl geri dönmek durumundadır. Eğer Türkiye
rotasını Batı’ya yöneltmek istiyorsa Suud, El Nusra, El Kaide, IŞİD ve benzeri
bütün organizasyonlara sırtını dönmek durumunda; ufkunu, vizyonunu,
perspektifini bir kez daha içeride barış, dışarıda barış perspektifine
indirgemek, getirmek durumundadır. 
Sayın
Bakan, eğer ki Türkiye barış ipine sarılırsa, eğer ki Türkiye müzakere ipine
sarılırsa grubumuzun elbette ki bu bütçeye yanıtı yine “hayır” olacaktır çünkü
bu bütçe o perspektifi, o vizyonu hayata geçirmeye yeterli bir bütçe değildir.
Ama eğer vizyon, ısrarla, inatla “içeride savaş dışarıda savaş” olacaksa
vallahi, kusura bakmayın, verecek tek bir kuruşumuz yoktur savaş
politikalarının propagandasının yapılması için. 
Hepinizi
saygıyla, sevgiyle, hürmetle selamlıyorum. (HDP sıralarından alkışlar) 
BAŞKAN
– Teşekkür ederim Sayın Baydemir.
Halkların
Demokratik Partisi Grubu adına son konuşmacı Ahmet Yıldırım, Muş Milletvekili.
Buyurun
Sayın Yıldırım. (HDP sıralarından alkışlar) 
Süreniz
yirmi dakikadır. 
HDP
GRUBU ADINA AHMET YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; ben de, 2016 Yılı Merkezi Yönetim Bütçe Kanunu
Tasarısı’nın Çalışma ve Sosyal Güvenlik Bakanlığı bütçesi üzerinde partim adına
söz almış bulunmaktayım. Hepinizi saygıyla selamlıyorum.
Sayın
Başkan, değerli milletvekilleri; Çalışma ve Sosyal Güvenlik Bakanlığı, emek ve
sosyal güvenlik alanındaki politikaların belirlenmesindeki belirleyiciliği
dışında, bir de ülkemizde 22 milyondan fazla emekçinin yaşam kalitesinin
yükseltilmesi gibi yüksek bir sorumlulukla karşı karşıya. Ve belki de sağlık,
eğitim vesaire hiçbir bakanlığın… Çünkü bu 22 milyon emekçinin aileleriyle
birlikteki etki alanını düşünecek olursak hiçbir bakanlığın toplumsal etki
gücünün Çalışma ve Sosyal Güvenlik Bakanlığı kadar olmadığını ifade etmek
isterim. 
Burada,
şimdi, Ekim 2015’te açıklanmış olan TÜİK verilerine göre resmî işsiz sayımız,
Ekim 2015’te, bir önceki yıla göre Sayın Bakan 104 bin kişi artmış TÜİK
verilerine göre. Tabii, geniş tanımlı işsizlik temelinde ele alırsak işsizlik
genelde yüzde 20, kadınlarda yüzde 24,4, gençlerde yüzde 28, genç
kadınlarımızda ise yüzde 33 olmuştur. Her ne kadar resmî işsizlere son bir
yıldır bakın, iş aramayanlar yani resmî kayıtlarda iş arama süreci içerisinde
olmayanlar veya eksik istihdam edilenler de bu oranlara eklenmiş değildir.
Şöyle ki: Her ne kadar 3 milyon 147 bin olarak işsiz sayımız gösteriliyorsa da
iş aramayanlar ve eksik istihdam edilenler… Ki bu eksik istihdam edilenlerin
neye tekabül ettiğini birazdan açıklayacağım. Bu oranın 6 milyon 446 bine
yükseldiğini ve buradan hareketle özellikle resmî verilerde 10,5 olarak ortaya
konulan işsizlik rakamının bir gerçeği yansıtmadığını, gerçek işsizliğin bunun
çok çok üzerinde olduğunu ifade etmek isterim. Bakın, Türkiye ekonomisi, son üç
yılda 890 bin yeni işsiz yaratmıştır. Burada işsizlik rakamlarıyla ilgili
özellikle… 
Peki,
10,5 olarak Bakanlık tarafından veya Hükûmet tarafından açıklanan işsizlik
oranının neden gerçeği yansıtmadığını iddia ediyorum Sayın Bakan? Şöyle ki:
Bakın, siz çalışanlar içerisine şunları da dâhil ediyorsunuz; haklar düzeyinde
işçi sayılmayan, toplum yararına, özellikle İŞKUR kapsamında toplum yararına
çalışma kapsamındakileri dâhil ediyorsunuz. Bunlar işsiz sayılmıyor. Yine evde
bakım hizmetleri kapsamında SGK’ları dahi karşılanmayan çalışanlar da -ki
bunların hiçbir sosyal güvencesi yok- işsizler içerisinde mütalaa edilmiyor.
Ama çalışan olarak gösterilenlerin sosyal güvencesi yok, SGK’sı yok veya iş
güvencesi yok yani yılın tamamında zaten çalışmadığı belli, bir de o yılın
belli bir bölümündeki çalışma imkânını kaç yıl sürdüreceği dahi belli değildir.

Buradan
hareketle şunu ifade edebilirim ki İŞKUR işe yerleştirmeye 2015’te yüzde 26
artış sağlayarak girmiştir. Evet, bu önemli yani İŞKUR işe yerleştirmede
2015’te yüzde 26 artış sağlamış. Bu doğru, evet, İŞKUR, bir önceki yıla göre
2015’te yüzde 26 daha fazla işe yerleştirme sağlamış ama bunların çoğu “toplum
yararına çalışma” denilen yılın belli bir bölümünde sosyal güvencesiz, SGK’sız
çalışanlar; bir kısmı ise özellikle “ev bakım hizmetleri” olarak tanımladığımız
yerleştirmeler de bu yüzde 26’lık artışı sağlayan, aslında gerçeği yansıtmayan
veya daha doğrusu realize eden tam zamanlı sürekli bir iş anlamına
gelmemektedir. İşsizlik rakamı sorunu bir toplum yararına çalışma sorunuyla
evde bakım hizmetleri görenler çalışıyor olarak gösteriliyor. Şimdi, bu nedenle
yüzde 10,5’luk işsizlik oranının gerçeği yansıtmayan bir rakam olduğunu ifade
etmek isteriz. 
Bir
de, şimdi, dün Maliye Bakanımız haklı olarak 2002’den almak suretiyle on üç-on
dört yıllık AKP iktidarı dönemindeki gelişmeleri anlattı. Evet, ne diyor Sayın
Maliye Bakanı? Eğitime ayrılan pay artmıştır, amenna, açılan üniversite sayısı
artmıştır, amenna, üniversiteli olma oranımız artmıştır lise mezuniyetinden
sonra, evet ben de bir akademisyen olarak söyleyebilirim, amenna ama bütün
bunlarla bu üniversiteli olma, lise mezununu arttırma, üniversite mezununu
arttırmayla istihdam etme arasında büyük bir orantısızlık vardır. Her
üniversiteli olan işe sahip olmuyor. Buradan hareketle diyorum ki: Evet, AKP
döneminde sağlanmış olan en önemli gelişmelerden biri işsizlerimizin niteliği
arttı. İşsizlerimiz daha eğitimli, işsizlerimiz daha tahsilliler. Böyle bir
gelişmeyle siyasi iktidar övünebilir çünkü ilkokul, ortaokul mezunu işsizlerden
lisans mezunu, yüksek lisans mezunu hatta doktora mezunu işsizlere doğru bir
gidişatı bu on dört yıllık iktidar döneminde sağlamış olabilirsiniz. 
Bir
de yeri gelmişken söyleyeyim, bakın bu çok çok önemli bir noktadır, “Keşke bu
kadar üniversite açılmasa, keşke bu kadar üniversiteli mezunumuz olmasa”yı
neredeyse bir akademisyen olarak bana dedirten şu gelişme vardır: Pedagojik
olarak liseyi 17-18 yaşında bitiren bir gencimiz, eğer üniversite okumayacaksa
meslek edinmek için bir esnafın, bir sanatkârın yanında kendini yaşama
hazırlama şansına sahiptir. Ama, buna karşılık, 17 yaşında bu fırsata sahip
olan, kendini eğitebilen, önümüzdeki dönem yaşamını bir meslek üzerinden
kurgulayabilecek olan bir genç, sırf üniversiteli olma uğruna üniversiteye
girer dört yıl, beş yıl, altı yıl -her neyse- okur, 23, 24, 25 yaşına gelir
ondan sonra işsiz kalırsa, ondan sonra kendini eğitebilecek bir esnafın,
sanatkârın yanına çırak olarak gidebilecek, yeni bir meslek edinebilecek
olanakları kaybetmiş oluyor. Pedagojik olarak 17 yaşındaki bir gencin eğitim
dışında meslek edinme süreçleri ile 24-25 yaşında işsiz kalması durumunda
meslek edinme süreçleri asla aynı değildir. Böyle bir husus üzerinden AKP’nin
ülkemize en büyük hediyesi olarak işsizlerimizin niteliğini artırdığını,
tahsilini artırdığını ifade edebiliriz. 
Bir
de, evet, 28 Kasım günü 64’üncü Hükûmet Programı burada açıklandı. Ondan önce
de Hükûmetimiz bir eylem planı açıklamıştı. Üç gün önce Sayın Başbakan üç
aylık, altı aylık, bir yıllık eylem planlarının olduğunu, bunların yüzde
82’sini gerçekleştirdiğini ifade etti. Ben de hemen şuradan söyleyeyim, ilk
altı ay, ikinci altı aydan birer örnek vereyim, Sayın Bakanın çalışma alanına
giriyor diye: İlk altı ayda kıdem tazminatının kaldırılması öncelik. Bakın, ilk
altı aydaki eylem planlarından biri kıdem tazminatının kaldırılması ya da
geçici iş ilişkisinin yaygınlaştırılması çok acil bir sorun. Peki, ikinci altı
aya bıraktıkları; o da ne yapacaklarını bilmediğimiz. Gerçekten eylem planını
ayrıntılı okudum, şunu göremedim: Tamam da ikinci altı ayda özellikle çocuk
işçiliğiyle ilgili düzenlemelerin yapılacağı söyleniyor, yani Hükûmet için
çocuk işçilerimizin sorunu kıdem tazminatının kaldırılması kadar evla bir şey
değildir. O, daha sonraki bir iş. 
Yine,
burada, yeri gelmişken söyleyeyim: DİSK’e bağlı araştırma birimi DİSK-AR
tarafından 2015 yılı için hazırlanan Türkiye’de Çocuk İşçiliği Gerçeği
Raporu’na göre, okula gitmeyen çocuklar için haftalık çalışma süresi maalesef
elli dört saat. Haftada elli dört saat, yetişkin olarak bizim temposunu
kaldıramayacağımız bir çalışma süresine çocuklarımızı mahkûm etmişiz. Yine bu
elli dört saat çalışan çocuklarımızın -18 yaş altı- yüzde 3,4’ü yaralanmış ya
da sakatlanıyor, üçte 1’i ise iş yerinde yemek yiyemiyor, çocukların yüzde
50’den fazlası da 400 liranın altında bir aylıkla çalışıyor. 
Sayın
Başkan, değerli milletvekilleri; bir diğer husus, özellikle asgari ücretle
ilgili bir problem. 2005 yılından bu yana AKP sürekli, özellikle iktidarın
üçüncü yılından itibaren, asgari ücret koşullarının düzeltileceğini ifade
ediyor. Ama 2005-2015, on yılda, bakın, millî gelirin on yıllık artış hızı
yılda 4,3. Peki, bu on yılda asgari ücretin yıllık artış hızı ne kadar? 2,3.
Millî gelirimizin artışının sadece yarısı kadar asgari ücretlerin artışı
sağlandı. Hemen bu yılki düzenlemeyi ifade edecekler. 7 Haziranda böyle bir
vizyonları yoktu, böyle bir seçim programı yoktu maalesef. Seçim
beyannamelerinde de asgari ücretin artışı yoktu. Ama hem 7 Haziranda hem 1
Kasımda CHP ve HDP, biri 1.500, biri 2 bin liraya asgari ücretin çıkarılacağını
vadettikten sonra, 7 Haziranda olmayan asgari ücretin bize göre kısmi artışının
-ki, önceki yıllara göre ciddi bir artış- sağlanması kopya edilerek yapıldı. Bu
da hayırlı bir iştir. Muhalefetin iktidar üzerindeki yapıcı bir etki gücünü
göstermektedir yetersiz olsa bile. 
Bir
diğer husus, özellikle ifade etmek isterim ki, bakın, emek piyasasında güç
dengesizliği zaten var, yani sermaye ile çalışan arasında ciddi bir dengesizlik
var. Bu dengesizlikten hareketle şunu söyleyelim; ifade edilmiş Eylem Planı’nda
21 Marttan sonra şu gelecekmiş: İşçilerin işe iade ve alacak davaları artık iş
mahkemelerince değil Hükûmetin atayacağı ara bulucu kurumlar tarafından
muhakeme edilecek ve orada kararlaştırılacak. Emin olun, birçok yasal düzenleme
bizi şaşırtıyor ama bu, facia bir şey. Düşünün, alacak meselesi, biri işten
atılmış, mahkeme karar vermiş iade edilecek, işe iade kararı verilmiş ama
mahkeme aracılığıyla değil, efendim, neymiş ara bulucular aracılığıyla bu iş
çözülecek. Zaten emekle sermaye arasında bir güç dengesizliğinin ülkemizde
yıllardan beri süregeldiğini düşünürsek, bu, güç dengesizliğini sadece
derinleştirmeye hizmet edecektir. Çünkü iş hukukunun amacı sermayeyle emekçi
arasında dengeyi gözetmek değildir, iş hukukunun amacı sermayeye karşı işçiyi
korumaktır. Bütün evrensel değer yargıları bunu ifade eder, bütün gelişmiş
demokratik ülkelerde iş hukuku, iş mahkemeleri emekçiyi sermayeye karşı korumak
üzere kendini konumlandırmıştır. 
Gelelim
özellikle kadının iş yaşamında hiç adının olmadığına. Bir defa, meslek
tanımlanması itibarıyla çok problemli işlerde çalıştığını ifade edelim.
Yaptıkları işlerin büyük bir çoğunluğunun yasal tanımlaması yok, yasal
tanımlaması ifadesi olanlar ise özellikle sigortadan, sosyal güvenceden, kalıcı
bir işe sahip olmaktan mahrumdurlar. Bu yönüyle meslek tanımından yoksun işleri
yapan kadınlarımıza dair bakın, Plan ve Bütçe Komisyonu üyesi değerli
arkadaşlar bilirler, doğum sonrası yarı zamanlı sözüm ona iyileştirme olarak
getirilen bir maddeden söz edeyim. İyileştirme denilen neydi? Doğacak çocuk
sayısına bağlı olarak dört ay ya da altı ay daha fazla yarı zamanlı çalışabilme
iznini alabilir. Öyle bir lanse edildi ki televizyonlardan hem Genel Kuruldan
geçtiğinde hem Cumhurbaşkanı onayladığında şöyle bir duyguya kapılmıştık biz:
Eşim de, çevremdekiler de “Kadınlar artık doğum sonrası yarı zamanlı çalışıp
tam mı maaş alacaklar?” diye sordular. Yok böyle bir şey. Yarı çalışıp yarı
maaş alacaklar. Peki, primleri nereden karşılanacak? Çalıştığı süre kadar
işveren verecek Sayın Bakan, geri kalan yarısı ise İşsizlik Fonu’ndan
karşılanacak. Böyle bir şey olabilir mi Allah aşkına? On altı yıldır İşsizlik Fonu’nda
biriken bu para 102 milyarı bulmuş, sadece yüzde 10’un altında olan 10
milyarlık bir dilimi amaca uygun kullanılmış, gerisi duble yollara harcanmış,
getirilmiş, burada sermayenin vermesi gereken primlere sermayeyi rahatlatan ve
onun vergi yükünü azaltan işlerde amacı dışında kullanılıyor. Neymiş? Adı işte:
Kadınların çalışma yaşamında iyileştirme, doğuma teşvik etme. Amenna, annelik
duygusu çok farklı bir şey ama siz yarı zamanlı çalıştırıyorsanız hem maaşını
tam verin hem de işverene primini tam yükleyin. 
Bir
diğer husus, toparlayarak geliyorum, bakın, AKP döneminde, on dört yıllık
iktidar döneminde emekçiler sermaye karşısında oldukça örgütsüz hâle geldiler.
Şöyle ki, kendi rakamlarıyla veriyorum, bakın -Sayın Bakan hem Bakanlığınızın
hem TÜİK’in rakamları- AKP döneminde toplu sözleşmeden istifade eden işçi oranı
siz başladığınızda yüzde 10,5 iken bugün yüzde 4,5’a düşmüştür. Toplu
sözleşmeden istifade eden bütün kamu çalışanları için söylemiyorum, işçi
statüsünde çalışanlar için söylüyorum. Burada, aramızda sendikacı kökenli olan
arkadaşlarımız var, direniş sendikacılığından gelenler var; hak arama
mücadelesi, sınıf mücadelesinden, bir de masabaşı sendikacılıktan gelenler var,
amenna, hepsine saygı duyuyoruz emeklerinden ötürü ama burada örgütsüz hâle
getirildi işçimiz, toplu sözleşmeden istifade edemez hâle geldi. Benden önceki
arkadaşımız Avrupa Birliği kriterleriyle ilgili söz etti. Asla ETUC bunu kabul
etmez Sayın Bakan. Bu, Avrupa Birliği ilerleme raporlarında sürekli karşılığını
bulan bir durum; emekçinin güvencesiz ve örgütsüz hâle gelmesi, toplu iş
sözleşmelerinden istifade edemez durumda olması.
Son
olarak, gündemimiz dışında bir hususa dikkat çekmek istiyorum. Muş
Milletvekiliyim. Bakın, son dönemde, son haftalarda çok ifade ettiğimiz Sur’daki,
Cizre’deki, Silopi’deki olayları dile getirmekten biz de huzursuzuz, keşke hiç
bu olaylar olmasa bizde dile getirmesek.
Muş’un
Korkut ilçesi ve Vartinis beldesi, tarih 3 Ekim 1993. Vartinis beldesinin 1
kilometre yukarısında çatışma çıkıyor, PKK’liler ile güvenlik güçleri arasında.
Güvenlik güçlerinden 1 astsubay vefat ediyor, Allah rahmet eylesin, bütün
canını kaybetmiş olanlar için söylüyorum, bu uğurda canını feda etmiş olanlar
için söylüyorum. Ama oradan inen Hasköy’deki karakol komutanı yüzbaşı, Muş Özel
Harekât komutanı, 2 astsubayla birlikte “Ben bu Vartinis beldesini yakacağım,
bunların başına yıkacağım.” diyor ve hemen belde meydanında -3 Ekim 1993-
yakılıyor, bir ev yakılıyor. Baba Nasır Öğüt, eşi ve en büyüğü 14 yaşında, 7
çocuğu diri diri yakılıyor. Yakıldıktan sonra anne, annelik duygusuyla 2 küçük
çocuğunu -biri 3, biri 4 yaşında- pencereden dışarı atıyor, onlar yeniden içeri
atılarak yakılıyor. Bu dava Muş Ağır Ceza Mahkemesinde görülerek 2003 yılında,
Sayın Bakan, düşürülüyor. Yeniden itiraz ediliyor, on yıl sonra, 2013’te
açılıyor ama güvenlik nedeniyle Kırıkkale’ye veriliyor. Yarın karar duruşması
Sayın Bakan, 1 Mart 2016 Vartinis katliamının, 9 insanın diri diri yakılmasının
karar duruşması. Büyük bir inançla, umutla adaletin tecelli etmesini
bekliyorlar. Bakın, hani “Devlet asla yapmaz bunları.”, “Güvenlik güçlerimiz
zinhar yapmaz bunları.” diyoruz ya. Savcı, yüzbaşı, Özel Harekât komutanı, 2
astsubay hakkında -4’ü için de eşit cezayı istiyor- yüz seksen yıldan iki yüz
otuz yıla kadar hapis cezası istiyor, 4’ü için de.
İDRİS
BALUKEN (Diyarbakır) – Bunlar koruma getiriyorlar, yasayla koruma getiriyorlar.
AHMET
YILDIRIM (Devamla) – Bakın, savcı, iki karar duruşması geçirmesine rağmen
kararının arkasında durdu. Demek ki bir
baskı var, vazgeçirilmeye çalışılıyor. Yarın Kırıkkale’de olacağız. Bir saat
önce basın açıklamasındaydık. En nihayetinde, bunlara ne kadar yasal koruma
getirilirse getirilsin, insanlık suçuna tekabül eden, savaş suçuna tekabül eden
iş ve işlemler Anayasa veya yasa maddelerinin değiştirilmesiyle zaman aşımına
uğrayamaz ve koruma altına da alınamaz. 1993’te onu yapanlar asla böyle bir gün
yargılanabileceklerini düşünmemişlerdi. Bugün Sur’da ve Cizre’deki vahşet
bodrumunda o yangını çıkarıp insanları diri diri yakanların da bugün hiç böyle
bir şeyi aklından geçirmedikleri, tahmin etmedikleri gibi, onlar da tahmin
etmemişti. 
Bütün
Genel Kurulu adaletin tecelli etmesi duygusuyla saygıyla selamlıyorum. (HDP
sıralarından alkışlar)
BAŞKAN
– Teşekkür ederim Sayın Yıldırım.
Şimdi,
Adalet ve Kalkınma Partisi Grubu adına konuşma yapacak sayın milletvekillerine
söz vereceğim.
İlk
konuşmacı Mehmet Habib Soluk, Sivas Milletvekili.
Buyurun
Sayın Soluk. (AK PARTİ sıralarından alkışlar)
Süreniz
beş dakikadır.
AK
PARTİ GRUBU ADINA MEHMET HABİB SOLUK (Sivas) – Sayın Başkan, değerli
milletvekilleri; AK PARTİ Grubu adına Ulaştırma, Denizcilik ve Haberleşme
Bakanlığının 2016 yılı bütçesinin üzerinde söz almış bulunuyorum. Hepinizi
saygıyla selamlıyorum.
Ulaştırma
alanında yapılan yatırımlar ekonomik gelişmenin, büyümenin ve kalkınmanın
lokomotifidir. 
Osmanlı
Devleti’nin eyalet merkezi olan Sivas’a 1882 yılında Vali olarak
görevlendirilen Halil Rıfat Paşa, güney-kuzey koridorlarını açmak için
Kuşkayası mevkisinde balyozla yalçın kayaları kırarak yol açar. Yalçın
kayaların üzerine “Gidemediğin yer senin değildir.” sözünü yazdırır. İşte,
Ulaştırma, Denizcilik ve Haberleşme Bakanlığımızın da ve ulaştırmacıların da bu
söz âdeta rehberi olur. Yüce Meclisin tevdi ettiği geçmişteki ve bugünkü
bütçeleri Sayın Binali Yıldırım rastgele kullanmamak, el yordamıyla yatırımı
nerelere yapalımı aramamak kaydıyla, düşüncesiyle 30 üniversitenin 43 öğretim
üyesiyle birlikte Ulaştırma Ana Plan Stratejisi’ni hazırlar… Bu hazırlanan plan
sadece o grupla değil, ayrıca eski adı Devlet Planlama Teşkilatı başta olmak üzere, bütün kurum ve kuruluşlarla, sivil
toplum kuruluşlarıyla, onlarca ülkenin uzmanlarıyla birlikte Türkiye’nin
ihtiyacı olan öncelikleri belirler, 2023-2035-2053 olarak hedeflerini belirler.
Karacaoğlan’ın
şiirlerine konu olan, geçit vermeyen nehirleri köprülerle, geçilmeyen vadileri
viyadüklerle, aşılmayan dağları delik delik delerek kalbur alıp toprağını
elercesine yüzlerce kilometre yol yaparak; ayrıca bölünmüş yollara önem verip
doğu-batı aksındaki koridorları kuzey-güney aksından 18 koridorla bölerek
şehirlerimizi birbirine yaklaştırır, insanlarımızı birbirine yaklaştırır,
hayatı kolaylaştırırlar. (AK PARTİ sıralarından alkışlar) 
Bunları
yapmakla ne oldu? 272 milyon adam/saat iş gücü, 1 milyar 650 milyon litre
akaryakıt tasarrufu, en önemlisi de 52 milyar 300 milyonluk bir hareketlilikte
-şehir içi hariç- 66 bin kilometrelik güzergâhta 8,5 milyon motorlu taşıt
varken can kaybımız 5,72; 100 milyon taşıt kilometrede -2014 sonunda- 102
milyar 900 milyona çıkan hareketlilikte motorlu taşıt 19 milyona çıktığı hâlde
can kaybımız 2,17’ye düşer, bunun da bedelinin parasal olarak ölçülmesi mümkün
değildir.
Deniz
yolu, hava yolu, iletişim, buralara girecek zamanımız herhâlde olmadığı için,
benden sonraki arkadaşlarım değineceklerdir. 
Demir
yoluna gelince: Misakımillî sınırlarımız içerisinde 1886 yılında İzmir-Aydın
demir yoluyla başlayan ülkemizdeki demir yolu, oldukça hızlı şekilde devam
eder. Misakımillî sınırlarımız içerisinde 4.136 kilometre demir yolu kalır.
Bütün yokluklara ve teknik imkânsızlıklara rağmen 1923-1946 arasında 3.764
kilometre demir yolu yapılır dişle, tırnakla, kazmayla, kürekle ama ne acıdır
ki -herkes, konuşmacılar burada bunu atlayarak geçiyor- 1946’dan 2003’e kadar
yapılan demir yolu yalnızca 945 kilometredir. Bunun adını hep birlikte koyalım.
Cumhuriyetimizin kurucusu Mustafa Kemal Atatürk “Demir yolları refah ve ümran
tevlit eder. Demir yolları, bir memleketin toptan ve tüfekten daha mühim
silahıdır.” sözleri unutulurcasına…
Eyvah,
eyvah, sürenin sonuna geldik. 
“Edirne’den
Van’a kadar benim güzel bir yurdum var/ İster savaş, ister barış, vermem ondan
ben bir karış.” sözleriyle uğruna can verdiğimiz, marşlara konu olan ana
yurdumuzu demir ağlarla örmeye devam ettiğimiz, Atatürk’ün gösterdiği muasır
medeniyet hedefi ve cumhuriyete sahip çıkma bu olsa gerekir diye düşünüyor,
hepinize saygılar sunuyorum. (AK PARTİ, CHP ve MHP sıralarından “Bravo” sesleri, alkışlar) 
BAŞKAN – Teşekkür ederim Sayın Soluk. 
Adalet ve Kalkınma Partisi Grubu adına ikinci konuşmacı
Sabahattin Karakelle, Erzincan Milletvekili. 
Buyurun Sayın Karakelle. 
Süreniz beş dakikadır. 
AK PARTİ GRUBU ADINA SABAHATTİN KARAKELLE (Erzincan) –
Sayın Başkan, değerli milletvekilleri; Ulaştırma, Denizcilik ve Haberleşme
Bakanlığımızın 2016 yılı bütçesi üzerinde AK PARTİ Grubu adına söz almış
bulunuyorum. Yüce heyetinizi saygıyla selamlıyorum. 
Eli kanlı tüm terör örgütlerini ve bunların siyasi
temsilcilerini kınarken, bu toprakları bizlere mübarek kanlarıyla vatan yapan
dünden bugüne tüm şehitlerimize Allah’tan rahmet, ailelerine başsağlığı;
gazilerimize hayırlı, uzun ömürler, yaralılarımıza acil şifalar diliyorum. 
Sayın Başkan, değerli milletvekilleri; “Uzun ince bir
yoldayız.” diyerek ülkemiz için hizmet kervanıyla çıktığımız bu kutlu yolculukta
özellikle 1 Kasım seçimlerinde milletimizin büyük teveccühüyle yolumuza
durmadan, yorulmadan devam ediyoruz. Ülkemiz genelinde göz kamaştıran altyapı
yatırımlarıyla tıkanan damarlar açılmış,
geçmişteki engeller tek tek bertaraf edilmiş, gerçekleştirilen ulaşım ve erişim
yatırımlarıyla kalkınmanın sarsılmaz temelleri atılmıştır. Cahit Külebi’nin
şiirinde anlattığı tozlu yolları, AK PARTİ iktidarıyla bölünmüş asfalt yollara
dönüştürdük. Unutmayalım ki tarih yazanlar, ulaştırmadaki yarım asra sığmayan yatırımların
nasıl gerçekleştiğini mutlaka yazacaklardır. Bu yollar, köprüler, viyadükler ve
tünellerle ırakları yakın yaparak taçlandırdığımız güzel ülkemizi hayalleriyle
buluşturduk. Bu destanın yazılışının mimarı Ulaştırma, Denizcilik ve Haberleşme
Bakanımız Sayın Binali Yıldırım’a huzurlarınızda şükranlarımı arz ediyorum.
Sayın
Başkan, değerli milletvekilleri; Bakanlığımız öncülüğünde planlanan ve bir bir
hayata geçirilen projeler ve dev yatırımlar, geleceğe emin adımlarla ilerleyen
ulaştırma stratejimizin en belirgin örnekleridir. Bu bağlamda, AK PARTİ olarak
iktidarımızın ilk yıllarında, hemen 2003 yılı içerisinde Acil Eylem Planı’nı
uygulamaya koyduk. Bugün gururla ifade ediyoruz ki belirlenen hedefleri on dört
yılda fazlasıyla gerçekleştirdik.
Ulaşım
ve iletişimin her alanında “Hayatlar bölünmesin, hasretler kısa sürsün,
tekerlekler medeniyete yürüsün.” diye çıktığımız bu yolda, yolları böldük,
milleti birleştirdik; yolları böldük, hayatları birleştirdik. Büyük Osmanlı’nın
yüz elli yıl evvel hayal ettiği Ovit Tüneli’nin inşaatı devam ederken Tünel-i
Bahri gibi projeler AK PARTİ iktidarıyla 21’inci yüzyılda Marmaray olarak
hayata geçti. Yavuz Sultan Selim Köprüsü, Avrasya Tüp Geçişi, İzmit Körfez
Köprüsü gibi devasa projeler AK PARTİ iktidarıyla vücut buluyor. Zira, AK PARTİ
olarak görümlük değil, ömürlük hizmetleri hayata geçiriyoruz.
MUSA
ÇAM (İzmir) – Yedisu-Erzincan yolu ne olacak? 
SEBAHATTİN
KARAKELLE (Devamla) – Ülkemizin kırk yıllık hayali olan yüksek hızlı tren
projeleri hayata geçmiştir. Hava yolu sektörü için de gerekli çaba gösterilmiş
“Hava yolu halkın yolu olacak.” sloganıyla çıkılan bu yolda planlanan
hedeflerin tamamına ulaşılmış, neticede millî hava yolu şirketimiz bir dünya
markası olmuştur.
Doğu
ve güneydoğuda, hayal bile edilemeyen havaalanlarını, terminal binalarını
hizmete açtık. 
Ülke
olarak, diğer bütün sektörlerde olduğu gibi gelişme ve başarıyı uzaya da
taşımaya kararlıyız. 
AK
PARTİ olarak denizcilik politikalarını ve yatırımlarını, taşımacılık, limanlar,
tersaneler, marinalar, balıkçı barınakları gibi bir bütün olarak ele aldık.
Bütün
bunların gerçekleşmesinde emeği geçen, başta partimizin efsanevi lideri
Cumhurbaşkanımız Sayın Recep Tayyip Erdoğan’a, Başbakanımız Sayın Ahmet
Davutoğlu’na, Ulaştırma, Denizcilik ve Haberleşme Bakanımız Sayın Binali
Yıldırım’a ve emeği geçen tüm Bakanlık personeline şükranlarımı arz ediyor,
2016 yılı bütçesinin hayırlı uğurlu olmasını Rabb’imden niyaz ediyor, hepinizi
saygıyla selamlıyorum.
Yedisu
yolunu da teröristler bıraktığı takdirde yapacağız Allah’ın izniyle. 
BAKİ
ŞİMŞEK (Mersin) – O görev de Hükûmetin görevi. Teröristleri orada
bulundurmayacaksınız, o görev de sizin! Teröristlerin başına yıkacaksınız
orayı.
MUSA
ÇAM (İzmir) – Yapın yolu, yapın yolu, Erzincan’a bağlayın onu.
SEBAHATTİN
KARAKELLE (Devamla) – Saygıyla selamlıyorum sizleri. (AK PARTİ sıralarından
alkışlar) 
BAŞKAN
– Teşekkür ederim Sayın Karakelle.
Adalet
ve Kalkınma Partisi Grubu adına üçüncü konuşmacı Mikail Arslan, Kırşehir
Milletvekili. 
Buyurun
Sayın Arslan. (AK PARTİ sıralarından alkışlar)
Süreniz
beş dakikadır.
AK
PARTİ GRUBU ADINA MİKAİL ARSLAN (Kırşehir) – Sayın Başkan, değerli
milletvekilleri; konuşmama başlamadan önce hepinizi saygı, sevgi ve hürmetle
selamlıyorum. Bakanlık bütçesinin hayırlara vesile olmasını Cenab-ı Allah’tan
diliyorum. 
Tabii,
konu Ulaştırma Bakanlığı olunca; Körfez Geçişi, İstanbul-İzmir Otoyolu, Avrasya
Tüneli, Marmaray, Kuzey Marmara Otoyolu, Yavuz Sultan Selim Köprüsü, üç katlı
büyük İstanbul tüneli, üçüncü havalimanı, Kanal İstanbul, İzmir-Körfez Geçişi,
Çanakkale 1915 köprüsü, Millî Tren, Millî Uçak gibi devasa projeleri anmadan
geçemeyeceğiz. Bu büyük projeleri ve binlerce kilometre bölünmüş yolları,
havaalanlarını, limanları bize kazandıran, bu konuda gecesini gündüzüne katan
bütün Bakanlık bürokratlarıyla beraber Sayın Bakanımıza özellikle teşekkür
ederek de konuşmama başlamak istiyorum. 
Ulaşımda
bu başarının sağlanmasında çok kritik bazı kararlar alındı. Bu kararlardan en
önemlisi, Karayollarının Ulaştırma Bakanlığına bağlanmış olmasıdır. Karayollarının
Ulaştırma Bakanlığına bağlanmış olmasıyla beraber ulaşımda entegrasyon ve
koordinasyon gündeme gelmiş, havaalanlarının, limanların ve kara yollarının
birbirleriyle ilişkilendirilmesi söz konusu olmuştur. Bu çerçeve içerisinde
ulaşım master planı ve lojistik master planı konu olmuş ve bu konuyla ilgili
Bakanlığımız çalışmaları başlatmıştır. 
Tabii,
ikinci önemli olan konu da bu entegrasyonun tamamlanabilmesi için
büyükşehirlerdeki raylı sistemlerin tamamlanabilmesi noktasında Bakanlığımızın
bu konuda sorumluluk almış olmasıdır. Bu sorumluluk çerçevesinde İstanbul,
Ankara, İzmir, Konya ve Antalya’da raylı sistemler hızla bitirilmiş ve yeni
ağlar planlanmıştır. Tabii bunun devamında küçük illerin de, 500 bin nüfustan
küçük olan illerin de raylı sistemlerle tanışabilme imkânı gelmiş ve zamanla,
inşallah, büyük şehirlerin nüfus ölçeklerine göre küçük illere de bu hizmetler
ulaştırılacaktır.
Yine
ulaşım birlikteliğinin sağlanması konusunda ulaşım koridorları gündeme gelmiş
ve bu konuda bağlantısı olmayan koridorların bağlantısı sağlanması konusunda
çalışmalar yapılmıştır. Mesela bunlardan bir tanesi, Samsun’dan Kırıkkale’ye
gelen ulaşım ağı, Ankara’dan dolaşarak Konya yoluna, oradan da Mersin limanına
kadar ulaşırlardı. Bu ağ, Kırıkkale-Karakeçili-Konya yol bağlantısı şeklinde
hemen ağa alınmış, arkasından projelendirilmiş ve ihaleleri yapılarak hizmete
alınmış, şu anda da sathi kaplamadan sıcak kaplamaya dönüştürülmesi için
çalışmalar yürütülmektedir. Bu da son derece önemli bir çalışmadır. 
Lojistiğin
değerlendirilmesi, Türkiye Cumhuriyeti Devlet Demiryollarının
serbestleştirilmesi, Karayollarında BSK’ya geçilmesi konusu birbirinden önemli
konulardır. 
Yine
Delice’den Aksaray’a raylı sistem Devlet Demiryolları hattı proje ihalesi
çıkmıştır. Delice’nin de bir lojistik merkez olması son derece önemlidir çünkü
burası, yap-işlet-devret projelerinin kesim noktasıdır. Buranın da aynı zamanda
otoyol projesi olarak Kırşehir’e bağlanmasının önemli olduğunu düşünüyoruz.
Yine,
Kırşehir çevre yolunun da bir an önce tamamlanmasını talep etmekteyiz.
Sayın
Bakanım, bunlarla beraber İstanbul ulaşımına da el atılması… Her ne kadar raylı
sistemlerle ilgili çalışmalar yapılıyor olsa da sistemlerin birbirine
bağlanması noktasında, yol ağlarının birbirlerine bağlanması noktasında,
otopark politikalarının çözümcü olması noktasında, deniz ulaşımının daha
rantabl kullanılması açısından, toplu taşımın daha rantabl kullanılması
açısından İstanbul ulaşımının da, Bakanlığınız nezdinde, Büyükşehir
Belediyesiyle iş birliği hâlinde tekrar gündeme gelmesinin faydalı olacağını
düşünüyoruz. 
Yine,
kara yolları kamulaştırmalarına çok büyük bedeller ödenmektedir. Bu
kamulaştırma noktasında da kamu yatırımı ortaklık payı olarak bir düzenleme
yapılmasını… Çünkü kara yolu geçtikten sonra orada büyük bir değer
kazanılmakta, bu değer kazanılmasına rağmen, ayrıca Karayolları büyük bedeller
ödemektedir. Nasıl şehirlerde imar planları yapılırken düzenleme ortaklık payı
alınıyorsa, bu yollardan da yol ağının 2 katı, sağlı sollu olmak üzere bir
düzenleme yapılırsa faydalı olur diye düşünüyoruz.
Yine,
madem millî uçağımızı planlıyoruz, bütün illere de havaalanları planlanmalıdır
diye düşünüyoruz. Çünkü 100 kişilik uçak, 50 kişilik uçaklarla bu havaalanları
rantabl kullanılabilir. Şu anda bütün illere bu planlamalar yapılmalıdır diye
düşünüyor, hepinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Arslan.
Adalet
ve Kalkınma Partisi Grubu adına dördüncü konuşmacı Ahmet Arslan, Kars
Milletvekili.
Buyurun
Sayın Arslan. (AK PARTİ sıralarından alkışlar) 
Süreniz
beş dakikadır.
AK
PARTİ GRUBU ADINA AHMET ARSLAN (Kars) – Sayın Başkanım, saygıdeğer
milletvekilleri; ben de, Ulaştırma Bakanlığı bütçesi üzerinde grubumuz adına
konuşma yapmak üzere kürsüdeyim. Hepinizi saygıyla selamlıyorum.
Değerli
arkadaşlar, sadece bir fotoğraf göstereceğim, sonra birkaç cümle edeceğim. Bu
fotoğraf, yıldız gibi parlayan coğrafyasındaki, Anadolu Trakya toprağının,
Türkiye Cumhuriyeti’nin bulunduğu konumu gösterir. 
MUSA
ÇAM (İzmir) – Ahmet Bey, Sayın Bakana da göster.
AHMET
ARSLAN (Devamla) – Sayın Bakan çok iyi biliyor. Niye bildiğini şimdi
söyleyeceğim. 
Arkadaşlar,
herkes yaşadığı kente yapılan yoldan, demir yollarından, limanlardan
Türkiye'nin neler yaptığını görüyor. Ancak fotoğrafın tamamını görmek adına
coğrafyanızı dikkate almak durumundasınız yani birileri gibi sadece ufka bakmak
değil ufkun ötesini görmek durumundasınız. İşte, Cumhurbaşkanıyla,
Başbakanıyla, hükûmetleriyle, Ulaştırma Bakanıyla ve kadrolarıyla ufkun ötesini
gören Türkiye Cumhuriyeti son on üç yıldır Anadolu’yu coğrafya üzerinde köprü
olmaktan çıkarmış, ulaştırma koridorları anlamında köprü hâline getirmiştir.
Nasıl getirmiştir? Bütün ulaştırma türlerini birbirleriyle entegre ederek. Yani
kara yollarıyla, demir yollarıyla, limanlarıyla, havaalanlarıyla birbiriyle
entegre hâle getirerek bu coğrafyanın farkına varmıştır, farkındadır, gereğini
yapmaktadır. Nasıl yapmaktadır? Sadece kara yollarında değil demir yollarında
da yüksek hızlı tren, hızlı tren yapmakla kalmamakta, lojistik merkezleri
yapmaktadır. Kara yollarında sadece doğu-batı eksenli değil kuzey-güney eksenli
ana koridorlar yapmaktadır. Daha, deniz limanlarını artırmakta, yetinmemekte,
kara yollarıyla ve demir yollarıyla birbirine bağlamaktadır ve bununla da
yetinmemektedir havaalanlarıyla ülkenin her yerini ulaşılabilir hâle
getirmektedir. Ulaşılabilir hâle getirmektedir ki bütün sektörler ulaştırma
altyapılarından yararlansın. Sadece birini örnek vereceğim, bugün burada
söylendi, dendi ki: “26 havalimanında kalsaydı, 55 veya 57 olmasaydı.” 57
olmasaydı uçak ambulans, uçak helikopter Türkiye'nin her yerine gidip hizmet
veremezdi. İşte, Türkiye'nin her yerinde havaalanı var ki uçak ambulansımız,
uçak helikopterimiz Kars’tan da, başka yerlerden de hastayı alıp Türkiye'nin
her yerine götürebiliyor. 
Demir
yolu ağı örülüyor, işte bu coğrafyanın hakkı veriliyor. Marmaray’la,
Bakü-Tiflis-Kars ile Londra Orta Asya’ya bağlanıyor. Diyebilirsiniz ki: “Bana
ne Londra’dan, bana ne Orta Asya’dan.” Eğer bu coğrafyada 31 trilyon dolarlık
bir pazar varsa, bu coğrafyada milyarlarca insan yaşıyorsa ticareten bu
pozisyonunuzdan yararlanmanız lazım. İşte, Ulaştırma Bakanlığı ve ekibi bu
pozisyonundan yararlanmak üzere projeler yapıyor.
Başka
ne yapıyor? Doğu Kapı’ya kadar demir yolumuz var, elli yıldır el vurulmamıştı;
bu kadrolar sayesinde Kars’a da, Akyaka’ya da -Doğu Kapı’ya kadar demir yolu
yenilenmiştir- daha modern demir yollarıyla hizmet verilmektedir. Dolayısıyla
sadece yüksek hızlı trene saplanıp kalmayalım. 
Başka
ne yapılmıştır? Kars sadece şehir içindeki 22 kilometrelik bölünmüş yoldan
bugün Kars, Selim, Sarıkamış, Erzurum istikametinde ilçeleriyle bölünmüş yolla
tanışmıştır. Susuz ilçesi bölünmüş yolla tanışmıştır. Digor ilçesi -şimdi iş
başlıyor- bölünmüş yolla tanışacaktır. Arpaçay ve Akyaka ilçesi 1A standardında
12 metre genişliğinde yolla tanışmıştır. Yolun kenarından bir traktör giderken
diğer taraftan 2 araba birbirini sollayabilecek genişlikte yollarla
tanışmıştır. Kağızman ilçesi elli yıldır el vurulmamış yollarını yenilemektedir,
1A standardına getirmektedir. Kimin sayesinde? Biliniz ki bu kadroların
sayesinde.
Sayın
Çam, sataşmayacağım, sadece sorunuza cevap vereceğim. 
Ulaştırma
Bakanlığı kadrosu ufkun ötesini gördüğü için İzmir’e de iş yapıyor, Kars’a da
iş yapıyor, Türkiye'nin her yerine, velhasılıkelam 81 ile iş yapıyor. 
MAHMUT
TANAL (İstanbul) – Kars’a bütçeden ne kadar pay ayrıldı, ne kadar pay?
AHMET
ARSLAN (Devamla) - Gayet güzel bir bütçedir. Bundan sonra da başarılı bütçeler
olacaktır diyorum. Herkesi saygıyla selamlıyorum. (AK PARTİ sıralarından
alkışlar) 
MUSA
ÇAM (İzmir) – Projeler çılgın olmasın! Çılgın olmasın projeler!
BAŞKAN
– Teşekkür ederim Sayın Arslan.
Adalet
ve Kalkınma Partisi Grubu adına beşinci konuşmacı Mustafa Ilıcalı, Erzurum
Milletvekili.
Buyurun
Sayın Ilıcalı. (AK PARTİ sıralarından alkışlar) 
Süreniz
beş dakikadır.
AK
PARTİ GRUBU ADINA MUSTAFA ILICALI (Erzurum) – Sayın Başkan, değerli
milletvekilleri; hepinizi saygılarımla selamlıyorum. Karayolları Genel
Müdürlüğünün 2016 bütçesiyle ilgili AK PARTİ Grubumuz adına söz aldım. Burada
beş dakikalık konuşmada aklınızda kalabilecek bazı bilgileri, konunun otuz beş
yıllık hocası bir kişi olarak bunları öne çıkaracağım.
Bir
kere, bugün benim için çok özel bir gün, değerli milletvekillerimle de
paylaşmak istiyorum. 29 Şubatta -bugün- ağabeyim Ergündüz Ilıcalı dünyaya
geldi, “Dört yılda bir doğum günüm.” derdi. 1990 senesinde de 2 çocuğu
üniversitedeyken, Balıkesir-İzmir arasında geçirdiği bir trafik kazasıyla hem
kendisini hem yengemizi kaybettik ve o günden bugüne… 
MUSA
ÇAM (İzmir) – Başınız sağ olsun.
MUSTAFA
ILICALI (Devamla) – Ben aynı zamanda da 1979’dan beri hocayım. 1990’da
ağabeyimi, yengemi kaybetmişim; başka bir trafik kazasında babamı, annemi.
İstanbul üniversitelerinde; Yıldız Teknik, İstanbul Teknik, Bahçeşehirde
hocalık yaptım. Her türlü görüşteki hocalarla toplantılarda bulundum. 
Ben
burada tarafsız bir milletvekili diye değil… Müsaadenizle, dönüyorum, Sayın
Bakanım, şahsınızda o günkü Başbakanımız Sayın Recep Tayyip Erdoğan’a, bugün bu
çalışmaları devam ettiren Ahmet Davutoğlu’na çok teşekkür ediyorum. (AK PARTİ
sıralarından alkışlar) Çünkü bu yollar bölünmüş hâle geldi. Benim ağabeyimin
kaza yaptığı yer 3 şeritli bir yoldu. O 3 şeritli yol, tırmanma şeridinden, 180
kilometre/saatle geldi. Yani grubumuza da teşekkür ediyorum, bana da ne kadar
denk geldi. Hem böyle bir Karayolu bütçesi hem böyle bir acım, ikisini
birleştiriyorum.
Ve
şimdi, şu haritayı gösteriyorum. Bakanım bildiği için arkaya dönmeyeceğim,
değerli, özellikle muhalefet partisi milletvekilleri…
MAHMUT
TANAL (İstanbul) – Üstat, 180 kilometreden bahsediyorsun, suçtur. Öyle bir şey
olur mu! 
MUSTAFA
ILICALI (Devamla) – İşte, öldü yani. 
MAHMUT
TANAL (İstanbul) – Olmaz ama söyleyin, kamuoyu yanlış anlayacak yani 120
kilometre deyin bari. 
MUSTAFA
ILICALI (Devamla) – Sürem çok az, bunları daha sonra konuşuruz.
BAKİ
ŞİMŞEK (Mersin) – Hocam, sen işin uzmanısın, ne kadar otoyol yapılmış, bir de
onu söyler misin? Bu Hükûmet döneminde yapılan otoyolu da bir söyler misin, sen
işin uzmanısın? Onu da söyle.
MUSTAFA
ILICALI (Devamla) – 2003’ten önceki Türkiye’deki bölünmüş yollar ile bugünkü
bölünmüş yolları görüyorsunuz. Tebrik ediyorum, 18.178 kilometre ilave yapıldı.
(AK PARTİ sıralarından alkışlar) Hemen şunu söyleyeyim: Bazı
milletvekillerimiz, değerli vekillerimiz kara yolu bütçesini öne çıkardılar,
“Demir yolları azaldı.” dediler. Hükûmetimiz… Yine, Binali Bakanıma teşekkür
ediyorum. Ben 2002’de de milletvekiliydim, Sayın Bakanım “Bir ulaşım strateji
planı yapalım.” dedi, bana Meclisten Bakanlar Kurulu kararı çıkardı, bu projeyi
yaptık bütün İstanbul Teknik Üniversitesi, diğer hocalarla beraber. Bu strateji
planı içerisinde konu bütüncül olarak ele alındı. Buradan, yolların
standardının artması, demir yolları, deniz yolları bir bütüncül yaklaşım
sağlamıştır ve kendisini o projede çalışan tüm hocalar büyük bir takdirle
bugün, her gün, sağ olsunlar, Bakanımızdan… Her buluştuğumuzda muhakkak mevzusu
geçmektedir. 
İşte,
yatırımlara bakıyoruz, 20 milyara çıkmış en son, baştan itibaren. 2003’te 4
binden 20 milyara, 5 kat. 
Trafik
güvenliği acayip bir konu. Bölünmüş yolları ne olur eleştirmeyin. Burada 2014
yılında 100 milyon taşıt/kilometre -bir teknik terim- 2,17’ye düşmüş 5,72’den.
Bu ne demektir? Yüzde 62 azalma demektir. Bu ne demektir? İşte, benim
ağabeyimin karıştığı kazaları caydırıcı hâle getirip önleyici yollar demektir.
Burada, peki bu ne demektir? Akaryakıt tasarrufunda sağlanan faydaya bakın, 4
milyar 500 milyon; seyahat süresindeki faydaya bakın, 7 milyar 590 milyon.
Bunlar son derece önemlidir. Emisyondaki faydaya bakın, tünellere bakın; işte,
2003 öncesi 50 kilometre tünel, 2015’e kadar 208 kilometre daha artarak 258
kilometreye çıkmış, yüzde 427 bir artış demek. 
Prestij
projelere bakın. Ne olur, bu konuda tereddüdü olan varsa benimle başka bir
yerde otursun, bütün rakamları vereyim, tartışalım. Yavuz Sultan Selim Projesi
-İstanbul’da yıllarını geçirmiş bir kişi olarak- İstanbul trafiğinin çözümünde
çok önemlidir. Ortasından raylı sistem geçmektedir ve bu raylı sistemiyle,
genişliğiyle dünyanın birinci köprüsüdür. Bu da inşallah, bu sene hizmete
girdiğinde TEM’deki, D100’deki trafik önemli ölçüde azalacaktır. 
Avrasya
Tüneli çok önemlidir. Bununla ilgili de yine, burada bu kadar kısa sürede
bunları paylaşamayacağım. 
Başka
prestij projeler: Bizim bölgeyi ilgilendiren Ovit Tüneli’miz vardır. Allah razı
olsun, yine, o günkü Sayın Başbakanımız, bugünkü Cumhurbaşkanımız sayesinde,
YOGT değerlerine bakılsaydı hayatta yapılmayacak şey yapılmıştır. Bölge
kalkınmasında doğu-deniz bağlantısında çok önemli olacaktır. 
Bundan
dolayı da yani söylenecek o kadar çok şey var ki. Ama bir de Erzurum adına
Sayın Bakanımdan istirhamlarım var, Karayolları Genel Müdürlüğünden. Şu anda
projesi olup da yatırım programında teklif edilen Erzurum-Uzundere arasında
Tortum Gölü’nün tünelini istiyoruz.
(Mikrofon
otomatik cihaz tarafından kapatıldı)
MUSTAFA
ILICALI (Devamla) – Buradan konuşmamı duyan başkanlar arıyor beni. Erzurum-Çat
arasında, Palandöken’i Tekman’a bağlayan tüneli istiyoruz. Erzurum-Çat
arasındaki, yine Bingöl-Karlıova arasındaki Çirişli tünelini istiyoruz. Yine,
Erzurum Nene Hatun…
BAKİ
ŞİMŞEK (Mersin) – Sayın Başkanım, ek bir süre verin, Sayın Hocam konuşsun, işin
uzmanı. Ek bir süre verir misiniz Sayın Başkanım.
MUSTAFA
ILICALI (Devamla) – …Erzurum Olur-Ardanuç tünelini istiyoruz.
Bir
de Sayın Bakanım, yüksek hızlı treni Erzurum’a da getirecektiniz. Biz, demir
yolunun aşağıya alınmasını…
MAHMUT
TANAL (İstanbul) – Sayın Başkan, herkes Sayın Ulaştırma Bakanını övüyor. Bu
yazıları Ulaştırma Bakanı mı arkadaşlara verdi, ne yaptı, bilmiyorum ki.
MUSTAFA
ILICALI (Devamla) – Değerli Vekilim, bir tamamlayalım. 
Erzurum’daki
yüksek hızlı trenin esas demir yolunun altına alınmasını ve belediye adına
hazırlandığımız tramvay projesine desteğinizi istiyoruz.
ATİLA
SERTEL (İzmir) – Seferihisar yolu her iki yılda bir yeniden yapılıyor.
MUSTAFA
ILICALI (Devamla) – Yapmış olduğunuz destekten dolayı şahsınıza, Hükûmetimize,
geçmiş Hükûmete, bugünkü Hükûmete, orada oturan çok değerli bürokratlarımıza
teşekkür ediyorum. (AK PARTİ sıralarından alkışlar)
MAHMUT
TANAL (İstanbul) – Bu Bakanlar Düzce’nin yolunu yapmıyorlar.
BAŞKAN
– Teşekkür ederim Sayın Ilıcalı. 
Yalnız
Sayın Ilıcalı’nın taleplerinin bir kısmı mikrofonun kapandığı anda yapıldı,
izleyenler onları duyamadı ama tutanaklara geçmiştir. İnanıyorum ki Sayın Bakan
onları değerlendirecektir.
MUSTAFA
ILICALI (Erzurum) – Keşke açsaydınız Sayın Başkanım.
BAŞKAN
– Ben de 29 Şubatta doğup da şimdi ahirete intikal etmiş olan Sayın Ilıcalı’nın
ağabeyine ve yine ahirete intikal eden diğer yakınlarına Allah’tan rahmet
diliyorum.
Sayın
milletvekilleri, bugün 29 Şubat. 26’ncı Parlamento Dönemi’nde bir daha 29 Şubat
günü olmayacak. Böylece bütün milletvekilleri ve Hükûmet böylesi istisnai bir
güne tanıklık etmiş oluyor.
Adalet
ve Kalkınma Partisi Grubu adına altıncı konuşmacı Ebubekir Gizligider, Nevşehir
Milletvekili.
Buyurun
Sayın Gizligider. (AK PARTİ sıralarından alkışlar) 
Süreniz
beş dakikadır.
AK
PARTİ GRUBU ADINA EBUBEKİR GİZLİGİDER (Nevşehir) – Sayın Başkanım, saygıdeğer
milletvekilleri; Karayolları Genel Müdürlüğümüzün 2016 yılı bütçesi üzerine söz
almış bulunuyorum. Bu vesileyle hepinizi saygıyla selamlıyorum.
Elbette,
bugünlerde bütçeyi konuşuyoruz, rakamları konuşuyoruz, eleştiriler yapılıyor
ama ben rakamlara boğmadan, sadece bir hususa tüm Türkiye’nin ve siz değerli
milletvekillerimizin dikkatini çekmek istiyorum. 
Merak
ettim, bir baktım, 2002 yılında 119,6 milyarmış bütçemiz, 119,6 milyar TL yeni
parayla. 4,7 kat artmış, yaklaşık 5 kat artmış. 2016 yılı yani bu yılın bütçesi
570,5 milyar TL’ye ulaşmış, şimdiden hayırlı olmasını diliyorum bu bütçenin. 
Benim
için burada en önemli şey şu: Dünyamız ve bölgemiz çok ciddi bir türbülanstan
geçiyor. Yani Orta Doğu hemen yanı başımızda yangın yeri, öbür taraftan Avrupa,
Avrupa Birliği, hatta Atlantik ötesi ciddi bir ekonomik krizin içinde; Avrupa
küçülmeyi konuşuyor, komşu ülkelerimizden ise gün geçmiyor ki yeni bir kriz
haberi gelmesin. İşte, biz bu denklemde, bu ağır coğrafyada, bu ağır ekonomik
bunalımın ortasında gerçekten, Türkiye olarak bir başarı hikâyesi yazıyoruz. 
2016
yılına girdik ve 2015 yılı seçimler yılıydı. 2 tane genel seçim yaşadık ve
aralarında da yaklaşık beş ay gibi çok kısa bir süre vardı. Yani baktığınızda
aslında belki tüm yıl boyunca seçim öncesi, seçim süreci, seçim sonrası, tekrar
seçim öncesi, tekrar seçim ve seçim sonrası gibi birbirini takip eden; normal,
oturmuş demokrasilerde dahi kaldırılması zor bir ekonomik süreç yaşanmasına
rağmen, bir yandan da güvenlik problemleri yaşanmasına rağmen Orta Doğu’da ve
bize de yer yer etki eden, bu yılki büyümemizi yüzde 4 –çok yakında açıklanacak,
kabaca söylüyorum- olarak gerçekleştirmiş durumdayız. Bu gerçekten bu
coğrafyada bize göre bir başarı hikâyesidir. 
Bu
başarı hikâyesinin en önemli paragraflarından birini de ulaştırmada ve bağlı
olarak da kara yollarında yazdığımızı düşünüyorum, hatta iddia ediyorum ki ben,
hiçbir parti AK PARTİ kadar yola önem vermedi. Bunu şöyle açıklayayım: “Yol
medeniyettir.” diyerek çıktık çünkü milletimizin önüne ve hiçbir parti yola o
kadar önem vermedi dedik ya çünkü hiçbir partinin sloganı şu değildi belki:
“Durmak yok, yola devam.” dedik. Bu yol sadece kara yolu, hava yolu ya da deniz
yolu değildi, bu yol bize göre gönüllerin yoluydu; sadece ülkemizin değil,
mazlum milletlere de giden gönüllerin yolunu irşat etmekte. Aslında,
düşünüyorum ki kara yollarını da biz ak yollar yaptık. Niçin ak yollar yaptık?
Az önce benden önceki kıymetli konuşmacı da bahsetti.
ATİLA
SERTEL (İzmir) – Beyaz asfalt döktünüz.
BAKİ
ŞİMŞEK (Mersin) – Gözümüzü alıyor giderken, yollara bakamıyoruz. 
EBUBEKİR
GİZLİGİDER (Devamla) – Anlatacağım.
Kıymetli
konuşmacımız da, Mustafa Bey de bahsetti, inanın ki -belki gülümsüyor şu anda
ama- her birimizin ailesinde acı hatıralar var kara yollarıyla ilgili. Şimdi
zaman zaman gidiyoruz Ankara ile Nevşehir arasında, yer yer birkaç kilometre
tadilat oluyor, tahammül edemiyoruz. 3 kilometre, 5 kilometre, 10 kilometre
tadilata tahammül edemiyoruz ve aklımıza şu soru geliyor: Peki yıllarca biz
nasıl gittik? Nasıl gittik söyleyeyim: Şimdi o yollarda, yani bölünmüş yol
konumuna gelen o yollarda kaza oranı ve ölüm oranı yaklaşık yüzde 60 düşmüş.
Sadece bunun için bile sizlere teşekkür ediyoruz, Sayın Bakanıma ve ekibine. 
Elbette,
2002 ile 2015 arasında birçok istatistik var ama bunları vermeye gerek
duymuyorum. Çünkü vaktim son derece azaldı. Özellikle, duble yol ve ardından
başlayan sıcak asfalt projeleriyle turizm ve ekonomi ciddi şekilde canlandı. Bu
kapsamda -benden önceki konuşmacılarımız saydı, vaktim yetmeyecek- şuna
dikkatinizi çekmek istiyorum: Kısa bir süre önce ABD’de testleri yapılan
“Hyperloop” diye bir yeni ulaşım sistemi söz konusu ve Bakanlığımız onu da
yakından takip ediyor ve Türkiye’de nasıl uygulayacağının planını yapıyor.
Vaktim
çok kısıtlı, o yüzden Nevşehir’den de çok kısa örnek vermek istiyorum size. Çok
şükür ki bütün il girişlerimizin tamamı duble yol ve şimdi inşallah, il merkezi
itibarıyla da önümüzdeki bahar itibarıyla tamamını sıcak asfaltla kaplayacağız,
bunun için de teşekkür ediyoruz. 
Aslında
şunu söylersek herhâlde mesele hallolmuş olur. Gayret bizden, tevfik Allah’tan.
Niyet hayır, akıbet hayır diye çıktık bu yola ve milletimiz takdir etmeye devam
ediyor. 
Bu
vesileyle, bütçemizin hayırlara vesile olmasını diliyorum, hepinizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Gizligider.
Adalet
ve Kalkınma Partisi Grubu adına yedinci konuşmacı, Ali Ercoşkun, Bolu
Milletvekili.
Buyurun
Sayın Ercoşkun. (AK PARTİ sıralarından alkışlar)
Süreniz
beş dakikadır. 
AK
PARTİ GRUBU ADINA ALİ ERCOŞKUN (Bolu) – Sayın Başkan, değerli milletvekilleri;
Genel Kurulu saygıyla selamlıyorum. Öncelikle şehitlerimizi rahmetle, minnetle
bir kez daha anmak istiyorum. Aynı zamanda, rahmetli Erbakan Hocamızı da
özlemle bir kez daha anmak istediğimi belirtmek isterim.
2016
yılı bütçe görüşmelerinin hayırlı olmasını diliyor ve Bilgi Teknolojileri ve
İletişim Kurumu (kısaca BTK) ile ülkemiz bilişim sektörüne ilişkin bazı
bilgileri sizlerle paylaşmak istiyorum.
Elektronik
haberleşme sektörünü düzenlemek ve denetlemek amacıyla 2000 yılında kurulan ve
Türkiye'nin ilk sektörel düzenleyici kurumu olan BTK kanalıyla, sürdürülebilir
rekabet ve tüketicilerin korunması hedeflenmiştir. Pazar büyüklüğü, 2015 yılı
sonu itibarıyla 39,6 milyar TL iletişim teknolojileri ve 36,7 milyar TL bilgi
teknolojileri olmak üzere toplam 76,3 milyar TL’ye ulaşmıştır. 2003 yılında
geniş bant abone sayısı 19 binken, mobil abone sayısı 28 milyonken, 2016 yılı
Ocak ayı itibarıyla geniş bant abone sayısı 49 milyonu, mobil abone sayısı ise
73,8 milyonu aşmıştır. Bu hızlı artışta, 2009 yılından itibaren mobil geniş
bant İnternet hizmetlerinin verilmesi etkili olmuştur. Ocak 2016 itibarıyla
mobil geniş bant abone sayısı 39,7 milyonu aşmış, 2009 yılında bulunmayan ve
2009 yılında sadece 150 bin olan fiber abone sayısı Ocak 2016’da 1,7 milyona
ulaşmıştır. Tabii bunun yanında, makineden makineye iletişim de son dönemde
artan bir orandadır yani şu anda 3 milyon civarında olan makineden makineye
iletişim de önümüzdeki dönem daha da artacaktır.
TÜRK
TELEKOM ve mobil işletmecilerin 2003 ile 2015 yılları arasında yapmış oldukları
toplam yatırım tutarı cari fiyatlarla 62,9 milyar, bugünün fiyatlarıyla ise
87,4 milyar lirayı bulmuştur.
Değerli
arkadaşlar, 3 Kasım 2002’de AK PARTİ nasıl Türkiye'nin kaderi için bir dönüm
noktasıysa, o dönemde Sayın Ulaştırma Bakanımız Binali Yıldırım’ın vizyoner
bakışı ve adımları, özellikle bilişim sektörünün gelişimi için de önemli bir
dönüm noktası, bir kader noktası olmuştur. 
Ben
Bolu Milletvekiliyim, Bolu Milletvekili olarak ulaştırma alanındaki adımları
çok iyi bir şekilde gözlemleyen bir kardeşinizim çünkü 12 hükûmet, 16 bakan
değiştiren bir Bolu Dağı Tüneli’nin yapımına biz şahit olduk ve bu tünel, AK
PARTİ iktidarıyla beraber, sadece 3,5 kilometrelik bu tünel çok kısa bir
zamanda bitti ve vatandaşın hizmetine sunuldu. Peki, şu anda, sadece kara
yolları üzerinde yapılan tünellerin Bolu’dan İstanbul’a kadar yani yaklaşık 250
kilometre tuttuğunu, buna demir yollarındaki tünelleri de kattığımız zaman,
İstanbul’dan Bolu, Bolu’dan da Kırıkkale’ye kadar -Ramazan Can’ın memleketi
Kırıkkale, Ramazan Can da bizim için çok önemli- ulaştığını düşünürsek,
kıyaslama anlamında oldukça önemli bir rakam olduğunu söyleyebiliriz. 
Tabii,
TELEKOM’un özelleşmesi, BTK’nın yapmış olduğu düzenlemeler bu sektörün gelişimi
için, dolayısıyla bütün sektörlere altyapı hizmeti sunan bilişim sektörünün
gelişimi için oldukça önemli değişiklikler oluşturdu. Geçtiğimiz yıl 7
Hazirandan sonra, o yaşanan ortamda ki o manada provoke edilmeye çalışılan,
birçok anlamda Türkiye’nin geleceğiyle alakalı soru işaretleri oluşturulmaya
çalışılan bir dönemde 4,5G İhalesi’ni yapan BTK’nın 4 milyar avro civarındaki
bir bedelle bu ihaleyi bitirmesi, aslında ekonomik anlamda da Türkiye’nin
önünün ne kadar açık olduğunu, o dönemde bile bunun başarılabilmesi anlamında
ortaya koymuştur. Tabii, 4,5G İhalesi’nde yerli alımın şart koşulması; yüzde
30, yüzde 40, yüzde 50’lilere kadar yerli alımın şart koşulması, bir miktarının
KOBİ’ler üzerinden yapılmasının şart koşulması da oldukça önemli. İnşallah,
TÜRKSAT uydularının da, 2020’de tamamen yerli uyduların da atılmasıyla beraber
bu sektörün önü daha da açılacak. BTK’nın e-devlet konusundaki çalışmaları,
engelliler hakkında yapmış olduğu çalışmalar da önümüzdeki süreci inşallah
tamamlayacak. Siber güvenlik ve yerli siber güvenliğin bu manada üzerine
düşülmesi de gelecek açısından oldukça önemli. 
Değerli
dostlar, son olarak Sayın Bakanın bir ifadesiyle bağlamak istiyorum, sosyal
medyada çok bir güzel karşılığı vardı.
(Mikrofon
otomatik cihaz tarafından kapatıldı) 
ALİ
ERCOŞKUN (Devamla) – “Vurur yüze ifadesi; trafikte hız felaket, bilişimde ise
hız berekettir bir tanesi.” diyorum, hepinizi saygıyla selamlıyorum. (AK PARTİ
sıralarından alkışlar)
BAŞKAN
– Teşekkür ederim Sayın Ercoşkun.
Adalet
ve Kalkınma Partisi Grubu adına sekizinci konuşmacı Sayın Selim Dursun, Sivas
Milletvekili.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Sayın Başkan, İç Tüzük 60’a göre yerimden bir söz
talebim var.
BAŞKAN
– Bir konuşmacıyı anons ettim, bitireyim ondan sonra.
İDRİS
BALUKEN (Diyarbakır) – Peki, tamam.
BAŞKAN
- Buyurun Sayın Dursun. (AK PARTİ sıralarından alkışlar)
Süreniz
beş dakikadır.
AK
PARTİ GRUBU ADINA SELİM DURSUN (Sivas) – Sayın Başkan, değerli milletvekilleri;
Sivil Havacılık Genel Müdürlüğümüzün 2016 Yılı Bütçe Kanunu Tasarısı hakkında
AK PARTİ Grubu adına söz almış bulunuyorum. Bu vesileyle heyetinizi saygıyla
selamlıyorum.
Değerli
milletvekilleri, ülkemiz, 3 saat mesafeyle 41 ülkeye, 5 saat mesafeyle de 65
ülkeye ulaşılabilen stratejik bir noktadadır. Global ekonominin sınırlarının
kalktığı bir ortamda havacılık sektörü de olmazsa olmaz bir sektördür.
Havacılık sektörü, aynı zamanda bölgesel kalkınmanın mesafeden bağımsız olarak
sürdürülmesinde önemli katkı sağlayan bir ulaşım türüdür. Havacılık sektörü
dünyada yüzde 5 büyürken ülkemiz yüzde 15’lik büyümeyi yakalayarak dünyayı 3’e
katlamıştır. Ülkemiz dünya sıralamasında 30’uncu sıradan 11’inci sıraya
yükselmiş ve dünyada havacılık sektörünün kurallarını belirleyen ülkelerden
biri olmuştur.
Bu
gelişmelerle 26 olan havaalanı sayımız 55’e, on üç yıl önce 34 milyon kişi hava
yoluyla yolculuk yaparken günümüzde 182 milyon kişiye, uçak sayımız 162’den
489’a, sektördeki istihdam 65 binden 190 bine ulaşmış, bu gelişmelerle birlikte
sektörün yıllık cirosu on üç yılda 2,2 milyar dolardan 27 milyar dolara
yükselmiştir, ekonomimize de çok önemli bir katkı sağlamıştır. 
Havacılığın
gelişmesindeki bu farkındalık tüm yurdumuzda olduğu gibi Sivas’ımızda da
görülmüştür. Mevcut havalimanı pistimiz büyütülmüş, yeni terminal binası
yapılarak, modernize edilip ulusal ve uluslararası uçuşlara açılarak yolcu
sayımız 18 binden 550 bine ulaşmıştır, uçak sayımız da çok az bir rakamdan
4.260’lı rakamlara ulaşmıştır. 
Bölünmüş
yollar hakeza 24 kilometreden yaklaşık 900 kilometreye ulaşmıştır, yolları
yaparak milletimizi birbirine daha çabuk kavuşturma imkânı sağlanmıştır. 
Ulaştırma
alanında yine Sivas’ımıza 7 milyarın üzerinde yatırım yapılmıştır. “Halka
hizmet Hakk’a hizmet.” felsefesiyle hareket eden AK PARTİ hükûmetlerimiz, seksen
yıllık, ihmal edilmiş altyapı problemlerini on üç yıl gibi kısa bir zamanda
çözmüş, halkımızın yaşam standartlarını yükseltmiştir. 
Değerli
milletvekilleri, ülkemiz, uluslararası sivil havacılık kuruluşlarında da etkin
yerlerde temsil edilmiştir bu arada; Avrupa Sivil Havacılık Konferansı,
Uluslararası Sivil Havacılık Organizasyonu, Kuzey Atlantik Bölgesel Havacılık
Emniyet Grubu, D8 Sivil Havacılık Komisyonu Başkan Yardımcılığı, EUROCONTROL
Geçici Konsey Koordinasyon Komitesi Başkanlığı, (SRC) Emniyet Düzenleme
Komisyonu Başkan Yardımcılığı görevlerini yürütmektedir. Kurucu üyesi olduğumuz
Uluslararası Sivil Havacılık Organizasyonunun en üst karar organı 36 üye
ülkeden biri olmak amacıyla 2016 yılında yapılacak seçime ülkemiz aday
olmuştur. Uluslararası uçakların güvenli uçuşları puanımız, Avrupa Birliği üye
ülkelerinin Ekim 2015 tarihi itibarıyla 0,55 olan değerinden daha iyi bir değer
olan 0,34 değerine ulaşmıştır. Yapımı devam eden İstanbul yeni havalimanı
devreye girdiğinde Türkiye’mizin çehresi ve imajı değişecek ve bu proje
sayesinde Türkiye’miz dünyanın transit merkezi olacaktır. 
Değerli
milletvekilleri, AK PARTİ iktidara geldiğinde uçakla seyahat etmek âdeta lüks
iken, kurucu Genel Başkanımız, Cumhurbaşkanımız Recep Tayyip Erdoğan’ın “Hava
yolu halkın yolu olacak.” sözünü bugün millet olarak yaşamanın haklı gururunu
taşıyoruz. Ülke kaynaklarını doğru kullanarak ulaştırma sektöründe atılan dev
adımlarla ülkemizin âdeta çağ atlatılarak dünyada model ülke hâline gelmesinde
emeği geçen başta Sayın Bakanımız Binali Yıldırım ve geçmişte çalışmaktan onur
duyduğum Ulaştırma camiasının tüm mensuplarına şükranlarımı sunuyorum. 
Milletimize
bu güzel hizmetleri sunan Hükûmetimize ve Sayın Başbakanımıza teşekkür ediyor,
2016 yılı bütçemizin hayırlı olmasını diliyor, bu vesileyle de Genel Kurulu
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Dursun.
Sayın
Baluken, İç Tüzük’ün 60’ıncı maddesine göre söz talebiniz vardı. Mikrofonunuzu
açıyorum, buyurun. 
IV.- AÇIKLAMALAR
1.- Diyarbakır Milletvekili İdris Baluken’in, Halkların
Demokratik Partisi olarak 1993 yılında Muş’un Korkut ilçesinin Vartinis köyünde
yaşanan insanlık dışı katliamı kınadıklarına, bu olayla ilgili davanın hâlâ
sonuçlanmamasının utanç kaynağı olduğuna, 1990’lı yıllarda köylerde yapılan
katliamların bugün AKP Hükûmeti eliyle ilçelere ve illere taşındığına ve tarih
önünde hak ettikleri cezayı mutlaka bulacaklarına ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Biraz
önce kürsüden Muş Milletvekilimizin de dile getirmiş olduğu, 1993 yılında Muş’a
bağlı Korkut ilçesinin Vartinis köyünde yaşanan insanlık dışı katliamı
Halkların Demokratik Partisi olarak kınıyoruz. Aynı aileye mensup 11 insanın
yakılarak bu şekilde katledilmesi tam bir vahşet örneğidir. Hâlâ, 1993’ten beri
bu davanın sonuca ulaşmaması, bu katillerin yargı önünde hak ettikleri cezayı
almamaları büyük bir utanç kaynağıdır. Şu anda da yürüyen dava sürecinde
savcıya çok büyük baskıların olduğunu ve bir cezasızlıkla bu katliamın üstünün
örtülmeye çalışıldığını biliyoruz. Bizler Halkların Demokratik Partisi olarak
bu davayı yakından takip ediyoruz ve insanlığa karşı işlenmiş bu suçlarda süre
aşımının ya da cezasızlığın asla söz konusu olamayacağını bir kez daha
hatırlatmak istiyoruz. 
Tabii,
1990’lı yıllarda köylerde yapılan katliamlar bugün AKP Hükûmeti eliyle ilçelere
ve illere taşınmıştır. Cizre’de, Silopi’de, Sur’da yapılan katliamlar bütün
dünya kamuoyunun tanıklığında gerçekleşmiştir. Şu anda hâlâ, bir hafta
içerisinde Cizre’deki vahşet bodrumlarında ve cehennem binalarında yakılarak
katledilen 170’e yakın insanın cenazesi vardır. 
Demin
Adli Tıp Kurumu Başkanıyla yaptığım görüşmede henüz 58’inin kıyaslamalı DNA
testleriyle kimliğinin belirlenebildiğini, diğer cenazeler yakıldığı için, bir
vahşet tablosuyla karşı karşıya olunduğu için kimliklerinin tespitlerinin bile
yapılmadığı…
(Mikrofon
otomatik cihaz tarafından kapatıldı)
İDRİS
BALUKEN (Diyarbakır) – Sayın Başkan, ek süre verir misiniz?
BAŞKAN
– Buyurun, tamamlayınız.
İDRİS
BALUKEN (Diyarbakır) – Cenazelerin bir parçasının Mardin’de, bir parçasının
Urfa’da olacak şekilde bir vahşet tablosuyla karşı karşıya olduğumuzu ifade
etmek istiyorum. 
Diğer
taraftan, tabii, AKP Hükûmeti bu vahşet suçlarını işleyenlere karşı bir dokunulmazlık
yasası getirmeyi düşünüyor. Halkın seçilmiş temsilcilerine yönelik
dokunulmazlık tehdidini yapanlar Cizre’deki bu vahşeti uygulayanlara karşı da
bir dokunulmazlık zırhı getirmeye çalışıyorlar. Demin ifade ettiğim gibi, asla
bu cezasızlık ve zaman aşımıyla ilgili beklentileri söz konusu bile olmayacak.
Tarih önünde, insanlık önünde bu suçlar mutlaka hak ettikleri cezayı
bulacaklar. AKP Hükûmetinin de Uluslararası Ceza Mahkemesi dâhil olmak üzere bu
katliamla ilgili savaş suçu, insanlığa karşı suçtan dolayı yargılanacağını bir
kez daha ifade etmek istiyoruz.
BAŞKAN
– Teşekkür ederim Sayın Baluken.
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2016 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2014 Yılı Merkezî Yönetim Kesin Hesabı

B) KARAYOLLARI GENEL
MÜDÜRLÜĞÜ (Devam)
1) Karayolları Genel Müdürlüğü
2016 Yılı Merkezî Yönetim Bütçesi
2) Karayolları Genel Müdürlüğü
2014 Yılı Merkezî Yönetim Kesin Hesabı

C) BİLGİ TEKNOLOJİLERİ VE
İLETİŞİM KURUMU (Devam)
1) Bilgi Teknolojileri ve
İletişim Kurumu 2016 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2014 Yılı Merkezî Yönetim Kesin Hesabı

Ç) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2016 Yılı Merkezî Yönetim Bütçesi
2) Sivil Havacılık Genel
Müdürlüğü 2014 Yılı Merkezî Yönetim Kesin Hesabı

D) ÇALIŞMA VE SOSYAL
GÜVENLİK BAKANLIĞI (Devam)
1) Çalışma ve Sosyal Güvenlik
Bakanlığı 2016 Yılı Merkezî Yönetim Bütçesi
2) Çalışma ve Sosyal Güvenlik
Bakanlığı 2014 Yılı Merkezî Yönetim Kesin Hesabı

E) MESLEKİ YETERLİLİK KURUMU (Devam)
1) Mesleki Yeterlilik Kurumu
Başkanlığı 2016 Yılı Merkezî Yönetim Bütçesi
2) Mesleki Yeterlilik Kurumu
Başkanlığı 2014 Yılı Merkezî Yönetim Kesin Hesabı

F) TÜRKİYE VE ORTA DOĞU AMME
İDARESİ ENSTİTÜSÜ (Devam)
1) Türkiye ve Orta Doğu Amme
İdaresi Enstitüsü 2016 Yılı Merkezî Yönetim Bütçesi
2) Türkiye ve Orta Doğu Amme
İdaresi Enstitüsü 2014 Yılı Merkezî Yönetim Kesin Hesabı

G) DEVLET PERSONEL
BAŞKANLIĞI (Devam)
1) Devlet Personel Başkanlığı
2016 Yılı Merkezî Yönetim Bütçesi
2) Devlet Personel Başkanlığı
2014 Yılı Merkezî Yönetim Kesin Hesabı

Ğ) AVRUPA BİRLİĞİ BAKANLIĞI (Devam)
1) Avrupa Birliği Bakanlığı
2016 Yılı Merkezî Yönetim Bütçesi
2) Avrupa Birliği Bakanlığı
2014 Yılı Merkezî Yönetim Kesin Hesabı

H) TÜRK AKREDİTASYON KURUMU (Devam)
1) Türk Akreditasyon Kurumu
2016 Yılı Merkezî Yönetim Bütçesi
2) Türk Akreditasyon Kurumu
2014 Yılı Merkezî Yönetim Kesin Hesabı
BAŞKAN
- Adalet ve Kalkınma Partisi Grubu adına dokuzuncu konuşmacı Jülide Sarıeroğlu,
Ankara Milletvekili. 
Buyurun
Sayın Sarıeroğlu. (AK PARTİ sıralarından alkışlar) 
Süreniz
beş dakikadır.
AK
PARTİ GRUBU ADINA JÜLİDE SARIEROĞLU (Ankara) – Sayın Başkan, değerli
milletvekilleri; 2016 yılı bütçe görüşmeleri çerçevesinde Çalışma ve Sosyal
Güvenlik Bakanlığımızın bütçesi üzerinde AK PARTİ Grubumuz adına söz almış
bulunuyorum. Yüce heyetinizi saygıyla selamlıyorum.
Değerli
milletvekilleri, sözlerimin hemen başında, bugün Ankara Polatlı’da Hakk’a
uğurladığımız şehidimiz Can Çalışkan kardeşime, Konya’da son yolculuğuna
uğurlanan şehidimiz Mustafa Çetin’e ve tüm şehitlerimize Allah’tan rahmet,
ailelerine ve milletimize başsağlığı diliyorum, yaralı kardeşlerimize de acil
şifalar diliyorum.
Ülkemizin
birlik ve beraberliğine kastetme gayreti içinde olanlar, ülkemiz üzerinde kirli
hesapları olanlar ve onların destekçileri bir kez daha bilsinler ki
başaramayacaklar, bu ülkenin birliğini ve kardeşliğini bozamayacaklar. Adı ve
amacı ne olursa olsun, kim olursa olsun ülkemize ve milletimize karşı ihanet
içinde olanlar, toplum vicdanını hafife almaya kalkanlar hak ettikleri
karşılığı her daim alacaklar. Her şehidimiz ve her gazimiz, bu toprakların
daima vatanımız olduğunun, 78 milyonun bir ve bütün olduğunun, bayrağımızın
inmeyeceğinin, ezanlarımızın susmayacağının, ülkemizin bölünmeyeceğinin
ispatıdır. Terörle mücadelemiz kararlı şekilde devam edecek. Hak ile batıl
mücadelesinde er ya da geç hak galip gelecek.
Değerli
milletvekillerimiz, iktidarımız 2002 yılından itibaren insanı ve insan onurunu
merkeze alarak çalışma hayatına ilişkin yeni bir sosyal modeli hayata
geçirmiştir. 2002 yılından itibaren İş Kanunu, Sendikalar Kanunu, sosyal
güvenlik reformu, İş Sağlığı ve Güvenliği Yasası, memurlara toplu sözleşme
hakkı, 1 Mayısın resmî tatil ilan edilmesi, kadınların başörtülü şekilde kamuda
çalışmasının önündeki engel ve ayrımcı uygulamaların yürürlükten kaldırılması
-ki bu uygulama için de Sayın Cumhurbaşkanımıza teşekkür ediyorum- Tasarrufu
Teşvik Fonu ve konut edindirme yardımlarının ödenmesi gibi önemli düzenlemeleri
hayata geçirmiştir. Geçmiş dönemlerin mirası sorunların çözümü için bütüncül
bir yaklaşımla hareket edilmiştir. Aktif ve pasif iş gücü politikaları, vergi
indirimleri, prim teşvikleri, kadın, genç ve engellilerin istihdamının
desteklenmesi gibi politikalar ile küresel krizin etkilerinin tüm dünyada ağır
şekilde hissedildiği bir dönemde 6,4 milyon vatandaşımıza istihdam imkânı
sağlanmıştır. Sadece 2015 yılında 1 milyon istihdam sağlanmıştır. Ülkemizde
Kasım 2015 itibarıyla iş gücüne katılım oranı yüzde 51,2; istihdam oranı yüzde
45,8 seviyesinde gerçekleşmiştir. Kurumsal kapasitesi her geçen gün artan
İŞKUR, sadece 2015 yılında 890 bin kişiye iş olanağı sunmuştur. 28 Şubatın
ürünü katsayı zulmünün bir sonucu olarak yaşadığımız mesleksizlik sorunu,
geçtiğimiz on dört yıl içerisinde İŞKUR’un mesleki eğitim faaliyetleriyle
giderilmeye çalışılmıştır. 2015 yılında 370 bin vatandaşımız İŞKUR’un eğitim
programlarından faydalanmıştır.
Değerli
milletvekilleri, özellikle yaptığımız kadın odaklı düzenlemeler sonucunda
kadınların iş gücüne katılım oranı yüzde 31,6, istihdam oranı yüzde 27,5
seviyesine ulaşmıştır. Son on yılda, kadınların iş gücüne katılım oranı 8
puandan fazla, kadın istihdamı oranı 7 puandan fazla artmıştır. 
Bu
rakamlar, partimize yöneltilen kadın odaklı tüm haksız iddiaları çürütmüştür.
İddiaların aksine, AK PARTİ hayatın her alanında kadınların rol ve statülerini
yükseltmiş, ayrımcı ve ötekileştirici uygulamaları kaldırmış, çalışma ve analık
hakkını güvence altına almıştır. 
1
Kasım seçimlerinin ardından doğum sonrası güvenceli esnek çalışma düzenlemesi
başta olmak üzere yaptığımız ve yapacağımız çalışmalarla kadınları
güçlendirmeye devam edeceğiz. Ulusal İstihdam Stratejisi kapsamında işsizliği
yüzde 5, istihdamı yüzde 50’ye yükseltmeyi hedefliyoruz. Fırsat eşitliği, işi
değil insanı korumak, insan onuruna yaraşır çalışma temel önceliklerimiz.
Hazırladığımız bütçemiz bu hedeflere ilerlememize katkı sağlayacak.
Eğitim-istihdam ilişkisini güçlendirerek, daha fazla ve daha nitelikli iş
imkanları oluşturarak, rekabet gücünü artırarak, bir tercih olarak güvenceli
esnek çalışma imkânlarını oluşturarak çok boyutlu ve gerçekçi politikalarla
çalışmalarımızı sürdüreceğiz. 
Çalışma
hayatı politikaları, sloganlara, toptan retçi yaklaşımlara ve ideolojik
saplantılara feda edilemeyecek kadar büyük önemi haiz. AK PARTİ olarak, bugüne
kadar olduğu gibi bundan sonra da adil ve kapsayıcı çalışma hayatı
politikalarımıza devam edeceğiz. 
2016
Çalışma Bakanlığı bütçemizin ülkemize, milletimize, çalışma hayatına hayırlar
getirmesini diliyorum. Çalışma Bakanlığındaki emekçi arkadaşlarımıza da
katkılarından dolayı…
(Mikrofon
otomatik cihaz tarafından kapatıldı) 
JÜLİDE
SARIEROĞLU (Devamla) - …geçmişte olduğu gibi bundan sonraki katkıları için de
teşekkür ediyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Sarıeroğlu. 
MAHMUT
TANAL (İstanbul) – Sayın Başkan…
BAŞKAN
– Sayın Tanal…
MAHMUT
TANAL (İstanbul) – Sayın Başkanım, sayın hatip dedi ki: “Çalışma yaşamında
çalışan kadın sayısı artırıldı.” Şu anda, biz üç bakanlığın bütçesini
görüşüyoruz. Bakıyorum, bakanlık sırasında, üç bakanlığın bütçesi görüşülüyor,
2 kadın arkadaşımız var. Bu nasıl artış olur? Ben anlamadım bir şey. 
BAŞKAN
– Teşekkür ederim Sayın Tanal. Tutanaklara geçmiştir. 
Adalet
ve Kalkınma Partisi Grubu adına onuncu konuşmacı Salim Uslu, Çorum
Milletvekili. 
Buyurun
Sayın Uslu. (AK PARTİ sıralarından alkışlar) 
Süreniz
beş dakikadır. 
AK
PARTİ GRUBU ADINA SALİM USLU (Çorum) – Sayın Başkan, değerli milletvekilleri;
Çalışma ve Sosyal Güvenlik Bakanlığı bütçesi üzerinde AK PARTİ Grubumuz adına
söz almış bulunuyorum. Hepinizi saygıyla selamlıyorum.
Bilindiği
üzere çalışma hayatı çok dinamik bir alandır. Ne kadar değişiklik yaparsanız
yapın yeni ihtiyaçlar, beklentiler çeşitlenerek artar. Güçlü sosyal politikalar
ve duyarlılıklarla, ekonomik veya teknolojik değişikliklerle ve de küresel
dayatmalara karşı yeni ve sürekli reformlar gerekir, biz de on üç yıldır bunu
başarıyla yapmaya çalışıyoruz.
İnsan
ve emek merkezli bir anlayışla yapılan çalışmaları, geçmişteki çalışmaları bir
hatırlayacak olursak: Zorunlu tasarruf ve KEY hesaplarının ödenmesi, durağan
politikalarda yatan IMF borçları ödendiği gibi IMF’nin politikalarının
reddedilmiş olması ve aynı zamanda, 218.733 kişiye kadro verilmiş olması, yine,
özelleştirme sonucu mağdur edilen -ki bugün ne tesadüftür ki 29 Şubat 1984
tarihinde kamu işletmelerinin özelleştirilmesi kararı alınmıştı, bugün yıl
dönümü oluyor- kişilerin bu mağduriyetlerinin giderilmesi, az önce arkadaşım da
söyledi, 2008 yılında 1 Mayıs Emek ve Dayanışma Günü’nün ilan edilmiş, 2009’da
resmî tatil yapılmış olması, BAĞ-KUR, SSK, Emekli Sandığı gibi kurumların tek
çatı altında toplandığı gibi aynı zamanda hizmette de norm birliğinin sağlanmış
olması, asgari ücrette verdiğimiz sözün yerine getirilmiş olması, bunu
getirirken de yükümlülüklerin paylaşılmış olması, sosyal tarafların
taleplerinin dikkate alınmış olması ve aynı zamanda iş sağlığı ve güvenliği
konusunda müstakil bir İş Sağlığı ve Güvenliği Yasası’nın çıkartılarak 120.422
iş sağlığı ve güvenliği personeliyle hizmet sürdürülüyor olması elbette son
derece önemlidir. Bu vesileyle, ben de başta şehitlerimiz olmak üzere -aynı
zamanda çalışanlardan- iş sağlığı ve güvenliği konusunda yeterli tedbirler
alınmadığı için iş kazasında hayatını kaybedenleri de rahmetle anmak istiyorum.
Ama
şunu bilmek durumundayız ki iş sağlığı ve güvenliği önemli bir maliyet
değildir. Bilinmelidir ki önlemek, telafi etmekten daha ucuz ve daha kolaydır
ve bu da bir kültür ve duyarlılık meselesidir.
İşsizlik
sigortamız fevkalade başarıyla çalışıyor; 4,3 milyon kişiye 10,5 milyar
civarında para ödenerek 590 bin vatandaşımızın işsizlik sigortasından
yararlanması sağlanmıştır, bir anlamda, namerde muhtaç olmaktan da
kurtarılmıştır.
Kısa
çalışma ödeneği, Ücret Garanti Fonu’nun oluşması ve buradan binlerce
arkadaşımızın yararlanıyor olması son derece önemlidir. 
Özellikle
üzerinde durmak istediğim bir başka husus da kayıt dışı istihdamla mücadeleye çok
ciddi önem verilmiştir ve bu nedenle de kayıt dışı mücadelede yüzde 52’lerden
yüzde 33’lere gerileme başarısı gösterilmiştir. Sadece benim seçim bölgem
Çorum’da bile özellikle bugüne kadar işverenlerimize 365 milyon lira prim
desteği verilmek suretiyle istihdam sorununun çözülmesi, bir taraftan da kayıt
dışılığın önlenmesi konusunda önemli bir mesafe katedilmiştir. 
Ve
yine memnuniyetle ifade etmek gerekiyor ki sosyal güvenlik kapsamındaki
insanımız nüfusunun yüzde 71’lerden -artan nüfusa rağmen- yüzde 85’lere ulaşmış
olması büyük başarıdır.
Sayın
Bakanımıza da hazır buradayken bazı önermelerde bulunmak istiyorum: Sayın
Bakanım, ekonomik kalkınma ve sosyal gelişme arasında, sendikal haklar ile
sosyal düzen arasında, toplu sözleşme hakkı ile kamu düzeni arasında, parasal
dengeler ile sosyal politikalar arasında doğru bir ilişki kurgulamak
zorundayız. Bu sebeple, iş kolu sözleşmesini yaygınlaştırmak, işsizlik
sigortasına erişimi kolaylaştırmak, işçi-memur-4/C-taşeron-mevsimlik ayrımı
gibi yapay statüleri kaldırıp AB ve ILO normlarına uygun düzenlemeler yapmak ve
özellikle de gündemimizde olan özel istihdam bürolarını 181 ve 188 sayılı ILO
Sözleşmelerine uygun olarak yasalaştırmak durumundayız. Bu konuda da sizin
özellikle dikkatlerinizi çekmek istiyorum.
Aynı
zamanda, Ekonomik ve Sosyal Konsey başta olmak üzere, endüstri ilişkilerine
yönelik düzenlemeleri konjonktür, istek ve taleplere göre değil ILO ve AB
normlarına göre gerçekleştirmek durumundayız. 
Ve
aynı zamanda, özellikle 6331 sayılı Yasa’da yer alan iş sağlığı ve güvenliği
temsilciliğini mümkün mertebe sendikasız iş yerlerinde de yaygınlaştırıp
sendikalaşmayı, örgütlülüğü teşvik etmek durumundayız. Ve bence bu politikalar
yeni Türkiye’ye ve cumhuriyetimize çok da yaraşacaktır. 
(Mikrofon
otomatik cihaz tarafından kapatıldı) 
SALİM
USLU (Devamla) – Bu vesileyle Çalışma ve Sosyal Güvenlik Bakanlığı bütçemizin
hayırlı uğurlu olmasını diliyor ve tüm Çalışma Bakanlığı emekçilerine teşekkür
ediyorum.
Saygılar
sunuyorum. (AK PARTİ sıralarından alkışlar)
BAŞKAN
– Teşekkür ederim Sayın Uslu.
Adalet
ve Kalkınma Partisi Grubu adına on birinci konuşmacı Halil Etyemez, Konya
Milletvekili. 
Buyurun
Sayın Etyemez. (AK PARTİ sıralarından alkışlar)
Süreniz
beş dakikadır.
AK
PARTİ GRUBU ADINA HALİL ETYEMEZ (Konya) – Sayın Başkan, değerli
milletvekilleri; Çalışma ve Sosyal Güvenlik Bakanlığının 2016 yılı bütçesiyle
ilgili söz almış bulunmaktayım. Hepinizi saygıyla selamlıyorum.
Ben
de bugün Konya Ilgın’da Mustafa Çetin hemşehrimizi, şehidimizi ebediyete
uğurladık ve aynı zamanda, Ankara Polatlı’daki şehidimizi de yine ebediyete
uğurladık, öncelikle kendilerine Allah’tan rahmet, kederli ailesine başsağlığı
diliyorum ve terörü yapanları ve terörü destekleyenleri de buradan
lanetliyorum.
AK
PARTİ olarak, her alanda olduğu gibi sosyal güvenlik, sosyal politika ve
çalışma hayatında da vatandaş odaklı, sosyal diyaloğu ve uzlaşıyı esas alan
reformist bir tutum sergiledik. Geçmişten devraldığımız birçok olumsuzluğu
düzelterek, daha önce hayal dahi edilemeyen birçok yeniliğe de imza attık,
çünkü biz biliyoruz ki güçlü toplum insanların bugününü de geleceğini de
güvence altına alan toplumdur. Çalışamayanına bakan, çalışanını koruyan devlet,
gerçek bir sosyal devlettir. Çok değil, bundan on yıl önce birçok gelişmiş
ülkenin yapamadığı, biz yaparken de imrenerek izlediği sosyal güvenlik
reformunu gerçekleştirerek, Avrupa’nın en güçlü sosyal güvenlik kurumunu
kurarak, sürdürülebilir, etkin, verimli bir sosyal güvenlik sistemini inşa
ettik. 2002 yılında 47 milyon kişiye zar zor hizmet verebilen, âdeta batmış bir
sosyal güvenlik sistemi varken, bugün aynı personel sayısıyla tüm
vatandaşlarımıza hizmet eder konumdayız, çok şükür. 2002’de 12 milyon olan
aktif sigortalı sayısını 20 milyona çıkardık, kayıt dışı istihdam oranını yüzde
52,1’den yüzde 32,6’ya kadar düşürdük. 
Açtığımız
hizmet merkezleriyle vatandaşımıza yerinde hizmet sunarak hizmeti ayaklarına
kadar götürdük. 
Emeklilerimize
intibak düzenlemesi yaparak maaşlarında iyileştirmeler sağladık. 
Gençlerin
ve kadınlarımızın istihdamına sigorta primi destekleri getirdik.
AK
PARTİ hareketinin temel değeri adalettir. Biz sağlık sisteminde yapılan
reformla sağlık hizmeti almayı lüks ve ayrıcalıklı olmaktan çıkararak zengin
ile fakiri aynı hastanelerde, aynı kalitede hizmet alabilir hâle getirdik.
Sağlık karnelerini çöpe attık. Vatandaşlarımızın ilaç kuyruğu çilesine son
verdik. Biz adalet anlayışımızın gereğini yerine getirdik. 2002’den bu yana
ülke olarak sağlıkta büyük ilerlemeler kaydettik. 2002-2015 döneminde sağlık
harcamalarını 6 kattan fazlaya getirdik. 
Serbest
piyasayı savunmakla beraber, ekonomik politikalara olduğu kadar sosyal
politikalara da ağırlık verdik. Hiçbir zaman vahşi kapitalizme prim vermedik ve
devleti vatandaşın amiri olarak değil hizmetkârı olarak gördük. Son on üç yılda
sosyal harcamalarda 19 kat artış sağladık. Gelişmiş ülkelerle bile mukayese
edildiğinde vatandaşlarımız güçlü bir sosyal güvenlik sistemine sahip olmanın
ayrıcalığını yaşamaktadır. Bugün siz de gittiğiniz bütün hastanelerde sadece
bir kimlik numarasıyla eşit muamele görmenin keyfini doyasıya yaşıyorsunuz.
Dünyanın hayranlıkla izlediği bu dönüşümü bu kadrolar gerçekleştirdi. Ama yeter
mi? Elbette ki hayır. Yeni dönemde reformlarla yine karşınızda olacağız.
AK
PARTİ iktidarından önce insanlar sosyal güvenlik ihtiyacını 50’li yaşlarda
hissetmeye başlarken bugün ortaokul çağlarında sosyal güvenliğin önemini anlar
hâle geldiler. Bu anlayış bile başlı başına bir reformdur. Bu reform nasıl mı
oldu? Sosyal güvenlik, emeklilik ve kaliteli sağlık hizmetinin ana sütü gibi
hak ve helal olduğunu halkımıza yaşatarak anlattık. Evet, sosyal güvenlik hakkı
ana sütü gibi helaldir ve haktır. Biz de AK PARTİ iktidarı olarak bu hakkın
bekçisiyiz.
Biz
sözünün eri bir hareketiz. Liderimiz dört ay önce meydanlarda ne dedi? “Söz,
size verdiğimiz her vaadi üç ay içerisinde yapacağız.” Yaptık mı? Elbette ki
yaptık. Emeklilerimize seyyanen zam verdik mi? Verdik. SSK, BAĞ-KUR ve memur
emeklilerine yaptığımız zamlarla, seyyanen ve orantısal artışlarla emekli
aylıklarında reel olarak yüzde 339’a varan artışlar sağladık. 
(Mikrofon
otomatik cihaz tarafından kapatıldı)
HALİL
ETYEMEZ (Devamla) – Çalışan emeklimizden kesilen yüzde 10 destek primini
kaldırdık mı? Kaldırdık. Gençlerimizi sıkıntıya sokan GSS primini kaldırdık mı?
Elbette ki kaldırdık.
MAHMUT
TANAL (İstanbul) – Bu Hükûmet getirmişti, başkası getirmedi ki.
HALİL
ETYEMEZ (Devamla) – Evet, AK PARTİ icraatlarını saymaya elbette ki nefesimiz
yetmez, buna zamanımız da yetmiyor. Ama şunu net bir şekilde ifade edelim ki
millet bunu çok açık bir şekilde görüyor diyorum.
CEYHUN
İRGİL (Bursa) – Önce eşeğini kaybettirip sonra bulduruyorsunuz.
MAHMUT
TANAL (İstanbul) – Vallahi ya, sanki bir başkası getirmiş. Kendileri
getirdiler, kendileri götürdüler. Böyle bir şey yoktu ki.
HALİL
ETYEMEZ (Devamla) – Ben 2016 yılı bütçesinin hayırlar getirmesini diliyor, yüce
Meclisimizi tekrar selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Etyemez.
Adalet
ve Kalkınma Partisi Grubu adına on ikinci konuşmacı Lütfiye İlksen Ceritoğlu
Kurt.
Buyurun
Sayın Ceritoğlu Kurt. (AK PARTİ sıralarından alkışlar)
Süreniz
beş dakikadır.
AK
PARTİ GRUBU ADINA LÜTFİYE İLKSEN CERİTOĞLU KURT (Çorum) – Teşekkürler Başkanım.
Sayın
Başkan, değerli milletvekilleri; ben de tüm şehitlerimize Allah’tan rahmet, kederli
ailelerine metanet diliyorum. Terörden beslenen ve terörü destekleyenleri
lanetliyorum.
Mesleki
Yeterlilik Kurumu ile Türkiye ve Orta Doğu Amme İdaresi Enstitüsü yani TODAİE
bütçesi üzerinde AK PARTİ Grubu adına konuşmak üzere söz almış bulunmaktayım.
Bu vesileyle yüce heyetinizi saygıyla selamlıyorum.
Değerli
milletvekili arkadaşlarım, Mesleki Yeterlilik Kurumu, Türkiye’nin küresel
ekonomide rekabet edebilecek iş gücünün yetiştirilmesine ve bu iş gücünün yurt
dışında da mesleklerini icra edebilmelerine imkân sağlayacak, Avrupa Birliğiyle
uyumlu ulusal yeterlilik sistemini kurmak ve işletmek amacıyla kurulmuştur.
2006 yılında kurulan genç bir kurum olan Mesleki Yeterlilik Kurumu, eğitim ve
istihdam ilişkisini güçlendirerek Türkiye’de insan kaynaklarına yeni bir bakış
açısı getirmektedir. Ülkemizde ulusal meslek standartlarını ve ulusal
yeterlilikleri hazırlamakta, şeffaf bir sınav ve belgelendirme sistemini
kurarak mesleki yeterliliklerde kalite güvencesini temin etmektedir. Ayrıca,
Türkiye’de meslek standartlarını temel alarak teknik ve mesleki alanlarda
ulusal yeterliliklerin esaslarını belirlemek, denetim, ölçme ve değerlendirme,
belgelendirme ve sertifikalandırmaya ilişkin faaliyetleri yürütmek üzere
kurulan Mesleki Yeterlilik Kurumunun görev alanı ve sorumluluklarının her geçen
gün arttığını memnuniyetle izlemekteyiz. 
Uluslararası
alanda güçlü ve saygın ülke olmanın önemli ölçütlerinden biri sağlıklı ve
istikrarlı gelişme gösteren güçlü bir ekonomiye sahip olmaktır. Bunu
sağlayabilmenin en önemli koşulu da istihdam ve mesleki eğitim politikalarının
birbiriyle uyumlu olması, istihdam edilebilir niteliklere sahip yeterli sayıda
iş gücünün yetiştirilmesidir. Bu anlamda, Mesleki Yeterlilik Kurumu başarılı
bir performans göstermektedir.
Değerli
arkadaşlar, Mesleki Yeterlilik Kurumu kurulmadan önce ülkemizde ulusal meslek
standartları ve bu doğrultuda oluşturulması gereken eğitim standartları
bulunmamaktaydı. En basit ifadeyle, işsizlerin iş bulmasına, işverenlerin de
aradığı nitelikte işçiyi temin etmelerine imkân vermemekte, yurt dışındaki
istihdam imkânlarını sınırlamaktaydı.
Dünyada
söz sahibi olmak için ekonomimizin güçlü olması gerekir. Bizim de hedefimiz,
üretim ve ekonomide daha üst basamaklara çıkarak sürdürülebilirliği
artırmaktır. İş piyasasının ihtiyaç ve beklentilerini karşılayan nitelikli iş
gücünün eğitim sistemimiz içinde yetiştirilmesi son derece gereklidir. Bu
nedenle, Mesleki Yeterlilik Kurumu iş gücü piyasamızın bugünü ve geleceği
açısından kilit bir öneme sahiptir.
Hükûmetimizin
doğru politikaları neticesinde eğitimde etkinliğin, ekonomide verimliliğin ve
rekabet edebilirliğin sağlanması için çözümler üretilmiş ve hayata
geçirilmiştir. İş gücüne çalışma alanı ve görev tanımıyla ilgili güvence
sağlanması, hayat boyu öğrenmenin devamlılığını esas alan, ezber bozan bu
projeyle adil, şeffaf ve güvenilir bir sınav sistemi kurulmuştur. Bu kapsamda,
sektörlere ve mesleklere ilişkin işçi, işveren, meslek kuruluşları ve sivil
toplum örgütleriyle istişare sonucunda toplam 12 sektörde 803 meslek standardı
hazırlanmıştır. Bugün itibarıyla, ülke genelinde, sınavlar neticesinde başarılı
olan 17.268’i tehlike ve çok tehlikeli işlere ilişkin mesleklerde olmak üzere
toplam 34.714 kişiye mesleki yeterlilik belgesi verilmiştir. 
Mesleki
yeterlilik onaylı belgeye sahip olan iş gücümüzün katma değer üreten, yaşam
standardı yüksek, yeterliliği ve becerisi tanımlanmış kalifiye iş gücü hâline
geleceğine inanıyoruz. Bu şekildeki iş gücümüz istihdamda öncelikli olarak
tercih edilecektir, yurt dışında çalışmaya ve Avrupa Birliğinde serbest
dolaşıma hazır hâle gelecektir. 
Sayın
Başkan, değerli milletvekilleri; ülkemizin önemli kurumlarından birisi de 1952
yılında yönetim okulu olarak kurulan Türkiye ve Orta Doğu Amme İdaresi
Enstitüsü yani TODAİE’dir. Türkiye'nin değil, yakın coğrafyanın en güçlü kamu
yönetimi okulu olma vasfını kazanmıştır. TODAİE’nin eğitim ve öğretim
programından günümüze kadar 5.115 yüksek lisans ve doktora öğrencisi mezun
olmuştur. 2015-2016 akademik yılında 11 ayrı yüksek lisans ve doktora programına,
40’ı dost ve kardeş ülke kamu görevlisi olmak üzere, toplam 340 öğrenci devam
etmektedir. TODAİE tarafından dost ve kardeş ülke kamu görevlilerine yönelik
eğitimler verilmektedir. Bu programlara, Ukrayna, Afganistan, Etiyopya,
Gürcistan, Kosova ve Tunus başta olmak üzere, birçok ülkenin kamu görevlileri
katılmaktadır. 
İnsan
odaklı siyaset anlayışımızın, “İnsanı yaşat ki devlet yaşasın.” düsturumuzun
temeli, eğitim ve istihdama vermiş olduğumuz önemin göstergesi olarak kamu,
işveren, işçi sektörlerine yönelik ülkemizin saygın ve başarılı kurumları
arasına girmiş olan Mesleki Yeterlilik Kurumumuzun, Türkiye ve Orta Doğu Amme
İdaresi Enstitümüzün ve bakanlıklarımızın 2016 yılı bütçesinin hayırlara vesile
olmasını diliyorum. 
Hepinizi
tekrar saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Ceritoğlu Kurt. 
Adalet
ve Kalkınma Partisi Grubu adına on üçüncü konuşmacı Mahmut Kaçar, Şanlıurfa
Milletvekili. 
Buyurun
Sayın Kaçar. (AK PARTİ sıralarından alkışlar) 
Süreniz
beş dakikadır. 
AK
PARTİ GRUBU ADINA MAHMUT KAÇAR (Şanlıurfa) – Sayın Başkan, saygıdeğer
milletvekilleri; Devlet Personel Başkanlığı bütçesi üzerine söz almış
bulunuyorum. Bu vesileyle, yüce heyetinizi saygıyla selamlıyorum. 
1960
yılında kurulan Devlet Personel Başkanlığı, yaklaşık 3 milyona yakın kamu
çalışanına ilişkin mevzuatın uygulanmasına nezaret eden önemli ve köklü bir
kuruluşumuzdur. Bu kapsamda, sınırlı bir bütçeyle kamu çalışanlarımızın
tamamına ve diğer kamu kuruluşlarımıza hizmet vermektedir. 
Devlet
Personel Başkanlığı, personele ilişkin işlemlerin yürütülmesinin yanında, aynı
zamanda, devlet teşkilatlanmasına yön verilmesine ilişkin çok önemli bir role
sahiptir. Devlet kurumları arasında yetki ve görevlerin hizmet gereklerine
uygun olarak dağıtılması, merkez ve taşra teşkilatlarının kamu kaynağının etkin
kullanımını sağlayacak şekilde kurulması hususunda yol gösterici bir fonksiyona
sahiptir. 
Şüphesiz
ki kamu kuruluşlarımızın öznesini kamu çalışanları oluşturmaktadır. AK PARTİ
olarak iktidara geldiğimiz ilk günden itibaren, kamu çalışanlarımızın göz ardı
edilmiş, ötelenmiş, dikkate alınmamış en temel hak ve talepleri son derece
önemsenmiş ve bu hakların teslimi noktasında tarihî adımlar atılmıştır. Çünkü
bizler emeğin kutsal olduğuna inanıyoruz. Emeğin karşılığının verilmesini
sadece bireysel bir talebin karşılanması olarak değil, aynı zamanda, ülkemizin
daha çok gelişmesinin, ülkemizin daha çok büyümesinin ve çocuklarımıza müreffeh
bir gelecek bırakmanın önemli bir unsuru olduğunu görüyoruz. 
Bu
temel bakış açısıyla hareket eden AK PARTİ iktidarı olarak ilk icraatlarımızdan
biri, çalışanların iradesi dışında maaşlarından kesilen ve oluşturulan zorunlu
Tasarrufu Teşvik Fonu’nun tasfiye edilmesidir. Bu kapsamda, zorunlu Tasarrufu
Teşvik Fonu’ndan yaklaşık olarak 13,5 katrilyonun, yine “Konut Edindirme
Yardımı” adı altında kesilen ama maalesef bütçe açıkları için kullanılan
yaklaşık 3,5 katrilyonun geri ödenmesi de yine AK PARTİ iktidarı döneminde
olmuştur. 
Elbette
ki çalışanlarımızın geçmişe dönük olarak mağduriyetlerinin giderilmesi son
derece önemli ama bundan daha da önemlisi, memurun, yıllardan beri yanlış
politikalarla devlete karşı zedelenen güven duygusunun yeniden tesis edilmiş
olmasıdır. Çünkü hepimiz çok iyi biliyoruz ki devletin milletine olan
hizmetlerini yerine getiren memurun devletine güveninin olmadığı bir ülkede,
vatandaşın devletine olan güveninden bahsedilemez. 
Kamu
çalışanlarının çağdaş çalışma koşulları ve insan onuruna yaraşır ücret
taleplerini, sosyal ve özlük haklarıyla ilgili taleplerini dile getirdikleri ve
bu konuda mücadele ettikleri en önemli zemin, 2001 ve 2012 yılları arasında
toplu görüşme zemini olmuştur. Ancak toplu görüşmelerde mutabakata alınan
konuların bağlayıcı olmaması ve son sözü Bakanlar Kurulunun söylüyor olması
çalışanların kendileriyle ilgili alınan kararlarda söz sahibi olmalarını
engellemiştir. AK PARTİ olarak 2010 yılında yapılan Anayasa değişikliğinde
toplu görüşmenin toplu sözleşme hakkına dönüştürülerek milletimizden onay
aldıktan sonra yürürlüğe girmesi cumhuriyet tarihinde memurlar açısından, kamu
çalışanları açısından hiç şüphesiz en önemli kazanım olmuştur. Çünkü bu ülkede
yıllardan beri memurların toplu sözleşme taleplerine karşı memurların iş
güvencesini tartışmaya açan anlayışlar yerine, bir yandan memurların iş
güvencesini garanti altına alan, diğer yandan da kamu çalışanlarına toplu
sözleşme hakkının verilmesi noktasında ortaya konan siyasi bir anlayış ortaya
konmuştur. 2012 yılından itibaren, bugüne kadar yapılan 3 toplu sözleşmede kamu
çalışanlarının temel talepleri noktasında son derece önemli adımlar atılmış,
çalışma hayatının demokratikleşmesinin önündeki engeller kaldırılmış ve bu
bağlamda da şu anda yüzde 80’lere varan bir sendikalaşma oranına ulaşılmıştır.
Bütün bu çalışmalar, tamamen bir bakış açısıyla alakalıdır; memurunu önemseyen,
çalışanlarını önemseyen, emeği kutsayan ve bunu bireysel bir tavır olmaktan
ziyade toplumsal ve toplum barışını etkileyen önemli bir talep olarak gören
siyasi bir kadronun yaklaşımıdır. Toplu sözleşme hakkı ve buna yönelik
uygulamalar, şu anda kamu çalışanlarının geleceğinin en önemli teminatı
olmuştur.
Ben, bu temel
yaklaşım içerisinde sözlerime son verirken bütçemizin hayırlı olmasını temenni
ediyor, yüce heyetinizi saygıyla selamlıyorum. (AK PARTİ sıralarından alkışlar)

BAŞKAN –
Teşekkür ederim Sayın Kaçar. 
Adalet ve
Kalkınma Partisi Grubu adına on dördüncü konuşmacı Ahmet Berat Çonkar, İstanbul
Milletvekili.
Buyurun Sayın
Çonkar. (AK PARTİ sıralarından alkışlar) 
Süreniz beş
dakikadır. 
AK PARTİ GRUBU
ADINA AHMET BERAT ÇONKAR (İstanbul) – Sayın Başkan, değerli milletvekilleri;
2016 Yılı Bütçe Kanunu Tasarısı’nın Avrupa Birliği Bakanlığı bütçesi üzerinde
grubum adına söz almış bulunuyorum. Hepinizi saygıyla selamlıyorum.
Değerli
milletvekilleri, 1959 yılında Avrupa Ekonomik Topluluğuna başvurumuzla başlayan
ve elli beş yılı aşkın bir süredir devam eden Avrupa Birliğine üyelik
sürecimizde Hükûmet ve Meclisimizin 2002-2005 döneminde Kopenhag Siyasi
Kriterleri’ne uyum konusunda attığı adımlarla önemli bir eşiği aştık. AK PARTİ
hükûmetlerinin kararlı çalışmalarıyla katılım müzakerelerimizi başlattık ve
sistematik bir çerçeveye oturttuk. AB’ye üyelik sürecinin ülkemizin siyaset
vizyonunun belirleyici bir parçası hâline gelmesiyle 2011 yılında AB
Bakanlığımızı kurduk. 61’inci Hükûmet döneminde Başbakanımız Recep Tayyip
Erdoğan 2014 yılını Avrupa Birliği yılı ilan etti. Daha sonraki tüm hükûmet
programlarımızda da AB’ye tam üyelik, ülkemiz açısından stratejik bir hedef
olarak ortaya kondu.
Ülkemiz,
yeni Türkiye vizyonumuz ve AB’ye üyelik sürecimizle birlikte insan hakları,
demokratikleşme ve temel özgürlükler alanında çok önemli hukuki ve idari
reformlara imza atmış, uluslararası sözleşmelerin hukuk sistemimiz içerisindeki
yerini güçlendirmiş, düşünce ve ifade özgürlüğünün önünü açmış, işkence ve kötü
muamelenin önlenmesi ve kadın-erkek fırsat eşitliğinin sağlanması alanlarında
önemli mesafeler katetmiştir. 
Değerli
milletvekilleri, bugün AB’yle ilişkiler açısından tarihî bir süreçten
geçiyoruz. Küresel, ekonomik ve siyasi çalkantılar, özellikle yakın
coğrafyamızda yaşanan ve uzun süre etkisini sürdüreceğini düşündüğümüz
kırılmalar, Türkiye'nin rolünü her zamankinden daha fazla ön plana
çıkartmaktadır. Jeopolitik konumumuz, tarihsel birikimimiz, genç nüfusumuz,
dinamik ekonomimiz, enerji koridorlarındaki kilit pozisyonumuz, gelişen sivil
toplumumuz, evrensel değerlerden taviz vermeyen adalet ve insan onuru odaklı
politikalarımız ve askerî kapasitemizle AB açısından her geçen gün iş birliği
daha fazla aranan bir ortak konumuna geliyoruz. 
Bugün
geldiğimiz noktada yaşanan gelişmelerin Hükûmetimizce doğru okunması ve
zamanında atılan adımlarla Türkiye'nin AB üyeliğinin stratejik bir zeminde ve
ortak çıkarlar temelinde ele alındığını müşahede ediyoruz. 
29
Kasım 2015 tarihinde Başbakanımız Ahmet Davutoğlu’nun da katılımıyla Brüksel’de
gerçekleşen Türkiye-AB Zirvesi, ilişkilerimiz açısından çok önemli bir
gelişmedir. Zirve sonunda yayınlanan ortak açıklama belgesi, katılım
müzakerelerinin yeniden canlandırılması, başta üst düzey ekonomik ve enerji
diyalogları olmak üzere önemli alanlarda Türkiye-AB üst düzey diyaloğunun
güçlendirilmesi, vize serbestisi sürecinin hızlandırılması, göçmen krizinin
yönetiminde yükün paylaşılması ve terörle mücadelede iş birliği gibi çok önemli
kararları içermektedir. Türkiye-AB ilişkilerinde sağlanan bu ivmenin ülkemiz
çıkarlarına hizmet edecek şekilde ve sonuç odaklı olarak sürdürülmesi hususunda
Hükûmetimiz gereken dikkat ve hassasiyeti göstermektedir. 
Sayın
Başkan, değerli milletvekilleri; 15 Şubatta Avrupa Parlamentosu 2015 Türkiye
Raporu ilk taslağı yayımlandı ve 16 Şubatta Dış İlişkiler Komitesinde ele
alındı. Ülkemiz, Ankara ve Diyarbakır’da PKK, PYD terör çetesinin katlettiği 36
şehidimizin derin acısını yaşarken AP Türkiye Raportörü Kati Piri Ankara’ya
dahi uğramayıp teröre karşı bir dayanışma ihtiyacı göstermeden Diyarbakır’a
gitti, burada AB tarafından da terör örgütü ilan edilen PKK’nın
propagandalarına hizmet eden bir açıklama yaptı, AB Bakanımız bu raportöre hak
ettiği cevabı en güzel biçimde verdi. Ancak şunu ifade etmeliyim ki AB
ülkelerinde bir terör eylemi olduğunda tüm dünyayı ayağa kaldıran, her türlü
askerî ve polisiye tedbiri uygulama hakkını kendilerinde gören ancak
Türkiye’deki hain terör saldırılarında masum canlar kaybedilirken cılız bir ses
çıkaran, bizlere ölçülü cevap vermemizi tavsiye eden, teröre karşı verdiğimiz
mücadeleyi bir iç savaşmış gibi göstermeye çalışan samimiyetsiz bir anlayışı
kabul etmemiz mümkün değildir. Tüm muhataplarımız şunu iyi bilmelidir ki
Türkiye’mize yönelen her türlü tehdide karşı hukuktan aldığımız yetkiyle her
zaman gerekeni yapacak, ülkemize karşı kirli ittifaklar kuran aktörlere ve
onların piyonlarına hak ettikleri karşılığı vereceğiz. 
Temenni
ederiz ki Avrupa Birliği mülteciler ve terörle mücadele konularında Türkiye’yle
tam bir dayanışma içerisinde hareket etsin, sözlerinde dursun ve tutarlı
hareket etsin. İnsani yardımlarda dünyaya liderlik eden Türkiye’yle eş güdüm
içerisinde hareket etsin ve tüm terör örgütleriyle mücadelemizde amasız ve fakatsız
tam destek olsun. 
Sözlerimi
tamamlarken tüm şehit ve gazilerimizi minnetle yâd ediyorum. Bütçemizin hayırlı
olmasını diliyor, yüce Meclisi saygıyla selamlıyorum. (AK PARTİ sıralarından
alkışlar)
BAŞKAN
- Teşekkür ederim Sayın Çonkar. 
Adalet
ve Kalkınma Partisi Grubu adına on beşinci konuşmacı Şaban Dişli, Sakarya
Milletvekili. 
Buyurun
Sayın Dişli. (AK PARTİ sıralarından alkışlar)
Süreniz
beş dakikadır. 
AK
PARTİ GRUBU ADINA ŞABAN DİŞLİ (Sakarya) – Sayın Başkanım, değerli milletvekili
arkadaşlarım; ben de Avrupa Birliği Bakanlığı 2016 bütçe tasarısı üzerine AK
PARTİ Grubu adına söz aldım. Hepinizi saygıyla selamlıyorum. 2016 yılı
bütçemizin ülkemize hayırlı olmasını, hayırlar getirmesini diliyorum. Emeği
geçenlere ben de teşekkür ediyorum.
Avrupa
Birliğine üyelik gayretimiz yıllarca inişli çıkışlı bir süreç izledi, kâh
birinci viteste kâh beşinci viteste ama tam üyelik hedefiyle bu süreç devam
edip gidiyor. Şimdi, yeniden hızlı bir sürece, tarihî bir sürece geldik.
Türkiye-Avrupa Birliği ilişkilerinde bu yeni ve çok önemli dönem birden fazla
faktörün etkisiyle başladı. 
En
başta, “düzensiz göç krizi” diye adlandırdığımız, başta Suriyeli olmak üzere
akın akın, denizleri de aşarak Avrupa’ya ulaşan veya ulaşamayan veya ulaşmaya
çalışan ve hayatlarını kaybeden göçmenler sorunu. Sonra, ekonomik kriz.
2008’den bu yana Avrupa Birliği ekonomik krizle boğuşmaya devam ediyor; ülkeler
iflas ettiler, iflasın eşiğine geldiler, Avrupa Birliğinden kopma aşamasına
geldiler, Avrupa Birliğinden ayrılmayı referandumlara taşıma noktasına kadar
geldiler ve hâlâ bu ekonomik krizden çıkma gayreti devam ediyor. 
Üçüncü
ama en önemli konu da terör tehdidi. Son dönemlerde Avrupa’nın en büyük sorunu
terör korkusu oldu. Geçen ay arkadaşlarımızla birlikte Brüksel’e gittik, Avrupa
Parlamentosuna girebilmek için kırk beş dakika bekledik, üç ayrı yerde
kontrolden geçtik ve Avrupa’nın sokaklarında çapraz tutuşlu askerler adım adım
her noktada her gelen geçene garip garip bakıyorlardı 1980 öncesi Türkiye gibi.

Avrupalılarca
Türkiye üyeliği belki ilk defa, ilk başvurumuz sürecinden bu yana stratejik bir
düzlemde ele alınmaya başlandı. Bu süreci Bakanlığımız ülkemiz açısından çok
başarılı bir şekilde değerlendirmek zorundadır ve değerlendireceğinden de
eminiz. Biz de Türkiye Büyük Millet Meclisi olarak başta Avrupa Birliği
Bakanlığımız olmak üzere tüm bakanlarımızın bu yöndeki çalışmalarına katkı
vermek zorundayız. Zaten tüm AK PARTİ hükûmetlerinde olduğu gibi 64’üncü
Hükûmetimiz de Hükûmet programına Avrupa Birliği üyeliğinin Türkiye’miz açısından
stratejik bir hedef olduğunun altını çizerek önemle vurgulamıştır. 
Normal
başlıkların müzakerelerinin yanında önümüzde müzakere edilecek çok önemli
konular da vardır ve Sayın Bakanımız bunları sizlere de Plan ve Bütçe
Komisyonunda iletmiştir. 
Öncelikle,
üst düzey diyalog mekanizmalarının devam ettirilmesi. 26 Kasım 2015’te Sayın
Başbakanımızın Brüksel’de gerçekleştirdiği zirve ve bu sürecin devam etmesi
gerekiyor. 
İkinci
önemli konu, vize serbestliği diyaloğu. Ekim 2016’da inşallah Türk insanı da Avrupa’yı
vizesiz ziyaret edecektir. Bu çerçevede, 72 yükümlülük tespit edilmiş, bunların
sadece 10 tanesinde bir eksiklik var ve bildiğiniz üzere, Reform Eylem Grubumuz
geri kalan ve yarım olan bu yükümlülüklerimizi hızla yerine getirecektir. 
Ortak
Göç Eylem Planı. Burada en önemli konunun yük paylaşımı olması lazım çünkü
ülkemizdeki misafirlerimizin maliyeti her geçen gün artmakta, 10 milyar
dolarlara yaklaşmıştır. Bu güç maliyetinin paylaşımı konusu da Ortak Göç Eylem
Planı’nda ele alınmaktadır.
En
önemli konulardan birisi de Gümrük Birliği Anlaşması’nın güncellenmesidir.
Özellikle, serbest ticaret anlaşmaları Gümrük Birliği Anlaşmamızda bize büyük
yükler getirmektedir. Üçüncü ülkelerle yapılan serbest ticaret anlaşmalarına
bizim dâhil edilmememiz özellikle, “TTIP” dediğimiz, Avrupa-Amerika Birleşik
Devletleri Serbest Ticaret Anlaşması’na taraf olmamız gerekiyor. Ekonomi
Bakanlığımızın koordinasyonunda yürütülen bu süreç artık bize zarar vermeye
başlayan Gümrük Birliği Anlaşması’na yeni bir ivme kazandırmak zorundadır.
Bakanlığımızın ülke çıkarlarımızı en üst düzeyde başarıyla koruyacağını
biliyoruz. Başta Sayın Bakanımız olmak üzere tüm ekibine başarılar diliyorum.
Bir
defa daha, 2016 bütçesinin ülkemize hayırlar getirmesini, hayırlı olmasını
temenni ediyorum. 
Hepinize
saygılar sunuyorum. (AK PARTİ sıralarından alkışlar)
BAŞKAN
– Teşekkür ederim Sayın Dişli.
İDRİS
BALUKEN (Diyarbakır) – Sayın Başkan, İç Tüzük 60’a göre bir açıklama yapmak
istiyorum. Yerimden bir söz talebim var.
BAŞKAN
– Buyurun Sayın Baluken.
IV.- AÇIKLAMALAR (Devam)
2.- Diyarbakır Milletvekili İdris Baluken’in, siyasi
konjonktürdeki gelişmelere bakıldığında olayları yorumlamakta güçlük çektiğine
ve Hükûmetle ilgili farklı bir süreç mi geliştiğini öğrenmek istediğine ilişkin
açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Dün,
Mecliste de birçok tartışmaya neden olan Cumhurbaşkanı Erdoğan’ın bir
açıklaması vardı. Özellikle, Anayasa Mahkemesinin Can Dündar ve Erdem Gül’le
ilgili vermiş olduğu karara dair, kabul etmediğini, saygı duymadığını ve buna
yereldeki mahkemenin de direnmesi gerektiğiyle ilgili açıklama ve yurt dışına
giderken de ortalığın karışabileceğini ifade etmişti. Şimdi, bugün gerek sosyal
medya gerekse medyadaki darbe tartışmalarını kendisine soran gazetecilere
Cumhurbaşkanı Erdoğan aynı şekilde o açıklamaya sahip çıkacak bir konuşmayla bu
mevcut darbe tartışmalarına atfen yaptığı konuşmanın ne kadar isabetli olduğunu
ifade etmiş. Doğrusu, bunu anlamakta zorlanıyoruz. Dün burada 3 muhalefet
partisi yani yüzde 51 oyu temsil eden 3 siyasi parti bu açıklamayı yargıya
yönelik bir darbe olarak tanımlamış ve bununla ilgili kaygılarını dile
getirmişti. Şimdi, toplumun ve Meclisin bu kadar yoğun bir şekilde kaygıyla
ifade ettiği darbeyle ilgili bir tartışmanın nesi isabetlidir biz anlamakta
zorluk çekiyoruz. 
Diğer
taraftan, yine Mecliste bir tartışmaya konu olmuştu, Cumhurbaşkanı Sözcüsü,
Parlamentonun iradesi yerine kendini koyarak Hükûmeti de düşürebileceğini
kasteden erken seçim yetkisiyle ilgili kesin cümleler kullanmıştı. Biz doğrusu,
bunları bir araya getirdiğimizde ve mevcut siyasi konjonktürdeki gelişmelere
baktığımızda olayları yorumlamakta güçlük çekiyoruz. Yani bir taraftan bu
açıklamalar varken diğer taraftan, Cumhurbaşkanı ve Başbakan arasındaki makasın
her geçen gün açıldığını, işte basın toplantısındaki verilen fotoğrafların
formatından tutalım da…
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Sayın Başkan, grup başkan vekillerinin genelde sözü
tamamlanır. 
BAŞKAN
– Buyurun, buyurun açıyorum mikrofonunuzu. 
İDRİS
BALUKEN (Diyarbakır) – Birkaçtır sıkıntı çekiyorum derdimi ifade etmekte.
BAŞKAN
– Sayın Baluken, mikrofonunuz kapanınca sözlerinizi tamamlamanız için açıyorum,
onun dışında bir uygulamam olmadı.
İDRİS
BALUKEN (Diyarbakır) – Evet. 
Yani
basın açıklamasındaki o basına yansıyan fotoğraflardan tutalım da işte Sayın
Başbakanın “Ben Cerattepe halkıyla birlikte yürümeye hazırım.” Ama buna karşı
Cumhurbaşkanının Cerattepe’yi bir yavru Gezi olarak tanımlaması, “efsane lider,
yeni lider” tartışmaları, bütün bunları bir araya getirdiğimizde
anlamlandıramadığımız, bir yere koyamadığımız bir kaos durumunun olduğunu
düşünüyoruz. 
Şimdi,
bugün özellikle kürsüyü kullanan AKP’li vekillerin tavrına baktığımda da biraz
yine bir şeyleri oturtmaya çalıştım. Hemen hemen konuşan birçok vekil, hatip,
daha önce genel başkanlık ve başbakanlık için ismi geçen Sayın Binali
Yıldırım’a sürekli teşekkür ettiler. Yani ne oluyor? Bu konuda Türkiye’nin
genel siyasi atmosferi içerisinde taşları bir araya getirdiğimizde…
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, üç dakika oldu, rica ediyorum, lütfen.
İDRİS
BALUKEN (Diyarbakır) – Toparlıyorum, bitiriyorum.
BAŞKAN
– Buyurun, bitirin.
İDRİS
BALUKEN (Diyarbakır) – Yani Hükûmetle ilgili, Başbakanla ilgili, işte genel
yürütmeyle ilgili farklı bir süreç mi gelişiyor, doğrusu bunu anlamaya
çalışıyoruz. Bu konuda açıklama istediğimiz AKP’li yetkililerden de bugüne
kadar herhangi bir açıklama duymadık. Dolayısıyla Hükûmet buradayken, AKP grup
başkan vekilleri buradayken bunu bir kez daha kamuoyunun bilgisine sunmak
istiyorum.
Teşekkür
ederim.
BAŞKAN
– Peki, teşekkür ederim Sayın Baluken.
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2016 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2014 Yılı Merkezî Yönetim Kesin Hesabı

B) KARAYOLLARI GENEL
MÜDÜRLÜĞÜ (Devam)
1) Karayolları Genel Müdürlüğü
2016 Yılı Merkezî Yönetim Bütçesi
2) Karayolları Genel Müdürlüğü
2014 Yılı Merkezî Yönetim Kesin Hesabı

C) BİLGİ TEKNOLOJİLERİ VE
İLETİŞİM KURUMU (Devam)
1) Bilgi Teknolojileri ve
İletişim Kurumu 2016 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2014 Yılı Merkezî Yönetim Kesin Hesabı

Ç) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2016 Yılı Merkezî Yönetim Bütçesi
2) Sivil Havacılık Genel
Müdürlüğü 2014 Yılı Merkezî Yönetim Kesin Hesabı

D) ÇALIŞMA VE SOSYAL
GÜVENLİK BAKANLIĞI (Devam)
1) Çalışma ve Sosyal Güvenlik
Bakanlığı 2016 Yılı Merkezî Yönetim Bütçesi
2) Çalışma ve Sosyal Güvenlik
Bakanlığı 2014 Yılı Merkezî Yönetim Kesin Hesabı

E) MESLEKİ YETERLİLİK KURUMU (Devam)
1) Mesleki Yeterlilik Kurumu
Başkanlığı 2016 Yılı Merkezî Yönetim Bütçesi
2) Mesleki Yeterlilik Kurumu
Başkanlığı 2014 Yılı Merkezî Yönetim Kesin Hesabı

F) TÜRKİYE VE ORTA DOĞU AMME
İDARESİ ENSTİTÜSÜ (Devam)
1) Türkiye ve Orta Doğu Amme
İdaresi Enstitüsü 2016 Yılı Merkezî Yönetim Bütçesi
2) Türkiye ve Orta Doğu Amme
İdaresi Enstitüsü 2014 Yılı Merkezî Yönetim Kesin Hesabı

G) DEVLET PERSONEL
BAŞKANLIĞI (Devam)
1) Devlet Personel Başkanlığı
2016 Yılı Merkezî Yönetim Bütçesi
2) Devlet Personel Başkanlığı
2014 Yılı Merkezî Yönetim Kesin Hesabı

Ğ) AVRUPA BİRLİĞİ BAKANLIĞI (Devam)
1) Avrupa Birliği Bakanlığı
2016 Yılı Merkezî Yönetim Bütçesi
2) Avrupa Birliği Bakanlığı
2014 Yılı Merkezî Yönetim Kesin Hesabı

H) TÜRK AKREDİTASYON KURUMU (Devam)
1) Türk Akreditasyon Kurumu
2016 Yılı Merkezî Yönetim Bütçesi
2) Türk Akreditasyon Kurumu
2014 Yılı Merkezî Yönetim Kesin Hesabı
BAŞKAN – Adalet
ve Kalkınma Partisi Grubu adına son konuşmacı İsmail Emrah Karayel, Kayseri
Milletvekili.
Süreniz beş
dakikadır.
Buyurun Sayın
Karayel. (AK PARTİ sıralarından alkışlar) 
AK PARTİ GRUBU
ADINA İSMAİL EMRAH KARAYEL (Kayseri) – Sayın Başkan, sayın milletvekilleri;
Türk Akreditasyon Kurumu 2016 yılı bütçesi üzerine söz almış bulunuyorum.
Heyetinizi saygıyla selamlıyorum.
Hemen,
kürsüden, Türk Akreditasyon Kurumu hakkında bilgi vereceğim zatıalilerinize. 
Türk
Akreditasyon Kurumu, AB uyum sürecinde, teknik alanın düzenlenmesine yönelik
olarak oluşturulan kurumlarımızdan bir tanesi olup ülkemizde kalite
altyapısının geliştirilmesi, ürün ve hizmetlerin güvenilirliğinin sağlanması ve
uluslararası ticaretin artırılması maksadıyla, 4457 sayılı Kanun’la 1999
yılında kurulmuştur.
TÜRKAK
bugüne kadar 1.146 uygunluk değerlendirme kuruluşunu akredite etmiştir. Verilen
akreditasyon hizmeti sayesinde ülkemizdeki kalite alt yapısı güçlenmekte,
piyasada güven oluşmakta, kaliteli ürün ve hizmetler yaygınlaşmakta, ülkemizde
üretilen mal ve hizmetlerin uluslararası geçerliliği sağlanmaktadır.
Akreditasyon,
uygunluk değerlendirme kuruluşlarınca gerçekleştirilen çalışmaların ve uygunluk
teyit belgelerinin güvenilirliğini ve geçerliliğini desteklemek amacıyla
oluşturulmuş bir kalite altyapısıdır.
Akreditasyon
belgesine sahip bir ürün veya hizmet, kendisi için uygulanabilir olan
gereklilikleri sağlamakta olduğuna dair güven telkin eder. Bu sistematik
sayesinde akreditasyon ticarette teknik engellerin kaldırılmasına katkıda
bulunmaktadır. Akreditasyon kuruluşları arasındaki güven mekanizması ise,
akreditasyon kuruluşları tarafından oluşturulmuş olan Uluslararası Akreditasyon
Forumu, Uluslararası Laboratuvar Akreditasyonu Birliği gibi uluslararası
örgütler ve Avrupa Akreditasyon Birliği gibi bölgesel örgütlerle yapılmakta
olan çok taraflı tanınma anlaşmalarıyla tesis edilmektedir.
Akredite
kuruluşlar sadece İstanbul veya Marmara Bölgesi’nde değil, Anadolu'nun gelişen
ve sanayileşen tüm şehirlerine yayılmaktadır. Örneğin, seçim çevrem olan
Kayseri'de hâlen laboratuvar, muayene ve belgelendirme kuruluşu olmak üzere
TÜRKAK'tan akredite 26 kuruluş faaliyet göstermektedir.
2001
yılında akreditasyon hizmeti vermeye başlamış olan Türkiye Akreditasyon Kurumu,
Avrupa Akreditasyon Birliğine 2002 yılında tam üye olmuş, 2006'da karşılıklı
tanıma anlaşmaları imzalanmıştır. 2008 yılından beri ise, tanıma anlaşmalarına
konu olan tüm akreditasyon alanlarında Avrupa Akreditasyon Birliğiyle
karşılıklı tanınma anlaşmaları imzalamış bulunmaktadır. TÜRKAK, 2015 yılında
Çok Taraflı Anlaşma Konseyi toplantısı, Basın ve İletişim Komitesi toplantısı
ve Sağlık Çalışma Grubu toplantısı gibi uluslararası organizasyonlara ev sahipliği
yapmıştır, son olarak da Avrupa Akreditasyon Kurumu tarafından dört yılda bir
gerçekleştirilen değerlendirme denetimini başarıyla gerçekleştirmiştir. 
TÜRKAK,
yurt içi ve yurt dışında kuruluşları akredite etme ve iyi laboratuvar
uygulamaları konusunda ulusal otorite olma görevini sürdürmektedir. Kurum,
sadece yurt içinde değil, gönül coğrafyamızda da faaliyet göstermektedir. Başta
Balkan ülkeleri olmak üzere, Kafkasya, Orta Asya ve Kuzey Afrika'da çeşitli
ülkelerdeki kuruluşlara akreditasyon hizmeti vermekte, iş birliği çerçevesinde
ülkelerin standardizasyon ve akreditasyon kuruluşlarına teknik destek
sağlamaktadır. Örnek olarak, TÜRKAK Moğolistan'daki kalite altyapısının
güçlendirilmesi için çalışmalara destek olmakta, Azerbaycan, Özbekistan,
Kazakistan, Kırgızistan, Moldova, Arnavutluk, Tunus ve Sudan'ın akreditasyon
kuruluşlarına teorik, uygulamalı eğitimler vermektedir.
TÜRKAK,
bir yandan akreditasyon hizmetini yürütürken diğer yandan da dünya
ekonomisindeki gelişmeleri takip etmekte, sera gazları salınımı, sertifikalı
referans malzemesi üretimi, enerji yönetim sistemleri alanları gibi yeni
alanlarda akreditasyon için gerekli hazırlıkları yapmaktadır.
TÜRKAK’la
ilgili bu bilgilerden sonra, son olarak hafta sonu Kayseri’de gerçekleştirilmiş
olan ve ülkemizde bir ilk olan Dünya Snowboard Şampiyonası’nı hatırlatmak
istiyorum. Kayseri Erciyes Kayak Merkezi’nde gerçekleşmiş olan şampiyona
Uluslararası Kayak Federasyonu, Türkiye Kayak Federasyonu ve Kayseri Büyükşehir
Belediyesinin desteğiyle gerçekleştirilmiştir. İlk kez gerçekleştirilen bu
organizasyona 22 ülkeden 46 erkek, 39 bayan sporcu katılmıştır. 
Bu
vesileyle hayallerin gerçeğe dönüşmesinde katkısı olan başta milletimiz olmak
üzere, Başbakanımıza, bakanlarımıza, milletvekillerimize, AK kadrolara ve emeği
geçen herkese teşekkür eder, bütçenin hayırlara vesile olmasını dilerim. (AK
PARTİ sıralarından alkışlar) 
BAŞKAN
– Teşekkür ederim Sayın Karayel. 
Birleşime
on dakika ara veriyorum. 
Kapanma Saati: 17.47
ÜÇÜNCÜ OTURUM
Açılma Saati: 18.05
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Ali Haydar HAKVERDİ (Ankara) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 48’inci Birleşiminin Üçüncü
Oturumunu açıyorum.
2016
Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin
Hesap Kanunu Tasarısı’nın üçüncü tur görüşmelerine devam edeceğiz. 
Komisyon?
Yerinde.
Hükûmet?
Yerinde.
Şimdi,
lehinde olmak üzere şahıslar adına ilk söz, Denizli Milletvekili Şahin Tin’e
aittir.
Buyurun
Sayın Tin. (AK PARTİ sıralarından alkışlar) 
Süreniz
beş dakikadır. 
ŞAHİN
TİN (Denizli) – Sayın Başkan, değerli milletvekilleri; 2016 Yılı Merkezi
Yönetim Bütçe Kanunu Tasarısı’nın üçüncü turunda şahsım adına lehte söz almış
bulunmaktayım. Yüce Meclisinizi ve milletimizi saygıyla selamlıyorum. 
2002’ye
kadar Türkiye’de uygulanan popülist politikalar, birçok kez siyasi krizlere yol
açmıştır, ta ki, AK PARTİ iktidarları dönemine kadar. AK PARTİ iktidarının
ekonominin başına geçmesiyle birlikte millî ekonomi yöntemleri belirlenerek
mali disiplin sağlanmıştır. Partimizin kararlı ve cesur adımları sayesinde
Türkiye'nin ekonomisi rahat bir nefes almıştır. Ülkemiz, artık, IMF kapılarında
el açmaktan kurtarılmıştır. Türkiye, yaşanan küresel kriz dönemlerinde bile dünyada
krizden en az etkilenen ülkelerden biri olmuştur. 
Değerli
milletvekilleri, 2002 yılında vergi gelirlerinin yüzde 86’sı faiz ödemelerine
giderken, başarılı politikalar sayesinde bu oran yüzde 13’lere kadar
düşürülmüştür. Bu aziz millet, AK PARTİ iktidarlarına kadar birçok hizmete
hasretti; yolu olmayan, suyu olmayan, elektriği olmayan nice köylerimiz vardı.
AK PARTİ, ülkemizin kaynaklarını milletimizin hizmetine sundu ve “yapılamaz”
denilenleri yaptı.
Ulaştırma
Bakanlığımız aracılığıyla, iktidarlarımız boyunca destanlar yazdık. Ülkemizi
otobanlarla, bölünmüş yollarla, köprülerle, havaalanlarıyla, hızlı trenlerle,
tünellerle donatarak uzakları yakın ettik. Yerli uydularımızı yaparak
iletişimde çığır açtık. Türk Hava Yollarını dünyanın en başarılı kurumu hâline
getirdik. Ayrıca bu dönemde Aydın-Denizli otobanının yapılacak olmasından
dolayı Sayın Bakanımıza teşekkür ediyorum. 
Çalışma
Bakanlığımızla reform niteliğinde yaptığımız çalışmalarla işçi ve işveren
arasında barışı sağladık. Kamu maliyesi kamburu olan sigorta sistemini yeniden
yapılandırarak disipline ettik. İşsizlik sigortası, doğum borçlanması ve
izinleri, iş güvenliği ve iş yeri hekimliği gibi birçok sosyal hizmeti
milletimize kazandırdık. 
Avrupa
Birliği uyum süreci çerçevesinde gerek kamu kurumlarımızın yapısal
düzenlemesini gerek kanuni düzenlemelerimizi kararlılıkla sürdürmekteyiz. Bu
başarılı çalışmalardan dolayı bakanlarımıza çok teşekkür ediyoruz. 
Değerli
milletvekilleri, Denizli, bir sanayi şehridir. Üreticilerimiz ve
sanayicilerimiz her zaman istikrardan yanadır çünkü istihdamın gücü istikrara
dayanır. İstikrar olursa faizler düşer. İstikrar olursa yatırımcı, geleceğe
güvenle bakar. İstikrar olursa yeni yatırımlar yapılır. İstikrar olursa üretim
artar, ihracat artar, ülkemiz kazanır. 
Denizli,
AK PARTİ döneminde enerjiden tekstile, mermerden turizme, tarımdan haddeciliğe
kadar birçok alanda büyük ve yeni yatırımlara ev sahipliği yaparak ülke
ekonomisine çok önemli katkılar sağlamıştır. Kimsenin kötü senaryolar yazarak
Türkiye’nin ve Denizli’nin ekonomideki gücünü ve istikrarını yok etme gayreti
kabul edilemez. 
Değerli
milletvekilleri, bugün dünyada başı dik bir Türkiye varsa bu, milletimizin güç
ve gönül verdiği AK PARTİ sayesindedir. Kadim ve güçlü devlet geleneğimiz,
Atatürk’ün kurduğu cumhuriyetimizi AK PARTİ iktidarıyla tekrar büyük ülkeler
arasına taşımıştır. 
Elbette
bu noktalara kolay gelinmedi. Hareketimizin lideri ve Cumhurbaşkanımız Sayın
Recep Tayyip Erdoğan’ın cesareti, ülkemize başarı destanları yazdırdı.
Başbakanımız Sayın Ahmet Davutoğlu’yla bu destanlar artarak devam edecektir. 
Biz,
barış, huzur ve güven içinde, terörden arınmış güçlü bir Türkiye’yi gelecek
nesillere taşımaya kararlıyız. Ülkemizin geleceğine ışık tutmak, yeni Türkiye
ideallerine ulaşmak, sadece AK PARTİ milletvekillerinin değil, bu yüce Meclis
çatısı altındaki tüm milletvekillerinin asli görevi olmalıdır.
Bu
temennilerle, bütçe kanunu tasarısının ülkemize ve milletimize hayırlı olmasını
diliyor, hepinizi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Tin.
Şimdi,
Hükûmete söz vereceğim…
Sayın
Gök, söz talebiniz var.
Buyurun,
mikrofonunuzu açıyorum.
IV.- AÇIKLAMALAR (Devam)
3.- Ankara Milletvekili Levent Gök’ün, Cumhurbaşkanı ve
Başbakanın, Can Dündar ve Erdem Gül’ün tahliye kararıyla ilgili farklı
değerlendirmeleri olduğuna ve bakanların bu konudaki görüşlerini öğrenmek
istediğine ilişkin açıklaması
LEVENT
GÖK (Ankara) – Teşekkür ederim Sayın Başkan.
Sayın
Başkan, birazdan Hükûmet üyeleri, çıkıp bakanlıklarıyla ilgili değerlendirmelerde
bulunacaklar. Ancak Türkiye’nin dünden beri başlayan çok yakıcı bir
tartışmasında sayın bakanların da Hükûmet adına ne düşündüklerini ifade
etmelerinde de çok önemli bir yarar var. Her şeyin temeli, adalet; her şeyin
temeli, Anayasa ve hukukun üstünlüğü. 
Elbette
Adalet ve Kalkınma Partisi içerisinde başta Sayın Başbakanın da ifade ettiği
gibi bir kurucu lider var, bir de kurultaydan çıkan bir lider var ama benim
bildiğim, lider bir tanedir ve sözü dinlenen kişi, liderdir. Şimdi, sayın
Hükûmet üyelerinden şu soruma çok açık bir şekilde cevap vermelerini istiyorum:
Sayın Cumhurbaşkanının Can Dündar ve Erdem Gül’ün tutukluluk kararlarının
kaldırılması üzerine yapmış olduğu “Ben bu Anayasa’yı tanımıyorum.” şeklindeki
değerlendirmeler, çok sorunlu değerlendirmelerdir. Bu, Cumhurbaşkanlığının da
meşruiyetini, hukukun da, Anayasa’nın da tüm yasal temellerinin tartışılmasını
gerektiren bir sözdür. Can Dündar ve Erdem Gül’ün tahliyelerine katılmayan
Cumhurbaşkanının, aynı zamanda bir yandan da mahkemelere telkinde bulunarak
“Daha mahkeme süreci bitmedi, mahkeme, kararında direnebilirdi.” şeklindeki
Anayasa’nın 138’inci maddesinde tarif edilen hiçbir kurum ve kuruluşun,
mahkemelere telkinde ve tavsiyede bulunamayacağı” şeklindeki amir hükmüne de
aykırı davrandığı ortadadır. Dolayısıyla, yürütmenin başı olan Cumhurbaşkanının
bir yandan Anayasa Mahkemesi kararını tanımaması bir yandan da mahkemelere
telkinde bulunması anayasal sistem içerisinde kabul edilecek bir durum
değildir. Kendisini böyle tarif eden Sayın Cumhurbaşkanı…
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum, sözlerinizi tamamlayınız Sayın Gök. 
LEVENT
GÖK (Ankara) – Kendisini bu şekilde konumlandıran ve tarif eden AKP’nin kurucu
liderine karşı Sayın Başbakan Ahmet Davutoğlu, Can Dündar ve Erdem Gül’ün
tutukluluk hâli devam ettiği sırada kendisine yöneltilen bir soruya aynen şu
cevabı vermiştir, Can Dündar ve Erdem Gül’le ilgili: “Yargılama sürerken
tutuksuz yargılanmaları gerektiğini düşünüyorum.”
Şimdi,
Sayın Bakanlar, bir yol ayrımındasınız; ya kurucu lideriniz gibi Anayasa
Mahkemesi kararlarını tanımadığınızı ifade edebilirsiniz ya da şu anda
kurultaydan seçilmiş Genel Başkanınız gibi tutukluluk hâlinin kaldırılması
gerektiğini düşündüğünüzü ifade edebilir ve Cumhurbaşkanınızla da bir yol
ayrımına girebilirsiniz. Bu tercih sizindir; ya hukuk ya adalet ya Anayasa ama
bu çok net sorumun Hükûmet üyeleri tarafından kürsüde cevaplandırılmasını ve… 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayınız, açıyorum mikrofonunuzu. 
LEVENT
GÖK (Ankara) – …bu soru cevaplandırılıncaya kadar da sorumun ısrarlı takipçisi
olacağımı ifade etmek isterim. Hükûmet bu konuda ne diyor? Cumhurbaşkanının bu
söylemleri karşısında Sayın Davutoğlu’nun “Tutuksuz yargılanmaları gerektiğini
düşünüyorum.” şeklindeki sözlerinden yola çıkarak hangisini kendilerine rehber
ediniyorlar? Bu konuda kimi lider kabul ediyorlar? Bu konu, bugün çok ısrarlı
bir şekilde takip edeceğim bir konu olarak ortada duracaktır. Lütfen, Sayın
Bakanlarım çok net bir şekilde bu konudaki görüşlerini ifade etsinler. Biz de,
hukuk dünyamız da, Cumhurbaşkanı da, herkes Hükûmetin hangi noktada durduğunu
bir kez daha görme fırsatı bulalım. 
Teşekkür
ederim Sayın Başkan. (CHP sıralarından alkışlar) 
BAŞKAN
– Teşekkür ederim Sayın Gök. 
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/34), 2014 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/35), 2014 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/36), 6085 Sayılı Sayıştay Kanunu
Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2016 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2014 Yılı Merkezî Yönetim Kesin Hesabı

B) KARAYOLLARI GENEL
MÜDÜRLÜĞÜ (Devam)
1) Karayolları Genel Müdürlüğü
2016 Yılı Merkezî Yönetim Bütçesi
2) Karayolları Genel Müdürlüğü
2014 Yılı Merkezî Yönetim Kesin Hesabı

C) BİLGİ TEKNOLOJİLERİ VE
İLETİŞİM KURUMU (Devam)
1) Bilgi Teknolojileri ve
İletişim Kurumu 2016 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2014 Yılı Merkezî Yönetim Kesin Hesabı

Ç) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2016 Yılı Merkezî Yönetim Bütçesi
2) Sivil Havacılık Genel
Müdürlüğü 2014 Yılı Merkezî Yönetim Kesin Hesabı

D) ÇALIŞMA VE SOSYAL
GÜVENLİK BAKANLIĞI (Devam)
1) Çalışma ve Sosyal Güvenlik
Bakanlığı 2016 Yılı Merkezî Yönetim Bütçesi
2) Çalışma ve Sosyal Güvenlik
Bakanlığı 2014 Yılı Merkezî Yönetim Kesin Hesabı

E) MESLEKİ YETERLİLİK KURUMU (Devam)
1) Mesleki Yeterlilik Kurumu
Başkanlığı 2016 Yılı Merkezî Yönetim Bütçesi
2) Mesleki Yeterlilik Kurumu
Başkanlığı 2014 Yılı Merkezî Yönetim Kesin Hesabı

F) TÜRKİYE VE ORTA DOĞU AMME
İDARESİ ENSTİTÜSÜ (Devam)
1) Türkiye ve Orta Doğu Amme
İdaresi Enstitüsü 2016 Yılı Merkezî Yönetim Bütçesi
2) Türkiye ve Orta Doğu Amme
İdaresi Enstitüsü 2014 Yılı Merkezî Yönetim Kesin Hesabı

G) DEVLET PERSONEL
BAŞKANLIĞI (Devam)
1) Devlet Personel Başkanlığı
2016 Yılı Merkezî Yönetim Bütçesi
2) Devlet Personel Başkanlığı
2014 Yılı Merkezî Yönetim Kesin Hesabı

Ğ) AVRUPA BİRLİĞİ BAKANLIĞI (Devam)
1) Avrupa Birliği Bakanlığı
2016 Yılı Merkezî Yönetim Bütçesi
2) Avrupa Birliği Bakanlığı
2014 Yılı Merkezî Yönetim Kesin Hesabı

H) TÜRK AKREDİTASYON KURUMU (Devam)
1) Türk Akreditasyon Kurumu
2016 Yılı Merkezî Yönetim Bütçesi
2) Türk Akreditasyon Kurumu
2014 Yılı Merkezî Yönetim Kesin Hesabı
BAŞKAN
– Hükûmet adına üç Sayın Bakana söz vereceğim. 
İlk
konuşma hakkı, Ulaştırma, Denizcilik ve Haberleşme Bakanı Sayın Binali
Yıldırım’a aittir. 
Buyurun
Sayın Bakan. (AK PARTİ sıralarından alkışlar) 
Süreniz
otuz dakikadır Sayın Bakan. 
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (İzmir) – Sayın Başkan, yüce
Meclisin değerli üyeleri; 2016 yılı bütçe görüşmelerimiz devam ediyor. 
Bugün,
Bakanlığımızın ve bağlı kuruluşları, Karayolları Genel Müdürlüğü, Sivil
Havacılık Genel Müdürlüğü, Bilgi Teknolojileri ve İletişim Kurumu bütçeleri
görüşülüyor. Bu vesileyle, yüce Meclisi, bizi izleyen değerli vatandaşlarımızı
saygıyla selamlıyorum. 
Ülkenin
dört bir yanında, yollarda, demir yolu hat boylarında, dağda, telsiz verici
istasyonlarında, fedakârca, 7/24 esasına göre çalışan, 100 bini bulan ulaşım,
iletişim ailesine de bu fedakârca çalışmalarından dolayı teşekkür ediyorum. 
Ayrıca,
cumhuriyetimizin ilk yıllarından beri ulaştırma ve haberleşme alanında
ülkemizin kalkınması ve muasır medeniyetler seviyesine ulaşması yönünde gayret
gösteren, bugün aramızda bulunmayan bakanları, bürokratları da bu vesileyle
rahmetle, şükranla anıyorum, hayatta olanlara da teşekkür ediyorum. Yapılan her
hizmet, şüphesiz, yerini bulacaktır. 
Çok
değerli milletvekilleri, 14’üncü bütçemizi Genel Kurulda görüşüyoruz. Bu 14
bütçenin 12 tanesinde bizzat bu kürsüden bütçe konuşmalarını gerçekleştirdim ve
bu görüşmeler esnasında milletvekillerimizden, gerekse Komisyon çalışmalarında
üyelerden çok ciddi katkılar ve eleştiriler de gördük. Tabii ki her türlü
eleştiriyi muhakkak ki dikkate alacağız, katkıları da bundan sonraki
hizmetlerimizde aynı şekilde değerlendireceğiz. 
Türkiye’nin
on üç yılına baktığımız zaman, ulaştırmada nereden nereye geldiğimizi aslında
arkadaşlarımız, konuşmacılar anlattılar. Ben bunların detaylarına girmekten
ziyade, Türkiye’de ulaşımın ve iletişimin ülkemizin kalkınmasında ne anlama
geldiğini ve ulaşımın, iletişimin sosyoekonomik katkılarının, etkileşiminin ne
olduğunu değerlendirmek istiyorum. 
Ayrıca,
tabii, konuşmalar esnasında sorular yöneltildi, bazı görüşler ortaya konuldu;
bunlara da zaman içerisinde cevap vermenin gayreti içerisinde olacağım. 
Ülkemizin
millî geliri içerisinde istihdam ve büyüme bakımından ulaşımın, iletişimin
büyük bir katkısı var. On üç yıllık dönem içerisinde ulaştırma ve haberleşmenin
gayrisafi yurt içi hasıla içerisindeki büyüklüğü, yüzde 10’dan yüzde 15
seviyesine yükseldi. Toplam merkezî idare kamu yatırımlarının yüzde 46’sını tek
başına gerçekleştiren bir bakanlıktan bahsediyoruz. Bakanlığın görev alanı çok
geniş; haberleşmeden, PTT hizmetlerinden, uydu hizmetlerinden tutun kara
yollarının yapımı, yönetimi, demir yollarının yapımı, işletmesi, deniz altyapı,
kıyı yapılarının yapımı ve işletmesi, ayrıca havacılıkla ilgili, yine, yapım ve
işletmecilik konuları, Bakanlığımızın açıkçası sorumlu olduğu geniş bir alanı
kapsıyor. Şöyle ki, bir benzetme yaparsak yanlış olmaz; ulaşım ve iletişim
olmazsa dünyada insanların yarısı açlıktan ölür diğer yarısı da açıkçası
soğuktan ölür çünkü ulaşım, hayatın her anında bize lazım.
Bu
Bakanlığın bir önemli özelliği var. Vatandaş, sabah yola çıktığı zaman, yola
girdiği zaman, gideceği yerde eğer trafik de tıkanırsa, uçağını kaçırırsa
muhakkak bize bir selam gönderiyor, eğer telefonu çekmiyorsa mutlaka bizi
hatırlıyor. Dolayısıyla vatandaşla sürekli haşır neşir olan bir Bakanlığın
içerisinde bulunuyoruz. 
Ulaştırmanın
asıl amacı, insanımızın yaşamını kolaylaştırmak, hayat kalitesini artırmak,
kalkınmanın temel taşları olan altyapıyı iyileştirmek. On üç yıl önce
Türkiye’ye bakalım, Türkiye nasıl bir görüntüde? Sadece 5 tane ili birbiriyle
bölünmüş yolla bağlanmış, diğer 76 tane ili arasında biri gidiş, biri geliş çok
düşük kaliteli yolları var. Sıcak asfalt oranı çok düşük, yol geometrisi,
fiziki standartları yetersiz bir yol ağından bahsediyoruz. Türkiye’nin o
tarihlerde toplam motorlu araç sayısı, 8 milyondan biraz fazla. Geçen on üç yıl
içerisinde araç sayısı 20 milyona dayanmış. Eğer bu yollar bölünmüş hâle
getirilmeseydi, o zaman oluşacak manzarayı düşünmenizi istiyorum. Sadece şehir
içinde değil, şehirlerarası yollarda da araçlar birbiri arkasına tespih tanesi
gibi dizilecek ve seyahat bir zevkten eziyete dönüşmeye devam edecek. Allah’a
şükür, bugün, 6.100 kilometreyle devraldığımız bölünmüş yol ağının üzerine 3
kat, 18.300 kilometre daha ilave yaptık, 24.400 kilometreye çıkardık ve böylece
yollarda artık hatalı sollamadan dolayı kazalar neredeyse kalmadı. (AK PARTİ
sıralarından alkışlar) Yolları böldük, hayatları birleştirdik, yolları böldük
milleti birleştirdik.
AKİF
EKİCİ (Gaziantep) – Milleti nerede birleştirdin Sayın Bakanım? Ayrıştırdınız,
neyi birleştirdiniz? Milleti birleştirmiş! Ayrıştırdın, üçe dörde böldün.
Ayrıştırdın, paramparça ettin!
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (Devamla) - Doğusunu batısına,
kuzeyini güneyine ülkeyi bölünmüş yollarla bağladık.
Ülkemizin
bulunduğu konum itibarıyla, değerli milletvekilleri, üç kıtaya bağlantısı var.
Yıllar boyu “İpek Yolu” diye adlandırdığımız Asya’dan Avrupa’ya, yine iki
denizi birbirine birleştiren Karadeniz’den Akdeniz’e, oradan Afrika’ya uzanan
tarihî İpek Yolu güzergâhı üzerinde bir stratejik konumdayız. Dünyada her ülke,
kendilerinin dünyanın merkezi olduğunu iddia edebilirler, bunda da yanlış bir
şey yok çünkü dünya, küredir, her nokta dünyanın merkezidir ama Avustralya,
dünyanın merkezi iddiasında olsa, bir anlamı yok çünkü Avustralya’nın bir
şehrinden bir şehrine gitmek için altı saat uçacaksanız. Ama Türkiye'de üç saat
uçuşla 56 tane ülkeye erişiyorsunuz, 1,5 milyar insanın yaşadığı nüfusla buluşuyorsunuz, yıllık ekonomik faaliyetlerin
toplam tutarı 30 katrilyon dolar. 
İşte,
tarih boyunca her bakımdan stratejik bir konumda olan Türkiye’nin gelecek
yıllara hazırlanması, altyapısıyla çok önem arz ediyor. Bu yüzden, işe Ulaşım
Ana Planı’nı hazırlamakla başladık ve Türkiye’nin öncelikli projeleri, ulaşım
türleri arasındaki entegrasyonun kurulması ve dengenin sağlanması asıl
önceliğimiz oldu. İşte bu nedenle, bir yandan 1950’lerden itibaren ihmal edilen
demir yollarını tekrar ayağa kaldıracak projelere başlarken, diğer yandan da
“Tekerlek dönsün, yol devam etsin.” anlayışıyla otoyol kalitesinde bölünmüş
yolların yapımına başladık. Geldiğimiz noktada Türkiye, Avrupa Birliğine son
giren ülkelerin çok daha önünde bir kalitede yol ağına sahip oldu.
Demir
yolları, bizim ülkemizin tarihiyle eş değer. Osmanlı’nın son yıllarında, 1856
yılında Aydın-İzmir’le başlayan demir yolları faaliyeti, Osmanlı sona erinceye
kadar 14 bin kilometreye ulaşmış. Ancak, Kurtuluş Savaşı’ndan sonra elimizde
kalan Misakımillî sınırlarındaki demir yolu ağımız sadece 4 bin kilometreymiş.
Büyük Atatürk'ün başlattığı seferberlikle 1946 yılına kadar, yaklaşık olarak
bir o kadar demir yolu mevcut ağa eklenmiş. İkinci Dünya Savaşı’ndan sonra,
maalesef, iki kutuplu bir dünyayla birlikte Türkiye, NATO’ya ve Avrupa sistemine entegre olmakla beraber,
ağır sanayi ve kendi millî uçağını yapma, millî demir yolu sanayisini
geliştirme alanlarını terk etmiş, ithale dayalı bir kalkınma modeli
gerçekleştirmiş. Bilinen Truman Doktrini ve Marshall planları, bizim sanayi
hamlemizin gecikmesindeki en büyük etkenlerin başında gelmiştir. Ancak, demir
yollarında yaşanan bu ihmali ortadan kaldırmak için işe koyulduk ve neredeyse
elli yıldır el atılmayan bütün hatları elden geçirdik. On üç yılda 10 bin
kilometre demir yolumuzu tamamen yeniledik. (AK PARTİ sıralarından alkışlar)
Sinyalde
maalesef yüzde 5 seviyesindeydik, sinyalleşme seviyesinde yüzde 30’ların
üzerine çıktık. Elektrifikasyonda yine yüzde 35’in üzerine çıktık. Böylece bir
yandan demir yollarında mevcut altyapıyı yenilerken diğer yandan da
Türkiye'nin, milletimizin yarım asırlık özlemi hızlı treni Türkiye'ye getirdik.
Türkiye, hızlı trende dünyada 8’inci, Avrupa’da 6’ncı ülkedir. İngiltere’de
hızlı tren yok, Türkiye'de hızlı tren var; Amerika’da hızlı tren yok,
Türkiye'de hızlı tren var çünkü milletimiz, hızlı treni çok sevdi. (AK PARTİ
sıralarından alkışlar)
HAYDAR
AKAR (Kocaeli) – Sayın Bakan, iki ülkede de var, doğru değil söylediğiniz. Her
iki ülkede de hızlı tren var. 
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (Devamla) – Her iki ülkede de
hızlı tren yok. 
HAYDAR
AKAR (Kocaeli) – Her iki ülkede birden var, doğru söylemiyorsunuz!
BÜLENT
TURAN (Çanakkale) – Onlar metroyu, tramvayı hızlı tren sanıyorlar Sayın
Başkanım.
HAYDAR
AKAR (Kocaeli) – Okuyabilirim isterseniz, hemen okuyayım isterseniz.
BAŞKAN
– Sayın milletvekilleri, lütfen hatibi dinleyin efendim.
HAYDAR
AKAR (Kocaeli) – Ama doğru bilgi vermiyor Sayın Başkan. 
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (Devamla) – Değerli arkadaşlar…
Haydar
Bey, biraz daha bakarsan, eksik bakmışın, bu iki ülkede de daha hızlı tren yok.

BÜLENT
TURAN (Çanakkale) – O, tramvayı hızlı tren zannediyor!
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (Devamla) – Evet, ilk olarak
2009’da Ankara-Eskişehir, daha sonra Ankara-Konya ve ondan sonra da
Ankara-Eskişehir-İstanbul hattını hizmete aldık. Tabii, çalışmalar bununla
sınırlı değil. Nüfusumuzun yüzde 55’inin yaşadığı 14 şehri önümüzdeki 2023
hedefleri içerisinde hızlı trenle birbirine bağlayacağız. (AK PARTİ
sıralarından alkışlar) 
Sayın Başkan, değerli milletvekilleri;
devam eden projelerimiz hızlı trende, malum olduğu gibi, Ankara-İzmir Hızlı
Tren Projesi’dir. 
HAYDAR AKAR (Kocaeli) – Eskişehir’den
İstanbul’a kaç saatte gidiliyor Sayın Bakan?
ULAŞTIRMA, DENİZCİLİK VE HABERLEŞME
BAKANI BİNALİ YILDIRIM (Devamla) – Ankara-İzmir’de çalışmalar tüm hızıyla devam
ediyor. Ankara-Afyon arası altyapı işleri büyük oranda tamamlandı. Afyon-Uşak,
Uşak-Manisa-İzmir etaplarına da bu sene içerisinde başlamış olacağız. 
CEYHUN İRGİL (Bursa) – Bursa ne oldu,
Bursa? Geçen sene “Bursa açılacak.” dediler.
ULAŞTIRMA, DENİZCİLİK VE HABERLEŞME
BAKANI BİNALİ YILDIRIM (Devamla) – Yine, devam eden diğer önemli bir demir
yolu, hızlı demir yolu projesi Ankara-Sivas hızlı tren hattıdır. Bugün 804
kilometre, on iki saat süren bu yolculuk, Ankara-Sivas, bu hat tamamlandığında
iki saate düşecek. 405 kilometreye düşecek ve iki saatte Sivas’tan Ankara’ya
gelmek mümkün hâle gelecek. 
Değerli milletvekilleri, bir başka
devam eden projemiz Konya-Karaman hızlı trenidir. İnşallah, bu sene sonunda
Konya-Karaman’da da tren çalıştırmayı başlatacağız. Yaklaşık seyahat süresi
otuz beş dakikaya inecek. (AK PARTİ sıralarından alkışlar) 
BÜLENT YENER BEKTAŞOĞLU (Giresun) –
Erzincan-Giresun?
ULAŞTIRMA, DENİZCİLİK VE HABERLEŞME
BAKANI BİNALİ YILDIRIM (Devamla) – Bir başka projemiz, Bursa-Bilecik Hızlı Tren
Projesi’dir. 
HAYDAR AKAR (Kocaeli) – Sayın Bakan,
İstanbul niye bitmedi, İstanbul? Eskişehir-İstanbul’u söyler misiniz.
BÜLENT TURAN (Çanakkale) – Sayın
Başkan, soru-cevapta sorabilirler arkadaşlarımız.
ULAŞTIRMA, DENİZCİLİK VE HABERLEŞME
BAKANI BİNALİ YILDIRIM (Devamla) – Dolayısıyla, bu hattın tamamlanmasıyla
birlikte de yine Bursa’dan Bilecik’e ve oradan Ankara’ya seyahat süresi yarıdan
fazla azalmış olacaktır.
Projeler saymakla bitmez ancak bu sene
içerisinde başlayacağımız hatlar da var. Bitireceğimiz hatlar da var. Onlardan
da Bakü-Tiflis-Kars Projesi’ni bu sene içinde tamamlayacağız. Ayrıca,
Ulukışla-Karaman hattının, Adana-Mersin hattının -zaten başladık- yapımına devam
edeceğiz. Bunun dışında, yeni hat olarak Halkalı-Edirne yüksek hızlı tren
inşaatına da bu sene içerisinde başlıyoruz. Bu proje, Avrupa Birliği IPA
fonları ile yerli kaynaklarımızın bir arada kullanılacağı bir projedir.
Demir
yollarında bir yandan hatları yenilerken, yeni hatları yaparken bir yandan da
yerli demir yolu sanayisini geliştirmek için adımlar attık. Millî tren
projemizin çalışmaları devam ediyor. Millî metro, tramvay setlerinin tamamen
kendi mühendisimizin el emeğiyle göz nuruyla yapılması için TÜBİTAK’la birlikte
çalışmalarımız devam ediyor. Artık rayımızı kendimiz yapıyoruz, artık bağlantı
elemanlarımızı kendimiz yapıyoruz, artık birçok parçayı kendimiz yapıyoruz.
Yaptığımız lokomotifleri, trenleri İngiltere’ye, Amerika’ya, Pakistan’a, Irak’a,
dünyanın birçok yerine ihraç eder hâle geldik. (AK PARTİ sıralarından alkışlar)

Önümüzdeki
orta vadede 100 set hızlı tren ihtiyacımız var. Bunu da Türkiye’de kurulacak
fabrikalarda yapmak için hazırlıklarımızı sürdürüyoruz. Bir yandan da, büyük
şehirlerin metro hizmetlerinde de, aynı şekilde, Bakanlık olarak destek
veriyoruz. Başlıca İstanbul, Ankara, İzmir, Konya, Gaziantep olmak üzere bu
çalışmalar devam ediyor. 
Ankara’da
Keçiören metrosunu da bu yıl sonunda tamamen bitirip hizmete açmış olacağız.
Hayırlı uğurlu olsun. (AK PARTİ sıralarından alkışlar) 
Ayrıca,
bu yıl içerisinde İZBAN’ı Gaziemir’den Torbalı’ya birleştirdik. Bu İzmir
Büyükşehir Belediyesi ile Bakanlığımızın ortak projesidir ve Torbalı’dan
Selçuk’a uzatılması çalışmaları da devam ediyor. 
Demir
yollarıyla vakti tükettik, gelelim…
MUSA
ÇAM (İzmir) – Torbalı’dan da Bergama’ya… Aliağa’dan Bergama’ya…
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (Devamla) – Oradan da
Bergama’ya var. Bergama da var. Zamanım yok Musa Bey; zaman yok, çok iş var.
HAYDAR
AKAR (Kocaeli) – Eskişehir-İstanbul ne zaman bitecek Sayın Bakan? 30 kilometre
hızla gidiyor tren.
ÖZKAN
YALIM (Uşak) – Yalnız, Sayın Bakanım, bizim sorularımıza da cevap verirseniz.
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (Devamla) - Bir kısım sorulara
arkadaşlar, soru-cevapta daha fazla zamanımız olacak, inşallah cevap vereceğiz.
ATİLA
SERTEL (İzmir) – Bergama önemli konu Sayın Bakanım.
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (Devamla) - Havacılıkta Türkiye
destan yazdı arkadaşlar. Dünyada havacılık yılda yüzde 5 büyürken Türkiye’de
üst üste yüzde 15 büyüdü. (AK PARTİ sıralarından alkışlar) Dünya havacılığının
toplam büyüklüğü içerisinde Türkiye'nin payı sadece yüzde 0,45’ken yüzde 2’ye
erişti. Kaç katı? 4 katı. 
Havacılıkta
önemli bir adım da, Türkiye artık havacılığın transit merkezi hâline geldi.
2003 yılında sadece 2 milyon 300 bin transit yolcumuz varken şu anda 24 milyona
çıktı. Onun için, dünyanın en büyük havalimanını İstanbul’a yapıyoruz. (AK
PARTİ sıralarından alkışlar) Bu havalimanı bütün gelişmiş, havacılıkla uğraşan
ülkelerin dikkatini çekiyor, kıskandırıyor. Ama kıskançlığa lüzum yok, dünyanın
gelişimini, zamanı okumak lazım. Zaman artık dünyada zenginliğin Batı’dan
Doğu’ya doğru hareket ettiği bir dönemdir. İşte, bu dönemi en iyi şekilde
değerlendirerek İstanbul’u dünyanın buluşma noktası yapmaya karar verdik ve
kamudan, genel bütçeden kaynak kullanmadan 10 milyar 250 milyon euro yatırımla
dünyanın en büyük havalimanını yapıyoruz. İlk etabı 2018’in ilk çeyreğinde
açılacak, 90 milyon kapasite. 
Unutmayalım,
bu yıl İstanbul Avrupa’da 3’üncü oldu. Londra, Paris’ten sonra İstanbul
geliyor. Biz göreve başladığımız zaman İstanbul 14’üncüydü. (AK PARTİ
sıralarından alkışlar) Seneye İstanbul Avrupa’da 2’nciliğe geçecek, birkaç sene
sonra da Avrupa’nın 1 numarası olacaktır. (AK PARTİ sıralarından alkışlar)
İstanbul Avrupa’nın 1 numarası olmayı hak ediyor. Bu havalimanı…
ATİLA
SERTEL (İzmir) – Sayın Bakanım, İzmir’in vekilisiniz, İzmir’e de istiyoruz.
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (Devamla) – İzmir’e dünyanın en
güzel, en çevreci iç hatlarını yaptık. Türkiye'nin en büyük iç hatlarını
İzmir’e yaptık. (AK PARTİ sıralarından alkışlar) 
ATİLA
SERTEL (İzmir) – Uluslararası olsun Sayın Bakanım, uluslararası havaalanı…
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (Devamla) – Önceki dönemde
İzmir’den sadece 2 noktaya uçuş varken şu anda 21 noktaya doğrudan uçuş vardır.
(AK PARTİ sıralarından alkışlar) 
MUSA
ÇAM (İzmir) – İzmir’den Avrupa’ya yok, Avrupa’ya, direkt.
ATİLA
SERTEL (İzmir) – Avrupa’ya kapalıyız, Avrupa’ya.
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (Devamla) – Önümüzdeki yıllarda
Avrupa uçuşlarını da artıracağız, onun çalışmalarını da yapıyoruz. (CHP
sıralarından gürültüler)
MUSA
ÇAM (İzmir) – Manisa, Aydın, İzmir ticaret odaları, sanayi odaları
gidemiyorlar. 
BAŞKAN
– Sayın milletvekilleri, lütfen efendim… 
MUSA
ÇAM (İzmir) – Direkt, direkt; İzmir’den Avrupa’ya sanayici, iş adamı gidemiyor.
BAŞKAN
– Lütfen, hatibi dinleyin.
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (Devamla) – Sayın
milletvekilleri, merak etmeyin, her istek yerine gelecektir. (AK PARTİ
sıralarından alkışlar) Çünkü yapa yapa geliyoruz. Yaptıklarımız yapacaklarımızın
teminatıdır. (AK PARTİ sıralarından alkışlar) 
Ben
bir şeyi… 
ÖZKAN
YALIM (Uşak) – Sayın Bakan, Zafer Havalimanı’nı ayakta tutmak adına Uşak
Havalimanı’nı neden körleştiriyorsunuz?
AKİF
EKİCİ (Gaziantep) – Siz Ulaştırma Bakanı değil, Başbakan olmalısınız.
Başbakandan daha iyi bilirsiniz, siz başbakan olmalısınız.
BAŞKAN
– Sayın Bakan, devam edin efendim.
Sayın
milletvekilleri, sizi sükûnete davet ediyorum, lütfen.
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (Devamla) – Arkadaşlar -tabii,
kara yollarına değinmedik, kısa geçtik- bir başka önemli alan denizciliktir.
Denizcilik Türkiye’nin en önemli geleneksel sektörlerinden biridir. Dünyada
yaşanan krizlere rağmen Türkiye dünyanın yükünü taşıyan 30 ülke arasında
13’üncü sırayı yakalamış durumdadır. Filomuz, Türk Bayraklı, Türk sahipli
filomuz 28 milyon dwt’a erişmiştir. Tersane sayımız geçtiğimiz on yıl
içerisinde 37’den 77’ye çıkmış, yat bağlama kapasitemiz 8.500’den 19 bine
çıkmıştır. (AK PARTİ sıralarından alkışlar) Önümüzdeki dört yıl içerisinde yat
bağlama kapasitemiz 30 binin üzerine çıkacaktır. Dolayısıyla, denizcilikte
eğitim veren meslek okulu, yüksekokul sadece 10 taneyken bu sayı 55’e çıkmış,
aktif toplam deniz adamı, gemi adamı sayısı 200 bini geçmiştir. 
Havacılıkla
ilgili söyleyeceğim bir şey daha var. Önümüzdeki dönemde Türkiye’nin her
tarafında, sadece havalimanları olan şehirler değil, bütün şehirlerde mutlaka
amatör havacılık ve özel uçuşlar için “STOL” tipi küçük bir havalimanımız
olacak, bütün illerde bunu yapacağız. (AK PARTİ sıralarından alkışlar) Bütün
ilçelerde en az bir tane heliportumuz olacak. Dolayısıyla havacılığın gelecek
nesillere daha da çok sevdirilmesi için gereken her türlü adımı kararlılıkla
atacağız. 
Çok
değerli milletvekilleri, zaman su gibi akıyor. Sorulan sorular var. İletişime
giremedik. İletişimde Türkiye’yi Afrika seviyelerinden aldık, Avrupa’nın ilk 10
ülkesi arasına soktuk. (AK PARTİ sıralarından alkışlar) Türkiye'deki çekiş gücü
Avrupa’nın birçok ülkesinin de önündedir. Hizmetin kârlı olmadığı yerlere
bizzat biz bütçesini karşılayarak altyapıyı götürdük. 
440
bin okulumuza akıllı tahta sağladık ve montajlarını da bitirdik. Dolayısıyla
FATİH Projesi’nin en önemli bileşeni olan akıllı tahtalarda da Bakanlığımızın
imzası var. 
Tabii,
iletişimde geniş bant kullanımında dünya ortalamasının 20 puan üzerindeyiz,
Avrupa ortalamasını yakalamış durumdayız bugün. Geçtiğimiz aylarda 4,5G İhalesi
yapıldı. 1 Nisandan itibaren de 4,5G ile hizmet vermeye başlayacağız. 4,5G ne
demek? Burada kullandığımız veri iletişim hızı, resim gönderme, bilgi gönderme,
yazı gönderme gibi işlemler mevcut hızın 10 katı hızla yapılabilecek. Ne
diyoruz: Trafikte hız felaket, bilişimde hız berekettir. (AK PARTİ sıralarından
alkışlar)
ÖZKAN
YALIM (Uşak) – Bakanım, onları biliyoruz. Siz sorularımıza cevap verin lütfen.
HAYDAR
AKAR (Kocaeli) – Mecliste çalışmıyor, Mecliste…
ÖZKAN
YALIM (Uşak) – Yani Avrupa'nın en pahalı MTV’sini ve de trafik sigortasını
ödeyen kamyoncunun hâli ne olacak Bakan.
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (Devamla) – Bunların
cevaplarını da vereceğim.
Şöyle:
Trafik sigortası, kasko sigortasıyla ilgili son bir buçuk yılda bir sorun
yaşadığımız ortada. Bunun sebebi, birtakım yasal boşluklardan yararlanılarak
sigorta kapsamındaki hasarların miktarı artırıldı. Sigorta şirketleri de buna
dayanarak -tabii, bu bir havuz- oradan primlerini artırdılar. Ama bugünlerde
yapacağımız bir düzenlemeyle, belki de alternatiflerden bir tanesi, kasko ile
trafik sigortasının içeriğini bir arada göz önünde bulundurup tek bir poliçeye
dönüştürerek ve bu yasal boşluktan kaynaklanan istismarın da önüne geçerek yeni
bir sigorta sistemini devreye sokacağız. 
ÖZKAN
YALIM (Uşak) – Kamyoncu batmadan, en acil şekilde Bakan.
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (Devamla) – Evet.
Bunun
çalışmaları devam ediyor ve kısa süre içerisinde tamamlamış olacağız. 
Herhâlde
sürem bitti, anladığım kadarıyla.
(Mikrofon
otomatik cihaz tarafından kapatıldı)
BAŞKAN
– Süreniz bitti Sayın Bakan.
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (Devamla) – Evet, arkadaşlar…
LEVENT
GÖK (Ankara) – Sayın Bakan, benim çok önemli bir sorum oldu, ona cevap
vermenizi sizden rica ediyorum. Az önce sorduğum soru işin özüdür.
BAŞKAN
– Sayın Gök, bir saniye efendim.
Sayın
Bakan, selamlamak için mikrofonunuzu açacağım. Eğer ilave süre kullanmak
isterseniz onu diğer sayın bakanların konuşma sürelerinden kesmek durumundayım,
onu bilginize sunuyorum.
Şimdi
selamlamak için mikrofonunuzu açıyorum.
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (Devamla) – Teşekkür ediyorum
Sayın Başkan.
Tabii,
Cumhuriyet Halk Partisi Grup Başkan Vekilinin sorusu var, gerçi ulaştırma
hizmetleriyle ilgili değil ama bu soruya cevap vermek isterim.
LEVENT
GÖK (Ankara) – Hükûmetle ilgili, tam ana konu.
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (Devamla) – Ancak, izniniz
olursa soru-cevap bölümünde buna değineceğim.
BAŞKAN
– Peki.
LEVENT
GÖK (Ankara) – Sayın Bakan, lütfen…
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (Devamla) – Soru-cevap
bölümünde vereceğim. 
LEVENT
GÖK (Ankara) – Sayın Bakan, bakın, lütfen, rica ediyorum. 
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (Devamla) – Arkadaşlarımızın
zamanına tecavüz etmek istemiyorum. 
LEVENT
GÖK (Ankara) – Sayın Bakan, çok önemli bir konu. Soru-cevaba niye
bırakıyorsunuz? Buyurun, biz dinliyoruz sizi.
ÖZKAN
YALIM (Uşak) – Kürsüden verseniz daha uygun olur.
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (Devamla) – Bana sorulan
soruların cevaplarını da, ortaya konulan görüşlerin cevaplarını da soru-cevap
kısmında cevaplandıracağım.
LEVENT
GÖK (Ankara) – Sayın Bakan, lütfen söz alın, devam edin buna, önemli bir konu.
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (Devamla) – Hepinize teşekkür
ediyorum.
Bütçemiz
hayırlı uğurlu olsun. (AK PARTİ sıralarından alkışlar)
BAŞKAN
– Teşekkür ederim Sayın Bakan.
LEVENT
GÖK (Ankara) – Buradan niye cevap vermiyorsunuz Sayın Bakan?
ÖZKAN
YALIM (Uşak) – Kürsüden cevap verin Sayın Bakan.
LEVENT
GÖK (Ankara) – Yani, buradan cevap verin lütfen.
BAŞKAN
- Şimdi, sayın milletvekilleri, Hükûmet adına konuşma süresi seksen dakikadır,
seksen dakikayı sayın bakanlar paylaşmıştır. Ulaştırma Bakanımıza düşen süre
otuz dakikadır. Bu süreyi aşacak olan bir konuşmayı diğer sayın bakanların
konuşmalarından kesmek zorundayım. Dolayısıyla, Sayın Bakan mademki soru-cevap
bölümünde bu soruya cevap vereceğini açıklamıştır, onu bekleyelim.
LEVENT
GÖK (Ankara) – Biz de ısrarla bekliyoruz.
BAŞKAN
– Sayın milletvekilleri, şimdi Çalışma ve Sosyal Güvenlik Bakanı Sayın Süleyman
Soylu’ya söz vereceğim ancak Sayın Bakana söz vermeden önce okutacağım bir
Başbakanlık tezkeresi vardır. 
Bu
tezkere, ülkemizin de üyesi bulunduğu Uluslararası Çalışma Teşkilatı (ILO)
Anayasası’nın 19’uncu maddesi gereğince hükûmetlerin uluslararası çalışma
konferanslarında kabul edilen sözleşme ve kararları hakkında yasama organına
bilgi sunmasına ilişkindir. ILO Anayasası’nın gereği olan Başbakanlık
tezkeresini okuttuktan sonra Çalışma ve Sosyal Güvenlik Bakanına öncelikle bu
konuda söz vereceğim.
Şimdi
Başbakanlık tezkeresini okutuyorum:
V.- BAŞKANLIĞIN GENEL KURULA SUNUŞLARI
A) Tezkereler
1.- Başbakanlığın, 2015 yılı Haziran ayında yapılan
104’üncü Uluslararası Çalışma Konferansı'nda kabul edilen, 12/6/2015 tarihli ve
204 sayılı Kayıt Dışı Ekonomiden Kayıtlı Ekonomiye Geçişe İlişkin Tavsiye
Kararı hakkında Çalışma ve Sosyal Güvenlik Bakanı tarafından bütçe görüşmeleri
sırasında Türkiye Büyük Millet Meclisine bilgi sunulacağına ilişkin tezkeresi
(3/531)
Türkiye Büyük Millet Meclisi Başkanlığına
2015
yılı Haziran ayında yapılan 104’üncü Uluslararası Çalışma Konferansı'nda kabul
edilen 12/6/2015 tarihli ve 204 sayılı “Kayıt Dışı Ekonomiden Kayıtlı Ekonomiye
Geçişe ilişkin Tavsiye Kararı” hakkında Çalışma ve Sosyal Güvenlik Bakanı
tarafından bütçe müzakereleri sırasında Türkiye Büyük Millet Meclisine bilgi
sunulmasını arz ederim. 
 Ahmet
Davutoğlu
 Başbakan
BAŞKAN
– Bilgilerinize sunulmuştur.
Buyurunuz
Sayın Bakan. Tezkereyle ilgili bilgi verdikten sonra Hükûmet adına açıklamalara
geçebilirsiniz. Tezkereyle ilgili bilgi verirken geçecek olan süreyi, Hükûmet
adına yapacağınız açıklamalarda geçecek olan süreye ilave edeceğim.
Buyurunuz.
(AK PARTİ sıralarından alkışlar)
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Sayın Başkan ve değerli
milletvekillerim; Uluslararası Çalışma Örgütü (ILO) Ana Sözleşmesi’nin 19’uncu
maddesi, Uluslararası Çalışma Konferansı’nda kabul edilen sözleşme ve tavsiye
kararlarının, üye ülke hükûmetlerince bilgilendirme amacıyla yetkili makama
sunulmasını öngörmektedir.
Sayın
Başkan, değerli milletvekillerim; geçtiğimiz haziran ayında Uluslararası
Çalışma Örgütünün 104'üncü Uluslararası Çalışma Konferansı’nda kabul edilen ve
konferans sonunda yapılan oylamada ülkemiz tarafından da kabul edilmesi yönünde
oy kullanılan Kayıt Dışı Ekonomiden Kayıtlı Ekonomiye Geçişe İlişkin Tavsiye
Kararı hakkında kısaca bir bilgi vereceğim.
12
Haziran 2015 tarihli ve 204 sayılı Kayıt Dışı Ekonomiden Kayıtlı Ekonomiye
Geçişe İlişkin Tavsiye Kararı’nda esas olarak kayıt dışı ekonominin başlıca
sorunları ile kayıtlı ekonomiye geçişin kolaylaştırılması için gerekli
tedbirler ele alınmaktadır. Üye ülkeler üzerinde herhangi bir bağlayıcılığı
olmayan, daha ziyade rehber niteliği taşıyan bu tavsiye kararı, kayıtlı
ekonomiye geçişi kolaylaştıracak yönlendirici ilkeler, yasal ve politik
çerçeve, istihdam politikaları ile konuya ilişkin teşvik ve uyumlaştırma gibi
hususları içermekte olup toplam 9 bölüm ve 42 maddeden oluşmaktadır.
Söz
konusu tavsiye kararında, üye ülkelere, işçilerin ve ekonomik birimlerin kayıt
dışı ekonomiden kayıtlı ekonomiye geçişinin sağlanması, işçilerin temel
haklarına riayet edilerek gelir güvencesi ve girişimcilik fırsatlarının
sağlanması, kayıtlı ekonomide teşebbüs ve saygın işlerin oluşturulması,
istihdam ve sosyal koruma ile diğer sosyal politikaların birbirleriyle uyumlu
hâle getirilmesi tavsiye edilmektedir.
Söz
konusu tavsiye kararında, istihdamı teşvik eden, verimliliği artıran ve yapısal
dönüşüm süreçlerine imkân sağlayan istihdam politikalarının gerekliliğine de
dikkat çekilmekte, kayıt dışı ekonomide çalışan kişilerin haklarını korumaya ve
gerçekleştirmeye yönelik olarak, başta örgütlenme özgürlüğü ve toplu pazarlık
hakkı olmak üzere, zorunlu çalıştırmanın tüm şekillerinin ortadan kaldırılması,
çocuk işçiliğinin sona erdirilmesi, iş ve meslekte ayrımcılığın ortadan
kaldırılması hususlarına da yer verilmektedir. 
Kayıtlı
ekonomiye dönüşüm sürecinde, kayıt dışı çalışan işçilerin kademeli olarak
sosyal sigorta kapsamına alınarak ulusal sosyal koruma kapsamının
genişletilmesi, bu bağlamda kayıt maliyetleri ve prosedürlerinin azaltılması,
basitleştirilmiş vergi ve prim değerlendirme sistemlerinin geliştirilerek
maliyetlerin düşürülmesi, ekonomik birimlerin ölçek ve ihtiyaçlarına uygun
kredi hizmetlerine erişimlerinin kolaylaştırılması, girişimcilik, eğitim,
beceri ve iş geliştirme hizmetlerine erişimin iyileştirilmesi gibi önlemlerin
alınması tavsiye edilmektedir.
Yüce
Meclisin bilgilerine saygılarımla arz ederim. (AK PARTİ sıralarından alkışlar)
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim Kapsamındaki
Kamu İdarelerine, Sosyal Güvenlik Kurumlarına ve Diğer Kamu İdarelerine Ait
Toplam 208 Adet Denetim Raporunun Sunulduğuna İlişkin Sayıştay Başkanlığı
Tezkeresi (3/33), 2014 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/34), 2014 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/35), 2014 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/36), 6085 Sayılı Sayıştay Kanunu
Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2016 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2014 Yılı Merkezî Yönetim Kesin Hesabı

B) KARAYOLLARI GENEL
MÜDÜRLÜĞÜ (Devam)
1) Karayolları Genel Müdürlüğü
2016 Yılı Merkezî Yönetim Bütçesi
2) Karayolları Genel Müdürlüğü
2014 Yılı Merkezî Yönetim Kesin Hesabı

C) BİLGİ TEKNOLOJİLERİ VE
İLETİŞİM KURUMU (Devam)
1) Bilgi Teknolojileri ve
İletişim Kurumu 2016 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2014 Yılı Merkezî Yönetim Kesin Hesabı

Ç) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2016 Yılı Merkezî Yönetim Bütçesi
2) Sivil Havacılık Genel Müdürlüğü
2014 Yılı Merkezî Yönetim Kesin Hesabı
D) ÇALIŞMA VE SOSYAL
GÜVENLİK BAKANLIĞI (Devam)
1) Çalışma ve Sosyal Güvenlik
Bakanlığı 2016 Yılı Merkezî Yönetim Bütçesi
2) Çalışma ve Sosyal Güvenlik
Bakanlığı 2014 Yılı Merkezî Yönetim Kesin Hesabı

E) MESLEKİ YETERLİLİK KURUMU (Devam)
1) Mesleki Yeterlilik Kurumu
Başkanlığı 2016 Yılı Merkezî Yönetim Bütçesi
2) Mesleki Yeterlilik Kurumu
Başkanlığı 2014 Yılı Merkezî Yönetim Kesin Hesabı

F) TÜRKİYE VE ORTA DOĞU AMME
İDARESİ ENSTİTÜSÜ (Devam)
1) Türkiye ve Orta Doğu Amme
İdaresi Enstitüsü 2016 Yılı Merkezî Yönetim Bütçesi
2) Türkiye ve Orta Doğu Amme
İdaresi Enstitüsü 2014 Yılı Merkezî Yönetim Kesin Hesabı

G) DEVLET PERSONEL
BAŞKANLIĞI (Devam)
1) Devlet Personel Başkanlığı
2016 Yılı Merkezî Yönetim Bütçesi
2) Devlet Personel Başkanlığı
2014 Yılı Merkezî Yönetim Kesin Hesabı

Ğ) AVRUPA BİRLİĞİ BAKANLIĞI (Devam)
1) Avrupa Birliği Bakanlığı
2016 Yılı Merkezî Yönetim Bütçesi
2) Avrupa Birliği Bakanlığı
2014 Yılı Merkezî Yönetim Kesin Hesabı

H) TÜRK AKREDİTASYON KURUMU (Devam)
1) Türk Akreditasyon Kurumu
2016 Yılı Merkezî Yönetim Bütçesi
2) Türk Akreditasyon Kurumu
2014 Yılı Merkezî Yönetim Kesin Hesabı
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Sayın Başkan, kıymetli
milletvekilleri; yüce heyetinizi saygıyla selamlıyorum.
Huzurlarınızda,
Çalışma ve Sosyal Güvenlik Bakanlığının 2016 Yılı Merkezi Yönetim Bütçe Kanunu
Tasarısı ile 2014 Yılı Merkezi Yönetim Kesin Hesap Kanunu Tasarılarının
görüşülmesi münasebetiyle bulunmaktayım. Sözlerime başlarken, öncelikle Çalışma
ve Sosyal Güvenlik Bakanlığında bugüne kadar hizmet gören, millet, memleket ve
devlet hizmetinde bulunan bizden önceki Çalışma ve Sosyal Güvenlik Bakanlarına
şükranlarımızı sunuyor, ahirete irtihal edenlere Cenab-ı Allah’tan rahmet diliyorum.
Çalışma Bakanlığında çalışan, hem kamu bürokrasisinin içerisinde bulunan hem
personel olarak çalışan, bütün şu anda çalışanlara, her birine ayrı ayrı
teşekkür ediyorum. Yine, Çalışma Bakanlığı içerisinde emek hayatının varlığı
adına ve alın terinin bir an önce insanla buluşması adına gayret gösteren bütün
çalışma arkadaşlarımızdan ahirete irtihal edenlere de hepinizin huzurunda
Rahmetirahman diliyorum. 
Bugün
Çalışma Bakanlığı bütçesiyle birlikte, Mesleki Yeterlilik Kurumu, TODAİE ve
Devlet Personel Başkanlığı bütçeleriyle ilgili de değerlendirmeleri arz
edeceğim. 
MUSA
ÇAM (İzmir) – Sayın Bakan, biz de rahmet diliyoruz ama iş cinayetlerinde, iş
kazalarında, madenlerde hayatını kaybedenleri de bir rahmetle anın, bir defa da
onları anın. 
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Bu bütçenin başta
ülkemize, milletimize hayırlı hizmetlere vesile olmasını temenni ediyorum. 
21’inci
yüzyıla girerken ve onun başında tam da bu etkilenmelerle karşı karşıya kalan
bir süreçteydik. Soğuk savaş döneminin sona ermesi, bilgi toplumuna geçiş,
Avrupa’da sınırların kalkması, emek ve sermayenin serbest dolaşımı, ülkelerin
refah toplumuna yönelik attığı adımlar, dünyada fertlerin gelir seviyelerinin
yükselmesi, demokratik standartların yükselmesi, 2008’deki ekonomik kriz,
şehirlerin nüfusunun artması, tüm dünyada ortalama yaşam sürelerinin uzaması
birçok alanda, ekonomik, sosyal, siyasal alanda değişime ve yenileşmeye yol
açarken, elbette çalışma ve sosyal güvenlik alanında ve istihdam
politikalarında da önemli değişikliklere yol açmıştır. 
Dünyada
ve coğrafyamızda birçok ülke bu değişimleri fark ederek gerekli tedbirleri
almış ancak bazı ülkeler bu değişikliklerin gerekliliklerini ıskalamıştır. Bu
süreçlerde bazı ülkeler insanları mekanikleştirmişlerdir ama bazı ülkeler de
insanı merkeze alan, emeği merkeze alan bir yaklaşımla hareket etmişlerdir. Bir
kısım ülkeler reform ve değişimden ürkmüşler, kapalı bir yönetimle kendilerini
koruyabileceklerini zannetmişler ve planlamışlar; bir kısım ülkeler de gelişen
dinamiklerin karşısında reform ve değişimi kendi ülkelerinin ana yönelimi
olarak ortaya koymuşlardır. İşte Türkiye’nin 20’nci yüzyıl tecrübesinden sonra
21’inci yüzyılda yakaladığı fırsat tam da buydu. Birçok alanda olduğu gibi,
çalışma hayatı, sosyal güvenlik sistemi ve istihdam politikalarında
gerçekleştirdiği reform iradesiyle birlikte bu yüzyılda bir taraftan rekabet
kabiliyetini, diğer taraftan krizlere karşı dayanıklılığını, diğer taraftan da
insan odaklı, insan merkezli politikalarını başarıyla geliştirmiştir.
Bu
dönemde dünyanın karşılaştığı krizlerden çok fazla etkilenmemesinin sırrı da bu
süreçlerde reforma yönelik karar alma ve uygulama merkezlerinde gösterdiği
dirayetti. 2003 yılında AB ve ILO normlarına uygun olarak çıkarılan yeni İş
Kanunu, çalışma hayatında başlayan değişimin ilk düğmesinin doğru
iliklendiğinin ve zemininin de sağlıklı olduğunun işaret fişeğiydi. 
“Gerçekleştirilemez.”
denilen sosyal güvenlik sisteminin tek çatı altında toplanması, norm ve
standart birliğinin sağlanması, genel sağlık sigortasıyla birlikte Türkiye’de
herkesin genel sağlık sigortası güvencesine kavuşması, ilaç kuyruklarının sona
ermesi, fiş toplamaların sona ermesi ve emekli maaşı kuyruklarının sona ermesi,
atılan bu cesur adımlarla sağlık karnelerinin, sağlık vizelerinin kaldırılması,
hastane kuyruklarında kalp krizi geçirenlerin, ertesi gün okuduğumuz o
vicdanları yaralayan haberlerin sona ermesi, SSK’lıların istediği hastaneye
rahatça gidebilmesinin temin edilebilmesi… Yeni doğan çocukların ana babalarına
senet karşılığı teslim edilmediği, acillerde rehin kalmaların sona erdiği bir
Türkiye tablosunu bugün hep birlikte görüyoruz. 
IMF’ye
emekli maaşları için, 500 milyon dolar için giden Türkiye tablosu bugün sona
erdi; sosyal güvenlik sistemindeki kara delikler sona erdi; yurt dışında
yaşayan vatandaşımızın emeklilik ve entegrasyon çilesi sona erdi. 
E-üyelik
sisteminden noter şartının kaldırılmasına, yüzde 10 barajının yüzde 1’e
düşürülmesine, memura toplu sözleşme hakkı getirilmesine kadar, sendikal
hayatta Türkiye’de yıllarca konuşulan konular teker teker çözüme kavuşturulmuş,
İş Sağlığı ve Güvenliği Kanunu’nun tüm çalışanları kapsamasıyla, aktif iş gücü
ve pasif iş gücü politikalarıyla birlikte birçok reform hayata geçirilmiştir ve
daha sayamayacağımız, vatandaşımızın “Acaba, bu sıkıntılarımız ne zaman biter?”
diye kafasının karıncalandığı birçok sorun ve dert, reformlarla, değişimlerle,
güçlü iradeyle ve güçlü bir siyasi temsille hamdolsun sona erdirilmiştir. 
Türkiye’de
istihdam alanında gerçekleştirdiğimiz politikalarla, 2005 yılında 19 milyon 633
bin kişi olan istihdam sayımız 7 milyon 43 bin artarak 2015 Kasım ayı
itibarıyla on yılda 26 milyon 676 bin kişiye ulaşmıştır. Bu arada dikkatinizi
çekeceğim husus, 2007’de bütün dünyayı etkileyen ve uzun yıllar boyunca da
dünyayı etkilemekte olan bir krizin yaşandığıdır. 2007-2014 arasında AB’ye üye
olan 28 ülkede istihdam oranı 1 puan azalırken ülkemizde bu politikalarla
birlikte 4 puan artış kaydetmiştir. 
Kadın,
genç ve engelli istihdamı konusunda atılan adımlar ve diğer yaklaşımlar iş gücü
piyasasının bir taraftan kapsayıcılığını, diğer taraftan da dayanıklılığını
artırmıştır. 2005 yılında kadınların iş gücüne katılımı yüzde 23,3’ten 2015
yılında yüzde 31,6’ya, istihdam oranı ise 2005 yılında yüzde 20,7’den yüzde 27,5’a
yükselmiştir. 
İş
gücüne katılım oranının ve istihdam oranının artmasına nazaran işsizlik
oranının yüzde 10’lar düzeyinde kalmasında ise bir taraftan Aktif İşgücü
Programı’nda attığımız adımların, diğer taraftan ise Pasif İşgücü
Programlarının elbette önemli bir etkisi vardır. 2004 yılından 2015 yılı Kasım
ayı sonuna kadar tüm teşviklerle birlikte yaklaşık 58 milyar liralık
ayırdığımız kaynakla istihdam piyasalarındaki sürdürülebilirliği ve istikrarı
sağlamayı hep birlikte başardık. (AK PARTİ sıralarından alkışlar) 
Sayın
Başkan ve değerli milletvekilleri; bir önemli noktayı daha sizlerle paylaşmak
istiyorum. Uygulamayı başardığımız en önemli Aktif İşgücü Programı, İşbaşı
Eğitim Programı’dır. 2015 yılında Aktif İşgücü Programı’nda 159 bin kişiyi
eğitimle buluşturduk. Ulusal istihdam stratejimizin en önemli ayaklarından bir
tanesi eğitim ile istihdam ilişkisini kurabilmektir ve bunu AK PARTİ
hükûmetleri başarılı bir şekilde uygulamıştır. Dikkat ederseniz, son reform ve
eylem planında çok önemli bir adımı daha attık. Attığımız adım şu idi, altı ay
boyunca başlattığımız İşbaşı Eğitim Programı’nda şöyle bir başarıyı yakaladık:
İstihdam, bizim ülkemizin üzerinde en önemli şekilde durduğu politikalardan bir
tanesidir. İşbaşı Eğitim Programı’na başlayan her 100 kişiden 75’i o iş yerinde
daimî olarak istihdam edilmeye hak kazanmış ve buna devam etmiştir. Bu, bütün
Avrupa ülkelerinin, bütün gelişmiş ülkelerin ve bütün gelişmekte olan ülkelerin
bugün örnek aldığı bir sonuç olarak ortada durmaktadır ama size daha mühim bir
rakamı, size daha mühim bir gelişmeyi sunacağım. 
Özellikle,
biliyorsunuz ki son reform ve eylem programında İşbaşı Eğitim Programı’nı altı
aydan on iki aya çıkardık ve bunun etki analizlerinin, sonucunun ve
karşılığının ne olacağını aslında hep beraber merak ediyorduk ve şimdi size
mutlulukla ifade edebilirim ki 2016 Ocak rakamları bu konuda ne kadar da
isabetli bir adım attığımızı belirlemektedir. 2015 yılı Ocak ayında İşbaşı
Eğitim Programı’na 5.238 kişi katılmış, 2016 yılının Ocak ayında 17.248 kişi bu
programdan istifade etmiştir. Yıl sonu itibarıyla, hedeflediğimiz 200 bin
rakamının üzerine çıkacağız, inşallah 250 bin rakamına geleceğiz. Sadece İşbaşı
Eğitim Programı’yla birlikte 200 bin insanımızı 2016 yılında bu yüzde 75 oranı
üzerinden inşallah daimî bir istihdamla karşı karşıya bırakacağız. (AK PARTİ
sıralarından alkışlar) 
Şimdi,
İŞKUR’la ilgili bir değerlendirme yapmak istiyorum. İŞKUR, kendi tanımlamamla
birlikte, Türkiye’nin inovatif markasıdır. Yani atıl olan bir kurumun nasıl
harekete geçirilebileceği, nasıl verimli olabileceği, nasıl çözüm
üretebileceğinin en önemli delili bugün İŞKUR’dur. 2002 yılında 125.071 kişiyi
işe yerleştiren İŞKUR 2015 yılında 889 bin kişiyi işe yerleştirmiştir ve işe
yerleştirme oranını yüzde 7’den yüzde 41,8’e çıkarmıştır. İŞKUR önemli bir
açılımı da aslında açık iş konusunda gerçekleştirmiştir. İŞKUR’a kayıtlı iş
arayanla işçi arayanı buluşturmak için iş yerlerindeki açık işleri takip eden
İŞKUR, 2002’de 139.205 açık iş rakamını -yani işçi ile işvereni buluşturan ve
bunu piyasaya arz eden İŞKUR- 2015 yılında 2 milyon 43 bin 256’ya çıkarmıştır.
(AK PARTİ sıralarından alkışlar) 
Yine
İŞKUR tarafından sadece 2015 yılında 20.455 engellimizin de istihdamı
sağlanmıştır. Yine ifade etmek istiyorum ki İŞKUR sadece toplumun özel politika
gerektiren gruplarını değil, toplumumuzun bütün kesimlerini bir şekilde
kucaklamaktadır. Özellikle kadın istihdamında, İŞKUR her 3 kişiden 1’ini -yani
889 bin kişiden- kadın olarak istihdam etme kabiliyetini ortaya koymuş ve
yaklaşık 260.848 kadını işle buluşturmuştur. 
Bir
başka programımız da Toplum Yararına Çalışma Programı’dır. Evet, Toplum
Yararına Çalışma Programı’nın birinci adımı iş gücü katılım oranını
artırmaktır, ikinci adımı istihdam bağlantısını kurmak, üçüncü adımı da özel
politika gereken grupları desteklemektir. 2007-2015 arasında 30.715 programdan
992.168 vatandaşımız istifade etmiştir. Özellikle, iş gücü piyasalarındaki en
önemli adımlardan bir tanesi de, bilmenizi istiyorum ki “Her işsizin bir iş ve
meslek danışmanı olacak.” anlayışıyla iş arayanlar ile işverenler arasındaki
kurduğumuz köprüdür. 3.750 iş ve meslek danışmanımız sadece 2015 yılında
163.795’i engelli olmak üzere 3 milyon 378 bin 949 vatandaşımızla görüşmüş,
477.606 iş yerini ziyaret etmiştir ve bir taraftan, mesleki eğitim kurslarımız Aktif
İşgücü Programlarımızın en önemli ayağıdır. İşbaşı Eğitim Programları,
girişimcilik eğitim programları ve özel projeler kapsamında 2003 yılından 2015
yılı sonuna kadar -bu rakama da dikkat etmenizi isterim- bu eğitimlerden 1
milyon 683 bin kişi istifade etmiş, 2,4 katrilyon kaynak kullanılmış, sadece
2015 yılında 370.385 kişi eğitimlere katılmıştır. İstihdam politikalarındaki
temel hedefimiz: İş gücü piyasasındaki ihtiyaçlara uygun beceri geliştirmek,
vasıflı iş gücü oluşturmak. İstihdam-eğitim ilişkisiyle tam da bu politikaları
gerçekleştirmeye çalıştığımızı ifade etmek istiyorum. Bu çerçevede, Uzmanlaşmış
Meslek Edindirme Merkezleri (UMEM) Projesi’yle 2011 yılından günümüze kadar 202
bin vatandaşımız eğitimle buluşturulmuş ve bunların yüzde 80’i de istihdamla
karşı karşıya bırakılmıştır.
Son
on dört yılın en önemli gelişimiyse kendinden öncekilerin maalesef
başarısızlığına rağmen İşsizlik Sigortası Fonu’nun ulaştığı nokta, gerek aktif
gerekse de pasif iş gücü politikaları konusunda kat ettiği mesafedir. İşsizlik
ödeneği, kısa çalışma ödeneği, Ücret Garanti Fonu ve iş kaybı tazminatı
özellikle iş gücü piyasalarındaki dalgalanmalarda hem işveren hem de işçi
açısından destekleyici olmaktadır. İşsizlik sigortası ödemelerinden 2002 yılı
Mart ayından 2015 yılı sonuna kadar 4,3 milyon kişi istifade etmiş; 10,6 milyar
lira ödeme yapılmıştır. Sosyal paydaşlarımızla beraber yönetilen İşsizlik
Sigorta Fonu bugün 94 milyar 150 milyon liraya ulaşmıştır. Bu önemli bir
rakamdır.
Yine,
bir taraftan, bununla birlikte, on dört yılda ortaya koyduğumuz en temel
başarılarımızdan birisi çalışma hayatında kayıt dışılıkla mücadeledir. Kayıt
dışı istihdam oranını -2002’de- yüzde 52,14’ten bugün yüzde 32,6’ya indirdik.
Kayıt dışı istihdam oranı bir fotoğraftır, bir sonuçtur. Burada, istihdam
politikalarımızın ne kadar da anlamlı ne kadar sürdürülebilir ne kadar sonuca
odaklı ve ne kadar insanımıza, emeğe karşı anlamlı bir şekilde yürüdüğünün en
önemli tespiti ve delilidir.
Sayın
Başkan, kıymetli milletvekilleri; şunu ifade etmek istiyorum: Fiyat
istikrarından taviz vermeden istihdam ve büyümeyi merkeze alan bir yaklaşımla
ekonomi politikalarını belirliyoruz. Para politikası uygulamasında fiyat
istikrarını tesis etmenin yanı sıra, maksimum sürdürülebilir çıktı ve istihdamı
da desteklemeyi amaçlamaktayız. İstihdam odaklı büyüme politikalarımız
çerçevesinde yukarıda uyguladığımız programlar bugünden sonra da aynı
kararlılıkla ve aynı dinamik takiple sürdürülecektir. 
Türkiye’de
bir istihdam araştırmaları merkezi kurulmasının, demografik, sektörel ve
coğrafi istihdam analizlerinin yapılmasının gelecekte yol haritamızı daha da
belirginleştireceği açıktır. 
Sayın
Başkan, kıymetli milletvekilleri; ülkemizin yüz akı reformlarından birisi de,
hepimizin malumudur ki sosyal güvenlik sisteminde gerçekleştirilen reformdur.
Bugün iftiharla söyleyebiliriz ki nüfusumuzun yüzde 98,5’u genel sağlık
sigortası kapsamındadır. Hükûmetlerimiz, genel sağlık sigortası reformuyla
dünyanın en güçlü ülkelerinin dahi cesaret edemediği bir adım atmış, dünyada ve
gelişmiş ülkeler içerisinde derinliği ve kapsamı en geniş sağlık paketlerini
kendi vatandaşına sunmuştur. 
Dikkat
edilmelidir ki Sosyal Güvenlik Sistemi Reformu’nda tek çatı dâhil olmak üzere
attığımız tüm adımlar birinci faz reform olarak tanımlanmalıdır. Şunu ifade
etmek istiyorum: Bu reformların üzerinden tam on yıllık bir süre geçti. Elde
ettiğimiz tecrübeler, uygulamada karşılaştığımız sorunlar, ona ait ürettiğimiz
çözümlerle birlikte şimdi reformlarımızla birlikte ikinci faz reformlara
hazırlanıyoruz. Bütün hazırlığımız sosyal güvenlik sisteminde ikinci faz
reformları harekete geçirebilmektir. 
Sayın
Başkan, kıymetli milletvekilleri; 2009 yılında sosyal güvenlik açığının
gayrisafi hasılaya oranı, dikkatinizi çekmek isterim ki yüzde 3,01 idi; oysa,
2015 yılında, Kasım ayı itibarıyla bu oran yüzde 0,58 olarak çok önemli bir
rakama doğru gelmiştir. (AK PARTİ sıralarından alkışlar) Bu önemli iyileşme
Sosyal Güvenlik Kurumu açığı, sosyal güvenlik bütçesi oranında kendini göstermiş,
2009’da yüzde 26,88’den 2015’te yüzde 4,94’e gerilemiştir. Türkiye’de,
ekonomide mali disiplin ne kadar önemliyse, sosyal güvenlik sisteminde mali
disiplin, gelecek nesiller, verilen hizmetlerin konforunun devam etmesi,
ekonomiye ve gelecek nesillere karşılanamayacak mali yükler getirmemesi
açısından o derece önemlidir. 
Bir
rakamı daha sizinle paylaşmak istiyorum. Bazen tartışmalar yürüyor, “Seriler
değişti.” deniyor ama şunu ifade etmek isterim ki prim gelirlerinin emekli
aylıklarına ve sağlık giderlerine oranı aslında belki de sosyal güvenlik
sisteminin performansının kıyaslanabileceği en temel oranlardan bir tanesidir,
bu da çok nettir. 2002’de yüzde 60,95’ten 2015’te yüzde 75,43’e çıkmıştır ve
2016 yılındaki temel hedefimiz de bunu yüzde 77,16’ya ulaştırmaktır. Sosyal
güvenlik sistemimizin en önemli rasyolarından bir tanesi de aktif-pasif
dengesidir ve aktif-pasif dengesinde 2009 yılında… Takdir edersiniz ki 1990
yıllarında alınan kararlarla birlikte 1.78’e gerileyen aktif-pasif oranı Sosyal
Güvenlik Sistemi Reformu’nda ortaya konulan süreçlerle birlikte bugün sadece
kayıt dışı ve emeklilikle ilgili attığımız adımlardan kaynaklanan sonuçlarla
birlikte 1,95’e kadar ulaşmıştır. İnşallah bu politikaların
sürdürülebilirliğiyle birlikte aktif-pasif oranı bizim istediğimiz noktaya
gelebilecektir.
Şunu
ifade etmek istiyorum: Aktif sigortalı sayımız 2002 yılında 12 milyon 8 bin 358
kişiden 2015 yılı Kasım ayı itibarıyla 20 milyon 778 bin rakamına ulaşırken,
toplam 8 milyon 770 bin aktif sigortalımız artmıştır. Buna karşın, pasif
sigortalılarımız, yani emeklilerimiz de 2002’de 6 milyon 550 kişiden 11 milyon
354 bin kişiye çıkmıştır. Burada kayda değer nokta şurasıdır: İşçi
emeklilerimizin asgari maaşı 257 liradan 1.292 liraya, reel yüzde 58 artış;
BAĞ-KUR esnafımızın maaşı 148 liradan 1.157 liraya, reel yüzde 145 artış;
Emekli Sandığı emeklilerimizin asgari maaşı 376 liradan 1.618 liraya, yüzde 35
reel artış göstermiştir. Bu göstergeler on dört yıllık süreç içerisinde
emeklilerimizi enflasyona ezdirmediğimizin, Türkiye'nin büyümesinden ve
kalkınmasından bu ülkeye hizmet eden insanlarımızın emeğini göz ardı
etmediğimizin, refah payından emeklilerimizin de istifade ettiğinin en temel ve
açık kanıtıdır. Ayrıca, emeklilerimize söz verdiğimiz gibi, her ay 100 lira, yılda
1.200 lira seyyanen zammı da emeklilerimize vermenin onurunu ve mutluluğunu
yaşıyoruz.
Bu
arada, dikkatinizi çekeceğini umduğum bir rakamı daha sizinle paylaşacağım.
Biliyorsunuz ki sosyal güvenlik destekleme primi ilk önce yüzde 15’ti, daha
sonra yüzde 10’a indirdik ve milletimize vadettik, dedik ki: “Bu primi ortadan
kaldıracağız.” Bakınız, sonucu ne oldu: 2015 yılı Ocak ayında 710 lira olan
BAĞ-KUR emeklilerimizin maaşı yapılan zamlar ve SGDP kesintisini kaldırmakla
birlikte 1.112,66 liraya çıktı. (AK PARTİ sıralarından alkışlar) 
ATİLA
SERTEL (İzmir) – Çok büyük para, çok büyük para(!) Nasıl bir artış bu(!)
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Bu ne demektir? Bu artış
tam bir yılda yüzde 57’lik, esnaflık yapan emeklilerimize, toplam 656.451
emekliye ulaşan bir rakam olarak ortada durmaktadır. (AK PARTİ sıralarından
alkışlar, CHP sıralarından gürültüler) 
ÖZKAN
YALIM (Uşak) – Mevcuttaki küçük esnaf da kepenk kapatıyor. 
MUSA
ÇAM (İzmir) – BAĞ-KUR primleri çok arttı Sayın Bakan, BAĞ-KUR primleri çok
arttı.
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Size bir rakam daha
vereceğim. Keşke…
ATİLA
SERTEL (İzmir) – Açlık sınırı 2.400 lira.
ÖZKAN
YALIM (Uşak) – 430 TL’den 575 TL’ye yükseldi primleri Sayın Bakan.
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Sevgili Milletvekilim, biz
bunları kendimiz için yapmıyoruz, hep beraber aziz milletimiz için yapıyoruz ve
bunların kararları bu Millet Meclisinde alınıyor.
ÖZKAN
YALIM (Uşak) – Ama BAĞ-KUR primi bu kadar yükselir mi, enflasyon yüzde 8,8
iken?
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Genel sağlık sigortası
sistemimizin ulaştığı kapsam hepimiz açısından dikkat çekicidir.
ATİLA
SERTEL (İzmir) – Gazilerimizin maaşlarını da düzeltin, gazilerimizin. Gaziler
açlık sınırında.
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – 2015 yılı içerisinde
Sosyal Güvenlik Kurumu kayıtlarımıza göre 68 milyon 632 bin 869 vatandaşımız
-dikkat edin ki- 481 milyon 167 bin 71 kez sağlık hizmetleri sunucularına
başvurmuştur. Bir daha söyleyeyim: 481 milyon 167 bin. Her vatandaşımız yılda
7,01 kere hastaneye gitmiştir. Bunu sağlayan ve bunu gerçekleştiren bir sosyal
güvenlik sistemimiz ve sağlık sistemimiz var ve bunu sürdürülebilir bir
anlayışla devam ettirmek istiyoruz ve bugün bu rakamlara rağmen yüzde 70’lik
vatandaş memnuniyetini, sağlıkta vatandaş memnuniyetini en üst seviyede tutmaya
özen gösteriyoruz.
Sayın
Başkan, kıymetli milletvekilleri; belki birçok şey söyleyeceğim ama iki mesele
var ki hemen söyleyip konuyu tamamlamak istiyorum. Bir tanesi kıdem tazminatı
meselesi. Bu, bu Meclisin kararıdır; bu, Türkiye’deki bütün paydaşlarımızın
kararıdır; bu, iktidarıyla muhalefetiyle herkesin kararıdır ama şu rakamlara
dikkat etmenizi istiyorum: Türkiye Odalar ve Borsalar Birliğinin sicilden
yaptığı araştırmalarla birlikte, cumhuriyet tarihinden bugüne kadar
şirketlerimizin ortalama ömrü, beş yıl ortalama ömrü olan yüzde 35, on yıl
ortalama ömrü olan yüzde 57. Bu rakam bir tarafta dursun. 
Bugün
iş hukukunda her üç mahkemeden birisi kıdem tazminatıyla ilgilidir. 
Bilmenizi
istiyorum ki bugün, sadece 2015 yılında, 14 milyon çalışanımızın 18 milyon
çıkış bildirgesi vardır. Bu sorun ortada durmaktadır. Sessiz çoğunluk bizden
bir şey bekliyor, sessiz çoğunluğun bizden beklediği bu problemi çözmektir.
Biz, milletimizin bu problemini çözmekle mükellefiz ve sorumluyuz. Biz sosyal
hukuk devletiyiz. Yirmi yıl çalışan bir insanın sabahleyin iş yerine gidip iş
yerinin kapanmasıyla karşı karşıya kaldığında, evine vereceği cevabın elbette
ki sorumluluğu hem siyasi iradededir hem hükûmettedir hem de Türkiye Büyük
Millet Meclisindedir. 
AKİF
EKİCİ (Gaziantep) – İşsizlik Fonu’nda biriken para nerede? Buna cevap verin.
Nereye harcadınız o parayı? İşçiye mi harcadınız İşsizlik Fonu’nda biriken
parayı? 
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Yine, bir meseleyi daha
burada ifade etmek istiyorum…
AKİF
EKİCİ (Gaziantep) – Ona da mı göz diktiniz? İşçinin tazminatına da mı göz
diktiniz?
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – …o da şudur: Evet,
güvenceli esneklikle ilgili. 
Kıymetli
milletvekillerimiz, bakınız, bugün Türkiye'de kayıt dışı bir esneklik vardır, kayıt
dışı. 
AKİF
EKİCİ (Gaziantep) – Nerede, nerede İşsizlik Fonu’nda biriken para? Nerede,
cevap verin lütfen?
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Bugün çok net ifade etmek
istiyorum ki kamyonun üzerinde 50 tarım işçisinin nereye gittiğini bilmeyen bir
tabloyla karşı karşıyayız. 
AKİF
EKİCİ (Gaziantep) – Nerede o para, nerede?
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Bugün hepinize soruluyor.
Hepinize deniliyor ki: “Ben ne zaman emekli olabilirim?” Eğer evde çalışan
kadınlar sigortalı olabilselerdi, eğer okulda çalışırken bir iş yerine giden bir
işçi sigortalı olabilseydi…
(Mikrofon
otomatik cihaz tarafından kapatıldı) 
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – …belki bu konuda herhangi
bir ayrım içerisinde olmayacaktık. 
AKİF
EKİCİ (Gaziantep) – 124 milyar topladınız, nerede?
ALİ
ŞEKER (İstanbul) – İşsizlik Fonu’ndaki paralar nerede?
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Güvenceli esnekliğin
Avrupa ortalaması yüzde 1,7; Amerika’da yüzde 2…
MUSA
ÇAM (İzmir) – Avrupa’da çöpe atıldı, çöpe! 
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – …Japonya yüzde 2’dir.
İstihdamın ancak yüzde 2’sini kapsamaktadır. İstihdam kanalı açmaktadır ve tam
anlamıyla şunu ifade etmek istiyorum ki var olan kayıt dışı çalışmayı kayıt
içine almaktadır. 
AKİF
EKİCİ (Gaziantep) – Emek satış büroları kuruyorsunuz, emek satış büroları! Emek
satış bürolarında ne satacaksınız? İşçinin emeğini mi satacaksınız?
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Çok büyük bir gerilim
değildir, lütfen bir bardak suda fırtına koparmayalım. Bu, ülkemizin çalışma
hayatımızın esnekleşmesi…
MUSA
ÇAM (İzmir) – Kölelik Sayın Bakan! O bir kölelik!
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – …ve insanımızın emeğinin
ve alın terinin bir şekilde ulaştırılması…
Şunu
da ifade etmek istiyorum ki istihdama insanlarımızın kanalize olmasının en
temel yollarından bir tanesidir.
Çok
saygıdeğer Başkan, kıymetli milletvekilleri; sözlerimi tamamlıyorum. (AK PARTİ
sıralarından alkışlar)
BAŞKAN
– Teşekkür ederim Sayın Bakan. 
CEYHUN
İRGİL (Bursa) – Biz size nasıl inanacağız Sayın Bakan? Bundan üç dört yıl önce
AK PARTİ’ye bizden fazla saldırıyordunuz, şimdi övüyorsunuz!
ATİLA
SERTEL (İzmir) – Kıdem tazminatını kaldırmak istiyorsunuz, açık konuşun, açık
söyleyin. 
CEYHUN
İRGİL (Bursa) – Siz bizden daha fazla saldırıyordunuz.
BAŞKAN
– Sayın milletvkelleri…
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Biz ağaç kavuğundan
çıkmadık, biz de ana baba evladıyız. 
ATİLA
SERTEL (İzmir) – Kıdem tazminatını kaldırmak istiyorsunuz Sayın Bakan.
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Kim emekçinin hakkını
yerse sadece bu dünyada değil öteki dünyada da bunun hesabını veremez. (AK
Parti sıralarından alkışlar)
CEYHUN
İRGİL (Bursa) – Nasıl inanacağız size Sayın Bakan?
ATİLA
SERTEL (İzmir) – Nasıl inanacağız, nasıl? Nasıl inanacağız size?
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Biz nereden geldiğimizi
biliyoruz, hiç merak etmeyin, hiç. O konuda her birimiz aynı şeyi düşünüyoruz.
(AK PARTİ sıralarından alkışlar, CHP sıralarından gürültüler)
BAŞKAN
– Teşekkür ederim Sayın Bakan.
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Müsaade ederseniz…
ÖZKAN
YALIM (Uşak) – Sayın Bakan, mültecilere yüzde 20’lik kota verildiğinde işsiz
kalacak olan 1 milyon Türk işçisi ne olacak?
BAŞKAN
– Bir saniye sayın milletvekilleri… Sayın milletvekilleri, rica ediyorum…
Sayın
Bakan…
ÖZKAN
YALIM (Uşak) – Ben biliyorum onu, yüzde 10’dan yüzde 15’e çıkacak işsizlik
oranı.
AHMET
YILDIRIM (Muş) – Sayın Başkan, sorularımıza cevap alamadık, mikrofonu açalım
bence. 
BAŞKAN
– Bir saniye efendim, Sayın Bakan bir şey söyleyecek.
AHMET
YILDIRIM (Muş) – Tamam, sorularımıza cevap alamadık ama.
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Sayın Başkan, sorduğu
soruya cevap vermek istiyorum. 
MAHMUT
TANAL (İstanbul) – Sayın Başkanım, üç yıl önce Sayın Bakan AKP’ye “hırsız”
diyordu, şimdi nasıl savunuyor?
BAŞKAN
– Sayın Tanal, rica ediyorum, Sayın Bakan bir şey söyleyecek efendim,
dinleyelim kendisini.
LEVENT
GÖK (Ankara) – Sayın Bakan, bana mı cevap vereceksiniz?
MAHMUT
TANAL (İstanbul) – Üç yıl öncesinde ne diyordu AKP’ye? Diyordu ki: “Bunlar
hırsız.” Şimdi çıkıp “Biz bunları yapacağız.” diyor. Biz buna nasıl inanacağız,
nasıl güveneceğiz?
BAŞKAN
– Sayın Bakan, mikrofonunuzu açabilirim ancak Sayın Bakanın konuşma hakkından
size vereceğim.
Buyurun
Sayın Bakan.
MAHMUT
TANAL (İstanbul) – Üç yıl önceye kadar ne diyordunuz?
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Sayın grup başkan
vekilimizin sorduğu soruya bir dakikayla bir cevap vermek istiyorum.
2010
referandumunda Allah nasip etti ben de Türkiye’yi dolaştım ve biz bu Anayasa’ya
“Evet.” dedik. Anayasa Mahkemesine bireysel başvuru hakkının verilmesi bizim en
temel arzularımızdan bir tanesiydi. Ama şunu söylemek istiyorum: 2014 yılından
20 bin bireysel başvuru dosyası şu anda bekliyor. 2013 yılından… Hâlâ şu anda
2013 yılının bireysel başvuruları Anayasa Mahkemesinde görülüyor. Sonra, biz bu
yetkiyi Anayasa Mahkemesine nasıl verdiğimizi biliyoruz. Anayasa Mahkemesine bu
yetkiyi bu tip davaları dairelerde görüşmek için verdik, Genel Kurulda görüşmek
için vermedik. Anayasa’nın 19’uncu maddesi, 26 ve 28’inci maddesi… Ve yine
ifade etmek istiyorum “Basın özgürlüğüyle ilgili hak ihlali var.” demek Anayasa
Mahkemesinin bu konuda yetki ihlalinin ta kendisidir çünkü ilgili mahkeme,
basın özgürlüğüyle ilgili herhangi bir karar vermemiştir. (CHP sıralarından
gürültüler)
Bakın,
ilgili mahkeme… Ben hukuk konuşuyorum, siyaset konuşmuyorum. İlgili mahkeme,
basın özgürlüğüyle ilgili hak ihlal edici bir karar ortaya koymamıştır. İlgili
mahkeme yani alt mahkeme, ilk derece mahkeme bu kararı ortaya koymadan Anayasa
Mahkemesinin…
ERTUĞRUL
KÜRKCÜ (İzmir) – Hak ihlali tutuklamadan doğuyor ya!
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – …basın özgürlüğüyle ilgili
bir hak ihlali kararını ortaya koyması bir yetki ihlalidir.
ERTUĞRUL
KÜRKCÜ (İzmir) – Mugalata yapma!
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Aynı zamanda da bekleyen
binlerce masum insanının dosyasını hangi imtiyaza dayanarak…
AHMET
YILDIRIM (Muş) – Dava düşmedi Sayın Bakan, tutuklama da hak ihlalidir.
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – ...neye dayanarak olduğunu
bilmediğimiz bir baskıyla bugün getirmesi çok net bir şekilde söylüyorum ki
tamamen ve tamamen hak ihlalidir.
ERTUĞRUL
KÜRKCÜ (İzmir) – Mugalata yapıyorsun ya!
MEHMET
EMİN ADIYAMAN (Iğdır) – Yanlış bilgi veriyorsun Bakan, yanlış bilgi! Yanlış ve
farklı şeyler söylüyorsunuz, ne alakası var?
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Ayrıca başka bir şey daha
söyleyeyim. İnsanlar içeri girerler, çıkarlar ama şu çok nettir…
CEYHUN
İRGİL (Bursa) – Sayın Bakan, üç yıl önce söylediklerinizi şimdi söyleseydiniz
sizi de tutuklarlardı.
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Bakın, sordunuz, cevap
vermek istiyorum. 
ERTUĞRUL
KÜRKCÜ (İzmir) – “Tutuklama hak ihlalidir.” diyor. Şu kadar çalışmıyor mu?
Kapito?
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Ben kafamın nerede
olduğunu biliyorum. Beyefendi, benim kafam samanlıkta değil, benim kafam
Türkiye Büyük Millet Meclisinde. (AK PARTİ sıralarından alkışlar)
Şimdi,
bakın, ben size bir şey söyleyeyim.
(Mikrofon
otomatik cihaz tarafından kapatıldı)
CEYHUN
İRGİL (Bursa) – Sayın Bakan, Recep Tayyip Erdoğan için üç yıl önce
söylediklerinizi şimdi söyleseniz siz de tutuklanmıştınız.
ÖZKAN
YALIM (Uşak) – Siz Anayasa Mahkemesini tanıyor musunuz, tanımıyor musunuz?
GÖKCEN
ÖZDOĞAN ENÇ (Antalya) – Ya, ne alakası var Anayasa Mahkemesiyle?
ÖZKAN
YALIM (Uşak) – Evet, bu soruyu sana sorduk.
BAŞKAN
– Mikrofonunuzu açıyorum Sayın Bakan.
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Oradan, hapishaneden çıkan
bir kişinin Sayın Cumhurbaşkanımıza “Doğum günü hediyen olsun. İnşallah sen de
buraları tadarsın.” imasındaki cümleleri bulundurması son derece
seviyesizliktir. 
ATİLA
SERTEL (İzmir) – Ne olmuş? Diyebilir, dava açsın Sayın Bakan.
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Biz bunu kabul ediyor
değiliz. 
MEHMET
EMİN ADIYAMAN (Iğdır) – Cumhurbaşkanı buna dayanarak Anayasa’yı ihlal edemez.
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Bakınız, burası yüce
Meclis.
ATİLA
SERTEL (İzmir) – O kişi diyemez mi Sayın Bakan? Dava açsın Sayın Bakan.
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Dışarıdaki birtakım siyasi
tartışmaları sadece birbirimize rekabet olsun diye buraya getirmek -son derece-
hiçbirimize kâr getirmeyecek, zarar verecek bir unsurdur.
Şunu
ifade etmek istiyorum…
ATİLA
SERTEL (İzmir) – Basın ve ifade özgürlüğünü, konuşma özgürlüğünü
kullandırmayacak mısınız Sayın Bakan?
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Basın özgürlüğünden dolayı
o insanlar içeride olmadı. Bu ülkenin mahremine olan müdahaleden dolayı içeride
oldular. (AK PARTİ sıralarından alkışlar)
ATİLA
SERTEL (İzmir) – Sayın Bakan, basın ve ifade özgürlüğünü kullandırmayacak
mısınız?
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Ben konuşmamı bitiriyor,
hepinizi sevgiyle, saygıyla ve muhabbetle selamlıyor, bütçenin ülkemize,
milletimize hayırlı olmasını diliyor, tamamlıyorum. (AK PARTİ sıralarından
“Bravo” sesleri, alkışlar, CHP sıralarından sıra kapaklarına vurmalar)
CEYHUN
İRGİL (Bursa) – Yazıklar olsun size!
BAŞKAN
- Teşekkür ederim Sayın Bakan.
LEVENT
GÖK (Ankara) - Sayın Başkan…
BAŞKAN
- Sayın Gök, dinliyorum sizi efendim.
LEVENT
GÖK (Ankara) - Sayın Başkanım, ben sorumu aslında… (Gürültüler)
BAŞKAN
- Sayın milletvekilleri, bir saniye, Sayın Gök’ü dinliyorum efendim. 
LEVENT
GÖK (Ankara) - Sayın Başkanım, ben sorumu Sayın Ulaştırma Bakanına tevcih
ettim. Sayın Ulaştırma Bakanı, kürsüde cevap vermek mümkünken, “soru-cevap”
kısmında vereceğini ifade etti. 
Sayın
Bakanım, acaba siz biliyor muydunuz Sayın Çalışma Bakanının bu soruma cevap
vereceğini?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) - “Bakanlara.” dedin,
“bakanlara.” 
LEVENT
GÖK (Ankara) - Peki.
Şimdi,
yalnız, Sayın Başkanım, Sayın Çalışma Bakanı benim sorduğum soruya cevap
vermemiştir. Ben bu konuya bir açıklık getirmek istiyorum. Sorum havada
kalmıştır. Benim sorduğum sorunun uzaktan yakından cevabını vermemiştir. Ya
sorum yeterince anlaşılmamıştır… Vermiş olduğu cevaplarla da sorduğum sorunun
farklı bir şekilde algılanmasına neden olduğu için bir sataşmaya sebebiyet
vermiştir. 
İLYAS
ŞEKER (Kocaeli) - Ne sataşması ya? Allah aşkına, hayret bir şey ya!
AYŞE
SULA KÖSEOĞLU (Trabzon) - Sataşma yok, sataşma yok. Sayın Bakanı
konuşturmadınız bile orada, yani, ne sataşması?
İLYAS
ŞEKER (Kocaeli) - Sataşan sizdiniz.
AYŞE
SULA KÖSEOĞLU (Trabzon) - Siz sataştınız. 
LEVENT
GÖK (Ankara) - Ben bu konudan dolayı, sorduğum sorunun çok net bir şekilde
algılanmasına fırsat verilmesi açısından, Sayın Bakanın, arkadan dolanarak,
sorumun başka türlü algılanmasına sebebiyet vermesini bir sataşma olarak
değerlendiriyorum. İzin verirseniz, bu konuda 69’a göre söz istiyorum.
BAŞKAN
- 69’uncu madde çerçevesinde size iki dakika süreyle söz veriyorum Sayın Gök. 
Buyurun.
(CHP sıralarından alkışlar)
Lütfen
yeni bir sataşmaya meydan vermeyecek şekilde sözlerinizi ifade ediniz.
VI.- SATAŞMALARA İLİŞKİN KONUŞMALAR
1.- Ankara Milletvekili Levent Gök’ün, Çalışma ve
Sosyal Güvenlik Bakanı Süleyman Soylu’nun 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
üçüncü tur görüşmelerinde Hükûmet adına yaptığı konuşması sırasında şahsına
sataşması nedeniyle konuşması
LEVENT
GÖK (Ankara) - Teşekkür ederim Sayın Başkan.
Sayın
Başkan, değerli milletvekilleri; az önce burada Çalışma Bakanını izlerken,
gerçekten, Türkiye’deki adalet anlayışının ne denli ayaklar altına alındığını,
Hükûmetin bir yetkilisinin Anayasa Mahkemesiyle nasıl didiştiğini ve Anayasa
Mahkemesi kararını boşa çıkartmak için ne kadar gayret içerisinde olduğunu
üzülerek tespit etmiş bulunuyorum. 
Ama,
Sayın Bakan, benim sorum o değil. Siz burada “Anayasa Mahkemesinin yetkisi
yok.” derken, neredeyse “Anayasa Mahkemesi üyelerini Cumhuriyet Halk Partisi
atadı da ondan dolayı.” diyeceksiniz. Hâlbuki, Sayın Bakan, Anayasa
Mahkemesinin bu kararı veren üyelerinin 10’unu sizin kurucunuz Abdullah Gül
atamıştır, Abdullah Gül atamıştır. (CHP sıralarından “Bravo” sesleri, alkışlar)
AYŞE
SULA KÖSEOĞLU (Trabzon) – Kim atarsa atasın, Anayasa Mahkemesi de Anayasa’ya
uymak zorundadır. 
LEVENT
GÖK (Devamla) – Şimdi, benim sorum çok nettir, sorum çok nettir. Bakın, Can
Dündar ve Erdem Gül tutuklandığı zaman Başbakana soru soruluyor değerli
yurttaşlarım, değerli milletvekilleri. Cumhurbaşkanına değil de önce Başbakana.
Sayın Başbakan diyor ki 1 Aralık 2015’te: “Bu haberlerin yayınlanması bir suç
mu, buna ben değil mahkeme karar verir.” Çok güzel. “Bu yargılamanın tutuksuz
olması esastır.” Sayın Başbakanın verdiği cevap bu, değerli milletvekilleri.
REŞAT
PETEK (Burdur) – O yasa değişikliğini de AK PARTİ yaptı. 
LEVENT
GÖK (Devamla) – Sayın Başbakan şimdi sizin lideriniz, geçen gün söyledi, “Ben
kurultaydan çıktım, herhangi bir şeyden gelmedim, iradenizle geldim.” dedi. Ben
de diyorum ki: Davutoğlu’nun böyle söylediği, “Ben tahliye edilmelerini
istiyorum.” dediği bir noktada, tahliye edilmeleri karşısında âdeta çılgına
dönen bir Cumhurbaşkanına karşı siz ne diyorsunuz? Ne diyorsunuz, ne
diyorsunuz, onu söyleyin bana! (CHP sıralarından alkışlar, AK PARTİ
sıralarından gürültüler) 
AYŞE
SULA KÖSEOĞLU (Trabzon) – Hukuka uygun karar verilsin diyoruz. 
LEVENT
GÖK (Devamla) – Cumhurbaşkanının yanında mısınız, Başbakanın yanında mısınız?
Karar verin, karar verin! 
CİHAN
PEKTAŞ (Gümüşhane) – Her ikisinin de, her ikisinin de!
LEVENT
GÖK (Devamla) – Her ikisinin yanında olmaz, hukuk ve adalet tektir ve sizin bu
anlayışınız bugün bir kez daha mahkûm olmuştur. (AK PARTİ sıralarından
gürültüler) 
CİHAN
PEKTAŞ (Gümüşhane) – Senin aklın ermez ona, ermez! 
LEVENT
GÖK (Devamla) – Yenildiniz, yenildiniz, yenildiniz! (CHP sıralarından alkışlar,
AK PARTİ sıralarından gürültüler) 
BAŞKAN
– Teşekkür ederim Sayın Gök. 
OSMAN
AŞKIN BAK (Rize) - Siz yenildiniz, siz yenildiniz, siz yenildiniz!
FARUK
ÇATUROĞLU (Zonguldak) – 1 Kasım, 1 Kasım, 1 Kasım!
BAŞKAN
– Sayın milletvekilleri, lütfen, rica ediyorum efendim… 
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/34), 2014 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/35), 2014 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/36), 6085 Sayılı Sayıştay Kanunu
Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2016 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2014 Yılı Merkezî Yönetim Kesin Hesabı

B) KARAYOLLARI GENEL
MÜDÜRLÜĞÜ (Devam)
1) Karayolları Genel Müdürlüğü
2016 Yılı Merkezî Yönetim Bütçesi
2) Karayolları Genel Müdürlüğü
2014 Yılı Merkezî Yönetim Kesin Hesabı

C) BİLGİ TEKNOLOJİLERİ VE
İLETİŞİM KURUMU (Devam)
1) Bilgi Teknolojileri ve
İletişim Kurumu 2016 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2014 Yılı Merkezî Yönetim Kesin Hesabı

Ç) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2016 Yılı Merkezî Yönetim Bütçesi
2) Sivil Havacılık Genel
Müdürlüğü 2014 Yılı Merkezî Yönetim Kesin Hesabı

D) ÇALIŞMA VE SOSYAL
GÜVENLİK BAKANLIĞI (Devam)
1) Çalışma ve Sosyal Güvenlik
Bakanlığı 2016 Yılı Merkezî Yönetim Bütçesi
2) Çalışma ve Sosyal Güvenlik
Bakanlığı 2014 Yılı Merkezî Yönetim Kesin Hesabı

E) MESLEKİ YETERLİLİK KURUMU (Devam)
1) Mesleki Yeterlilik Kurumu
Başkanlığı 2016 Yılı Merkezî Yönetim Bütçesi
2) Mesleki Yeterlilik Kurumu
Başkanlığı 2014 Yılı Merkezî Yönetim Kesin Hesabı

F) TÜRKİYE VE ORTA DOĞU AMME
İDARESİ ENSTİTÜSÜ (Devam)
1) Türkiye ve Orta Doğu Amme
İdaresi Enstitüsü 2016 Yılı Merkezî Yönetim Bütçesi
2) Türkiye ve Orta Doğu Amme
İdaresi Enstitüsü 2014 Yılı Merkezî Yönetim Kesin Hesabı

G) DEVLET PERSONEL
BAŞKANLIĞI (Devam)
1) Devlet Personel Başkanlığı
2016 Yılı Merkezî Yönetim Bütçesi
2) Devlet Personel Başkanlığı
2014 Yılı Merkezî Yönetim Kesin Hesabı
Ğ) AVRUPA BİRLİĞİ BAKANLIĞI (Devam)
1) Avrupa Birliği Bakanlığı
2016 Yılı Merkezî Yönetim Bütçesi
2) Avrupa Birliği Bakanlığı
2014 Yılı Merkezî Yönetim Kesin Hesabı

H) TÜRK AKREDİTASYON KURUMU (Devam)
1) Türk Akreditasyon Kurumu
2016 Yılı Merkezî Yönetim Bütçesi
2) Türk Akreditasyon Kurumu
2014 Yılı Merkezî Yönetim Kesin Hesabı
BAŞKAN
– Şimdi, Hükûmet adına üçüncü konuşmacı Avrupa Birliği Bakanı Sayın Volkan
Bozkır. 
Buyurunuz
Sayın Bakan. (AK PARTİ sıralarından alkışlar) 
Süreniz
yirmi iki dakikadır. 
AVRUPA
BİRLİĞİ BAKANI VOLKAN BOZKIR (İstanbul) – Sayın Başkan, değerli
milletvekilleri; Avrupa Birliği Bakanlığının…
LEVENT
GÖK (Ankara) – Sayın Bozkır, siz devam edin lütfen. 
Sayın
Davutoğlu’ndan mı yanasınız, Sayın Tayyip Erdoğan’dan mı yanasınız? Adalet
anlayışınız nerede? 
AVRUPA
BİRLİĞİ BAKANI VOLKAN BOZKIR (Devamla) – …2016 Mali Yılı Bütçe Tasarısı’nın
Türkiye Büyük Millet Meclisi Genel Kurulunda görüşülmesi münasebetiyle
huzurunuzdayım. 
LEVENT
GÖK (Ankara) – Adalet anlayışınız iflas etmiş, iflas! Utanılacak bir durum,
utanılacak bir durum!
AVRUPA
BİRLİĞİ BAKANI VOLKAN BOZKIR (Devamla) – Yüce Meclisimizi saygıyla
selamlıyorum. Bu vesileyle, Türkiye-Avrupa Birliği ilişkilerinde yaşanan…
LEVENT
GÖK (Ankara) – Sanki Anayasa Mahkemesi üyelerini ben atadım. 
İLYAS
ŞEKER (Kocaeli) – Ya, Grup Başkan Vekilisin, biraz saygılı ol be! 
LEVENT
GÖK (Ankara) – Soru hepinizi yaktı, hepinizi yaktı! (AK PARTİ sıralarından
gürültüler) 
İLYAS
ŞEKER (Kocaeli) – Grup Başkan Vekilisin, biraz saygılı ol ya! 
ALİM
TUNÇ (Uşak) – Konuşma ya, konuşma!
BAŞKAN
– Sayın Bakan, bir saniye efendim…
ALİM
TUNÇ (Uşak) – Ne biçim bir Grup Başkanısın sen! Hiç yakışıyor mu sana! 
BAŞKAN
– Sayın milletvekilleri, Sayın Bakan… 
LEVENT
GÖK (Ankara) – Avrupa Birliğine girmekten bahsediyorsunuz! 
ALİM
TUNÇ (Uşak) – Konuşma, konuşma, daha az önce konuştun! Ne biçim Grup Başkan
Vekilisin sen! 
BAŞKAN
– Rica ediyorum efendim, rica ediyorum… 
İLYAS
ŞEKER (Kocaeli) – Saygılı ol, saygılı ol biraz! 
BAŞKAN
- Bakınız, bütün hatipleri Genel Kurulun sükûnet içinde dinlemesi gerekir,
Türkiye Büyük Millet Meclisine yakışan budur. Hükûmet adına Sayın Bakan bir
açıklama yapıyor. Farklı düşünceler var ise İç Tüzük’ün verdiği imkânlar
çerçevesinde, soru-cevap bölümünde bütün bunlar ifade edilebilir. Rica
ediyorum, sükûnet içinde Sayın Bakanı dinleyelim.
Buyurun
Sayın Bakan.
AVRUPA
BİRLİĞİ BAKANI VOLKAN BOZKIR (Devamla) – Bu vesileyle, Türkiye-Avrupa Birliği
ilişkilerinde yaşanan önemli gelişmelere ilişkin değerlendirmelerimi sizlerle
paylaşmak istiyorum.
Avrupa
projesinin geleceği ve Türkiye-AB ilişkileri açısından son derece önemli bir
dönemden geçiyoruz. Uluslararası platformda önemli değişimlerin yaşandığı ve
gerçekten uzun zaman coğrafyamızda etkisi hissedilecek önemli bir dönem
yaşıyoruz. Bu süreç Avrupa Kıtası’nı da çetin sınamalarla karşı karşıya
bırakmıştır.
2015
yılı, Avrupa bütünleşmesinin en temel politikalarının dahi sorgulanır hâle
geldiği bir yıl olmuştur. Bu dönem zarfında öncelikle Yunanistan’da önemli bir
kriz yaşanmış ve avro bölgesi gerçekten önemli sorunlarla karşılaşmıştır.
Ardından, Avrupa Birliği, İkinci Dünya Savaşı’ndan sonraki en büyük düzensiz
göç akınıyla mücadele etmek durumunda kalmıştır. Buna ilaveten, Avrupa’nın en
büyük şehirlerini vuran terör saldırıları Avrupa Birliğini kritik bir diğer
sorunla karşı karşıya bırakmıştır. Buna ilaveten, İngiltere’nin Avrupa
Birliğinden çıkma tartışmaları da bütün bu sorunlara eklenince Avrupa Birliği âdeta
varoluşsal krizlerle birlikte yaşamaya başlamıştır.
Son
dönemde yaşanan bütün bu gelişmeler, evrensel değerler üzerinde yükselen, barış
ve istikrara dayalı, çok kültürlü bir Avrupa inşası düşüncesinin sorgulanmasına
yol açmıştır. Avrupa Birliğinin düzensiz göç krizi, terör tehdidi ve ekonomik
krizle karşı karşıya bulunduğu bu süreçte, Birliğin geleceği ve istikrarı
bakımından Türkiye’nin önemi de her zamankinden daha fazla ön plana çıkmıştır.
Türkiye’nin, Avrupa projesini ileriye taşıyabilecek vazgeçilmez aktörlerden
birisi olduğu açık bir biçimde görülmüştür. Avrupa Birliğinin yaşamakta olduğu
zorlu sınamalar karşısında Türkiye’yle her zamankinden daha da fazla
yakınlaşması, Avrupa bütünleşmesinin kurucularının “Avrupa krizlerden
geçecektir ancak Avrupa bu krizlere bulacağı çözümlerle Avrupa olacaktır.” sözü
hatırlandığında daha da anlam kazanmaktadır. Hep vurguladığımız üzere Avrupa
Birliğinin gelecekteki bölgesel ve küresel rolünü ve gücünü belirleyecek en
temel unsurlardan biri Türkiye olacaktır. Bugünkü sınamalar, bir süredir göz
ardı edilen ortak hedefler ve ortak çıkarları yeniden gündeme taşıyarak bu
öngörünün haklılığını da kanıtlamıştır.
Sayın Başkan,
değerli milletvekilleri; köklü demokrasi geleneği, işleyen piyasa ekonomisi ve
jeostratejik konumuyla Türkiye, Avrupa Birliğinin küresel ve bölgesel gücünü
diriltmesi ve mevcut sınamalar karşısında etkili olabilmesi için en önemli
aktörlerden biridir. Bu gelinen noktada Türkiye'nin AB üyeliği stratejik bir
zeminde ele alınıyor ve ortak çıkarlar temelinde samimiyetle yoğun ve sonuç
odaklı bir çaba gösteriliyor. Deyim yerindeyse Türkiye-AB ilişkilerinde
paradigma değişmiştir ve kartlar yeniden dağıtılıyor. Nitekim, son dönemde
Avrupa Birliğiyle ilişkilerimizde ortak başlıkların geçmişe dönük değil, gelecek
perspektifinden konuşulmasına olanak verecek yeni bir zemin yakalamış
bulunuyoruz. Bu zemin, Türkiye-AB ilişkilerinde gerçekten önümüzdeki dönemde
görüntüsünü kuvvetle hissettirecek ve önümüze daha güvenle bakmamızı sağlayacak
bazı unsurları da içermektedir. Öncelikle, yeni paradigmayla birlikte kartların
değişmesinden bahsettiğimiz ortamda gerçekten uzun zamandır Türkiye-AB
ilişkilerinde görmediğimiz ve bundan sonra sıklıkla göreceğimiz yeni unsurlar
devreye girmiş bulunmaktadır. 2015’in Kasım ayında Sayın Başbakanımızın
katıldığı Türkiye Avrupa Birliği Zirvesi, bir anlamda on bir yıl aradan sonra
Türkiye'nin katıldığı ilk zirveyi teşkil etmiştir. Ancak bu zirveyle birlikte
önemli kararlar da alınmıştır. Bu zirvelerin gelecekte yılda 2 kere yapılması kararı
bu zirvelerin sadece el sıkışılan ve aile fotoğrafı çektirilen zirveler değil,
aynı zamanda çeşitli kararların alındığı, geleceğe doğru önemli talimatların
verildiği ve bu talimatlara, bu şekilde hem Komisyonun hem Avrupa Birliği
yapılarının uymasına ilişkin kararlardır. Bunlar içinde çok önemli olan
hususlar, bazı platformlar oluşturulmuştur ve bu platformlar bütün bu önemli
konuları zirve toplantılarına taşıyacaktır. 
1’inci
platform enerji alanında olmuştur. Üst düzey enerji iş birliği platformunda hem
bölgemizdeki doğal gaz kaynaklarının güvenli bir şekilde Avrupa Birliği
imkânlarına ulaştırılması hem de sıkıntı anlarında Türkiye ve Avrupa Birliğinin
ortak hareket etmesi kararlaştırılmıştır. Ve ilk toplantı da 28 Ocak tarihinde
Türkiye’de, enerjiden sorumlu İspanyol Komiser Canete’nin gelişi ile Sayın
Enerji Bakanımızın katılımıyla gerçekleştirilmiştir. 
2’nci
platform ekonomi alanındadır. Gerçekten, Türkiye ve Avrupa Birliği ekonomileri
arasında önümüzdeki dönemde hem Avrupa Birliği ekonomilerinde yaşanan
sıkıntının giderilmesi hem güçlü bir Avrupa Birliği, güçlü bir bölge ve bunun
içinde Türkiye ne rol alabilecek, iş dünyası bunun içinde nasıl rol
oynayabilir, bunların konuşulacağı âdeta bir mini Davos toplantısı niteliğinde,
nisan ayı ortalarında İstanbul’da bir büyük toplantı yapılacaktır. Ve burada,
Avrupa Birliği 6 komiserle iştirak ederek ve Avrupa Birliği ülkelerinin
hepsinden, çeşitli kesimlerden iş dünyası temsilcilerini getirerek hem
bölgemizin imkânları hem Türkiye'nin imkânları hem Avrupa Birliğinin imkânları
bir araya getirilmeye çalışılacaktır. 
3’üncü
önemli husus, gümrük birliğidir. Türkiye, gümrük birliği ilişkisinde gerçekten
çok önemli kazanımlar ve başarılar elde etmiştir. Avrupa Birliğine üye olmadan
gümrük birliğine üye olan yegâne ülke Türkiye’dir ama bugün Avrupa’nın sanayi
devleriyle ve ekonomik devleriyle karşı karşıya olan Türkiye, aslında
sanayisini ve ekonomisini yeniden yapılandırarak bu güçlerle eşit şartlarda
ticaret yapabilme ve çok sayıda mal mübadelesini gerçekleştirmiştir. 
Bugün
150 milyar dolarlık bir ticaretten bahsediyoruz ve inşallah bu yeni düzen
içinde gümrük birliğinin güncelleşmesiyle birlikte, tarım, kamu alımları ve
hizmetler sektörünün de ilavesiyle 300 milyar dolarlık bir ticarete
ulaşabileceğimizi öngörüyoruz. Amerika Birleşik Devletleri ile Avrupa Birliği
ticaretinin 700 milyar dolar olduğu düşünülürse Türkiye-Avrupa Birliği
ticaretinin 300 milyar dolara çıkmasının ne kadar önemli, dünya bakımından,
Avrupa bakımından, bölgemiz bakımından ve Türkiye bakımından ne kadar önemli
bir konu olduğu ortadadır. 
Kazanımlardan
ve yeni paradigma değişikliğiyle kartların yeniden dağıtılmasıyla ortaya çıkan
tabloda önemli unsurlardan bir tanesi de bu yılın sonlarında vizenin kalkacak
olmasıdır. Türkiye, gerçekten 1980 askerî darbesinin bizlere bıraktığı kötü
miraslardan bir tanesiyle otuz altı yıldır hak etmediğimiz bir şekilde yaşamak
mecburiyetinde kalmıştır ve Türkiye Cumhuriyeti vatandaşları inşallah yeni
kurulacak bu mekanizmayla, vizelerin kalkmasıyla Schengen bölgesindeki ülkelere
vize almadan, ileride inşallah pasaportlarını dahi göstermeden kimlik
kartlarıyla girme imkânına kavuşacaklardır. 
Diğer
bir husus siyasi diyalog mekanizmasıdır ki bu çok önemli mekanizmalardan
biridir. Avrupa Birliğinin bütün kararları bakımından istişare ve Türkiye'nin
buna katkıları, dörtlü toplantılarda, Dışişleri Bakanımızın katıldığı
toplantılarda ele alınmaktadır ve “quartet” dediğimiz Dışişleri Bakanı, AB
Bakanı, Yüksek Temsilci ve Genişleme Komiserinden oluşan toplantılar belirli
fasılalarla yapılacak ve bu şekilde de bu mekanizma hem müzakere sürecimizi hem
bölgemizdeki olayları hem illegal göçle mücadeleyi hem ekonomik konularla baş
edilmesini hem terörle mücadeleyi gayet net bir şekilde ele alabileceğimiz yeni
platformlar olmuştur. Tabii bütün bunlara ilaveten uzun zamandır yavaş sürmekte
olan müzakere sürecimizde de canlanma meydana gelmiştir. İki yıllık bir aradan
sonra ilk defa bir faslı, 17’nci Ekonomi ve Para Politikaları Faslı’nı
geçtiğimiz aralık ayında açtık. İnşallah, bu sene 5 faslı daha açabilmek için
bütün çalışmaları sürdürüyoruz ve bu konularda da başarılı olacağımıza
inanıyoruz. 
Önemli
fasıllar var. 23’üncü fasıl bir anlamda siyasi kriterler faslıdır ve
Türkiye’yle ilgili olarak bazı görüşleri olan, bazen de yanlış bilgilerle
ortaya çıkan algılara sahip olan Avrupa Birliğindeki dostlarımızın, 23’üncü
faslın açılmasıyla ortaya çıkacak resmî platformlarda bunu dile getirmeleri,
bizi tenkit etmeleri, bu tenkitleri haklı bulduğumuz takdirde uygulamamız,
haklı bulmadığımız takdirde de doğru bilgilerle bu konularda görüşlerimizi
paylaşıp karşı tarafa doğru algılar sağlamasını imkân dâhiline koyabilecek bir
mekanizmadır. 
24’üncü
fasıl… İllegal göçle mücadele ettiğimiz bir ortamda, hudut güvenliğinden
bahsettiğimiz, pasaport güvenliğinden bahsettiğimiz, geri kabul anlaşmasından
bahsettiğimiz, sınırların entegre yönetiminden bahsettiğimiz bir ortamda
24’üncü faslın bütün bu unsurları içeren bir fasıl olmasına rağmen açılamamış
olması, gerçekten hem bir ironidir hem de haksızlıktır. Dolayısıyla, geri kabul
anlaşmasının yürürlüğe girmesinden önce 24’üncü faslın da açılabilmesi için
bütün gerekçelerimizle Avrupa Birliğiyle temaslarımızı sürdürüyoruz. 
Eğitim
faslı, enerji faslı ve dış politika ve güvenlik fasılları inşallah bu sene
açılabilecek nitelikte fasıllar olacaktır. 
Tabiatıyla,
bu ilişki içinde önemli olan birkaç husus daha… Gerçekten, Avrupa Birliği
ilişkilerimizde bugüne kadar 4,7 milyar euro hibe yardımını kullandık ve
bununla ilgili olarak ortaya çıkmış mekanizmalar da gerçekten hem ülkemize hem
proje yaratarak bunu bir anlamda alın teriyle illerine, ilçelerine kazandıran
vatandaşlarımız bakımından son derece olumlu sonuçlar vermektedir ve inşallah,
2020 yılına kadarki dönemde de 4,5 milyar euroluk yeni bir IPA katkısını
kullanabilir hâle getirdik. Bununla ilgili çerçeve anlaşması imzalandı ve 4,5
milyar euro da 2020 yılına kadar kullanılacaktır. 
Önemli
bir başka husus, Erasmus projeleridir. Erasmus projeleri gerçekten çok yaygın
bir biçimde hem gençlerimize hem örneğin bir oto tamirhanesinde çalışan bir
çırağa veya daha ileri yaşlardaki insanlarımıza gerçekten çok önemli imkânlar
sağlayan bir ilişkidir. Bugüne kadar 600 milyon euro kaynak kullandık, 100 bin
proje üretildi ve 26 bini kabul gördü, 400 bin insanımız bundan yararlandı, 300
bini yurt dışına gitme imkânı buldu. Önümüzdeki dönemde, 2020 yılına kadar
yaklaşık 800 milyon euro yeni bir katkımız var ve bunun, inşallah 500 bin
kişinin kullanabileceği şekilde bütün çalışmalarını sürdürüyoruz. Hem IPA
fonlarının kullanılmasında hem Erasmus projelerinin devreye girmesinde proje
üretimi çok büyük önem arz etmektedir. Proje üretimini sağlayabilmek için de
proje eğitimini çok güçlü bir şekilde, hem Avrupa Birliği Bakanlığı olarak hem
kalkınma ajansları, odalar birliği, bölgesel kuruluşlar, sivil toplum birlikte
hareket ederek bu imkânı ülkemize getirmek için çaba sarf ediyoruz.
Tabiatıyla,
önümüzdeki dönemde en önemli konulardan bir tanesi de bu illegal göçle mücadele
konusunda yapacağımız iş birliği olacaktır. Gerçekten, bir deprem meydana
gelmiştir ve bu depremin arkasından tsunami etkisindeki, belki de tarihimizin
gördüğü en büyük göçlerden biriyle karşı karşıyayız. Türkiye, bugün bu illegal
göçle mücadelede önemli hamleler, önemli adımlar atmış durumdadır. 2015 yılında
146 bin illegal göçmeni ilgili makamlarımız yakalamıştır, 4.500 civarında
illegal göç kaçakçısı yakalanmıştır, yarısından fazlası tutuklanmıştır. Avrupa
Birliği rakamlarına göre geçtiğimiz yılın son aylarında günlük 3 bin olarak
ifade edilen, Yunanistan’a veyahut Avrupa’ya ulaşan illegal göçmen sayısı şubat
ayında 300’e kadar gerileyebilmiştir. Dolayısıyla, gerçekten, önemli bir çaba
içerisinde hareket edilmektedir. Ancak, bu, sadece Türkiye sahillerinden Yunan
adalarına yönelik bir hareket olarak düşünülürse yanlışlığın en başında gelecek
husus budur. Bu gerçekten, Suriye sorununun ortaya çıkmasıyla başlayan, Suriye
sorunu çözülemediği takdirde devam edecek olan ve yaklaşık dört beş filtreden,
Suriye sınırından Ege sahillerine, Ege sahillerinden Yunan adalarına,
Yunanistan’dan Avrupa’ya kadar süren çok önemli bir durumla karşı karşıyayız.
Dünyada 6 milyar euroluk bir ekonomidir bu illegal göç. Gerçekten, uyuşturucu
kaçakçılığı gibi, silah kaçakçılığı gibi insanlığa zarar verici bütün bu
organizasyonları yapanlar, bu kez bu illegal göçten düçar durumdaki insanların
sırtından bu paraları kazanmak için korkunç bir örgütlenme içindedirler.
Bunlarla mücadele edebilmek için hiçbir ülkeye “Sen sorumlusun, sen suçlusun.”
diyebilecek bir noktada değiliz. Bu, bütün insanlık camiasının birlikte hareket
ederek çözebileceği ve ancak ortak sorumluluk alarak, paylaşılarak bunun
üstesinden gelinebilecek nitelikte bir önemli sorunla karşı karşıyayız.
Dolayısıyla, inşallah, önümüzdeki günlerde Avrupa Birliğine, bu yeni aile içinde
hareket ederek ortaya çıkarttığımız yeni tablo içerisinde hem illegal göçün
legal göç hâline gelmesi hem büyük bir insaniyet örneği göstererek ülkemizde
misafir ettiğimiz Suriyeli kardeşlerimizin hem Türkiye’deki hem gittikleri
ülkelerdeki konumlarını daha iyi şartlara ulaştırmak için önemli çabalar
sarfedilmektedir. 
Avrupa
Birliği, Suriyeli kardeşlerimize 3 milyar euro katkıda bulunmayı taahhüt
etmiştir. Bu para bu yıl için harcanacaktır ve bununla ilgili karar alınmıştır.
Bizim, Suriyeli kardeşlerimiz için ortaya çıkarttığımız okul, hastane,
kampların daha iyi şartlara ulaştırılması veyahut da… Gerçekten öyle illerimiz,
ilçelerimiz var ki oradaki Suriyeli kardeşlerimizin sayısı Türkiye Cumhuriyeti
vatandaşlarının sayısını geçmiştir. Buralarda uzun yıllardır 2,5 milyondan
fazla Suriyeli kardeşimizi misafir ederken, ekmeğini paylaşırken, evini
paylaşırken bir kere olsun “Ya, niye ben ekmeğimi paylaşıyorum? Niye geldiler?
Niçin ben işimi paylaşıyorum?” demeden gerçekten tarihe geçecek, uzun yıllar
hatırlanacak çok önemli bir insanlık dersi vermiş bir Türkiye Cumhuriyeti
vatandaşından bahsederken bu 3 milyar eurodan o ilçelerdeki altyapı
imkânlarının geliştirilmesi için de yararlanacağız. 
Gerçekten 2016 yılı önemli bir yıl
olacaktır. Geriye doğru bakıldığında, 2,5 milyondan fazla Suriyeli kardeşini
insaniyet adına misafir eden bir Türkiye de hatırlanacaktır, 800 kişi için
referandum yapan ülkeler de hatırlanacaktır, ülkesine giren göçmenlerin
üzerindeki takılara varıncaya kadar alıp bunları ihalelerde satıp bu parayla bu
masrafları karşılamak için Meclisten karar çıkaracak ülkeler de
hatırlanacaktır, dörtlü nizamda önlerinde atlı polislerle savaş esiri muamelesi
gören insanlar da hatırlanacaktır, bir duvarın bu tarafında soğuk içinde
veyahut da zor şartlarda açlık içinde bekleyen insanlar da hatırlanacaktır.
Türkiye Cumhuriyeti, her zaman bu insanlık adına yaptığı çok önemli katkıyla
hatırlanacaktır ve Türkiye Cumhuriyeti vatandaşları olarak da bundan herhâlde
hepimiz gurur duyacağız ve bize yakışan bir davranışı bu şekilde yerine
getirmiş olacağız. (AK PARTİ sıralarından alkışlar) 
ALİM TUNÇ (Uşak) – Botları delerek
insanları ölüme terk edenleri de hatırlayacaktır. 
AVRUPA BİRLİĞİ BAKANI VOLKAN BOZKIR
(Devamla) – Tabii, sivil toplum, bizim çok önem verdiğimiz bir konu ve
gerçekten demokrasinin temel taşlarından bir tanesi sivil toplumdur ve uzun
yıllar bu ülkede eksikliğini hissettiğimiz sivil toplum önemli bir gelişim
içindedir. 1980’li yıllarda belki 50 olmayan sivil toplum sayısı bugün 108 bine
ulaşmıştır ve Cumhuriyet tarihinin en büyük sivil toplum rakamına ulaşmış
vaziyetteyiz. Bununla iftihar ediyoruz. Sivil toplum olmadan demokrasi olmaz,
demokrasi içindeki en önemli unsurlardan birisidir ve Avrupa Birliği sürecinin
en önemli taşlarından birisi olarak da sivil toplumu görüyoruz. Bu anlamda da
Türkiye çapında 10 kadar ilde sivil toplumla buluşma toplantıları tertipleyerek
hem onların kendi görüşlerini dile getirmesini, dertlerini ifade edebilmesini
ve o toplantılarda da ayrıca Avrupa Birliği süreciyle ilgili bilgi almalarını,
IPA fonlarından nasıl yararlanacakları, Erasmus projelerinden nasıl
yararlanacakları konusunda da yardımcı oluyoruz. Yaklaşık 20 bin kişiyle 10
ilimizde bir araya geldik ve buna çok önem veriyoruz. Önümüzdeki dönemde sivil
toplumumuz için 2020 yılına kadar yaklaşık 190 milyon euro kaynağımız var ve
bunu, gerçekten, sivil toplumumuza harcayarak, sivil toplumumuzun daha
güçlenmesi, sayısının daha artması, söz söyleme imkânlarını artırması ve bu
şekilde demokrasimize, ülkemize katkı sağlamasını daha kolaylaştıracak bir
imkân yaratmaya çalışıyoruz. 
Bu
ana hatlarını vermek istediğim bilgilerle, Avrupa Birliği Bakanlığı olarak,
bütçemizin yüce Meclisimiz tarafından kabul edileceğini ümit ediyoruz. Bu
çerçevede, önümüzdeki dönemde çok sayıda reform projesi, çeşitli kanunlarımız,
Meclisten geçmesi gereken yasal düzenlemelerde, gerçekten, bu yüce Meclisin,
2000 yılından beri, Avrupa Birliği süreci olsun Türkiye'nin reform süreci
olsun, hep birlikte hareket etme -çok önemli- görüntüsünü önümüzdeki dönemde de
devam ettireceğini ve Türkiye'nin reformlarının Türkiye Cumhuriyeti’ne fayda
sağlayacağının bilinci içinde, iktidar muhalefet demeden el birliğiyle hareket
ederek, inşallah, 2000’li yıllara, 2020’li yıllara, daha sonraki yıllara
giderken çok daha müreffeh, çevre konusunda daha bilinçli, gıda güvenliğinde
adım atmış, eğitim alanında, sağlık alanında, sosyal alanda ve siyasal haklar
alanında daha ileriye gitmiş bir Türkiye’ye ulaşmamızda iktidar muhalefet
ayırımı olmadan el birliğiyle davranabileceğimizi ümit ediyorum. 
Bu
ifadelerle, yüce Meclisi saygıyla selamlıyorum ve bütçemizin, inşallah, kabul
olduğu takdirde, hayırlı olmasını temenni ediyorum. (AK PARTİ sıralarından
alkışlar) 
BAŞKAN
– Teşekkür ederim Sayın Bakan.
Hükûmet
adına konuşmalar sona ermiştir.
Şahıslar
adına ikinci söz hakkı, aleyhinde olmak üzere, Adana Milletvekili İbrahim
Özdiş’e aittir.
Buyurun
Sayın Özdiş. (CHP sıralarından alkışlar)
Süreniz
beş dakikadır.
İBRAHİM
ÖZDİŞ (Adana) – Sayın Başkan, değerli milletvekilleri; Genel Kurulu saygıyla
selamlıyorum.
Görüştüğümüz
bu bütçenin, on üç yıllık AKP iktidarının bütçe uygulamalarına baktığımızda
yaraya merhem olmayacağını, derde derman olmayacağını, zengini daha zengin,
yoksulu daha yoksul yapacağını görüyoruz. 
Bizim
de dâhil olduğumuz “OECD” adlı örgüt daha birkaç gün önce iş gücü piyasasına
yönelik 34 üye ülkeyi kapsayan bir araştırma yayınladı. Buna göre Türkiye’de
istihdam oranı göçmenlerde yüzde 54’ken Türk vatandaşlarında yüzde 49,6. Göçmen
kardeşlerimiz savaştan kaçıp bize sığınmışlar, onlar bizim misafirlerimiz.
Benim sözüm onlara değil, benim sözüm dışarıdan aldığı talimatla dış politika
belirleyen, daha dün “Kardeşim Esad” dediği kişinin ülkesinin iç işlerine
müdahale eden, sınırlarımızı kevgire çeviren, bakamayacağımız, yetemeyeceğimiz
miktarda göçmeni Türkiye’ye kabul edenlere; benim sözüm, işsizlikle,
yoksullukla boğuşan kendi vatandaşlarını görmezden gelenlere.
Değerli
milletvekilleri, yine bir başka konu Haberleşme Bakanlığımızı ilgilendiren bir
konu. Bildiğiniz gibi, Türkiye’deki İnternet kullanıcılarının maruz kaldığı
anlamsız ve tüketici haklarına tamamen aykırı bir konu, adil kullanım kotası.
Siz evinize, iş yerinize İnternet bağlatıyorsunuz, bağlattığınızı
zannediyorsunuz, sınırsız oluyor bu İnternet bağlantınız, ona göre bir ücret
ödüyorsunuz. Ancak sözleşmedeki hızınız ne olursa olsun, birden -bir kullanım
sonrası- 3 megabite kadar düşüyor. Böyle bir uygulamanın eşi benzeri gelişmiş
ülkelerin hiçbirinde yok. Enformasyon çağında yaşıyoruz. Bütün dünya
teknolojiye ve enformasyona yatırım yapıyor. Yaptığı tek altyapı yatırımı köprü
ve duble yollar olan ve bununla övünen AKP iktidarı, Türkiye’yi dünya devi
yaptığını iddia ediyor. Siz ancak vizyonsuzlukta dünya devi olursunuz.
Değerli
milletvekilleri, muhtemelen dünya tarihinde AKP iktidarı kadar kendisiyle
çelişen, kendisini yalanlayan başka bir siyasi güruh yoktur. Örnek mi
istiyorsunuz? İki yıl önce “darbeci” dediğiniz Sisi Hükûmetini daha dün
Türkiye’ye davet ettiniz. PYD lideri Salih Müslim’i MİT uçağıyla gizlice Türkiye’ye
getirip bir dizi görüşme yaptınız. Şimdi PYD’yi terör örgütü ilan ettiyseniz
siz terörle iş birliği yapmış olmuyor musunuz? (CHP sıralarından alkışlar) 
Yine,
görüşmelerde Sayın Başbakan güllük gülistanlık bir Türkiye tablosu çizdi
değerli arkadaşlar, gerçekten öyle mi? Peki, bizim kendi kuruluşumuz TÜİK,
diğer dış kaynaklı kuruluşlar araştırma sonuçları yayınlıyorlar. Ülke bu kadar
güzel idare ediliyorsa, bu kadar güllük gülistanlık içerisindeyse bu sonuçlar
istatistiki bilgilere niye dayanmıyor? 
Birkaç
örnek vereceğim arkadaşlar. İş kazalarında neredeyse -hatta buna “iş
cinayetleri” diyebiliriz- dünyada 1’inci durumdayız. İşsizlikte OECD üyesi 36
ülke arasında 30’uncu sıradayız. Basın özgürlüğünden bahsetmeme gerek bile yok,
yerlerde sürünüyoruz. İşte, dün Sayın Başbakanın Anayasa Mahkemesinin kararına
bile itirazı bunun en güzel örneği değerli arkadaşlarım. (CHP sıralarından
alkışlar) 
İDRİS
BALUKEN (Diyarbakır) – Cumhurbaşkanı, cumhurbaşkanı.
İBRAHİM
ÖZDİŞ (Devamla) – Düşünün ki bir ülkenin başı, ordunun komutanı, Cumhurbaşkanı
Anayasa Mahkemesini tanımadığını söylüyor. Ben de bu Parlamentonun milletvekili
olarak Sayın Cumhurbaşkanını tanımıyorum. Ne diyeceksiniz buna peki? (CHP
sıralarından alkışlar, AK PARTİ sıralarından gürültüler)
AYŞE
SULA KÖSEOĞLU (Trabzon) – Millet tanıyor, sen tanımasan ne olur!
İBRAHİM
ÖZDİŞ (Devamla) – Ben de Sayın Cumhurbaşkanını tanımıyorum, tanımıyorum.
FUAT
KÖKTAŞ (Samsun) – Çok üzüldük, ağlıyoruz!
MUSTAFA
KÖSE (Antalya) – Çok da tın!
GÖKCEN
ÖZDOĞAN ENÇ (Antalya) – Çok üzüldük, çok üzüldük!
İBRAHİM
ÖZDİŞ (Devamla) – Bir Cumhurbaşkanı, bir başbakan hukuka sonuna kadar itaat
etmek durumunda, bunun kaçarı göçeri yok değerli arkadaşlarım, bunun kaçarı
göçeri yok. (AK PARTİ sıralarından gürültüler)
Değerli
arkadaşlar…
MUSTAFA KÖSE
(Antalya) – Çok da tın! Çok da umurumuzdaydı!
İBRAHİM
ÖZDİŞ (Devamla) – Bağırmayın, bağırmayın, dinleyin, daha fazla şeyler de
söyleyeceğim, daha fazla şeyler söyleyeceğim.
(Mikrofon
otomatik cihaz tarafından kapatıldı) 
İBRAHİM
ÖZDİŞ (Devamla) – Son olarak belirtmek isterim ki çeşitli saldırılar ve
eylemler sonucu son sekiz ayda 350 vatandaşımız şehit olmuşken, başkentimizin
göbeğinde bombalar patlayabiliyorken Türkiye’nin en büyük güvenlik açığı
AKP’nin ta kendisidir. 
GÖKCEN
ÖZDOĞAN ENÇ (Antalya) – Süresi bitti Sayın Başkan, süresi bitti. 
İBRAHİM
ÖZDİŞ (Devamla) – Tarafsızlık yemini etmiş, tarafını çoktan seçmiş Recep Tayyip
Erdoğan’ın 10 Şubat 2016 tarihinde attığı bir “tweet”ten bahsetmek istiyorum.
(AK PARTİ sıralarından gürültüler) 
BAŞKAN
– Teşekkür ederim Sayın Özdiş. 
İBRAHİM
ÖZDİŞ (Devamla) – “Suriye’deki ateşe -öyle diyor- odun taşıyarak alevi
harlayanlar, bir gün benzer bir ateşin kendi evlerini sarabileceğini
düşünmelidirler.” (AK PARTİ sıralarından gürültüler) 
BAŞKAN
– Sayın Özdiş, teşekkür ediyorum. 
İBRAHİM
ÖZDİŞ (Devamla) – MİT tırlarıyla harladığınız ateş, sayenizde ülkenin dört bir
tarafını sardı. Ülkeyi açık cezaevi durumuna düşürdünüz, yangın yerine
çevirdiniz. (AK PARTİ sıralarından gürültüler, sıra kapaklarına vurmalar) 
BAŞKAN
– Sayın Özdiş, teşekkür ederim. 
İBRAHİM
ÖZDİŞ (Devamla) – Yüce Meclisi saygıyla, sevgiyle selamlıyorum. (CHP
sıralarından alkışlar) 
BAŞKAN
– Sayın milletvekilleri, üçüncü turdaki konuşmalar tamamlanmıştır. 
Şimdi
soru-cevap işlemine geçiyoruz. 
Soru-cevap
işlemine başlamadan önce Sayın Mahmut Tanal’ı bir kez daha kutluyorum. Yine
sorularda birinci sırayı almış durumda. (CHP sıralarından alkışlar) 
Soru-cevap
işleminin süresi yirmi dakikadır. Yirmi dakikalık süreyi on dakika soru, on
dakika cevap olarak kullanacağız. 
Soruları
başlatıyorum. 
Sayın
Tanal…
MAHMUT
TANAL (İstanbul) – Teşekkür ederim Sayın Başkan. 
Benim
sorularım Sayın Çalışma ve Sosyal Güvenlik Bakanlığına. Sayın Bakan 2008 ve
2009 yıllarında şunları söylemişti: “’Yolsuzlukla mücadele edeceğim.’ diyen AKP
Hükûmeti Türkiye’yi yolsuzluk çukuruna batırdı.” “Başbakan rantın babasını
getirdi. Bunlar yarım doktor, yarım hoca.” demişti. “Başbakan seçim sürecinde
manidar işler yapıyor. Başbakan kendisini padişah olarak görmek istiyor.”
“Ülkemizde sadaka kültürü var.” demiştir. “3 kişiden birisi fukaralık sınırının
altında.” yine diyen Sayın Bakan ve aynı zamanda “AKP öncesi işsizlik yüzde
6’ydı, şimdi yüzde 11.” diyen yine Sayın Bakan. “AKP’lilerin paçalarından
yolsuzluk akıyor.” demişti. Siz bu AKP’nin paçalarını sızdırmaz paça mı
yaptınız yoksa paçalarını mı diktiniz? Siz, yani siyaset uğruna, koltuk uğruna
bu kadar değerlerden uzaklaşarak… Bu koltuk bu kadar mı sıcak? Siyaseti
itibarsızlaştırdınız mı? Siz eğer ileride bir başka siyasi partiye giderseniz
bunlar karşınıza çıkar mı? 
Teşekkür
ediyorum.
Cevap
verirseniz mutlu olacağım.
Saygılarımı
sunarım.
BAŞKAN
– Sayın Erdoğan…
MEHMET
ERDOĞAN (Muğla) – Teşekkür ediyorum Sayın Başkan.
Sayın
Ulaştırma Bakanı, Ulaşım Ana Planını kime yaptırdınız, döner sermayeden bunun
için ne kadar para harcadınız? Yine Sayın Ulaştırma Bakanına: Başbakan,
seçimden önce Dalaman ilçemizde bastırdığı bir pankartta “Bedava Göcek Tüneli,
Dalaman Marinası ve Dalaman-Acıpayam yolu hayırlı olsun.” dedi. Bu sözlerin
sizin için bir anlamı var mı? Göcek Tüneli ne zaman ücretsiz olacak? Dalaman
Marinası ne zaman hizmete girecek? Dalaman-Acıpayam yolu ne zaman yapılacak?
Sayın
Çalışma Bakanı, bütün esnaflarımız SGK primlerindeki artıştan şikâyet
etmektedir. Özellikle küçük esnafımız kan ağlıyor. Zaten zor durumda olan
esnaflarımızın SGK primlerinin azaltılmasına yönelik bir çalışmanız var mı?
Yine, turizm sektöründe sezonluk çalışan işçiler çok mağdur durumda. Bunlar
sezonluk çalıştıkları için işsizlik maaşı alamıyorlar, kıdem tazminatından
faydalanamıyorlar. Bu sorunu çözmek için bir çalışmanız var mıdır? Taşeron
işçilerimize ne zaman kadro verilecek? 4/C’liler ne zaman kadroya geçecek?
BAŞKAN
– Sayın Tor…
FAHRETTİN
OĞUZ TOR (Kahramanmaraş) – Teşekkür ederim Sayın Başkan.
Sorum
Çalışma ve Sosyal Güvenlik Bakanımız Sayın Süleyman Soylu’yadır: 17/3/1995
tarihli Başbakan Profesör Tansu Çiller imzalı genelgeyle kurulan Ekonomik ve
Sosyal Konseye, devam eden başbakanlar Mesut Yılmaz, rahmetli Erbakan ve
rahmetli Ecevit tarafından da büyük önem verilmiştir. Konseye katılımcılar
açısından bakıldığında, STK’ların en büyük platformunu oluşturduğunu söylemek
abartılı bir ifade olmayacaktır. Toplumsal barış ve sosyal diyalog açısından da
Konseyin önemi ortadadır. 
2010
tarihinde yapılan halk oylamasıyla Anayasa’da önemli değişiklikler yapılmıştır.
Bunlardan biri de Anayasa’nın 166’ncı maddesine eklenen bir fıkrayla Ekonomik
ve Sosyal Konseyin kurulmasıdır. Geçen altı yıllık süre zarfında Anayasa’nın da
amir hükmü hâline gelen Ekonomik ve Sosyal Konsey kurulmamıştır. Sayın Bakan,
Ekonomik ve Sosyal Konseyi ne zaman kurmayı düşünüyorsunuz? 
Teşekkür
ederim.
BAŞKAN
– Sayın Aydın…
ERKAN
AYDIN (Bursa) – Sayın Başkan, sorum Ulaştırma Bakanı Binali Yıldırıma. Bugün
çıkan bütün konuşmacılar, döneminizde yapılan yollardan, duble yollardan
bahsettiler. Benim de seçim bölgem olan Bursa’da
Orhaneli-Keles-Büyükorhan-Harmancık yolu on dört yıldır bitirilmedi. Daha önce
geçici bütçede Maliye Bakanına sorduğumuzda geçici bütçe içerisine herhangi bir
rakam koyulmadığını söyledi. Bu daimi bütçe içerisinde bu yolu -ki o kadar
fazla ölümün yaşandığı ve tehlikeli bir yol- bitirmeyi düşünüyor musunuz?
Herhangi bir kaynak ayırdınız mı? 
Teşekkür
ederim.
BAŞKAN
– Sayın Türkmen…
ELİF
DOĞAN TÜRKMEN (Adana) – Teşekkür ederim Başkanım.
Sorum
Sayın Yıldırım’a. Cumhurbaşkanı 2011 genel seçimleri öncesinde ve 2014 yılında
Cumhurbaşkanı seçilmeden önce Adana’ya müjdeler verdi. Birinci müjdesi: Hızlı
trenin Adana’ya gelmesi. İkinci müjdesi: Adana metrosunun Ulaştırma Bakanlığına
devri ve yeni hatların açılması. Adana AKP’nin efsanevi kurucu liderinin halka
verdiği bu sözlerinin yerine gelmesini bekliyor. Bu konuda bir çalışma var
mıdır? 
Diğer
sorum: Yine, uzun yıllardır sürekli AKP milletvekillerinin “Açıldı, açılacak.”
diye müjdeler verdiği ama yıllardır açılmayan Kozan-Kayseri yoluyla ilgili
çalışmalar hangi aşamadadır?
Diğer
sorum: Adana Yedigöze Barajı enerji, sulama, içme suyu içindir ama Kozan,
İmamoğlu ve…
(Mikrofon
otomatik cihaz tarafından kapatıldı)
BAŞKAN
– Sayın Bektaşoğlu…
BÜLENT
YENER BEKTAŞOĞLU (Giresun) – Teşekkür ederim Sayın Başkan.
Sorum
Sayın Ulaştırma Bakanına. Giresun’u Şebinkarahisar ilçemiz üzerinden İç
Anadolu’ya bağlayacak olan, elli yıllık özlemimiz olan Eğribel Tüneli’nin seçim
sürecinde temeli atıldı, çalışmalar hâlen devam etmektedir. Ancak tünel
Bakanlığınızın 2016 ve 2017 yılları içinde tamamlanacak olan tüneller
listesinde maalesef yoktur. Sayın Bakana buradan soruyorum: Bölgemiz için çok
önemli olan Eğribel Tüneli ne zaman bitecek? İnşaatı yürüten firmayla yapılan
bir sözleşme ve anlaşma var mıdır? Tünelin yapım maliyeti nedir? Hangi
kaynaklarla yapılmaktadır? Bir de bu yol neden yüksek standartlı bir ticaret
yolu olarak değil de bir bağlantı yolu olarak projelendirilmiştir? 
Yine,
ilimde Batlama grup yolu 22 kilometre, Güce ilçe yolu 17 kilometre, Çanakçı
ilçe yolu 20 kilometre, maalesef bu yollarımız on dört yıldır bitirilememiştir.
Bu yüzyıl içinde bu yolların bitirilme olasılığı var mıdır? 
Teşekkür
ediyorum.
BAŞKAN
– Sayın Yılmaz…
Sayın
Yılmaz yok.
Sayın
Çakırözer…
UTKU
ÇAKIRÖZER (Eskişehir) – Teşekkür ederim Sayın Başkan.
Sayın
Çalışma Bakanına soruyorum: Bugün gazetesi, Bugün TV ve Kanaltürk
televizyonlarına 26 Ekimde kayyum tarafından el konulmasının ardından bu
kurumda çalışanların 150’si yasal haklarından yararlandırılmadan işten
çıkarıldılar. Ne işsizlik maaşı alabildiler ne kıdem ne izin ne ihbar ne mesai
alabildiler. Hatta ödenen maaşları dahi geri istendi. Bugün de aslında kayyum
tarafından kurtarılması gereken bu kuruluşlar kapatıldı ve muhtemelen yeni
mağdur basın emekçileri ortaya çıkacak. Bu mağduriyetlerin giderilmesi için bir
çalışmanız var mıdır?
Sayın
Ulaştırma Bakanına: Eskişehir Anadolu Üniversitesi Havaalanı’nın iç hat
uçuşları iptal edilmişti biliyorsunuz. Şimdi de Avrupa’yla tek bağlantı olan
Brüksel uçuşları Türk Hava Yolları tarafından iptal edildi. İhracatının dörtte
1’ini havacılık sanayinden karşılayan, ilk tayyara fabrikasının kurulduğu
Eskişehir’imizin havayolu bağlantısının olmaması kabul edilemez. On binlerce
gurbetçinin mağduriyetinin giderilmesi için bir çalışma başlatacak mısınız?
BAŞKAN
– Sayın Topal…
SERKAN
TOPAL (Hatay) – Teşekkür ediyorum Sayın Başkan.
Sorularım
ve taleplerim Sayın Ulaştırma Bakanına olacak. Hatay ilimizin Samandağ-Antakya
duble yolu dört beş yıldır tamamlanamadı. Bundan dolayı da şu ana kadar 12
insanımızı kaybettik. Sayın Bakan, bu konuda lütfen gereğini yapalım. Ayrıca,
Altınözü-Antakya duble yolunu tamamlayalım. Samandağ çevre yolunu da
tamamlarsak çok iyi olur.
Ben
size, eğer gerçekten yaparsanız Hatay halkı adına buradan aynı şekilde teşekkür
edeceğim.
Teşekkür
ediyorum.
BAŞKAN
– Sayın Akın…
AHMET
AKIN (Balıkesir) – Sayın Başkan, teşekkür ederim.
Sayın
Ulaştırma Bakanına sormak istiyorum: Karayolları tarafından Balıkesir merkezde
yapımı süren emniyet köprülü kavşak projesinin daha önce yapılan açıklamalarda
2016 yılı Ocak ayında açılışının yapılacağı ve Balıkesirlilerin kullanımına
sunulacağı açıklanmıştı ancak şubat ayı da bitmiş olmasına rağmen adı geçen
kavşağın tamamlandığına dair bir işaret yok, inşaat da hâlâ sürüyor. Yüklenici
firmaya işi bitirmesi için iki yüz elli gün süre verildiği ve önümüzdeki birkaç
gün içinde bu sürenin sona ereceğini biliyoruz. Yüklenici firmanın işi
bitiremediği için yüz otuz beş gün ek süre istediğine dair bilgiler yerel basın
yayın organlarında yer alıyor. Bu proje ne durumdadır? Bahsedildiği yüklenici
firmaya...
(Mikrofon
otomatik cihaz tarafından kapatıldı) 
BAŞKAN
– Sayın Çamak...
HÜSEYİN
ÇAMAK (Mersin) – Sayın Başkan, sorum Ulaştırma Bakanına: Sayın Bakanım, bu sorunun
size çok sorulduğunu biliyorum. Mersin ve bölge için çok önemli olan Çukurova
bölgesel havalimanının ihalesini alan firmayla yapılan sözleşme ağustos ayında
feshedilmiştir. Geçtiğimiz günlerde Devlet Hava Meydanları İşletmesi Genel
Müdürü havalimanının yap-işlet-devret modeliyle değil, devlet bütçesi
tarafından yaptırılacağını söyledi.
Bir:
Yap-işlet-devret modelinden neden vazgeçilmiştir?
İki:
Madem bu proje için uygun bir model değildi, iş neden ilk olarak bu şekilde
ihaleye çıkarıldı?
Üç:
Devlet Hava Meydanları İşletmesi Genel Müdürü havalimanının yer tesliminin
yapılmasından sonra yaklaşık iki yıl içinde tamamlanmasını planladıklarını
ifade etmiştir. Temeli atılmış olan bir yerin teslimi daha yapılmadı mı?
Mersinli ve Adanalı ne zaman Çukurova havaalanından uçma heyecanı yaşayacaktır?
(Mikrofon
otomatik cihaz tarafından kapatıldı) 
BAŞKAN
– Sayın İrgil...
CEYHUN
İRGİL (Bursa) – Sayın Bakan, hızlı tren müjdesi verilen kentlerden biri olan
Bursa’dan bu soruyu soruyorum:
Bursa’ya
iki üç yıl önce Bakanlığınız ve sizler gelip “Hızlı tren için müjde veriyoruz,
seneye buradayız.” demiştiniz. Biz gittik, tabelanın önünde bekledik, ne tren
geldi ne siz geldiniz. Ve biz o tabelanın önüne yine bu yıl gittiğimizde tren
beklerken baktık ki Bursa Valisi bir açıklama yaptı: “Bu proje boşa gitti,
hatta çöpe gitti.” dedi ve “Zemin etüdü çalışmaları yapılmadığı için sıfırdan
başlayacağız, treni daha çok beklersiniz.” gibi hava oluştu. Ben şimdi
soruyorum: Bu proje ne zaman başlatılacak? Bu zemin etütleri yapılmadan nasıl
siz bu projeleri başlatıyorsunuz? Bursalılar yıllardır tren bekliyor, bu hızlı
tren Bursa’ya ne zaman gelecek? Ülkenin 2,8 milyonluk nüfusuyla, 2’nci büyük
ekonomisiyle, 4’üncü büyük şehrinde… Evet, güzel şehir, yaşanabilir şehir ama
ulaşılamaz bir şehir; ne doğru düzgün hava yolu ne doğru düzgün kara yolu ne
doğru düzgün treni var. Zaten tren hiç yok, gördüğüm kadarıyla da planınızda
tren yok. 
BAŞKAN
– Teşekkür ederim Sayın İrgil. 
Şimdi
cevaplar için Hükûmete söz veriyorum. 
Sayın
Soylu, buyurun efendim. 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Çok teşekkür ediyorum
Sayın Başkan. 
Sayın
milletvekilleri, Sayın Tanal’ın sorusunu en son cevaplayayım. 
Sayın
Erdoğan turizm sektörü, esnaf, taşeron ve 4/C’lilerle ilgili bir soru sordu. Evet,
turizm sektörüyle ilgili Hükûmetimiz 9 eylem planı içeren bir çalışmayı Sayın
Başbakanımızın Başkanlığında turizmcilerle beraber paylaştılar. Ancak, Sayın
Turizm Bakanımızla birlikte Çalışma Bakanlığı olarak, tam da sizin
bahsettiğiniz, tam altı ay olmasa bile dört beş ay boyunca işsiz kalan veya
işten çıkanlarla ilgili bir çalışma yapıyoruz. Tabii, maliyetleme, gerek kamuya
olan maliyeti gerekse bu konuda nasıl bir süreç ortaya koyabileceğimiz
konusunda çalışıyoruz ama olumlu bir süreç çıkarmak için de bir gayret
içerisindeyiz. Bir iki düzeltmemiz daha var, onları da yapacağız turizmcilere
yönelik. Aynı zamanda, bizim Çalışma, Aile ve Sağlık Komisyonumuz çok iyi
biliyor, Meclise gelebilecek güvenceli esneklik yasasında Çalışma Komisyonunun
da aslında değerlendirmesini alarak turizmde bir denkleştirme yaptık. Toplu
sözleşmeler için 2+2 olan denkleştirmeyi 4+2’ye çıkardık ve inşallah, Türkiye Büyük Millet Meclisi kabul
ederse, o turizmde yaklaşık dört beş ay işsiz kalan insanlar da hiç olmazsa o
denkleştirmeyle beraber on iki ay sosyal güvenlik kapsamında olabilecekler. 
Esnaflarla ilgili… Bu, tabii, asgari ücrete bağlı. Asgari
ücretin 1.300 lira olması sebebiyle şunu söylemek
isterim ki normalde 80 lira daha fazla arttı, 128 lira arttı. 48 lira olacaktı,
artı 80 lira daha geldi, 439’dan 568’e çıktı. 
Elbette
ki bu, sosyal güvenlik sistemimizin gelir-gider dengesiyle alakalı bir
süreçtir. Bunlarla ilgili değerlendirmelerimizi yapıyoruz. Eğer gelir-gider
dengesinde kendimize ait bir süreç bulabilirsek ve bu çalışmaları
gerçekleştirebilirsek… Bu konuda biz de sizler gibi vatandaştan gelen
taleplerle karşılaşıyoruz.
Onun
dışında, taşeronlarla ilgili -Maliye Bakanımız da burada izah etmiştir- Maliye
Bakanlığımızla birlikte bir çalışma yürütüyoruz, tüm bakanlıklarla birlikte;
Ulaştırma Bakanlığımız var, Kalkınma Bakanlığımız var ama esas Maliye
Bakanlığıyla asıl ve yardımcı işler konusunda. İnşallah, mart ayının sonuna
doğru bu konuda bir netleşme ortaya çıkabilir.
Yine,
özellikle Ekonomik ve Sosyal Konseyle ilgili soru… 2010 Anayasa değişikliğiyle
Ekonomik ve Sosyal Konsey kurulması konusu anayasal bir düzende oluştu. Sayın
Başbakanımızın son zamanlarda yaptığı bir açıklamayla birlikte Ekonomik ve
Sosyal Konseyin toplanması hususunda bir hazırlık yapılıyor. İnşallah, yakın
bir zamanda biz de Ekonomik ve Sosyal Konseyin toplanmasını arzu ediyoruz.
Yine
“İpek Holdingden işten çıkarılanlara kıdem tazminatı ve işsizlik ücreti
verilmiyor.” 
İş
Kanunu uyarınca, işverenin haklı nedenlerle fesih yapması durumunda işçinin kıdem
tazminatı ve işsizlik ücreti alması mümkün olmamaktadır. Bu işçiler eğer
işverence ahlak ve iyi niyet hâllerine uymayan nedenler arasında sayılan
sebeplerden biriyle çıkarılmışlarsa bu haklardan faydalanamazlar ama eğer bu
sebepler dolayısıyla çıkarılmamışlarsa elbette ki bu haklardan
faydalanabilirler, hem il müdürlüğümüze hem de mahkemelere başvurarak bu
konudaki haklarını elbette ki savunabilirler. 
Sayın
Mahmut Tanal bunu birkaç kez sordu, tekrar soruyor. Bu konuyla ilgili bir
değerlendirme yapmalı mıyım yapmamalı mıyım. Şunu söyleyeyim…
MAHMUT
TANAL (İstanbul) – Hiç sormadım Sayın Bakan, bana gösterin bunu, hiç sormadım.
Kusura bakmayın.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Bakın, arkadaşlarınız
sordu. Ben çok…
MAHMUT
TANAL (İstanbul) – Arkadaşlarım sormuş olabilir yani.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Bakın, şunu ifade edeyim
Sayın Tanal: Bu Meclis tablosunu görüyor musunuz? Görüyorsunuz. Şurada Demokrat
Parti vardı, burada CHP vardı; şurada Adalet Partisi vardı, burada CHP vardı. 
İBRAHİM
ÖZDİŞ (Adana) – Ne demek yani şimdi bu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) - Burada Anavatan Partisi ve
Doğru Yol Partisi vardı, burada CHP vardı; şimdi burada AK PARTİ var, gene CHP
var. (AK PARTİ sıralarından alkışlar, CHP sıralarından gürültüler) Nerede ve ne
şekilde siyaset yapacağımıza bir vesileyle kendi adımıza değil, tarih bizim
adımıza karar verdi. Sayın Cumhurbaşkanımız Recep Tayyip Erdoğan beni siyasi
partiye, AK PARTİ’ye davet etti ve iyi ki davet etti, Allah ondan razı olsun.
(AK PARTİ sıralarından alkışlar)
SERKAN
TOPAL (Hatay) – Tüm partiler gelip geçicidir, kalıcı olan Cumhuriyet Halk
Partisidir!
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) - İnşallah, burada yaklaşık
üç buçuk yıldır güzel hizmetler veriyorum. 
Ama
bir cümle daha söyleyeyim Sayın Mahmut Tanal: Ben Trabzon’dan sahadan
geliyorum, değil mi? Bu sorduğun soruları bana orada söylediler. Allah’a şükür,
AK PARTİ kadrolarıyla ve milletvekili arkadaşlarımla beraber bize o soruları
sorup bizi istiskal etmeye çalışanlara Trabzon halkı yüzde 66,5’la, tarihî bir
oyla cevap verdi, 5 milletvekiliyle buraya geldik.
Çok
teşekkür ediyorum, sağ olun. (AK PARTİ sıralarından “Bravo” sesleri, alkışlar)
BAŞKAN
– Teşekkür ederim Sayın Soylu.
CEYHUN
İRGİL (Bursa) – Sayın Bakan, sizin mantığınızla CHP vardı, öbürü vardı; CHP
vardı, öbürü vardı; siz öbürüsünüz şimdi. Kayboldu gitti ama CHP hep vardı!
LEVENT
GÖK (Ankara) – Sayın Başkan…
BAŞKAN
- Sayın Gök, dinleyeceğim sizi, cevapları bitirelim.
Sayın
Yıldırım, buyurun efendim.
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (İzmir) – Teşekkür ediyorum
Sayın Başkan.
Sayın
Erdoğan, ulaşım ana planı iki tane yapıldı. Bir tanesi 2003 yılında
üniversitelerle yapılan bir protokol çerçevesinde gerçekleştirildi ve o ana
plan on yıllık bir dönemi kapsıyordu, 2003-2013, tamamlandı. Miktarını şu anda
hatırlayamıyorum ama çok büyük bir rakam değil. Ama şimdi daha kapsamlı yeni
bir ulaştırma ana planı hazırlanacak, Avrupa IPA fonlarıyla ve yüzde 15 millî
bütçe katkısıyla yapılıyor. Geçen hafta sözleşmesi imzalandı ve bunun bedeli de
7 milyon 490 bin avrodur. Bir Fransız ve Türk ortaklığı bu ana planı
hazırlayacak, 2016’dan 2035’e kadarki bir dönemi kapsıyor. 
Göcek
Tüneli, bizim iktidarımızdan önce yap-işlet-devret modeliyle başlatılan bir
projedir, dolayısıyla firmanın işletme süresi daha devam etmektedir. Ancak biz
yanına ikinci bir tünel daha yaptık. Bu tünelle ikisini beraber birleştirip
firmayla bir uzlaşma yoluna gidiyoruz. 
Dalaman
Yat Limanı’nda sit dolayısıyla izin almada uzun süren bir problemimiz var. Bunu
da hallettikten sonra başlayacağız. Gereken ihalesi, her şeyi yapıldı. 
Sayın
Aydın “Bursa’da ulaşımın hiçbiri yok.” dedi. Ben merak ediyorum Sayın Aydın,
Ankara’ya gelirken nasıl geliyorsunuz? (AK PARTİ sıralarından alkışlar) 
ERKAN
AYDIN (Bursa) – Sayın Bakan, dört ilçeyi sordum, dört ilçe, dört ilçe:
Orhaneli, Keles, Büyükorhan, Harmancık.
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (İzmir) – Hava yolunuz var,
havaalanı çalışıyor, altı yere sefer yapılıyor. Bursa-Ankara arası yolun eski
hâlini de biliyorsunuz. 
ATİLA
SERTEL (İzmir) – İlçeleri soruyor Sayın Bakan, ilçeleri. 
ERKAN
AYDIN (Bursa) – İlçe, ilçe, Ankara değil, ilçe yolunu sordum.
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (İzmir) - Havaalanını
sormadınız mı? 
CEYHUN
İRGİL (Bursa) – Hayır, ilçe yolunu sordu. 
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (İzmir) – “Havaalanı, hava
ulaşımı yok.” dediniz de, merak etmeyin, yıl sonunda Bursa’dan İstanbul’a kırk
dakikada gideceksiniz Körfez geçişiyle beraber. 
Tren
yoluyla ilgili de bir yanlışı düzeltmek isterim, o da şudur: Valinin açıkladığı
kısım Yenişehir-Bilecik arasıdır, daha başlanmış değildir. Orada güzergâhla ilgili
Yenişehir-Bilecik düşünülmüştü ancak Bilecik’te çok büyük bir toprak hareketi
olduğu için, heyelan olduğu için…
(Mikrofon
otomatik cihaz tarafından kapatıldı) 
BAŞKAN
– Sayın Bakan, bir saniye…
Sorularla
ilgili süre aşıldığından dolayı orada yaşanan kaybı cevap olarak sayın
bakanların süresine ilave ediyorum.
Buyurun
efendim. 
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (İzmir) – Dolayısıyla,
Yenişehir’den Bilecik yerine Osmaneli’ye bağlantıya karar verildi ve bunun
projesi yapılıyor. Birinci bölümün inşaatı hâlen devam ediyor Yenişehir’e
kadar. 400 milyon civarında bir harcama yapıldı. Çokça sanat yapıları var,
tüneller var. Başladığımız her projeyi bitirdiğimiz gibi onu da bitireceğiz,
merak etmeyin.
Diğer
bir soru: Sayın Türkmen, Adana’yla ilgili Sayın Cumhurbaşkanımızın verdiği
vaatlere değindiniz. Adana 2’nci etap raylı sistem: Bu konuda belediyenin
Bakanlığımıza müracaatı var. Yatırım bedeli yaklaşık olarak 300 milyon eurodur
ve Bakanlığımız Altyapı Yatırımları Genel Müdürlüğünün projeyle ilgili
incelemeleri devam ediyor. 
ELİF
DOĞAN TÜRKMEN (Adana) – Sayın Bakan…
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (İzmir) – Efendim?
ELİF
DOĞAN TÜRKMEN (Adana) – Efendim, altı yıldır bekliyoruz. Altı yıldır henüz bu
konuda proje mi inceleniyor? 
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (İzmir) – Hayır, bize müracaat
o kadar değil.
ELİF
DOĞAN TÜRKMEN (Adana) – 2011, 2014, 2015’te hep bu sözleri dinledik Sayın
Bakan. Adanalı bu sözün cevabını bekliyor. 
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (İzmir) – Bize gelen tarih
23/12/2014 yani 2015’in başında gelmiş. 
ELİF
DOĞAN TÜRKMEN (Adana) – 2011’de Sayın Cumhurbaşkanı Başbakandı, “İnşallah
2013’te bunu bitireceğiz.” dedi. Bakın, 2016’dayız. 
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (İzmir) – Belediyenin
yetkisinde, sorumluluğunda bir projedir, bizden yapılması yönünde talep
yenidir, 2011 değil. Dolayısıyla, bu konuda gerekli çalışmalar, inceleme
çalışmaları devam etmektedir. 
Sayın
Bektaşoğlu, Eğribel tünelinin inşaatına başladık. Oldukça büyük bir tüneldir.
Çift tünel yapacağız. Uzunluğu zannediyorum 5 bin metrenin üzerindedir.
Dolayısıyla, tünelin inşaatı yaklaşık üç yıl gibi bir süre alacaktır. Bu
güzergâh zor bir güzergâh biliyorsunuz. Bu güzergâhta bölünmüş yol yapılması
özellikle Şebinkarahisar bölümünde arazi sürekli heyelan bölgesi olduğu için
hemen hemen imkansız gibidir. Dolayısıyla, standartları geliştirilmiş ve
tüneller yaz kış geçiş sağlayacak…
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum, sözlerinizi tamamlayınız Sayın Bakan.
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (İzmir) – Yaz kış geçit verecek
bir koridor çalışması devam etmektedir. 
BÜLENT
YENER BEKTAŞOĞLU (Giresun) – Ticaret yollarımızla ilgili…
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (İzmir) – Evet, diğer bir soru…
BÜLENT
YENER BEKTAŞOĞLU (Giresun) – Bitmeyen 3 yolumuz vardı efendim. 
ULAŞTIRMA,
DENİZCİLİK VE HABERLEŞME BAKANI BİNALİ YILDIRIM (İzmir) – Sayın Utku Çakırözer…
Biliyorsunuz, Eskişehir Anadolu Üniversitesi Havalimanı’nın pistini, taksi
yolunu ve terminalini Bakanlığımız yaptı ve burada iç hat seferleri de bir
şekilde başladı ancak yeterince yolcu olmadığı için maalesef devam ettirilemedi.
Yaz aylarında bir kez daha dışarıdan, özellikle Belçika’dan charter
seferlerinin devam etmesi için gerekli çalışmalar devam etmektedir.
Teşekkür
ediyorum.
BAŞKAN
– Teşekkür ederim Sayın Bakan. 
MAHMUT
TANAL (İstanbul) – Sayın Başkan…
ELİF
DOĞAN TÜRKMEN (Adana) – Başkanım…
BAŞKAN
– Bir saniye…
Sayın
Bozkır, sizin vereceğiniz bir cevap yok.
SERKAN
TOPAL (Hatay) – Sayın Başkanım, 3 defadır…
BAŞKAN
– Sayıp Topal, bir saniye… Sizden önce Sayın Tanal ayağa kalktı.
Buyurun
Sayın Tanal.
MAHMUT
TANAL (İstanbul) – Teşekkür ederim Sayın Başkan.
Sayın
Çalışma ve Sosyal Güvenlik Bakanı benim soruma cevap verirken şu cümleyi sarf
etti: Efendim “Cumhuriyet Halk Partisi vardı, Demokrat Parti orada oturuyordu;
Cumhuriyet Halk Partisi vardı, Adalet Partisi orada oturuyordu; Cumhuriyet Halk
Partisi vardı, Doğru Yol Partisi orada oturuyordu.” Burada şunu mu söylemek
istiyor: Yani bu partilerin hepsi gitti, oraya geldi, Adalet ve Kalkınma
Partisini de mi bu şekilde gönderecek? (CHP sıralarından alkışlar)
HÜSEYİN
ŞAHİN (Bursa) – İktidarı kastetti, iktidarı.
AHMET
ARSLAN (Kars) – Parti olmak değil, iktidar olmak oradaki amaç.
MAHMUT
TANAL (İstanbul) – Veya şunu mu söylemeye çalışıyor: Yani bu kadar koltuk
uğruna siyasi etikten, siyasi değerlerden insanlar uzaklaşabiliyor mu? Yani
benim hayatımda insanlar değerler için yaşar, koltuklar için yaşamaz. (CHP
sıralarından alkışlar) Dün “AKP’nin paçalarından yolsuzluk akıyor.” dediğiniz
insanlara bugün aynı yerde övücü laflar sarf ediyorsunuz. Düne kadar
“Çukurdadır.” dediğin insanlara bugün övücü laflar söylüyorsunuz.
AYŞE
SULA KÖSEOĞLU (Trabzon) – Bunlar sizi ilgilendirmez Sayın Tanal.
MAHMUT
TANAL (İstanbul) – Bu hangi siyasi etik yasada, hangi siyasi ahlakta, hangi
dinde, hangi toplumda, hangi kuralda, hangi ahlakta var, bunları bana izah eder
misiniz? (CHP sıralarından alkışlar)
BAŞKAN
– Teşekkür ederim Sayın Tanal.
SERKAN
TOPAL (Hatay) – Sayın Başkan…
BAŞKAN
– Sayın Topal, bir saniye… Daha önce Sayın Grup Başkan Vekili Levent Gök’ün bir
söz talebi vardı.
Sayın
Gök, dinliyorum sizi efendim.
LEVENT
GÖK (Ankara) - Sayın Çalışma Bakanı konuşmasında Cumhuriyet Halk Partisinin
Meclisteki konumunu tarif ederek…
BAŞKAN
– Sayın milletvekilleri, Sayın Gök’ü dinliyorum efendim, izin verir misiniz. 
LEVENT
GÖK (Ankara) – … müstehzi bir ifadeyle partimize sataşmada bulunmuştur. 
BAŞKAN
– Buyurun Sayın Gök. 
Size
69’uncu madde çerçevesinde iki dakika süreyle söz veriyorum. 
VI.- SATAŞMALARA İLİŞKİN KONUŞMALAR (Devam)
2.- Ankara Milletvekili Levent Gök’ün, Çalışma ve
Sosyal Güvenlik Bakanı Süleyman Soylu’nun 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
üçüncü tur görüşmelerindeki soru-cevap işlemi sırasında CHP Grubuna sataşması
nedeniyle konuşması
LEVENT
GÖK (Ankara) – Sayın Başkan, değerli milletvekilleri; Allah kimseyi Süleyman
Soylu’nun durumuna düşürmesin. 
ÖZKAN
YALIM (Uşak) - Amin. 
LEVENT
GÖK (Devamla) – AKP’li arkadaşlarım, maşallah siz de bunları iyi
kaldırıyorsunuz. 
Bakın
şimdi, Sayın Süleyman Soylu ne demiş: “At üstünde durmayı beceremeyen
Başbakan.” Recep Tayyip Erdoğan’a söylüyor bunu. 
GÖKCEN
ÖZDOĞAN ENÇ (Antalya) – Biz ezberledik bunları, başka bir şey söyleyin. 
HÜSEYİN
ŞAHİN (Bursa) – Sana ne!
LEVENT
GÖK (Devamla) – “AKP’nin paçalarından yolsuzluk akıyor.” yani hepinizin
paçalarından yolsuzluk akıyor. 
GÖKCEN
ÖZDOĞAN ENÇ (Antalya) - Onları geç, başka bir şey var mı? 
LEVENT
GÖK (Devamla) – “Başbakan rantın babasını getirdi.” “Başbakan kendisini padişah
olarak görüyor.” “Durmak yok, yolsuzluğa devam!” diyor sizlere. Takdir sizin. 
FUAT
KÖKTAŞ (Samsun) – Bu dereden balık çıkmaz! 
LEVENT
GÖK (Devamla) – Devam ederseniz, dersiniz. Biz hesabını sorarız. “Boyan döküldü
Recep Tayyip Erdoğan.” diyerek…
FUAT
KÖKTAŞ (Samsun) - Bu derede balık yok!
LEVENT
GÖK (Devamla) – …partinizin efsanevi kurucusuna bizlerden daha ağır
eleştirilerde bulunuyor, siz de alıp onu baş köşeye oturtuyorsunuz. Yani siz
bunu kaldırabiliyorsanız ben sizlere ne diyeyim! (CHP sıralarından alkışlar, AK
PARTİ sıralarından gürültüler) Ben, size ne diyeyim! 
SEBAHATTİN
KARAKELLE (Erzincan) – Sana ne!
LEVENT
GÖK (Devamla) – Biz bunu kaldıramayız. Biz bunları kaldıramayız.
Kaldıramadığımız için, yolsuzluklara karşı olduğumuz için, kimsenin malını
çalıp çırpmadığımız için, Süleyman Soylu’nun dediği gibi Demokrat Parti varken
de Cumhuriyet Halk Partisi vardı.
FUAT
KÖKTAŞ (Samsun) – Muharrem İnce dolaşıyor Anadolu’yu. 
LEVENT
GÖK (Devamla) – Adalet Partisi varken Cumhuriyet Halk Partisi vardı, Anavatan
Partisi varken de Cumhuriyet Halk Partisi vardı; şimdi, o partilerin hiçbiri
kalmadı, AKP de kalmayacak, Cumhuriyet Halk Partisi sonsuza kadar yaşayacak.
(CHP sıralarından alkışlar, AK PARTİ sıralarından gürültüler) 
SALİH
CORA (Trabzon) – Ebedî muhalefet!
LEVENT
GÖK (Devamla) – Bizim alnımız açık. Biz, yolsuzluğa direniyoruz. Biz,
adaletsizliğe direniyoruz. Biz, yolsuzluğa direniyoruz. Siz, ne kadar ülkeyi
bozguna uğratmaya çalışırsanız çalışın karşınızda Cumhuriyet Halk Partisi var! 
Süleyman
Soylu, sen gideceksin ama biz bu sıralarda oturmaya devam edeceğiz! (CHP sıralarından
“Bravo” sesleri ve alkışlar, AK PARTİ sıralarından gürültüler) 
BAŞKAN
– Teşekkür ederim Sayın Gök. 
Sayın
Topal, bir şey mi söyleyecektiniz?
MAHMUT
TANAL (İstanbul) – Bence sataşma var. Sataşma var Sayın Bakan, sataşma yok mu?
SERKAN
TOPAL (Hatay) – Sayın Başkan, iki defadır insanlarımızın…
BAŞKAN
– Sayın milletvekilleri, lütfen, rica ediyorum, Sayın Topal’ı dinliyorum.
SERKAN
TOPAL (Hatay) – …öldüğü duble yolu istemiştim. Az önce de sormuştum, yine
cevabını alamadım. Kendilerinden bir söz alayım, Hatay halkı adına da ileride
kendilerine teşekkür edeyim.
Teşekkür
ederim.
BAŞKAN
– Peki, cümleleriniz tutanaklara geçmiştir Sayın Topal. 
Sayın
Oktay Vural, buyurun efendim, mikrofonunuzu açıyorum, söz talebiniz vardı.
IV.- AÇIKLAMALAR (Devam)
4.- İzmir Milletvekili Oktay Vural’ın, hukuk devletini,
hukukun üstünlüğünü savunmanın herkesin görevi olduğuna ve eski bir Ulaştırma
Bakanı olarak ulaştırma sektörüne hizmet eden herkese teşekkür ettiğine ilişkin
açıklaması
OKTAY
VURAL (İzmir) – Teşekkür ediyorum Sayın Başkan.
İki
konuda arzım olacak: Sayın Cumhurbaşkanının açıklamaları… Arkadaşlar, hukuk
devletini, hukukun üstünlüğünü savunmak hepimizin görevidir. Eğer hukuku
tanımazsak hukuku yapan milleti de tanımamış oluruz, millet iradesini, millet
egemenliğini de tanımamış oluruz. Hukukun üstünlüğünü savunmazsanız üstünlerin
hukukunu savunursunuz. Dolayısıyla, hukuku yapan millettir. Hukuk olmazsa
zorbalık olur, hukuk olmazsa darbe olur, darbecilerin hukuku olur, hendek
siyaseti meşrulaşır. Bu durumda herkesi yaptığınız hukuka ve hukuk devletine
uymaya davet ediyoruz. Eğer sizler hukuk devletine inanmazsanız vatandaşların
hukuka uymasını nasıl temin edeceksiniz? Dolayısıyla bu çok önemli bir konudur,
bu konuda yapılan yanlış söylemleri savunmanın hiçbir anlamı yoktur. Herkes bu
eksende hukuk devletine ve milletin hukukunun üstünlüğüne inanmalıdır.
Diğer
taraftan, eski bir Ulaştırma Bakanı olarak ulaştırma sektörüne hizmet eden ve
katkı yapan herkese teşekkür ediyorum. Ankara-İstanbul Hızlı Tren Projesi’nin
ilk etabının kredi ve ihalesini, Marmara Tüp Geçit Projesi’nin kredi ve
ihalesini, Gebze-Halkalı Yüzeysel Metro Projesi’ni, Ankara-İzmir hızlı tren
fizibilite etüdünü ve ucuz yolcu taşımacılığı için iç hat uçuşlarının
geliştirilmesine yönelik Türk Jet Projesi’yle, Bayındırlık Bakanlığı tarafından
2001’de ihale edilen ancak Ermeni soykırımı iddialarına yönelik Fransa’nın
tutumundan dolayı iptal edilen Körfez Geçiş Projesi ve daha sonra da üçüncü
köprü projelerini devam ettirerek hizmete gelecek noktaya getirilmesine katkısı
olan herkese teşekkür ediyorum. Bu bütçenin de daha güzel hizmetlere vesile
olmasını diliyorum.
Teşekkür
ederim.
BAŞKAN
– Teşekkür ederim Sayın Vural.
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2014 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi (3/32), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
208 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/33), 2014 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/34), 2014 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/35), 2014 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/36), 6085 Sayılı Sayıştay Kanunu Uyarınca
Hazırlanan Kalkınma Ajansları 2012 Yılı Genel Denetim Raporunun Sunulduğuna İlişkin
Sayıştay Başkanlığı Tezkeresi (3/28), 6085 Sayılı Sayıştay Kanunu Uyarınca
Hazırlanan 2013 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/31), 6085 Sayılı Sayıştay Kanunu
Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) ULAŞTIRMA, DENİZCİLİK VE
HABERLEŞME BAKANLIĞI (Devam)
1) Ulaştırma, Denizcilik ve
Haberleşme Bakanlığı 2016 Yılı Merkezî Yönetim Bütçesi
2) Ulaştırma, Denizcilik ve
Haberleşme Bakanlığı 2014 Yılı Merkezî Yönetim Kesin Hesabı

B) KARAYOLLARI GENEL
MÜDÜRLÜĞÜ (Devam)
1) Karayolları Genel Müdürlüğü
2016 Yılı Merkezî Yönetim Bütçesi
2) Karayolları Genel Müdürlüğü
2014 Yılı Merkezî Yönetim Kesin Hesabı

C) BİLGİ TEKNOLOJİLERİ VE
İLETİŞİM KURUMU (Devam)
1) Bilgi Teknolojileri ve
İletişim Kurumu 2016 Yılı Merkezî Yönetim Bütçesi
2) Bilgi Teknolojileri ve
İletişim Kurumu 2014 Yılı Merkezî Yönetim Kesin Hesabı

Ç) SİVİL HAVACILIK GENEL
MÜDÜRLÜĞÜ (Devam)
1) Sivil Havacılık Genel
Müdürlüğü 2016 Yılı Merkezî Yönetim Bütçesi
2) Sivil Havacılık Genel
Müdürlüğü 2014 Yılı Merkezî Yönetim Kesin Hesabı

D) ÇALIŞMA VE SOSYAL
GÜVENLİK BAKANLIĞI (Devam)
1) Çalışma ve Sosyal Güvenlik
Bakanlığı 2016 Yılı Merkezî Yönetim Bütçesi
2) Çalışma ve Sosyal Güvenlik
Bakanlığı 2014 Yılı Merkezî Yönetim Kesin Hesabı

E) MESLEKİ YETERLİLİK KURUMU (Devam)
1) Mesleki Yeterlilik Kurumu
Başkanlığı 2016 Yılı Merkezî Yönetim Bütçesi
2) Mesleki Yeterlilik Kurumu
Başkanlığı 2014 Yılı Merkezî Yönetim Kesin Hesabı

F) TÜRKİYE VE ORTA DOĞU AMME
İDARESİ ENSTİTÜSÜ (Devam)
1) Türkiye ve Orta Doğu Amme
İdaresi Enstitüsü 2016 Yılı Merkezî Yönetim Bütçesi
2) Türkiye ve Orta Doğu Amme
İdaresi Enstitüsü 2014 Yılı Merkezî Yönetim Kesin Hesabı

G) DEVLET PERSONEL
BAŞKANLIĞI (Devam)
1) Devlet Personel Başkanlığı
2016 Yılı Merkezî Yönetim Bütçesi
2) Devlet Personel Başkanlığı
2014 Yılı Merkezî Yönetim Kesin Hesabı

Ğ) AVRUPA BİRLİĞİ BAKANLIĞI (Devam)
1) Avrupa Birliği Bakanlığı
2016 Yılı Merkezî Yönetim Bütçesi
2) Avrupa Birliği Bakanlığı
2014 Yılı Merkezî Yönetim Kesin Hesabı

H) TÜRK AKREDİTASYON KURUMU (Devam)
1) Türk Akreditasyon Kurumu
2016 Yılı Merkezî Yönetim Bütçesi
2) Türk Akreditasyon Kurumu
2014 Yılı Merkezî Yönetim Kesin Hesabı
BAŞKAN
- Şimdi, 2106 Yılı Merkezi Yönetim Bütçe Kanunu Tasarısı ile 2014 Yılı Merkezi
Yönetim Kesin Hesap Kanunu Tasarısı’nın 3’üncü turunda yer alan kurumların
bütçelerini ve bütçelerinin bölümlerini ayrı ayrı okutup oylarınıza sunacağım. 
Ulaştırma,
Denizcilik ve Haberleşme Bakanlığı 2016 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Bölümleri
okutuyorum:
34) ULAŞTIRMA, DENİZCİLİK VE HABERLEŞME
BAKANLIĞI
1) Ulaştırma, Denizcilik ve Haberleşme Bakanlığı 2016
Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 11.006.856.900
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 1.551.900
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve Hizmetler 7.969.975.300
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 202.900
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 18.978.587.000
BAŞKAN – Kabul
edenler... Etmeyenler... Kabul edilmiştir.
Ulaştırma,
Denizcilik ve Haberleşme Bakanlığı 2016 yılı merkezî yönetim bütçesinin
bölümleri kabul edilmiştir.
Ulaştırma,
Denizcilik ve Haberleşme Bakanlığı 2014 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
2) Ulaştırma, Denizcilik ve Haberleşme Bakanlığı 2014
Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 20.461.337.711,29
Bütçe Gideri 19.434.844.536,68
Ödenek Üstü Gider 0,38
İptal Edilen Ödenek 1.026.493.174,99
Ertesi Yıla Devredilen Ödenek 781.061.718,04
BAŞKAN – (A)
cetvelini kabul edenler... Etmeyenler... Kabul edilmiştir.
Ulaştırma,
Denizcilik ve Haberleşme Bakanlığı 2014 yılı merkezî yönetim kesin hesabının
bölümleri kabul edilmiştir.
Karayolları
Genel Müdürlüğü 2016 merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.52) KARAYOLLARI GENEL MÜDÜRLÜĞÜ
1) Karayolları Genel Müdürlüğü 2016 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 153.546.500
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 14.289.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 12.199.382.600
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 1.856.900
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 12.369.075.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 1.301.775.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 10.978.075.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 77.897.000
BAŞKAN – Kabul
edenler… Etmeyenler… Kabul edilmiştir.
 06 Sermaye Gelirleri 11.328.000
BAŞKAN – Kabul
edenler… Etmeyenler… Kabul edilmiştir.
 TOPLAM 12.369.075.000
BAŞKAN – Kabul
edenler... Etmeyenler... Kabul edilmiştir.
Karayolları
Genel Müdürlüğü 2016 yılı merkezî yönetim bütçesinin bölümleri kabul
edilmiştir.
Karayolları
Genel Müdürlüğü 2014 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Karayolları Genel Müdürlüğü 2014 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 17.152.995.399,62
Bütçe Gideri 17.026.688.688,83
İptal Edilen Ödenek 125.809.980,69
Ertesi Yıla Devredilen Ödenek 496.730,10
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 7.157.071.000,00
Tahsilat 17.981.956.853,27
Ret ve İadeler 3.504.100,77
Net Tahsilat 17.978.452.752,50
BAŞKAN – (B)
cetvelini kabul edenler… Etmeyenler… Kabul edilmiştir.
Karayolları
Genel Müdürlüğü 2014 yılı merkezî yönetim kesin hesabının bölümleri kabul
edilmiştir.
Bilgi
Teknolojileri ve İletişim Kurumu 2016 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
42.02) BİLGİ TEKNOLOJİLERİ VE
İLETİŞİM KURUMU
1) Bilgi Teknolojileri vi İletişim Kurumu 2016 Yılı
Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 182.796.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 142.500.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 2.192.914.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 2.518.210.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 2.301.750.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 216.460.000
BAŞKAN – Kabul
edenler… Etmeyenler… Kabul edilmiştir.
 TOPLAM 2.518.210.000
BAŞKAN – Kabul
edenler... Etmeyenler... Kabul edilmiştir.
Bilgi
Teknolojileri ve İletişim Kurumu 2016 yılı merkezî yönetim bütçesinin bölümleri
kabul edilmiştir.
Bilgi
Teknolojileri ve İletişim Kurumu 2014 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Bilgi Teknolojileri ve İletişim Kurumu 2014 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 2.135.700.000,00
Bütçe Gideri 2.002.164.733,85
İptal Edilen Ödenek 133.535.266,15
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 1.785.700.000,00
Tahsilat 2.015.319.203,68
Ret ve İadeler 13.154.469,83
Net Tahsilat 2.002.164.733,85
BAŞKAN – (B)
cetvelini kabul edenler… Etmeyenler… Kabul edilmiştir.
Bilgi
Teknolojileri ve İletişim Kurumu 2014 yılı merkezî yönetim kesin hesabının
bölümleri kabul edilmiştir.
Sivil Havacılık
Genel Müdürlüğü 2016 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.49) SİVİL HAVACILIK GENEL
MÜDÜRLÜĞÜ
1) Sivil Havacılık Genel Müdürlüğü 2016 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 3.722.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 527.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 28.854.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 33.103.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 47.577.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 25.173.000
BAŞKAN – Kabul
edenler… Etmeyenler… Kabul edilmiştir.
 TOPLAM 72.750.000
BAŞKAN – Kabul
edenler... Etmeyenler... Kabul edilmiştir.
Sivil Havacılık
Genel Müdürlüğü 2016 yılı merkezî yönetim bütçesinin bölümleri kabul
edilmiştir.
Sivil Havacılık
Genel Müdürlüğü 2014 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Sivil Havacılık Genel Müdürlüğü 2014 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 31.579.850,00
Bütçe Gideri 27.312.294,27
İptal Edilen Ödenek 4.267.555,73
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 65.300.000,00
Tahsilat 58.713.899,22
Ret ve İadeler 174.239,45
Net Tahsilat 58.539.659,77
BAŞKAN – (B)
cetvelini kabul edenler… Etmeyenler… Kabul edilmiştir.
Sivil Havacılık
Genel Müdürlüğü 2014 yılı merkezî yönetim kesin hesabının bölümleri kabul
edilmiştir.
Çalışma ve
Sosyal Güvenlik Bakanlığı 2016 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
18) ÇALIŞMA VE SOSYAL GÜVENLİK
BAKANLIĞI
1) Çalışma ve Sosyal Güvenlik Bakanlığı 2016 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 93.550.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 15.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 2.200.000
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve Hizmetler 608.436.000
BAŞKAN – Kabul
edenler… Etmeyenler… Kabul edilmiştir.
 09 Eğitim Hizmetleri 305.000
BAŞKAN – Kabul
edenler... Etmeyenler... Kabul edilmiştir.
 10 Sosyal Güvenlik ve Sosyal
Yardım Hizmetleri 37.684.651.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 38.389.157.000
BAŞKAN – Kabul
edenler... Etmeyenler... Kabul edilmiştir.
Çalışma ve
Sosyal Güvenlik Bakanlığı 2016 yılı merkezî yönetim bütçesinin bölümleri kabul
edilmiştir.
Çalışma ve
Sosyal Güvenlik Bakanlığı 2014 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Çalışma ve Sosyal Güvenlik Bakanlığı 2014 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 32.818.056.514,00
Bütçe Gideri 32.805.482.579,91
İptal Edilen Ödenek 12.573.934,09
BAŞKAN – (A)
cetvelini kabul edenler... Etmeyenler... Kabul edilmiştir.
Çalışma ve
Sosyal Güvenlik Bakanlığı 2014 yılı merkezî yönetim kesin hesabının bölümleri
kabul edilmiştir.
Mesleki
Yeterlilik Kurumu Başkanlığı 2016 merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.50) MESLEKİ YETERLİLİK KURUMU
BAŞKANLIĞI
1) Mesleki Yeterlilik Kurumu Başkanlığı 2016 Yılı
Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 12.192.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 213.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 4.093.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 16.498.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 5.802.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 7.696.000
BAŞKAN – Kabul
edenler… Etmeyenler… Kabul edilmiştir.
 TOPLAM 13.498.000
BAŞKAN – Kabul
edenler... Etmeyenler... Kabul edilmiştir.
Mesleki
Yeterlilik Kurumu Başkanlığı 2016 yılı merkezî yönetim bütçesinin bölümleri
kabul edilmiştir.
Mesleki
Yeterlilik Kurumu Başkanlığı 2014 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Mesleki Yeterlilik Kurumu Başkanlığı 2014 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 13.767.300,00
Bütçe Gideri 8.057.506,18
İptal Edilen Ödenek 5.709.793,82
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 13.574.000,00
Net Tahsilat 11.468.030,35
BAŞKAN – (B)
cetvelini kabul edenler… Etmeyenler… Kabul edilmiştir.
Mesleki
Yeterlilik Kurumu Başkanlığı 2014 yılı merkezî yönetim kesin hesabının
bölümleri kabul edilmiştir.
Türkiye ve Orta
Doğu Amme İdaresi Enstitüsü 2016 merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.07) TÜRKİYE VE ORTA DOĞU AMME
İDARESİ ENSTİTÜSÜ
1) Türkiye ve Orta Doğu Amme İdaresi Enstitüsü 2016
Yılı Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 9.923.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 700.000
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 509.000
BAŞKAN – Kabul
edenler… Etmeyenler… Kabul edilmiştir.
 09 Eğitim Hizmetleri 5.610.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 16.742.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 1.405.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 15.322.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 15.000
BAŞKAN – Kabul
edenler… Etmeyenler… Kabul edilmiştir.
 TOPLAM 16.742.000
BAŞKAN – Kabul
edenler... Etmeyenler... Kabul edilmiştir.
Türkiye ve Orta
Doğu Amme İdaresi Enstitüsü 2016 yılı merkezî yönetim bütçesinin bölümleri
kabul edilmiştir.
Türkiye ve Orta
Doğu Amme İdaresi Enstitüsü 2014 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Türkiye ve Orta Doğu Amme İdaresi Enstitüsü 2014
Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 14.500.474,00
Bütçe Gideri 13.480.886,81
İptal Edilen Ödenek 1.019.587,19
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 12.633.000,00
Tahsilat 13.758.501,48
Ret ve İadeler 13.274,05
Net Tahsilat 13.745.227,43
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye ve Orta
Doğu Amme İdaresi Enstitüsü 2014 yılı merkezî yönetim kesin hesabının bölümleri
kabul edilmiştir.
Devlet Personel
Başkanlığı 2016 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
18.75) DEVLET PERSONEL BAŞKANLIĞI
1) Devlet Personel Başkanlığı 2016 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 29.235.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 4.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 514.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 29.753.000
BAŞKAN – Kabul
edenler... Etmeyenler... Kabul edilmiştir.
Devlet Personel
Başkanlığı 2016 yılı merkezî yönetim bütçesinin bölümleri kabul edilmiştir.
Devlet Personel
Başkanlığı 2014 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Devlet Personel Başkanlığı 2014 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 23.457.000,00
Bütçe Gideri 20.988.747,27
İptal Edilen Ödenek 2.468.252,73
BAŞKAN – (A)
cetvelini kabul edenler... Etmeyenler... Kabul edilmiştir.
Devlet Personel
Başkanlığı 2014 yılı merkezî yönetim kesin hesabının bölümleri kabul
edilmiştir.
Avrupa Birliği
Bakanlığı 2016 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
25) AVRUPA BİRLİĞİ BAKANLIĞI
1) Avrupa Birliği Bakanlığı 2016 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 317.725.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 1.000.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 318.725.000
BAŞKAN – Kabul
edenler... Etmeyenler... Kabul edilmiştir.
Avrupa Birliği
Bakanlığı 2016 yılı merkezî yönetim bütçesinin bölümleri kabul edilmiştir.
Avrupa Birliği
Bakanlığı 2014 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Avrupa Birliği Bakanlığı 2014 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 266.106.000,00
Bütçe Gideri 260.078.688,98
İptal Edilen Ödenek 6.027.311,02
BAŞKAN – (A)
cetvelini kabul edenler... Etmeyenler... Kabul edilmiştir.
Avrupa Birliği
Bakanlığı 2014 yılı merkezî yönetim kesin hesabının bölümleri kabul edilmiştir.
Türk
Akreditasyon Kurumu 2016 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.21) TÜRK AKREDİTASYON KURUMU
1) Türk Akreditasyon Kurumu 2016 Yılı Merkezî Yönetim
Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 175.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 12.172.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 12.347.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 15.203.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 15.030.000
BAŞKAN – Kabul
edenler… Etmeyenler… Kabul edilmiştir.
 TOPLAM 30.233.000
BAŞKAN – Kabul
edenler... Etmeyenler... Kabul edilmiştir.
Türk
Akreditasyon Kurumu 2016 yılı merkezî yönetim bütçesinin bölümleri kabul
edilmiştir.
Türk
Akreditasyon Kurumu 2014 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Türk Akreditasyon Kurumu 2014Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 24.967.000,00
Bütçe Gideri 19.107.850,39
İptal Edilen Ödenek 5.859.149,61
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B)
CETVELİ






(TL)



Bütçe Geliri Tahmini 20.177.000,00
Tahsilat 27.136.833,97
Ret ve İadeler 1.330.912,47
Net Tahsilat 25.805.921,50
BAŞKAN – (B)
cetvelini kabul edenler… Etmeyenler… Kabul edilmiştir.
Türk
Akreditasyon Kurumu 2014 yılı merkezî yönetim kesin hesabının bölümleri kabul
edilmiştir.
Sayın
milletvekilleri, böylece üçüncü turda yer alan kuruluşların bütçeleri ve kesin
hesapları kabul edilmiştir. Hayırlı olmalarını diliyorum. (AK PARTİ
sıralarından alkışlar) 
Sayın
milletvekilleri, üçüncü tur görüşmeleri tamamlanmıştır.
Programa
göre kuruluşların bütçe ve kesin hesaplarını sırasıyla görüşmek için 1 Mart
2016 Salı günü saat 11.00’de toplanmak üzere birleşimi kapatıyorum.
Hepinize
iyi akşamlar diliyorum.
Kapanma Saati: 20.48




(x) 118 ve 119 S. Sayılı Basmayazılar ve
Ödenek Cetvelleri 26.02.2016 tarihli 45’inci Birleşim Tutanağı’na eklidir.




