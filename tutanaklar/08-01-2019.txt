



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 42’nci
Birleşim
 8
Ocak 2019 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER





I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levet Gök’ün, 2019 yılının barış
getirmesini temenni ettiğine, Cumhurbaşkanının vefat eden dayısına, İstanbul
Milletvekili Hulusi Şentürk’ün annesine, Van Milletvekili İrfan Kartal’ın
ağabeyine, Şırnak Milletvekili Rizgin Birlik’in kayınpederine, İstanbul
Milletvekili Ahmet Şık’ın babasına, İstanbul Milletvekili Mehmet Bekaroğlu’nun
annesine, Elâzığ Milletvekili Gürsel Erol’un annesine Allah’tan rahmet
dilediğine ve çocuğunun dünyaya gelmesi nedeniyle Levent Bülbül’ü tebrik
ettiğine ilişkin konuşması
2.- Oturum Başkanı TBMM Başkan Vekili Levet Gök’ün, 5 Ocak Adana ili ile
7 Ocak Osmaniye ilinin düşman işgalinden kurtuluşunun 97’nci yıl dönümünü
kutladığına ilişkin konuşması
3.- Oturum Başkanı TBMM Başkan Vekili Levet Gök’ün, vefatından dolayı
Leyla Güven’in annesine Allah’tan rahmet dilediğine ilişkin konuşması

IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Adana Milletvekili Abdullah Doğru’nun, 5 Ocak Adana ilinin düşman
işgalinden kurtuluşunun 97’nci yıl dönümüne ilişkin gündem dışı konuşması
2.- Iğdır Milletvekili Habip Eksik’in, Iğdır ilinin sorunlarına ilişkin
gündem dışı konuşması
3.- Adana Milletvekili Müzeyyen Şevkin’in, 5 Ocak Adana ilinin düşman
işgalinden kurtuluşunun 97’nci yıl dönümüne ilişkin gündem dışı konuşması

V.- AÇIKLAMALAR
1.- Edirne Milletvekili Okan Gaytancıoğlu’nun, yeni yılı kutladığına ve
Ergene Nehri’nde yaşanan kirliliğe ilişkin açıklaması
2.- Trabzon Milletvekili Ahmet Kaya’nın, doğanın poşeti paralı yaparak
değil bilinçle korunabileceğine ilişkin açıklaması
3.- Denizli Milletvekili Gülizar Biçer Karaca’nın, ayçiçeği üreticisinin
mağduriyetine ilişkin açıklaması
4.- Kayseri Milletvekili İsmail Emrah Karayel’in, yeni yılın tüm
insanlık için barış ve refah içinde geçmesini temenni ettiğine, AK PARTİ grup
toplantısında Cumhurbaşkanının verdiği müjdelere ilişkin açıklaması
5.- Tekirdağ Milletvekili İlhami Özcan Aygun’un, Tekirdağ-Hayrabolu
yolunun daha kaç can alacağını öğrenmek istediğine ve Hayrabolu-Süleymanpaşa
yolunun tamamlanması için Ulaştırma ve Altyapı Bakanına çağrıda bulunduğuna
ilişkin açıklaması
6.- Mersin Milletvekili Hacı Özkan’ın, 3 Ocak Mersin’in düşman
işgalinden kurtuluşunun 97’nci yıl dönümü vesilesiyle başta Gazi Mustafa Kemal
Atatürk olmak üzere şehitleri rahmetle andığına ilişkin açıklaması
7.- Kocaeli Milletvekili İlyas Şeker’in, Kocaeli’de dört mevsimin
yaşanabildiğine ve 2019 yılının hayırlı olmasını dilediğine ilişkin açıklaması 
8.- Adana Milletvekili Tamer Dağlı’nın, 2019 yılının barış, güvenlik ve
refah içinde geçmesini temenni ettiğine, 5 Ocak Adana ilinin düşman işgalinden
kurtuluşunun 97’nci yıl dönümünü kutladığına ilişkin açıklaması
9.- Kayseri Milletvekili Çetin Arık’ın, Kayseri ilinin Hacılar ilçesinde
sokak köpeklerinin saldırısı sonucu hayatını kaybeden Mehmet Özer’e Allah’tan
rahmet, yaralanan Hacı Ali Tuğrul’a şifa dilediğine ilişkin açıklaması
10.- Kahramanmaraş Milletvekili Ali Öztunç’un, Kahramanmaraş ilinde
1960’lı yılların ulaşım sorunlarının yaşandığına, Nurhak Devlet Hastanesine
neden uzman doktor gönderilmediğini ve AKP’nin Kahramanmaraş’ı neden
sevmediğini öğrenmek istediğine ilişkin açıklaması
11.- Gaziantep Milletvekili Ali Muhittin Taşdoğan’ın, ebe ve hemşire
yardımcıları ile sağlık bakım teknisyenlerinin görev tanımlarının yeniden
revize edilerek daha fazla sorumluluk almak istediklerine ilişkin açıklaması
12.- Denizli Milletvekili Kazım Arslan’ın, yeni yılın huzur dolu
olmasını dilediğine, KHK’yle pasaportları iptal edilen yurttaşların pasaport
haklarının iade edilmesini ve takipsizlik kararı verilenler ile beraat eden
kamu görevlilerine görevlerinin iade edilmesi için gereğinin yapılmasını
beklediklerine ilişkin açıklaması
13.- Adana Milletvekili Ayşe Sibel Ersoy’un, 5 Ocak Adana ili ile 7 Ocak
Osmaniye ilinin düşman işgalinden kurtuluşunun 97’nci yıl dönümünü kutladığına
ilişkin açıklaması
14.- Kahramanmaraş Milletvekili Sefer Aycan’ın, kış aylarında yaşanan
hava kirliliği sorununa ilişkin açıklaması


15.- Niğde Milletvekili Ömer Fethi Gürer’in, enflasyonla mücadele
kapsamında tabanca fişeklerinde indirime gidilmesinin enflasyona etkisinin
nasıl olacağını, fişek alımını özendirmenin ne anlama geldiğini, kaçak avcılık
ve silahlanma dışında fişeğin, merminin, silahın bireye faydasının ne olduğunu
öğrenmek istediğine ilişkin açıklaması
16.- Bursa Milletvekili Nurhayat Altaca Kayışoğlu’nun, Eren Erdem’in
serbest bırakılması ve hukuksuzluk garabetine son verilmesi gerektiğine ilişkin
açıklaması
17.- Kahramanmaraş Milletvekili İmran Kılıç’ın, geçmiş medeniyetler ile
günümüz uygarlığının insanın mutluluğunun, sosyal adaletin ve hukukun
üstünlüğünün sağlanmasıyla kurulup geliştiğine ilişkin açıklaması 
18.- Adana Milletvekili Ayhan Barut’un, esnaf ve sanatkârların BAĞ-KUR
prim ödemesinde yaşadıkları zorluklara çözüm üretilip üretilmeyeceğini, büyük
şirketlere sunulan teşvik ve prim desteğinin esnaf ve sanatkârlara da verilip
verilmeyeceğini öğrenmek istediğine ilişkin açıklaması
19.- Aydın Milletvekili Süleyman Bülbül’ün, kişi başına düşen GSYH
değeri sıralamasında 38’inci il olan Aydın’ın cezalandırılmak mı istendiğini,
Aydın’a yönelik yatırım ve teşvik planlarının olup olmadığını Hazine ve Maliye
Bakanından öğrenmek istediğine ilişkin açıklaması
20.- Aksaray Milletvekili Ayhan Erel’in, kadroya geçirilmeyen taşeron
işçilerin mağduriyetinin bir an önce giderilmesi gerektiğine ilişkin açıklaması
21.- Osmaniye Milletvekili Mücahit Durmuşoğlu’nun, 7 Ocak Osmaniye
ilinin düşman işgalinden kurtuluşunun 97’nci yıl dönümü münasebetiyle başta
Gazi Mustafa Kemal Atatürk olmak üzere tüm şehitlere Allah’tan rahmet
dilediğine ilişkin açıklaması
22.- Kocaeli Milletvekili Lütfü Türkkan’ın, 2019 yılının ülkeye huzur ve
refah getirmesini temenni ettiğine, Binali Yıldırım’ın neden hâlâ Meclis
Başkanlığı görevini bırakmadığına, Osman Gazi Köprüsü ile Yavuz Sultan Selim
Köprüsü geçiş ücretlerine zam yapılırken 15 Temmuz Şehitler Köprüsü ile Fatih
Sultan Mehmet Köprüsü’ne neden zam yapılmadığını öğrenmek istediğine, Hükûmetin
Ziraat Bankasını futbol kulüplerine kredi açmak için kullanmasını kabul
etmediklerine ilişkin açıklaması
23.- Mersin Milletvekili Fatma Kurtulan’ın, 2019 yılının ülkeye adalet,
demokrasi ve barış getirmesini dilediğine, 8 Ocak Metin Göktepe’nin
katledilişinin 23’üncü yıl dönümüne, yakınlarını kaybeden milletvekillerine
başsağlığı dilediğine, Leyla Güven’in annesini kaybettiğine ve annesiyle vedalaşma
talebinin göz ardı edilmesini doğru bulmadıklarına ve başta Leyla Güven olmak
üzere tutukluların açlık grevlerinin sonlandırılması için Meclisin inisiyatif
alması gerektiğine ilişkin açıklaması
24.- Sakarya Milletvekili Engin Özkoç’un, Cumartesi Annelerinin sesini
kesmek değil, cinayetlerin önünü kesmek gerektiğine, 8 Ocak Metin Göktepe’nin
katledilişinin 23’üncü yıl dönümüne, öldürülen Ceren Damar’ın eğitim şehidi
sayılması ve sağlık çalışanlarına, hayvanlara, kadınlara, çocuklara yönelik
şiddete “Dur” denilmesi gerektiğine ilişkin açıklaması
25.- Çankırı Milletvekili Muhammet Emin Akbaşoğlu’nun, 2019 yılının
hayırlara vesile olmasını temenni ettiğine, Sarıkamış Harekâtı’nın 104’üncü yıl
dönümü vesilesiyle şehitleri rahmetle yâd ettiklerine, yakınlarının vefatından
dolayı milletvekillerine başsağlığı dilediğine, menfur saldırı sonucu hayatını
kaybeden Ceren Damar’a, Cumhurbaşkanının dayısı Ali Mutlu’ya Allah’tan rahmet
dilediğine ve evladının dünyaya gelmesi nedeniyle Levent Bülbül’ü tebrik ettiğine
ilişkin açıklaması
26.- Ankara Milletvekili Mustafa Destici’nin, 2019 yılının hayırlar
getirmesini Yüce Allah’tan niyaz ettiğine, yakınlarını kaybeden
milletvekillerine, Cumhurbaşkanına, Ceren Damar’ın ailesine başsağlığı
dilediğine, ABD Başkanı Donald Trump’ın Suriye'den çekilmeyle ilgili yaptığı
açıklamayı reddettiklerine, PKK, YPG, PYD terör örgütlerinin Kürtleri temsil
etmediğine, Kürtlerin kardeşimiz, terör örgütlerinin ise düşmanımız olduğuna
ilişkin açıklaması
27.- Kocaeli Milletvekili Lütfü Türkkan’ın, Sivas Milletvekili İsmet
Yılmaz’ın İYİ PARTİ grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
28.- Sivas Milletvekili İsmet Yılmaz’ın, Kocaeli Milletvekili Lütfü
Türkkan’ın yaptığı açıklamasındaki bazı ifadeleri ile Sakarya Milletvekili
Engin Özkoç’un yerinden sarf ettiği bazı ifadelerine ilişkin açıklaması
29.- Sakarya Milletvekili Muhammed Levent Bülbül’ün, Levent Gök’e
tebriği için teşekkür ettiğine, Cumhurbaşkanının ve milletvekillerinin vefat eden
yakınlarına, katledilen Ceren Damar’a Allah’tan rahmet dilediğine, Ceren Damar
cinayetiyle ilgili Cumhuriyet gazetesinde yer alan habere, 5 Ocak Adana ilinin
düşman işgalinden kurtuluşunun 97’nci yıl dönümü vesilesiyle 5 Ocak 1975
tarihinde hayata veda eden Arif Nihat Asya’yı rahmetle andıklarına ilişkin
açıklaması
30.- Denizli Milletvekili Kazım Arslan’ın, üretmek yerine neden birçok
ürünün ithal edildiğini, Türkiye ile Sırbistan Cumhuriyeti arasında tarım
kesimine ve besicilik yapan Türk çiftçisine zarar veren serbest ticaret
anlaşmasının yapılmasının sebebini Ekonomi Bakanından öğrenmek istediğine
ilişkin açıklaması
31.- Denizli Milletvekili Cahit Özkan’ın, Batman Milletvekili Mehmet
Ruştu Tiryaki’nin yerinden sarf ettiği bazı ifadelerine ilişkin açıklaması
32.- Çankırı Milletvekili Muhammet Emin Akbaşoğlu’nun, Bursa
Milletvekili Orhan Sarıbal’ın 28 sıra sayılı Kanun Teklifi’nin 2’nci maddesi
üzerinde CHP Grubu adına yaptığı konuşmasındaki bazı ifadelerine ve “AK PARTİ”
demenin hizmet, adalet, özgürlük ve kalkınma demek olduğuna ilişkin açıklaması
33.- Bursa Milletvekili Orhan Sarıbal’ın, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
34.- Çankırı Milletvekili Muhammet Emin Akbaşoğlu’nun, İstanbul
Milletvekili Hayrettin Nuhoğlu’nun 28 sıra sayılı Kanun Teklifi’nin 4’üncü
maddesi üzerinde İYİ PARTİ Grubu adına yaptığı konuşmasındaki bazı ifadelerine
ilişkin açıklaması
35.- İstanbul Milletvekili İbrahim Özden Kaboğlu’nun, Anayasa’nın
11’inci, 94’üncü ve 67’nci maddesindeki hükümler gereğince Meclis Başkanının
istifa etmeden belediye başkanlığına aday olmasının Anayasa’ya aykırı olduğuna
ilişkin açıklaması
36.- Çankırı Milletvekili Muhammet Emin Akbaşoğlu’nun, Diyarbakır
Milletvekili Garo Paylan’ın 37 sıra sayılı Kanun Teklifi’nin tümü üzerinde HDP
Grubu adına yaptığı konuşmasındaki bazı ifadelerine ilişkin açıklaması
37.- Edirne Milletvekili Okan Gaytancıoğlu’nun, “ölüm yolu” olarak
adlandırılan Tekirdağ-Hayrabolu kara yolunda meydana gelen kazada hayatını
kaybedenlere Allah’tan rahmet dilediğine ve bu yolda daha kaç can verileceğini
öğrenmek istediğine ilişkin açıklaması

VI.- BAŞKANLIĞIN GENEL KURULA SUNUŞLARI
A) Tezkereler
1.- TBMM Başkanlığının, Asya Parlamenter Asamblesi (APA) ve İslam
İşbirliği Teşkilatı Parlamento Birliğinde (İSİPAB) boş bulunan üyelikler için
Adalet ve Kalkınma Partisi Grubu Başkanlığınca bildirilen ve Başkanlık
Divanında yapılan incelemede uygun görülen üyelerin isimlerine ilişkin
tezkeresi (3/510)



B) Önergeler
1.- Adana Milletvekili İsmail Koncuk’un (2/1050) esas numaralı Devlet
Memurları Kanununda Değişiklik Yapılması Hakkında Kanun Teklifi’nin doğrudan
gündeme alınmasına ilişkin önergesi (4/15)

VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun Sakarya Milletvekili Ümit Dikbayır ve arkadaşları
tarafından, Sakarya ilinde bulunan mülkiyeti Maliye hazinesine ait ve Millî
Savunma Bakanlığına tahsisli tank ve palet fabrikasının özelleştirilme
kapsamına alınmasının nedenlerinin araştırılması amacıyla, 8/1/2019 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 8 Ocak 2019 Salı günkü
birleşiminde yapılmasına ilişkin önerisi
2.- HDP Grubunun, İstanbul Milletvekili Züleyha Gülüm ve arkadaşları
tarafından, kadın cinayetlerinin ve kadına yönelik şiddetin sona erdirilmesi
için etkin ve caydırıcı önlemlerin alınması amacıyla 8/1/2019 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
ön görüşmelerinin, Genel Kurulun 8 Ocak 2019 Salı günkü birleşiminde
yapılmasına ilişkin önerisi
3.- CHP Grubunun, İstanbul Milletvekili Yunus Emre ve arkadaşları
tarafından, araştırma görevlilerinin sorunlarının araştırılması, çözüm
yollarının belirlenmesi ve gerekli düzenlemelerin yapılması amacıyla 8/1/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 8 Ocak 2019 Salı günkü
birleşiminde yapılmasına ilişkin önerisi 
4.- AK PARTİ Grubunun, Genel Kurulun çalışma gün ve saatlerinin yeniden
düzenlenmesine; 8, 9, 10, 15, 16 ve 17 Ocak 2019 Salı, Çarşamba ve Perşembe
günlerindeki birleşimlerinde denetim konularının görüşülmeyerek gündemin
"Kanun Teklifleri ile Komisyonlardan Gelen Diğer işler" kısmında yer
alan işlerin görüşülmesine; Gündemin "Kanun Teklifleri ile Komisyonlardan
Gelen Diğer işler” kısmında bulunan 28 sıra sayılı Kanun Teklifi’nin bu kısmın
1’inci sırasına alınması ve diğer işlerin sırasının buna göre teselsül
ettirilmesine ilişkin önerisi 

VIII.- SATAŞMALARA İLİŞKİN KONUŞMALAR
1.- Sakarya Milletvekili Engin Özkoç’un, Sivas Milletvekili İsmet
Yılmaz’ın yaptığı açıklamasında CHP Grubuna sataşması nedeniyle konuşması
2.- Kocaeli Milletvekili Lütfü Türkkan’ın, Sivas Milletvekili İsmet
Yılmaz’ın yaptığı açıklamasında şahsına sataşması nedeniyle konuşması
3.- Denizli Milletvekili Cahit Özkan’ın, Siirt Milletvekili Meral Danış
Beştaş’ın 28 sıra sayılı Kanun Teklifi’nin 2’nci maddesi üzerinde HDP Grubu
adına yaptığı konuşmasında Adalet ve Kalkınma Partisine sataşması nedeniyle
konuşması
4.- Siirt Milletvekili Meral Danış Beştaş’ın, Denizli Milletvekili Cahit
Özkan’ın sataşma nedeniyle yaptığı konuşmasında şahsına sataşması nedeniyle
konuşması

IX.- SEÇİMLER
A) Komisyonlarda Açık Bulunan Üyeliklere Seçim
1.- Kamu İktisadi Teşebbüsleri Komisyonunda boş bulunan üyeliğe seçim


X.- KANUN TEKLİFLERİ İLE KOMİSYONLARDA BULUNAN DİĞER İŞLER
A) Kanun Teklifleri
1.- Türkiye Büyük Millet Meclisi Başkanı İzmir Milletvekili Binali
Yıldırım'ın "Türkiye Cumhuriyeti ile Sırbistan Cumhuriyeti Arasında
Serbest Ticaret Anlaşması"na Ait Protokol I'in Yerini Alan 30 Ocak 2018
Tarihli "Protokol I", Anlaşmanın "Menşeli Ürünler"
Kavramının Tanımı ve İdari İşbirliği Yöntemlerine İlişkin Protokol II'sini Değiştiren
17 Ocak 2017 Tarihli ve 1/2017 Sayılı Ortak Komite Kararı ve Anlaşmaya Eklenen
Hizmet Ticareti Hakkında 30 Ocak 2018 Tarihli "Protokol III"ün
Onaylanmasının Uygun Bulunduğuna ve Anlaşmanın Protokoller ve Eklerine İlişkin
Değişikliklerin Cumhurbaşkanınca Doğrudan Onaylanmasına Dair Yetki Verilmesine
İlişkin Kanun Teklifi (2/1358) ve Dışişleri Komisyonu Raporu (S. Sayısı: 28) 
2.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) 

XI.- OYLAMALAR
1.- (S. Sayısı: 28) "Türkiye Cumhuriyeti ile Sırbistan Cumhuriyeti
Arasında Serbest Ticaret Anlaşması"na Ait Protokol I'in Yerini Alan 30
Ocak 2018 Tarihli "Protokol I", Anlaşmanın "Menşeli
Ürünler" Kavramının Tanımı ve İdari İşbirliği Yöntemlerine İlişkin
Protokol II'sini Değiştiren 17 Ocak 2017 Tarihli ve 1/2017 Sayılı Ortak Komite
Kararı ve Anlaşmaya Eklenen Hizmet Ticareti Hakkında 30 Ocak 2018 Tarihli
"Protokol III"ün Onaylanmasının Uygun Bulunduğuna ve Anlaşmanın
Protokoller ve Eklerine İlişkin Değişikliklerin Cumhurbaşkanınca Doğrudan
Onaylanmasına Dair Yetki Verilmesine İlişkin Kanun Teklifi’nin oylaması

XII.- YAZILI SORULAR VE CEVAPLARI
1.- Eskişehir
Milletvekili Utku Çakırözer'in, sarı basın kartı alabilmek için başvurusu
bekletilen gazeteci sayısı ve Basın Kartları Komisyonunun yapacağı toplantıya
ilişkin sorusu ve Cumhurbaşkanı Yardımcısı Fuat Oktay’ın cevabı (7/6080)
2.- Niğde Milletvekili Ömer Fethi Gürer'in,
kamu alımlarında yerli ürünlerin tercih edilme oranının artırılmasına ilişkin
sorusu ve Ticaret Bakanı Ruhsar Pekcan’ın cevabı (7/6852)
3.- Niğde Milletvekili Ömer Fethi
Gürer'in, yabancı yatırımcıların maden alanındaki çalışmalarına ilişkin sorusu
ve Ticaret Bakanı Ruhsar Pekcan’ın cevabı (7/6853)
4.- Niğde Milletvekili Ömer Fethi
Gürer'in, Niğde havaalanı projesine ve 2019 yılı için bütçe ayrılıp
ayrılmadığına ilişkin sorusu ve Ulaştırma ve Altyapı Bakanı Mehmet Cahit Turhan’ın
cevabı (7/6859)
5.- İstanbul Milletvekili Mustafa Sezgin
Tanrıkulu'nun, Bakanlık bünyesindeki boş engelli kadrolarına ilişkin sorusu ve Ulaştırma
ve Altyapı Bakanı Mehmet Cahit Turhan’ın cevabı (7/6861)
6.- Burdur Milletvekili Mehmet Göker'in,
Burdur'un Bucak ilçesinde Elektronik Denetleme Sistemleri tarafından kesilen
trafik cezalarına ve ölçümlerin denetimine ilişkin sorusu ve Ulaştırma ve
Altyapı Bakanı Mehmet Cahit Turhan’ın cevabı (7/6863)
7.- Niğde Milletvekili Ömer Fethi
Gürer'in, Eko-Etiketli ürün sayısı ile uygulamanın kullanıldığı ürün gruplarına
ve uygulamanın zorunlu hale getirilmesi önerisine ilişkin sorusu ve Ticaret
Bakanı Ruhsar Pekcan’ın cevabı (7/6954)
8.- Antalya Milletvekili Çetin Osman
Budak'ın, konkordato başvuruları ve ilanları ile konkordato ilan eden
firmaların borçlarına ilişkin sorusu ve Ticaret Bakanı Ruhsar Pekcan’ın cevabı
(7/6955)
9.- Niğde Milletvekili Ömer Fethi
Gürer'in, Rekabet Kurumu tarafından 2018 yılında şirketlere açılan
soruşturmalara ilişkin sorusu ve Ticaret Bakanı Ruhsar Pekcan’ın cevabı
(7/6958)
10.- Niğde Milletvekili Ömer Fethi
Gürer'in, 2018 yılında ithal edilen tohum ve gübre miktarı ve tutarı ile ithal
edilen ülkelere ilişkin sorusu ve Ticaret Bakanı Ruhsar Pekcan’ın cevabı
(7/6959)
11.- Niğde Milletvekili Ömer Fethi
Gürer'in, 2018 yılında yüksek fiyat etiketleri dolayısıyla hakkında işlem
yapılan işletmelere ve yerli üretim logolarının ticarete etkisine ilişkin
sorusu ve Ticaret Bakanı Ruhsar Pekcan’ın cevabı (7/6961)
12.- Niğde Milletvekili Ömer Fethi
Gürer'in, 2018 yılında ithal edilen gıda ürünlerine ilişkin sorusu ve Ticaret
Bakanı Ruhsar Pekcan’ın cevabı (7/6962)
13.- Ağrı Milletvekili Dirayet Dilan
Taşdemir'in, 2002-2018 yılları arasında hafriyat kamyonlarının sebep olduğu
kazalara ve bu araçların şehir içinde yasaklanması önerisine ilişkin sorusu ve Ulaştırma
ve Altyapı Bakanı Mehmet Cahit Turhan’ın cevabı (7/6977)
14.- İstanbul Milletvekili Züleyha
Gülüm'ün, İstanbul'da metrobüs sistemi ile ilgili bazı verilere ve ücretsiz
ulaşım talebine ilişkin sorusu ve Ulaştırma ve Altyapı Bakanı Mehmet Cahit
Turhan’ın cevabı (7/6978)
8 Ocak 2019 Salı
BİRİNCİ OTURUM
Açılma Saati: 15.02
BAŞKAN: Başkan Vekili Levent GÖK
KÂTİP ÜYELER: İshak GAZEL (Kütahya), Şeyhmus DİNÇEL (Mardin)
-----0-----
BAŞKAN
– Değerli milletvekilleri, Türkiye Büyük Millet Meclisinin 42’nci Birleşimini
açıyorum.
Toplantı
yeter sayısı vardır, görüşmelere başlıyoruz.
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levet Gök’ün, 2019 yılının barış
getirmesini temenni ettiğine, Cumhurbaşkanının vefat eden dayısına, İstanbul
Milletvekili Hulusi Şentürk’ün annesine, Van Milletvekili İrfan Kartal’ın
ağabeyine, Şırnak Milletvekili Rizgin Birlik’in kayınpederine, İstanbul
Milletvekili Ahmet Şık’ın babasına, İstanbul Milletvekili Mehmet Bekaroğlu’nun
annesine, Elâzığ Milletvekili Gürsel Erol’un annesine Allah’tan rahmet
dilediğine ve çocuğunun dünyaya gelmesi nedeniyle Levent Bülbül’ü tebrik
ettiğine ilişkin konuşması
BAŞKAN
– Değerli milletvekilleri, gündem dışı konuşmalar için söz vermeden önce bir
iki hususu sizlerle paylaşmak isterim. 
Bugün,
2019 yılının ilk birleşimini gerçekleştiriyoruz. 2019 yılının tüm ülkemize, tüm
dünyaya barış, huzur getirmesini diliyorum. 2019 yılında Türkiye’mizin bütün
sorunlarını aşmış olarak herkesin sevgiyle, saygıyla, nezaketle birbirine
yaklaşması, tartışmaları bu düzlemde gerçekleştirmesi, herkesin aynı gemide
olmanın bilinci içerisinde Türkiye’mizin menfaatlerini gözeterek ortak
noktalarda buluşması gerektiğini düşünüyorum; bu bakımdan, 2019 yılından
ümitliyim. Her yıl yeni bir ümittir, her yıl yeni bir heyecandır; her yılın
kendine özgü, hepimize kattığı bir sevinç vardır, bir huzur vardır. Bu
sevinçle, bu mutlulukla 2019 yılındaki beklentilerimizin gerçekleşmesi
dileğiyle tüm milletvekili arkadaşlarımızın yeni yılını kutluyorum. 2019
yılının ülkemize, tekrar, güzellikler getirmesini diliyorum. (AK PARTİ, CHP,
MHP ve İYİ PARTİ sıralarından alkışlar) 
Bu
arada, değerli milletvekilleri, elbette yeni yıla girdik ama aile fertlerinden
yakınlarını kaybeden bazı arkadaşlarımız oldu. Bir yandan acı hayat, bir yandan
tatlı hayat; bunların her biri devam ediyor. AK PARTİ İstanbul Milletvekilimiz
Sayın Hulusi Şentürk annesini kaybetti. Bunlar geçtiğimiz dört beş gün
içerisinde olan vefatlar; bilemediklerim varsa, arkadaşlarım uyarırsa onları da
söylerim. 
Yine,
AK PARTİ Van Milletvekilimiz Sayın İrfan Kartal’ın ağabeyi rahmetli oldu. 
Yine,
Adalet ve Kalkınma Partisi Şırnak Milletvekilimiz Sayın Rizgin Birlik’in
kayınpederi vefat etti. 
Halkların
Demokratik Partisi İstanbul Milletvekilimiz Sayın Ahmet Şık’ın babası hayatını
kaybetti. 
Cumhuriyet
Halk Partisi İstanbul Milletvekilimiz Sayın Mehmet Bekaroğlu’nun annesi vefat
etti. 
Yine,
Cumhuriyet Halk Partisi Elâzığ Milletvekilimiz Sayın Gürsel Erol’un annesi
vefat etti. 
Tüm
milletvekili arkadaşlarımıza, hepsine başsağlığı dileklerimizi Meclis adına
iletiyorum ve ölen yakınlarına da Allah’tan rahmet diliyorum. 
Elbette,
bu arada, kayıplar olurken güzel, müjdeli haberler de geliyor. Yılbaşından
hemen, kısa bir süre önce Milliyetçi Hareket Partisi Grup Başkan Vekilimiz
Sayın Levent Bülbül’ün ve sevgili eşinin dünya tatlısı bir çocuğu dünyaya
geldi. Sayın Bülbül ailesini kutluyorum. Doğan yavrumuzun bahtının açık
olmasını diliyorum ve ona hoş geldiniz diyorum. (AK PARTİ, MHP, ve İYİ PARTİ
sıralarından alkışlar)
Bu
arada, Sayın Cumhurbaşkanımızın dayısının da vefat ettiğini arkadaşlarımız bana
ilettiler. Sayın Cumhurbaşkanımıza da başsağlığı dileklerimi iletiyorum. Dayısı
için de aynı şekilde Allah’tan rahmet diliyorum.
Evet,
değerli milletvekilleri, şimdi gündem dışı konuşmalarımıza geçiyoruz. 
Gündem
dışı ilk söz, 5 Ocak Adana’nın düşman işgalinden kurtuluş yıl dönümü
münasebetiyle söz isteyen Adana Milletvekili Abdullah Doğru’ya aittir. 
Buyurun
Sayın Doğru. (AK PARTİ sıralarından alkışlar)
Süreniz
beş dakika.
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Adana Milletvekili Abdullah Doğru’nun, 5 Ocak Adana ilinin düşman
işgalinden kurtuluşunun 97’nci yıl dönümüne ilişkin gündem dışı konuşması
ABDULLAH
DOĞRU (Adana) – Sayın Başkanım, değerli milletvekilleri; 5 Ocak Adana’mızın
düşman işgalinden kurtuluşunun yıl dönümü vesilesiyle gündem dışı söz almış
bulunmaktayım. Yüce heyetinizi saygıyla selamlıyorum.
Fransız
güdümündeki Ermeni çetelerinin üç yıl süren kirli, zalim ve kanlı vesayetini
bozguna uğratan kahraman Adana’mızın düşman işgalinden kurtuluşunun 97’nci yılı
kutlu olsun. Muzaffer Komutan Gazi Mustafa Kemal’e, ülkemizde istiklal
meşalesinin yakıldığı Adana’mızın yiğit kahramanlarına yani vatan savunması
yaparken kahramanca şehadete yürüyen şehit Cemil’e, Saimbeyli ilçemize adını
veren kahraman Saim Bey’e, ilk kadın şehidimiz olma şerefine nail olan Rahime
Hatun’a, Pozantı şehidimiz Müftü Kasım Hoca Efendi’ye, Ceyhanlı şehidimiz Sabit
Efendi’ye, Kurttepe kahramanı Selahattin Bey’e, Kozanlı şehit Ulvi Bey’e,
Tufanbeyli’nin kahraman evladı Tufan Paşa’ya, millî kuvvetler komutanı Sinan
Tekelioğlu’na, Karaisalı Müftüsü Mehmet Efendi’ye, bir kadının vatan
müdafaasındaki önemini tüm dünyaya gösteren Kara Fatma’ya, Teke Dağlarının
kahramanı Gizzik Duran’a, Karboğazı destanının hanım kahramanı Gülekli
Hatice’ye, Ramazanoğlu Suphi Paşa’ya, Aladağlı şehit Ahmet Bey’e, Yüreğir
müfreze komutanlarından Molla Nasrullah’a, Ahmet Remzi Yüreğir’e ve isimlerini
bilemediğimiz nice isimsiz kahramanlarımıza, tüm şehit ve gazilerimize saygı,
minnet ve şükranlarımı sunuyorum, kendilerini rahmetle anıyorum.
O
dönemlerde, günümüzde olduğu gibi, eşkıyaları, teröristleri ve işgalcileri
âdeta bir maşa gibi kullanan dış güçler yine iş başındaydı. Adana vilayetindeki
Müslümanlar tepeden tırnağa kadar silahla donatılan Ermeni çetelerinin
tehditleri altında her gün katliama maruz kalıyorlardı. Fransız işgal
güçlerinin Ermeni çeteleriyle birlikte Müslüman ahalisine ettikleri zulüm ve işkencenin
haddi hesabı yoktu. Adana’da her köşebaşı âdeta toplu mezarlıklara dönüşmüştü.
Bu vahşet sürerken Adana halkı canını kurtarmanın tek yolunu, düşmanın zulüm ve
ahlaksızlarından uzakta göklere uzanan basamak Toros Dağlarına kaçmakla
bulmuştu. Bir ozanın dilinde zulüm tarihi 10 Temmuz şöyle anlatılıyor: “10
Temmuzu bir bilseniz ne kara gündü/ Obalar göç etti, ocaklar söndü/ Adana bir
yangın yerine döndü/ O günden ruhlarda bir sızı vardır.” 
İki
sene süren bu mezalimin ardından 5 Aralık 1921 tarihinde Gazi Mustafa Kemal’in
Ankara’da Fransızlarla yapılan anlaşmadan hemen sonra devlet hâkimiyetini
güçlendirmek adına yayımladığı beyannameyle Adana’nın düşman işgalinden
kurtuluşu müjdelenmişti. Son Fransız askeri 5 Ocak 1922 tarihinde Adana’yı terk
etmişti. 
Arif
Nihat Asya’nın kaleme aldığı ve ilk kez 5 Ocak kutlamalarında Adana’da okunan
“Bayrak” şiirindeki buram buram istiklal kokan sözler o gün yaşanan fedakârlık,
azim ve kararlılığı bizlere en doğru şekilde aktarıyordu.
Arif
Nihat Asya şöyle diyordu: “Dalgalandığın yerde ne korku, ne keder.../ Gölgende
bana da, bana da yer ver./ Sabah olmasın, günler doğmasın ne çıkar?/ Yurda ay
yıldızının ışığı yeter./ Savaş bizi karlı dağlara götürdüğü gün,/ Kızıllığında
ısındık;/ Dağlardan çöllere düştüğümüz gün,/ Gölgene sığındık.”
Esasında,
doksan yedi yıl önce Adana’da gösterilen azim ve kararlılık, milletimizin
yaşadığı zorlukların ardından daha da güçlenerek geri döndüğünün en güçlü
ispatıdır. Çok net bir şekilde görülüyor ki milletimizin işgalcilere karşı
gösterdiği kahramanca tutum, doksan yedi yıl önce 5 Ocakta Adana’da, Çanakkale
Cephesi’nde, Sakarya Meydan Muharebesi’nde, Kosova Savaşı’nda, İstanbul’un
fethinde ve 15 Temmuzda düşmanları bozguna uğratmıştır. Geçtiğimiz yıllarda da
bu durum geçerliydi, gelecekte de yine aynen geçerli olacaktır. 
Bu
düşüncelerle Adana’mızın düşman işgalinden kurtuluşunun 97’nci yılını en kalbî
duygularımla kutluyorum. Adana halkının dolayısıyla da yüce Türk milletinin
feraseti, dik duruşu ve cesareti karşısında saygıyla eğiliyorum. Tarihe zarafet
katan, dünyaya adalet dağıtan şanlı ecdadımızı “Emanetiniz emanetimizdir.”
diyerek yâd ediyorum. 
(Mikrofon
otomatik cihaz tarafından kapatıldı) 
BAŞKAN
– Sayın Doğru, bir dakika verelim. 
ABDULLAH
DOĞRU (Devamla) – Teşekkür ediyorum Başkanım. 
Bu
vesileyle Sayın Cumhurbaşkanımızın vefat eden dayısı Ali Mutlu Beyefendi’ye
Allah’tan rahmet diliyor, Sayın Cumhurbaşkanımıza ve ailesine başsağlığı
diliyorum. 
Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Doğru. 
Değerli
arkadaşlar, gündem dışı ikinci söz, Iğdır’ın sorunları hakkında söz isteyen
Iğdır Milletvekilimiz Sayın Habip Eksik’e aittir. (HDP sıralarından alkışlar) 
Süreniz
beş dakika Sayın Eksik. 
2.- Iğdır Milletvekili Habip Eksik’in, Iğdır ilinin sorunlarına ilişkin
gündem dışı konuşması
HABİP
EKSİK (Iğdır) – Sayın Başkan, değerli milletvekilleri; Iğdır ilinin sorunları
üzerine gündem dışı söz almış bulunmaktayım. 
Iğdır
ilimiz coğrafi, sosyolojik, jeopolitik konum olarak çok büyük güzellikler,
özellikler barındırmasına rağmen maalesef birçok konuda iktidarlar tarafından
geri bırakılmıştır. Hizmetten en çok mahrum bırakıldığı dönem de, maalesef, bu
AKP iktidarı dönemi olmuştur. 
Değerli
milletvekilleri, Iğdır’da sınır ticaretinin yaptırılmaması en önemli
sorunlardandır. Iğdır, üç ülkeyle sınırı olan, dünyada eşi benzeri zor bulunan
bir ildir ama maalesef Ermenistan’la olan Alican Sınır Kapısı ve İran’la olan
Boralan Sınır Kapısı kapalıdır. Nahcivan’la olan Dilucu Sınır Kapısı resmiyette
açık olmasına rağmen fiiliyatta kapalı gibidir çünkü iktidarın yetki verdiği
kişiler tarafından neredeyse ticaret yaptırılmamaktadır. Sınır kapısında, 5
litre mazot fazla çıktı diye gençlerimize, tır sahiplerine, kamyon sahiplerine
maalesef cezalar yağdırılmaktadır. Tüm bu sebeplerden dolayı Iğdır ilinde
ticaret bitme noktasındadır. Birçok şirket konkordato ilan etti veya etmek
üzere. 6-7 bin olan tır sayısı bu ekonomik krizden sonra maalesef binin altına
düşmüştür. Nakliyecilik sektöründen geçim sağlayan, evine ekmek götüren
binlerce insan bu iktidarın sebep olduğu ekonomik krizden dolayı işinden,
aşından oldu ve evine ekmek götüremez hâle geldi ve tırını, arabasını satmak
zorunda kaldı. 
Değerli
milletvekilleri, Iğdır halkının sağlık alanında ciddi sorunları var. Iğdır’da
hemen hemen her evde 1 kişi ya kanser nedeniyle vefat etmiştir ya da kanser
tanısı konulduğu için kanser tedavisi görmektedir. Kanser oranı bu kadar yüksek
olmasına rağmen bu konuda ne bir araştırma ne de bir önlem alınmaktadır. Hele
ki kanser nedeniyle tedavi alması gereken hastalar Iğdır Devlet Hastanesi
yetersiz olduğu için Erzurum, Kars, Van yollarında perişan olmaktadır.
Değerli
arkadaşlar, Iğdır halkı bu kanser oranı artışının, Iğdır’ın hemen yanı başında
olan Ermenistan’a ait Metzamor Nükleer Santrali’nden dolayı olduğunu
düşünmektedir fakat iktidarın bu konuda ne ulusal ne de uluslararası bir
çalışması yoktur. Türkiye Atom Enerjisi Kurumunun, olası bir nükleer kazada
alınması gereken önlemlerle ilgili hiçbir çalışması yoktur. Bu konu Iğdır
insanımızı ciddi anlamda rahatsız etmektedir. 
Değerli
milletvekilleri, Iğdır Devlet Hastanesinde kardiyovasküler anjiyo merkezi
bulunmamaktadır. Iğdır’da bir kişi kalp krizi geçirdikten sonra ya 150
kilometre uzaklıktaki Kars’a ya da 300 kilometre uzaklıktaki Erzurum’a sevk
edilmek zorunda kalınıyor ki bu sevk edilen kişilerin birçoğu ya yolda
hayatlarını kaybediyor ya da gittiği yerde anjiyo olduktan sonra kalp
yetmezliğiyle karşı karşıya kalıyor. Iğdır Devlet Hastanesinde, başta çocuk
hastalıkları ve kadın doğum uzmanlığı bölümleri olmak üzere birçok alanda
doktor sayısının eksik ve yetersiz olmasından dolayı düzgün bir hizmet
verilememektedir. Bu çağda, maalesef, Iğdır Devlet Hastanesinde sabahın erken
saatlerinde Iğdır insanı bu şekilde kuyruğa girmekte ve sıra beklemektedir. Bu
da bu iktidarın bir ayıbıdır. 
Değerli
arkadaşlar, Iğdır’da özellikle dağ köylerinde hastalar, maalesef, ne bir
tansiyon ölçtürecek yer ne de iğnelerini yaptırabilecek bir sağlıkevi
bulamamaktadırlar. 
Iğdır
Ovası doğunun Çukurovası olarak bilinmesine rağmen Iğdır’da tarım ve
hayvancılık bitme noktasındadır. Iğdır insanı ektiği mahsulü satamamıştır,
bundan dolayı da ne pamuk ne şekerpancarı ne de kavun, karpuz, domates gibi bir
ürünü artık ekememektedir. Mazot, gübre, tohum pahalılığı, birçok arazinin
ekilmeden boş bırakılmasına sebep olmaktadır. Iğdır ilinin ne al elması ne de
meşhur kayısısı artık hak ettiği değeri bulamamaktadır çünkü Bakanlığın bu
konuda hiçbir çalışması maalesef yoktur. 
Değerli
arkadaşlar, tarım ve hayvancılık desteklemelerinin özellikle AKP yandaşlarına
verilmesi tarım ve hayvancılığın tamamıyla bitmesine sebep olmuştur. Yaylaların
keyfî nedenlerle geçici güvenlik bölgesi ilan edilerek yasaklanması
hayvancılığı tamamıyla bitirmiştir. 
(Mikrofon
otomatik cihaz tarafından kapatıldı) 
BAŞKAN
– Sayın Eksik, bir dakika daha veriyorum. 
HABİP
EKSİK (Devamla) – Teşekkürler Sayın Başkan.
Değerli
milletvekilleri, taşımalı eğitim ve haksız, hukuksuz bir şekilde öğretmenlerin
ihraç edilmesi çocuklarımızın sağlıklı ve yeterli bir düzeyde eğitim almasını
engellemektedir.
Öğretmen
ve derslik sayısı Iğdır’da yetersizdir. 
İstihdam
alanında Iğdır’da, maalesef, iktidarın yarattığı durumlar neticesinde adam
kayırmacılık, torpil ciddi rahatsızlık verecek düzeye ulaşmıştır. Başta İŞKUR
olmak üzere birçok kuruma AKP il yöneticileri tarafından kendi akraba ve
yandaşların isim listesiyle alım yapılmaktadır. 
Ağrı
Dağı gibi önemli bir değer, Iğdır il merkezinin hemen yanı başında olmasına
rağmen ne inanç ne de kış turizmi açısından değerlendirilmemektedir. 
Değerli
milletvekilleri, Iğdır insanı tüm bu rahatsızlıkların, oluşturulan bu
mağduriyetlerin hesabını bir kez daha 31 Mart yerel seçimlerinde soracaktır,
AKP’yi ve yandaşı olan partileri tabela partisine çevirecektir inşallah.
Genel
Kurulu saygıyla selamlıyorum.
Teşekkür
ederim. (HDP sıralarından alkışlar) 
BAŞKAN
– Teşekkürler Sayın Eksik.
Gündem
dışı üçüncü söz, 5 Ocak Adana’nın düşman işgalinden kurtuluşu yıl dönümü
münasebetiyle söz isteyen Adana Milletvekilimiz Sayın Müzeyyen Şevkin’e aittir.
Buyurun
Sayın Şevkin. (CHP sıralarından alkışlar) 
Süreniz
beş dakika.
3.- Adana Milletvekili Müzeyyen Şevkin’in, 5 Ocak Adana ilinin düşman
işgalinden kurtuluşunun 97’nci yıl dönümüne ilişkin gündem dışı konuşması
MÜZEYYEN
ŞEVKİN (Adana) – Sayın Başkan, değerli milletvekilleri; öncelikle yüz doksan üç
gündür haksız ve hukuksuz şekilde tutuklu bulunan Eren Erdem, dün sabah verilen
tahliye kararı ardından âdeta alay eder gibi yeniden tutuklanmıştır. Bu haksız
ve adaletsiz uygulamayı kınıyor; hak, hukuk ve adaleti her zaman
savunacağımızı, haksız ve hukuksuz cezaevinde olan bütün tutuklanmaların
karşısında duracağımızı buradan ifade ediyorum.
Değerli
milletvekilleri, 5 Ocak 1922, Adanalılar için tarihî bir gün. 5 Ocak, Adana’nın
düşman işgalinden kurtuluşunun adıdır. Türkiye Cumhuriyeti’nin kuruluş ve
kurtuluş mücadelesinin çıkış noktası Adana’dır. Ulu Önder Mustafa Kemal
Atatürk’ün yokluk, yoksulluk, ötelenmişlik ve emperyalist güçlerle ülkemiz
içerisinde gerçekleşen çeşitli iş birliklerine karşın kuruluş reçetesinin
yazıldığı kentin adıdır Adana. Atatürk 15 Mart 1923’te Adana’yı ziyaretinde
kurtuluş mücadelesi kararını Adana’da aldığını şu sözleriyle söylemiştir:
“Bende bu vakayiin ilk hissi teşebbüsü bu memlekette, bu güzel Adana’da vücut
bulmuştur.” Anadolu’nun her köşesindeki sayısız kahramanı dünyanın belleğine
kazıyan eşsiz kurtuluş mücadelesinin önemi günümüzde net olarak anlaşılmalı,
okunmalı ve anlatılmalıdır.
Türkiye
Cumhuriyeti’nin kurtuluş ve kuruluş fikrinin Adana gibi güzel topraklarda hayat
bulması Adanalılar açısından büyük önem taşımaktadır. Adanalı kurtuluş
kahramanları ve tüm halkın Mustafa Kemal Atatürk’ün en büyük destekçisi olarak
gerek cephede gerekse örgütlenmede halkın bilinçlendirilmesinde hem silahıyla
hem de kalemiyle işgalcilere set çeken, onur ve gurur vesilesi olan Cemil
Nardalı, İbo Osman, Kara Fatma, Tufan Bey, Gizzik Duran, Gülekli Hatice ve daha
adını sayamadığımız nice kahramanlarımızı buradan saygı ve rahmetle anıyorum. 
1918
yılında, Atatürk’ün desteği ile Ahmet Remzi Yüregir’in cesur ve kararlı
çıkışıyla hayata geçirilen ve bugün, oğlu Çetin Remzi Yüregir’in öncülüğünde
101’inci yayın yılına ulaşan Yeni Adana gazetesi de Adana’nın ve Türkiye’nin
tarihî bir mirasıdır, emanetidir. İşgale inat, vatan savunmasının ileri
karakolu göreviyle dünyanın dikkatini çeken ve 1965 yılında Dünya Basın Başarı
Ödülü almış Yeni Adana gazetesi gibi değerlere sahip çıkılmalıdır. 
Ayrıca,
temsiliyet hakları ellerinden alınan, merkezi Adana’da bulunan Türkiye Kuvayi
Milliye Mücahitler Derneği de millî bayramlar ve kurtuluş günlerinde kendi
dernek çatısı altında temsil hakkına kavuşmalıdır.
Saygıdeğer
milletvekilleri, ulusun kurtuluş ve yeniden doğuş mücadelesinin filizlendiği
Çukurova’nın bereketli topraklarında günümüzde yaşanan olumsuzluklara da Adana
açısından vurgu yapmak istiyorum. Geçmiş yıllarda sanayi ve tarımın başkenti,
1990’lı yıllarda Türkiye’nin 4’üncü büyük ili olan Adana, Sosyo-Ekonomik
Gelişmişlik Endeksi’ne göre ne yazık ki 16’ncı sıraya gerilemiştir. 
Yüzde
22 oranla işsizliğin başkenti olan Adana, millî gelirde, tarım ve sanayi
teşviklerinde yaşanabilir kentler sıralamasında, kamu yatırımlarında, kentsel
dönüşümde, kültür ve turizm yatırımlarında, daha sayabileceğimiz birçok alanda
ne yazık ki hep geri plana itilmiştir. 
Mevcut
hâliyle Adana ilimiz hayat pahalılığında Türkiye’nin 3’üncü sırasında yer
almaktadır. Bugünlerde Türkiye’yi sarsan ekonomik krizle birlikte büyük sanayi
fabrikaları, küçük ve orta boy işletmeler kapılarına bir bir kilit vurmuştur.
Son on yılda Adana'da 55 fabrika kapısına kilit vurmuştur. Bunlardan en
önemlileri PAKTAŞ, Millî Mensucat, ÇUKOBİRLİK, Güney Sanayi ve TEKEL kapanan
fabrikalara en üzücü örneklerdir. 
Yaşam
Endeksi sıralamasında Adana ancak 61’inci sırada yer alabilmiştir. Güvenlikte
78’inci sıradadır. Ne yazık ki güvenlik konularıyla televizyonlarda. Eskiden
toprak ağalarıyla filmlere konu olan Adana, şu anda güvenlik zafiyetiyle
78’inci sırada yer almaktadır. 
Tarım
ve Orman Bakanlığına bağlı olarak 2007 yılında kurulan ve Türkiye’nin 42 farklı
ilinde koordinatörlükleri bulunan Tarım ve Kırsal Kalkınmayı Destekleme Kurumu
mali projelerinde Adana’yı göz önüne almamaktadır değerli milletvekilleri.
Tarım kenti Adana’da koordinatörlük bir an önce kurulmalı ve Adana çiftçisi
desteklenmelidir.
Ayrıca,
Adana, seçimden seçime hatırlanacak bir il değildir değerli milletvekilleri. 
(Mikrofon
otomatik cihaz tarafından kapatıldı)
BAŞKAN
– Sayın Şevkin, bir dakika daha ilave ediyorum.
Buyurun.
MÜZEYYEN
ŞEVKİN (Devamla) - Bilindiği gibi 2011 yılında Cumhurbaşkanı tarafından söz
verilmiş olmasına rağmen Adanalının sırtında kambur olarak duran metro hâlâ
bakanlığa devredilmemiş, Adana Stadyumu bitirilmemiştir. Karataş ve Yumurtalık,
turizm teşvik bölgesi olarak ilan edilmesine rağmen, hâlen burada bir çivi dahi
çakılmamıştır. Bugün Sayın Cumhurbaşkanımız “Cumhuriyet Halk Partisi olsaydı
sandallarla gezecektik.” diyordu. Adalet ve Kalkınma Partisi iktidarında,
hamdolsun, Ceyhan’da dün vatandaşımız tarlalarına sandalla gider duruma
gelmiştir arkadaşlar, bunu özellikle dikkatinize sunmak istiyorum. (CHP
sıralarından alkışlar) 
Evet,
yiyecek ekmek, içecek su bulamamasına rağmen emperyalizme göğsünü siper eden,
yeni bir devlet kuran, toprağı işleyen, fabrika kuran, çağdaş bir eğitim modeli
geliştiren bir ecdadın evlatları olarak Adana’mızı, Türkiye’mizi Atatürk’ün
gösterdiği hedef doğrultusunda muasır medeniyetler seviyesine
ulaştırabileceğimizi düşünüyorum. 
(Mikrofon
otomatik cihaz tarafından kapatıldı) 
BAŞKAN
– Sayın Şevkin, toparlayın lütfen.
MÜZEYYEN
ŞEVKİN (Devamla) – Hemen bitiriyorum efendim.
Azimle,
inançla, kararlılıkla, birlik, kardeşlik ve barış duygularıyla, birbirimizi
ötelemeden, ötekileştirmeden, güvenle geleceğe bakmamız gerekiyor.
Başta
unutulmaz kurucu ve Türkiye Cumhuriyeti’nin ilk Cumhurbaşkanı Gazi Mustafa
Kemal Atatürk olmak üzere, Adana ve vatan savunmasında canlarını hiçe sayan tüm
kahramanlarımıza Allah’tan rahmet diliyor, anıları önünde saygıyla eğiliyor,
Adana’mızın düşman işgalinden kurtuluşunun 97’nci yılını onur ve gururla kutluyor,
saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Şevkin.
Sayın
milletvekilleri, şimdi sisteme giren ilk 20 milletvekiline yerlerinden birer
dakikayla söz vereceğim, ondan sonra sayın grup başkan vekillerinin de söz taleplerini
karşılayacağım.
Sayın
Gaytancıoğlu…
V.- AÇIKLAMALAR
1.- Edirne Milletvekili Okan Gaytancıoğlu’nun, yeni yılı kutladığına ve
Ergene Nehri’nde yaşanan kirliliğe ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan.
İyi
yıllar diliyorum bu arada herkese.
Ergene
Nehri’nin kirlilikten kurtarılması amacıyla Ergene Havzası Koruma Eylem
Planı’nda maliyeti 4 milyar lirayı bulan 15 eylem belirlenmiş olup bu
eylemlerden 8 tanesi tamamlanmıştır. Bu eylemler yani inşaatlar tamamlandığında
Ergene Nehri’nin temizleneceği iktidar tarafından sürekli dile getirilmektedir.
Ancak hazırlanan durum raporunda su kalitesinin 4’üncü sınıf olduğu
saptanmıştır. Kısacası, bir yandan Ergene Nehri kurtarılmak isteniyor, bir
yandan kirlilik artıyor. Hatta Ergene Nehri’nde bulunan oksijen miktarı en son
ölçümlere göre son yılların en düşük seviyesindedir. Bu kirliliğin temel
nedeni, bölgede bulunan 2.500’ün üzerindeki sanayi tesisinin atıklarını
kaynağında engellememek olduğu hâlde hiçbir önlem alınmamaktadır. Merak
ediyorum, acaba denetimler durdu mu? Ergene Nehri âdeta Trakya bölgesinin
kanalizasyonu olmuştur. Bölgedeki kanser vakaları gün geçtikçe artmaktadır. Bu
konuda ciddi açıklamalar yapılmamaktadır. Kısacası, Ergene Nehri’yle ilgili…
(Mikrofon
otomatik cihaz tarafından kapatıldı) 
BAŞKAN – Sayın Kaya…
2.- Trabzon Milletvekili Ahmet Kaya’nın, doğanın poşeti paralı yaparak
değil bilinçle korunabileceğine ilişkin açıklaması
AHMET
KAYA (Trabzon) – Milletin ve memleketin çözüm bekleyen binlerce sorunu varken,
siz kalktınız, poşeti paralı yaptınız. Size sorulunca, israfı önlemek ve
çevreyi korumak için yaptığınızı söylüyorsunuz ama 25 kuruş poşet parasının 15
kuruşunun Çevre ve Şehircilik Bakanlığına kaldığını, ülkemizde bir yılda 35
milyara yakın poşet kullanıldığını ve bu 35 milyar poşetin her birinden 15
kuruş alacağınızı ve bir yılda vatandaşın sırtından 5 milyar 250 milyon lira
yani eski parayla 5 katrilyon 250 trilyon lira kazanacağınızı söylemiyorsunuz.
Allah aşkına, bir kez dürüst olun ve millete gerçekleri anlatın, ekonomiyi
nasıl batırdığınızı anlatın. “Derdimiz çevre değil, vatandaşın sırtından para
kazanmaktır.” deyin. “Lüks, şatafat, israf ve kibir iktidarımıza para lazım.”
deyin. Eğer derdiniz çevreyse doğada çözülebilen poşetlerin kullanımını zorunlu
hâle getirin ve doğanın, poşeti paralı yaparak değil bilinçle korunabileceğini
öğrenin. (CHP sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Sayın Karaca…
3.- Denizli Milletvekili Gülizar Biçer Karaca’nın, ayçiçeği üreticisinin
mağduriyetine ilişkin açıklaması 
GÜLİZAR
BİÇER KARACA (Denizli) – Teşekkür ederim Sayın Başkan.
Ülkemizin
157 bin ton çerezlik ay çekirdeğinin yaklaşık 46 bin tonu Denizli’mizde,
özellikle Çal ve Çivril ilçelerimizde üretilmektedir. Denizli tek başına
ayçiçeği üretiminin yüzde 29’unu karşılamaktadır.
Peki,
ayçiçeği üreten, ülke ekonomisine katkı sağlayan Denizlili çiftçiler para
kazanıyor mu? Hayır. Ülkemizde bu yıl 300 bin ton ayçiçeği ithalatına onay
verilmiştir. Üstelik gümrük vergisi dahi alınmayacak ve özellikle de özel
şirketlere ithalat olanağı verilmektedir. Önceki Tarım Bakanı gibi eğer
amacınız, yabancı ülke çiftçilerine desteğiniz için madalya almak ise Tarım
Bakanı, lütfen Türk çiftçisinin sesini duyun, ayçiçeği üreticilerimizin sesini duyun,
buradan, Türkiye Büyük Millet Meclisinden, yüce Meclisten bizler size söz
veriyoruz, o madalyayı Türk çiftçisine vereceğiniz destek için bizler size
takacağız diyorum.
Teşekkür ediyorum.
BAŞKAN – Sayın Karayel…
4.- Kayseri Milletvekili İsmail Emrah Karayel’in, yeni yılın tüm
insanlık için barış ve refah içinde geçmesini temenni ettiğine, AK PARTİ grup
toplantısında Cumhurbaşkanının verdiği müjdelere ilişkin açıklaması
İSMAİL
EMRAH KARAYEL (Kayseri) – Teşekkür ederim Sayın Başkan.
Öncelikle,
2019 yılının ilk Meclis Genel Kurulu toplantımızda, yeni yılın, ülkemiz,
milletimiz, bölgemizdeki kardeşlerimiz ve tüm insanlık için barış, huzur,
sağlık, güvenlik ve refah içinde geçmesini temenni ediyorum.
Cumhurbaşkanımız,
liderimiz, Genel Başkanımız Sayın Recep Tayyip Erdoğan bugünkü grup
toplantımızda aziz milletimize yeni müjdeler verdi. İlk müjde, düzenli sosyal
yardım alan ihtiyaç sahibi vatandaşlarımızın aylık 150 kilovatsaate kadar
yaklaşık 80 liralık elektrik faturasını devletin ödeyecek olmasıdır. 
İkinci
müjde, kredi kartı borcunu ödemekte güçlük çeken vatandaşlarımız Ziraat
Bankasından alacakları krediyle mevcut borçlarını kapatıp aylık gelirlerine
uygun şekilde altmış aya varan vadelerle borçlarını yeniden
yapılandırabilecekleridir. 
Üçüncü
müjde, esnafımıza Halkbankın 2019’da da ciddi krediler kullandıracak olmasıdır.

Bu
müjdelerin aziz milletimize hayırlı olmasını diliyor, Genel Kurulu saygıyla
selamlıyorum. 
BAŞKAN
– Sayın Aygun…
5.- Tekirdağ Milletvekili İlhami Özcan Aygun’un, Tekirdağ-Hayrabolu yolunun
daha kaç can alacağını öğrenmek istediğine ve Hayrabolu-Süleymanpaşa yolunun
tamamlanması için Ulaştırma ve Altyapı Bakanına çağrıda bulunduğuna ilişkin
açıklaması
İLHAMİ
ÖZCAN AYGUN (Tekirdağ) – 2015 yılında Ege’de kıyıya vuran Aylan bebekten sonra bugün
de Hayrabolu’da derede boğulan Emir bebeğimiz yüreklerimizi ağlatmıştır. Tekrar
soruyorum: Hayrabolu yolu daha kaç can alacaktır? Bugün Tekirdağ’da çok elim
bir kaza yaşadık. Ölüm yolu olarak adlandırdığımız Hayrabolu’da bir otomobilin
dereye uçması sebebiyle 8 vatandaşımızı kaybettik. 4 yetişkin, 3 çocuk, 1 de
bebeğimiz hayatını yitirmiştir. 28 Aralık 2017 günü Ulaştırma Bakanı Ahmet
Arslan’ın temelini attığı, Hayrabolu-Süleymanpaşa arasında yapılan yol sadece
5-6 kilometre ilerlemiş, 20 tane menfez yapılmış ve köprü ayaklarının perdeleri
atılacakken iş durmuş vaziyette. İş makinelerinin hepsi tertemiz bir şekilde
şantiyelerde durmaktadır. 
“İtibardan
tasarruf olmaz.” diyenler insan hayatından tasarruf yapıyor. 2021 yılı
içerisinde açılması planlanan yolun bu tarihe yetişmemesi aşikârdır. Ekonomik
kriz sebebiyle bu da gündemden düştü. Buradan Ulaştırma ve Altyapı Bakanlığını
uyarıyor, bir an önce bu yolu tamamlamaya çağırıyorum. Daha fazla can yitirmek
istemiyoruz. 
Teşekkür
ediyorum Sayın Başkanım. 
BAŞKAN
– Sayın Özkan…
6.- Mersin Milletvekili Hacı Özkan’ın, 3 Ocak Mersin’in düşman
işgalinden kurtuluşunun 97’nci yıl dönümü vesilesiyle başta Gazi Mustafa Kemal
Atatürk olmak üzere şehitleri rahmetle andığına ilişkin açıklaması
HACI
ÖZKAN (Mersin) – Teşekkürler Sayın Başkan.
3
Ocak Mersin’imizin düşman işgalinden kurtuluşunun 97’nci yıl dönümünü
hemşehrilerimizle birlikte coşkuyla kutladık. “Tek millet, tek bayrak, tek
vatan, tek devlet” anlayışıyla bağımsız ve güçlü Türkiye yolunda, tarihimizden
aldığımız destansı ruhla, milletimizin desteği ve duasıyla şehrimizin gelişmesi
ve büyümesi için çalışıyoruz. 
Aziz
milletimizin kahraman evlatları, geçmişte olduğu gibi, 15 Temmuz darbe
girişiminde tüm dünyaya kanıtlandığı üzere, gelecekte de demokrasimize, özgürlüğümüze,
bağımsızlığımıza, ülkemizin millî birlik ve beraberliğiyle bekasına kastetmek
isteyen hain odaklara asla geçit vermeyecek, milletçe bir bütün olarak barış,
huzur ve kardeşlik içinde aydınlık geleceğe emin adımlarla ilerleyecektir. 
Bu
duygu ve düşüncelerle, başta Gazi Mustafa Kemal Atatürk olmak üzere aziz
şehitlerimizi ve kahraman gazilerimizi rahmetle, şükranla ve minnetle anıyor,
Genel Kurulu saygıyla selamlıyorum. 
BAŞKAN
– Sayın Şeker…
7.- Kocaeli Milletvekili İlyas Şeker’in, Kocaeli’de dört mevsimin
yaşanabildiğine ve 2019 yılının hayırlı olmasını dilediğine ilişkin açıklaması 
İLYAS
ŞEKER (Kocaeli) – Teşekkür ediyorum Sayın Başkan.
Değerli
milletvekilleri, seçim bölgem Kocaeli Türkiye’deki tüm doğal güzellikleri
bünyesinde barındıran ve dört mevsimin doyasıya yaşandığı bir kent. 
Kocaeli
2002’den itibaren AK PARTİ hükûmetlerinin ve AK PARTİ Büyükşehir ve ilçe
belediyelerinin yaptığı yatırımlarla; altyapısıyla, üstyapısıyla, çevresiyle,
kültürüyle, turizmiyle ve mavi bayraklı plajlarıyla, yeşilin tüm tonlarının
oluşturduğu orman ve yaylalarıyla ülkemizde gezilip görülecek ve tatil
yapılacak bir kent hâline geldi. 
Karamürsel
Alp’in fethettiği Samanlı Dağlarında bulunan Sapanca Gölü manzaralı,
Kocaeli’nin Kartepe Kayak Merkezi 1.650 metre rakımda ve sıfır kotundaki şehir
merkezine yirmi dakika, dünya kenti İstanbul’a ise bir saat mesafededir. Kış
sporlarının tadını çıkarmak isteyenleri Akçakoca’nın memleketi Kocaeli’ne
bekliyoruz. 
2019
yılı ülkemize, milletimize hayırlı olsun diyorum. 
Saygılarımı
sunuyorum.
BAŞKAN
– Sayın Dağlı…
8.- Adana Milletvekili Tamer Dağlı’nın, 2019 yılının barış, güvenlik ve
refah içinde geçmesini temenni ettiğine, 5 Ocak Adana ilinin düşman işgalinden
kurtuluşunun 97’nci yıl dönümünü kutladığına ilişkin açıklaması
TAMER
DAĞLI (Adana) – 2019 yılının ülkemiz, milletimiz, bölgemizdeki kardeşlerimiz ve
tüm insanlık için barış, huzur, sağlık, güvenlik ve refah içinde geçmesini
temenni ediyorum.
Güzel
Adana’mızın düşman işgalinden kurtuluşunun 97’nci yılı dolayısıyla başta Kurtuluş
Savaşı’mızın Başkomutanı Gazi Mustafa Kemal Atatürk ve silah arkadaşları olmak
üzere bağımsızlık aşkıyla vatan için canını ortaya koyan kahraman ecdadımızı
rahmetle, minnetle yâd ediyorum.
Adanalılar
kurtuluş mücadelesinin ilk hissi teşebbüsünü Başkomutan Atatürk’e yaşatma
bahtiyarlığına sahiptir. Bu gururla 5 Ocak Adana’nın düşman işgalinden
kurtuluşunun 97’nci yılını kutluyor, kıymetli hemşehrilerimi ve Gazi Meclisi
saygıyla selamlıyorum.
BAŞKAN
– Sayın Arık…
9.- Kayseri Milletvekili Çetin Arık’ın, Kayseri ilinin Hacılar ilçesinde
sokak köpeklerinin saldırısı sonucu hayatını kaybeden Mehmet Özer’e Allah’tan
rahmet, yaralanan Hacı Ali Tuğrul’a şifa dilediğine ilişkin açıklaması
ÇETİN
ARIK (Kayseri) – Teşekkür ederim Sayın Başkan.
Hacılar
ilçemizde 4 Ocak Cuma günü büyük bir acı yaşadık. Sokak köpeklerinin
saldırısına uğrayan 14 yaşındaki lise öğrencilerimizden Mehmet Özer isimli
kardeşimiz hayatını kaybederken Hacı Ali Tuğrul isimli kardeşimiz ise ağır
yaralandı. 
Öncelikle,
hayatını kaybeden kardeşimize Allah’tan rahmet, ailesine ve Hacılar ilçemize
başsağlığı diliyorum. Bu konu siyasetüstü bir konu, bunun siyasi malzeme
yapılmasını asla ve asla doğru bulmuyorum. Ancak Kayseri’miz, Hacılar ilçemiz
böyle büyük bir acı yaşarken, daha 14 yaşındaki kardeşimizin cenazesi
kalkmamışken Sayın Özhaseki’nin katıldığı bir televizyon programında sahipsiz
sokak hayvanları sorununu Kayseri’de çözdüğünü, Ankara’da da çözeceğini
söylemesi Kayseri’de vicdanları kanatmıştır. Aç kalan sokak köpekleri
çocuklarımızı parçalarken Sayın Özhaseki’nin bu açıklamasını kınıyor,
sorumluların derhâl istifasını istiyorum.
Teşekkür
ediyorum. (CHP sıralarından alkışlar)
BAŞKAN
– Sayın Öztunç…
10.- Kahramanmaraş Milletvekili Ali Öztunç’un, Kahramanmaraş ilinde
1960’lı yılların ulaşım sorunlarının yaşandığına, Nurhak Devlet Hastanesine
neden uzman doktor gönderilmediğini ve AKP’nin Kahramanmaraş’ı neden
sevmediğini öğrenmek istediğine ilişkin açıklaması
ALİ
ÖZTUNÇ (Kahramanmaraş) – Teşekkür ederim Sayın Başkanım.
Rahmetli
hemşerim Âşık Mahzuni’nin bir türküsü vardı, derdi ki: “Susuz Urfa, yolsuz
Maraş.” Urfa’nın susuzluğu bitti ama Maraş’ın yolsuzluğu hâlâ bitmedi.
Yolsuzluk deyince yanlış anlamayın, yol sorununu kastediyorum, yoksa diğer
yolsuzluk Ankara’da bakanlıklarda bayağı bayağı devam ediyor. Kahramanmaraş
ilimizin Pazarcık ilçesinin Narlı Mahallesi’nde yollar perişan, hizmet yok.
Oysa Narlılı yurttaşlarımız da askere gidiyorlar, vergi veriyorlar. Yine,
Pazarcık’ta Tetirlik, Şahintepe, Ortaköy’de yol yok, 1960’lı yılların ulaşım
sorunları yaşanıyor. Kahramanmaraş merkezin Bertiz köylerinde yollar perişan.
Nurhak Devlet Hastanesine uzman doktor hâlâ gönderilmedi, Afşin Devlet
Hastanesinde uzman doktor açığı var, Elbistan için söyledik, söyledik, birkaç
doktor gönderdiniz. Nurhak Devlet Hastanesine neden uzman doktor
göndermiyorsunuz? Bir kez daha soruyorum: Ey AKP, Kahramanmaraş’ı niye
sevmiyorsunuz?
Teşekkür
ederim.
BAŞKAN
– Sayın Taşdoğan…
11.- Gaziantep Milletvekili Ali Muhittin Taşdoğan’ın, ebe ve hemşire
yardımcıları ile sağlık bakım teknisyenlerinin görev tanımlarının yeniden
revize edilerek daha fazla sorumluluk almak istediklerine ilişkin açıklaması
ALİ
MUHİTTİN TAŞDOĞAN (Gaziantep) - Sayın Başkan, sayın milletvekilleri; ebe
yardımcılığı, hemşire yardımcılığı ve sağlık bakım teknisyenliğinde başta görev
tanımlarından kaynaklı pek çok sorunlar yaşanmaktadır. Görev tanımlarının
yeniden yapılandırılıp ateş alma, nabız ve tansiyon ölçümü gibi noninvaziv ve
invaziv girişim yetkisi dâhil pek çok girişimsel müdahalenin görev tanımına katılması
gerekmektedir. Maliye Bakanlığı önümüzdeki yıllar için bu meslek gruplarına
kadro vermeli ve Sağlık Bakanlığının bu kadroları ilan etmesi, personel alımına
gitmesi gerekmektedir. Müfredatlarının yeniden yapılandırılarak görev
tanımlarına uyumlu hâle getirilmesi gerekir. Meslek liselerinin bu
programlarından mezun olan öğrenciler alanlarıyla ilgili lisans programlarına
yerleştirilirken ek puan verilmesi gerekir. Sağlık ordusunun bu en genç ve en
yeni neferleri, ülkesine ve insanına daha fazla yardım ve katkı sunmak için
görev tanımlarının yeniden revize edilmesini beklemektedirler ve daha fazla
sorumluluk almak istediklerini her platformda dile getirmektedirler. 
Teşekkür
ederim.
BAŞKAN
- Sayın Arslan…
12.- Denizli Milletvekili Kazım Arslan’ın, yeni yılın huzur dolu
olmasını dilediğine, KHK’yle pasaportları iptal edilen yurttaşların pasaport
haklarının iade edilmesini ve takipsizlik kararı verilenler ile beraat eden
kamu görevlilerine görevlerinin iade edilmesi için gereğinin yapılmasını
beklediklerine ilişkin açıklaması
KAZIM
ARSLAN (Denizli) – Sayın Başkanım, öncelikle tüm ülkemizin ve milletvekili
arkadaşlarımın yeni yılını candan kutluyor, yeni yılın sağlık, mutluluk ve
huzur dolu bir yıl olmasını diliyorum.
Sorum
Cumhurbaşkanı Yardımcısına: Bir; hakkında yapılan şikâyet üzerine takibat
yapılmış, sonuçta takipsizlik kararı verilmiş olan yurttaşlar ile aleyhinde
dava açılmış, yargılama sonucu beraat eden yurttaşlarımızın pasaportları
geçmişte çıkartılan KHK’yle iptal edilmiştir. Pasaportları iptal edilen işbu
yurttaşlarımızın pasaport haklarının iade edilmesi için yeni bir kanun hükmünde
kararnameye ihtiyaç olduğundan, bu hususta çıkartılacak bir KHK’yle pasaport
haklarının iade edilmesini ve gereğinin yapılmasını bekliyoruz.
İki;
kamu görevlisiyken, hakkında açılan soruşturma sonucu takipsizlik kararı
verilen yurttaşlar ile haklarında dava açılan yurttaşlardan beraat eden kamu
görevlilerinin görevlerine iadesi konusunda da KHK’yle çıkartılan bir kararla
bunun düzeltilmesini bekliyoruz.
Teşekkür
ederim.
BAŞKAN
– Sayın Ersoy…
13.- Adana Milletvekili Ayşe Sibel Ersoy’un, 5 Ocak Adana ili ile 7 Ocak
Osmaniye ilinin düşman işgalinden kurtuluşunun 97’nci yıl dönümünü kutladığına
ilişkin açıklaması
AYŞE
SİBEL ERSOY (Adana) – Teşekkür ederim Sayın Başkan.
5
Ocak ve 7 Ocak, Osmaniye’mizin düşman işgalinden kurtuluşunun yıl dönümüydü.
Alman komutanın “Yenildik, bizim için her şey bitti.” sözüne karşılık, yetkiyi
teslim alan Mustafa Kemal Paşa “Müttefikler için her şey bitmiş olabilir ama
bizi ilgilendiren savaş, kendi istikbalimizin savaşı şimdi başlıyor.”
karşılığını vererek Adanalı hemşehrilerimize direnme konusunda cesaret
vermiştir. Ankara Anlaşması’yla 5 Ocak 1922’de Fransızlar ilimizi terk
etmişlerdir. Atatürk’ün 1923’te ilimizi ziyareti sırasında “Bendeki Kurtuluş
Savaşı fikriyatı ve hissiyatı bu güzel şehir Adana’da oluştu.” diyerek kurtuluş
mücadelesi fikrinin Adana’mızda oluştuğunu belirtmiştir.
Bu
vesileyle, Adana’mızın ve Osmaniye’mizin kurtuluş yıl dönümünü kutluyorum.
BAŞKAN
– Sayın Aycan…
14.- Kahramanmaraş Milletvekili Sefer Aycan’ın, kış aylarında yaşanan
hava kirliliği sorununa ilişkin açıklaması
SEFER
AYCAN (Kahramanmaraş) – Sayın Başkan, yurdumuzda kış aylarının önemli bir
sorunu da hava kirliliğidir. Hava kirliliği yurdumuzda genel bir sorundur. Özellikle
Ankara, İstanbul, Adana, İzmir, Amasya ve şehrim Kahramanmaraş’ta da hava
kirliliği yaşanmaktadır. 
Ankara
Sıhhiye bölgesi, yurdumuzun en yaygın hava kirliliği olan bölgesidir. Yakıt
kalitesi, yoğun taşıt trafiği ve sanayi kuruluşları, hava hareketi gibi
nedenler hava kirliliğinin düzeyini etkilemektedir. Hava kirliliği solunum
sıkıntısı, kronik bronşit, akciğer kanseri gibi önemli sağlık sorunlarına sebep
olmaktadır. Özellikle bu havalarda yaşlı ve bebeklerin, akciğer hastalarının
zorunlu olmadıkça dışarıya çıkmamasını ve kalitesiz yakıtların yakılmamasını
önemle vurgulamak istiyorum. 
Teşekkür
ederim. 
BAŞKAN
– Sayın Gürer…
15.- Niğde Milletvekili Ömer Fethi Gürer’in, enflasyonla mücadele
kapsamında tabanca fişeklerinde indirime gidilmesinin enflasyona etkisinin
nasıl olacağını, fişek alımını özendirmenin ne anlama geldiğini, kaçak avcılık
ve silahlanma dışında fişeğin, merminin, silahın bireye faydasının ne olduğunu
öğrenmek istediğine ilişkin açıklaması
ÖMER
FETHİ GÜRER (Niğde) – Teşekkürler Sayın Başkan. 
Makina
ve Kimya Endüstrisi, tabanca fişeklerinde enflasyonla mücadele kapsamında yüzde
7,5 indirime gitti. “Ülkemize hayırlı olsun.” müjdesiyle bu duyuru yayımlandı.
Enflasyonda tabanca fişeklerinin etkisi acaba nasıl oluşuyor? Silahlanmanın
yaygınlaştığı, neredeyse her gün ya tesadüfen ya bilerek birkaç kişinin vurulup
yaşamından olduğu yerde fişek alımını özendirmek de neyin nesi?
İçişleri
Bakanı yıllık mermi alım rakamını 300 adetten 1.000 adete çıkarmıştı.
Düğünlerde silah kullanımı da yasak. Bu durumda, vatandaş tabanca fişeğiyle ne
yapacak? Kaçak avcılık ve silahlanma dışında, karanlık dünyaya hizmetten başka
fişeğin, merminin, silahın bireye faydası nedir? 
Akaryakıta
zam, vatandaşın tüm gıda tüketimlerine zam yapılırken mermi, fişek tüketimini
teşvik etmenin açıklaması ve anlamı nedir? 
Teşekkür
ediyorum. 
BAŞKAN
– Sayın Kayışoğlu…
16.- Bursa Milletvekili Nurhayat Altaca Kayışoğlu’nun, Eren Erdem’in
serbest bırakılması ve hukuksuzluk garabetine son verilmesi gerektiğine ilişkin
açıklaması
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan. 
Eren
Erdem arkadaşımızın dün yargılandığı davada mahkeme heyetinin oy birliğiyle
derhâl tahliyesine karar verildi fakat bu tahliye yazısı bekletilerek sisteme
düşürülmedi ve mesai saatleri dışında, alelacele hakkında yakalama kararı
çıkarıldı tahliye edilmeden. 
Ülkemizde
insanlar birbirine kızdıkları zaman “Seni mahkemelerde sürüm sürüm
süründüreceğim.” derler. Maalesef adalet algısını bu anlayışla derinleştirenler
de Eren Erdem’e aynısını yapıyorlar; hukuka, kanuna, vicdana hiçbir şekilde
sığmayan bir yöntemle mahkemelerde süründürmeye çalışıyorlar. 
İnsanlık
tarihi boyunca hiçbir baskı, zindan, tehdit gerçekleri susturamamıştır, bundan
sonra da susturamayacaktır. Eren Erdem derhâl serbest bırakılmalıdır, bu
hukuksuzluk garabetine son verilmelidir. 
BAŞKAN
– Sayın Kılıç…
17.- Kahramanmaraş Milletvekili İmran Kılıç’ın, geçmiş medeniyetler ile
günümüz uygarlığının insanın mutluluğunun, sosyal adaletin ve hukukun
üstünlüğünün sağlanmasıyla kurulup geliştiğine ilişkin açıklaması 
İMRAN
KILIÇ (Kahramanmaraş) – Teşekkür ederim Sayın Başkanım. 
Geçmiş
medeniyetler ve günümüz uygarlığı insanın mutluluğu, ferdin tatmini ve sosyal
adalet, hukukun üstünlüğünün sağlanması, emanetlerin ehline verilmesi, adaletle
hükmetmek, toplum kesimleri arasında hak ve sorumluluklar bakımından eşit
davranmak, yöneticileri liyakat ve yeterliliğe göre seçmek, gelir dağılımında
adaleti sağlamak, herkese hakkının verilmesi ve ihlaslı olmak gibi temel
değerler üzerinde kurulup gelişmiştir. Günümüzde biz de aynı değerleri
kuşanırsak medeniyet krizimizden kurtuluruz. Tarih tekerrürden ibarettir, aynı
sebepler aynı sonuçları doğurur. 
BAŞKAN
– Sayın Barut… 
18.- Adana Milletvekili Ayhan Barut’un, esnaf ve sanatkârların BAĞ-KUR prim
ödemesinde yaşadıkları zorluklara çözüm üretilip üretilmeyeceğini, büyük
şirketlere sunulan teşvik ve prim desteğinin esnaf ve sanatkârlara da verilip
verilmeyeceğini öğrenmek istediğine ilişkin açıklaması
AYHAN
BARUT (Adana) – Sayın Başkan, 1 Ocak 2019 tarihi itibarıyla ülkemizde asgari
ücret net 2.020 liraya yükseltildi. Artışla birlikte, esnaf ve çiftçilerin
BAĞ-KUR primlerinden işsizlik maaşına, genel sağlık sigortasına ödenecek
primlerden askerlik ve doğum borçlanmasına kadar geniş bir yelpazede vergiler
yükseliyor. Derin bir ekonomik kriz yaşanan ülkemizde ayrıca primlerde yapılan
bu artışlar çiftçilerimizi, esnaf ve sanatkârlarımızı kara kara düşündürürken
BAĞ-KUR primlerini bu süreçte ödeyemeyeceklerini belirtiyorlar.
Ülkemizin
ekonomisinin can damarını oluşturan çiftçilerimizin, esnaf ve sanatkârlarımızın
faaliyetlerine, geçimlerini sürdürebilmesi için tarım BAĞ-KUR primleri
ödemelerinde yaşadığı zorluklara çözüm üretecek misiniz? BAĞ-KUR prim
tutarlarını gözden geçirecek misiniz? Esnafımızın “BAĞ-KUR prim ödemeleri on
iki aylığına durdurulsun.” çağrısına olumlu yanıt verecek misiniz? Esnaf ve
sanatkârlarımızın BAĞ-KUR primleri 500 lira olarak sabitlensin isteğini yerine
getirecek misiniz? Büyük şirketlere sunulan teşvik ve destek primlerini esnaf
ve sanatkârlara da verecek misiniz?
BAŞKAN
– Sayın Bülbül…
19.- Aydın Milletvekili Süleyman Bülbül’ün, kişi başına düşen GSYH
değeri sıralamasında 38’inci il olan Aydın’ın cezalandırılmak mı istendiğini,
Aydın’a yönelik yatırım ve teşvik planlarının olup olmadığını Hazine ve Maliye
Bakanından öğrenmek istediğine ilişkin açıklaması
SÜLEYMAN
BÜLBÜL (Aydın) – Teşekkürler Sayın Başkan. 
Türkiye
İstatistik Kurumu TÜİK 2015-2018 yılları il bazında gayrisafi yurt içi hasıla
istatistiklerine göre, Aydın ili kişi başına GSYH sıralamasında 38’inci il
olmuştur. Aydın ili 28.072 lira olan kişi başına gayrisafi yurt içi hasıla
değeriyle 38.680 lira olan Türkiye ortalamasının altında yer almaktadır. Turizm
ve tarımın yanı sıra hizmet sektöründe de öncü olan Aydın’da yapılan devlet
yatırımlarının yetersizliği millî gelir sıralamasında bu sonucu vermiştir.
Hazine
ve Maliye Bakanına sormak istiyorum: Aydın ili cezalandırılmakta mıdır? Devlet,
Aydın’da ne zaman yatırım yapacaktır? Aydın’a yönelik yatırım ve teşvik
planlarınız var mıdır?
Teşekkür
ederim. 
BAŞKAN
– Sayın Erel… 
20.- Aksaray Milletvekili Ayhan Erel’in, kadroya geçirilmeyen taşeron
işçilerin mağduriyetinin bir an önce giderilmesi gerektiğine ilişkin açıklaması
AYHAN
EREL (Aksaray) – Sayın Başkanım, dönemin Çalışma Bakanı tüm taşeron işçileri
kadroya geçireceğine dair söz verdiği hâlde günümüzde aynı kurumda aynı işi
yapmakta olan şoförler, aşçılar ve bilgi işlemciler yüzde 30-yüzde 70 gibi
saçma bir ölçütle maalesef kadroya geçirilmemişlerdir. Bu taşeron işçiler büyük
bir sabırsızlıkla kadroya geçirilmeyi beklemektedirler. 
Yine
bazı KİT’lerde taşeron işçiler kadroya alınırken bazı KİT’lerde çalışan taşeron
işçileri kadroya alınmamaktadır. Bu eşitsizliğin de bir an önce ortadan
kaldırılması gerekmektedir. Seçim bölgem Aksaray’da bulunan Koçaş Tarım İşletme
Müdürlüğünde çalışan taşeron işçilerimiz de bir an önce kadroya geçmek için
sabırsızlanmaktadırlar. 
Çok
teşekkür ediyorum. 
BAŞKAN
– Sayın Durmuşoğlu…
21.- Osmaniye Milletvekili Mücahit Durmuşoğlu’nun, 7 Ocak Osmaniye
ilinin düşman işgalinden kurtuluşunun 97’nci yıl dönümü münasebetiyle başta
Gazi Mustafa Kemal Atatürk olmak üzere tüm şehitlere Allah’tan rahmet
dilediğine ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
7
Ocak Osmaniye’nin kurtuluşunun 97’nci yılı münasebetiyle söz almış
bulunmaktayım.
Tarihte
eşine az rastlanan bu özgürlük mücadelesini dün Osmaniyeli hemşehrilerimizle
birlikte büyük bir coşku ve katılımla kutlamanın gururu içerisindeyim. Tarih
sahnesine çıktığımızdan beri bu aziz milletin düşmanı hiç tükenmemiştir. Tarih
sahnesinden sileceklerini sandıkları bu milleti Ergenekon Dağı’na
hapsetmişlerdir ama Türk’ün gücü ve aklı demiri eritmeye yetmiş, cihan
hâkimiyeti mefkûresinin adımları atılmıştır. Geçmişimizden aldığımız güçle
geleceğe doğru emin adımlarla ilerliyoruz. Doksan yedi yıl önce topla tüfekle
canımızı ortaya koyarak verdiğimiz bağımsızlık mücadelesini bugün
Cumhurbaşkanımız Sayın Recep Tayyip Erdoğan’ın önderliğinde tüm dünyada örnek
olan yatırım hamleleriyle vermeye devam ediyoruz. Başta Gazi Mustafa Kemal
Atatürk olmak üzere Onbaşı Rahime Hatun ve Yaveriye Çetesi, Yastı Kelle, Ali
Kılıç, Mamık Hüseyin, Kadir Çavuş, Muhammet Hoca, Nacar Ökkeş, Borazan Mehmet,
Hacı Ağa Oğulları Ali ve Ahmet, Ali Bekiroğlu Ahmet ve nice şehitlerimize Yüce
Allah’tan rahmet diliyor, değerli hemşehrilerimi sevgi ve saygıyla
selamlıyorum. 
BAŞKAN
– Teşekkür ederim. 
III.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Levet Gök’ün, 5 Ocak Adana ili ile
7 Ocak Osmaniye ilinin düşman işgalinden kurtuluşunun 97’nci yıl dönümünü
kutladığına ilişkin konuşması
BAŞKAN
– Biz de gerek Adana’nın gerekse Osmaniye’nin kurtuluş yıl dönümü nedeniyle tüm
Adanalı ve Osmaniyeli yurttaşlarımızın her birini ayrı ayrı, sevgiyle saygıyla
selamlıyoruz. Bu kurtuluş mücadelesinde hayatını kaybeden şehitlerimizi saygı
ve rahmetle anıyoruz, gazilerimizi sevgiyle anıyoruz. Ve bir ülke kolay
kurulmadı, Adana ve Osmaniye de bunlardan birer örnek. Tüm Adanalıların ve
Osmaniyelilerin tekrar kurtuluş yıl dönümünü ben de Türkiye Büyük Millet
Meclisi adına kutluyorum. 
Değerli
milletvekilleri, şimdi sayın grup başkan vekillerine söz vereceğim.
İYİ
PARTİ Grubu adına Sayın Lütfü Türkkan, buyurun.
V.- AÇIKLAMALAR (Devam)
22.- Kocaeli Milletvekili Lütfü Türkkan’ın, 2019 yılının ülkeye huzur ve
refah getirmesini temenni ettiğine, Binali Yıldırım’ın neden hâlâ Meclis
Başkanlığı görevini bırakmadığına, Osman Gazi Köprüsü ile Yavuz Sultan Selim
Köprüsü geçiş ücretlerine zam yapılırken 15 Temmuz Şehitler Köprüsü ile Fatih
Sultan Mehmet Köprüsü’ne neden zam yapılmadığını öğrenmek istediğine, Hükûmetin
Ziraat Bankasını futbol kulüplerine kredi açmak için kullanmasını kabul
etmediklerine ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; öncelikle, aziz
milletimizin yeni yılını en içten dileklerimle kutluyorum. 2019 yılının
ülkemize huzur ve refah getirmesini temenni ediyorum. 2019’da muhalefetin
çeşitli cezalarla korkutularak susturulmaya ve sindirilmeye çalışılmadığı bir
yıl geçirmesini arzu ediyorum. Yeni yılda hakkın, hukukun ve adaletin tesis
edildiği, liyakate değer verildiği bir Türkiye olmasını diliyor ve bekliyorum.
Fakat
maalesef dikkat çektiğimiz hukuksuzluk, senenin ilk günlerinde kendini
göstermeye başladı bile. Sayın Binali Yıldırım dün yaptığı açıklamada Meclis
Başkanlığından istifasının söz konusu olmadığını bir kez daha dile getirdi.
Anayasa’nın ilgili madde hükmü, 94’üncü maddesi tartışmaya mahal vermeyecek
derecede açıkken Sayın Yıldırım’ın Meclis Başkanlığından istifa etmemesi, AK
PARTİ’nin on altı yıldır yaptığı gibi hukuk tanımazlıktır. Madem İstanbul’u
yönetmeye talipsiniz ve bu kapsamda belediye başkan adayı oluyorsunuz, o zaman
hâlen Meclis Başkanlığını neden bırakmıyorsunuz? Sayın Yıldırım’ı tanıyan
birisi olarak kendisinin de bu hususta vicdanen rahatsız olduğunu biliyorum ve
Sayın Yıldırım’ı vicdanın gereğini yapmaya davet ediyorum. Aksi hâlde kaybeden,
yine demokrasi ve hukuk olacaktır. Meclisin yaptığı yasaya uymak herkes için
zorunlu bir vazifedir ama buna en başta uyması gereken kişi de Sayın Meclis
Başkanının bizatihi kendisidir. O uymaz ise bundan sonra kimseyi yasalara
uymuyor diye suçlayamazsınız. Bu durum, sivil itaatsizlik denilen şeyin arayıp
da bulamadığı…
(Mikrofon
otomatik cihaz tarafından kapatıldı)
BAŞKAN
– Devam edelim Sayın Türkkan.
LÜTFÜ
TÜRKKAN (Kocaeli) – Bu durum, sivil itaatsizlik denilen şeyin arayıp da
bulamadığı bir mecra yaratır.
Sayın
Başkan, geçtiğimiz hafta Osman Gazi Köprüsü geçiş ücretlerine yüzde 45 zam
yapıldı, köprü geçiş ücreti 71 liradan 103 liraya çıkarıldı. Osman Gazi
Köprüsü’ne yapılan fahiş zam milletimiz tarafından hâlen tepki görürken Yavuz
Sultan Selim Köprüsü geçiş ücretine de yeni yıl itibarıyla yüzde 47 zam
yapıldı; buna göre, otomobil için köprüden 13 liralık geçiş ücreti de 19 liraya
çıkarıldı. Şöyle bir düşünün: Birinci ve ikinci köprü olarak anılan 15 Temmuz
Şehitler Köprüsü ile Fatih Sultan Mehmet Köprüsü’ne neden zam yapılmadı? Çünkü
bu köprülerin yapımında devletin kaynakları kullanıldı ve 1 kuruş yandaş
firmalara borçlanılmadı. 
(Mikrofon
otomatik cihaz tarafından kapatıldı)
LÜTFÜ
TÜRKKAN (Kocaeli) – Bitiriyorum Sayın Başkan. 
BAŞKAN
– Sayın Türkkan, toparlayın.
LÜTFÜ
TÜRKKAN (Kocaeli) – Hükûmet devletin kendi kaynaklarıyla değil de yüksek
maliyetle yandaş ve yabancı şirketlere yaptırdığı köprülerin parasını
çıkarabilmek için, o yandaşlara daha fazla para ödeyebilmek için zaten yüksek
olan geçiş ücretine bir de zam yaparak köprüleri millete hizmet değil, külfet
hâline getirdi.
Sayın
Başkan, kuruluş amacı çiftçiyi kalkındırmak olan Ziraat Bankası, önce Demirören
Holdinge medya satın alması için 700 milyon dolar kredi verdi, şimdiyse futbol
kulüplerinin borçlarını yapılandırmak için 4 milyar dolar kaynak yaratıyor.
Oysa çiftçinin traktör satışları geçen yıla oranla yüzde 65 azaldı. Kayıtlı 2
milyon çiftçinin toplam borcu bugün 100 milyar lirayı aştı. Banka ipotekleri
yüzünden binlerce çiftçi kendi tarlasında kiracı konumuna düştü, arazisini
ipotekledi. Son on yılda 2,5 milyon futbol sahasına denk gelen 28 milyon dekar
tarım arazisi çiftçinin elinden kaydı gitti.
(Mikrofon
otomatik cihaz tarafından kapatıldı)
BAŞKAN
– Sayın Türkkan, toparlayın.
Buyurun.
LÜTFÜ
TÜRKKAN (Kocaeli) – Çiftçilerimiz yeteri kadar destek görmediği için banka
önünde kendini yakmaya kalkıp ürünlerini yollara dökerken Hükûmetin Ziraat
Bankasını futbol kulüplerine kredi açmak için kullanmasını kabul etmiyoruz. AK
PARTİ iktidarı köylünün ve milletin derdinden iyice uzaklaşmış; çiftçinin,
memurun, işçinin ve emeklinin sorununa kulaklarını tıkamıştır. 
Teşekkür
ediyorum Sayın Başkan. 
BAŞKAN
– Teşekkür ederim. 
Milliyetçi
Hareket Partisi Grubu adına, daha sonra Sayın Bülbül gelince o konuşacak. 
Şimdi,
Halkların Demokratik Partisi Grubu adına Sayın Kurtulan. 
Buyurun.

23.- Mersin Milletvekili Fatma Kurtulan’ın, 2019 yılının ülkeye adalet,
demokrasi ve barış getirmesini dilediğine, 8 Ocak Metin Göktepe’nin
katledilişinin 23’üncü yıl dönümüne, yakınlarını kaybeden milletvekillerine
başsağlığı dilediğine, Leyla Güven’in annesini kaybettiğine ve annesiyle
vedalaşma talebinin göz ardı edilmesini doğru bulmadıklarına ve başta Leyla
Güven olmak üzere tutukluların açlık grevlerinin sonlandırılması için Meclisin
inisiyatif alması gerektiğine ilişkin açıklaması
FATMA
KURTULAN (Mersin) – Teşekkür ediyorum Sayın Başkan. 
Ben
de 2019 yılının ülkemize adalet, demokrasi ve barış getirmesini diliyorum. 
Bugün,
gazeteci Metin Göktepe’nin katledilişinin 23’üncü yıl dönümü. Evrensel gazetesi
muhabiri Metin Göktepe, 8 Ocak 1996’da Ümraniye Cezaevinde öldürülen tutukluların
cenazesini izlemeye giderken gözaltına alındı ve yüzlerce insanla birlikte
götürüldüğü Eyüp Kapalı Spor Salonunda dövülerek katledildi. Metin Göktepe’yi
anarken bugün, gazetecilerin gerçekleri ortaya çıkarma çabalarının
cezalandırıldığını, cezaevlerine konulduklarını, haber notlarının suç
sayıldığını bir kez daha hatırlatmak istiyoruz. 
Sayın
Başkan, başlarken Meclis üyesi kimi arkadaşlar yakınlarını kaybettiği için
taziye dileklerinde bulundunuz, ben de başsağlığı diliyorum bu arkadaşlara ancak
tutuklu Milletvekilimiz Leyla Güven arkadaşımız dört gün önce annesini
kaybetti. Haberiniz olmadığını düşünüyorum, böyle kabul ediyoruz. 
Leyla
Güven annesiyle son vedalaşma talebinde bulundu, avukatları ve kendisinin
talebi, açlık grevinde de olduğu için uçakla götürülmesi talebi karşılanmadı,
ring aracıyla götürme talebi de kendisince reddedildi çünkü Leyla Güven bugün,
açlık grevinin 62’nci gününde ve kritik eşiği çoktan aştı ve çok ciddi sağlık
problemleri var. Bu Mecliste, biz, bütçe görüşmeleri sırasında özellikle
dikkatleri buraya çekmek istedik, zaman zaman kimi grupların rahatsız olduğunu
da gördük. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Kurtulan. 
FATMA
KURTULAN (Mersin) - Bu Meclisin Leyla Güven’i unutmasına müsaade etmeyeceğiz,
talebinin gözardı edilmesini doğru görmüyoruz. O dönemde söyledik, bu açlık
grevleri Leyla’yla sınırlı kalmayabilir, yayılabilir. Nitekim şu an 28
cezaevinde toplam 114 tutuklu açlık grevinde. Talebimiz, çağrımız bir kez daha…
Bu haklı bir talep, insani bir talep, aynı zamanda hukukumuzda yeri olan bir
talep. Ağır tecrit koşullarının gözden geçirilmesini ve başta Leyla Güven olmak
üzere tutukluların bu açlık grevlerinin sonlandırılması için Meclisin bir
inisiyatif alması gerektiğini düşünüyoruz.
Saygılar
sunuyorum, teşekkürler.
III.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Levet Gök’ün, vefatından dolayı
Leyla Güven’in annesine Allah’tan rahmet dilediğine ilişkin konuşması
BAŞKAN
– Sayın Kurtulan, belki dikkatimizden kaçmıştır, bize gelen listede Sayın
Güven’le ilgili bir bildiri yoktu ama ben buradan Sayın Güven’in de annesinden
dolayı kendisine başsağlığı dileklerimi iletiyorum. Annesine de Allah’tan
rahmet diliyorum.
Cumhuriyet
Halk Partisi Grubu adına Sayın Özkoç…
V.- AÇIKLAMALAR (Devam)
24.- Sakarya Milletvekili Engin Özkoç’un, Cumartesi Annelerinin sesini
kesmek değil, cinayetlerin önünü kesmek gerektiğine, 8 Ocak Metin Göktepe’nin
katledilişinin 23’üncü yıl dönümüne, öldürülen Ceren Damar’ın eğitim şehidi
sayılması ve sağlık çalışanlarına, hayvanlara, kadınlara, çocuklara yönelik
şiddete “Dur” denilmesi gerektiğine ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekilleri; hepinizi saygıyla
selamlıyorum.
Sayın
Başkan, Türkiye öyle bir noktada ki Türkiye'de cinayetler işleniyor fakat
cinayetlerin failleri bilinmiyor. Anneler çocuklarıyla ilgili işlenen
cinayetlerin kaybolan çocuklarının peşlerinde. Sadece bilmek istedikleri bir
şey var, “Benim evladıma ne oldu?” Eğer öldüyse bir mezarı olsun istiyorlar.
Cumartesi Anneleri işte bunun simgesi. O yüzden Cumartesi Annelerinin kendi
haklarının aranmasının engellenmesi bir insanlık suçudur ve bununla ilgili
muhakkak bizim bir tavır geliştirmemiz ve evlatlarının acısını yaşayan bu insanların
sesini yok etmememiz gerekir. Türkiye Cumhuriyeti kendi ülkesinde kendi
evlatlarının faili meçhul cinayetlere gitmesinin önünü kesecek kadar ciddi bir
devlet olmalıdır. Annelerin sesini kesmek değil, cinayetlerin önünü kesmek
gerekir. 
Bugün
Metin Göktepe’nin ölümünün 23’üncü yıl dönümünde de bu vesileyle kendisini
saygıyla anmak istiyorum. Bu arada, bildiğiniz üzere, bir eğitim şehidi verdik;
sadece, görevinin başında gencecik bir kadın kendi görevini yerine getirirken
içeriye canavarca bir ruhla giren ve gerçekten, amacının sadece intikam almak
mı, yoksa içinde beslediği canavarca duyguları hayata geçirmek mi olduğu
bilinmeyen bir kişi, eğitimde kopyaya izin vermeyen, görevinin gereğini yapan
gencecik bir kadını katletti. 
(Mikrofon
otomatik cihaz tarafından kapatıldı) 
BAŞKAN
– Buyurun.
ENGİN
ÖZKOÇ (Sakarya) - O, eğitimde ciddiyetin önemini… Ve gerçekten, herkesin
kurallar içerisinde hareket etmesi için görevi başındayken öldü; bizim
nazarımızda eğitim şehididir. Genel Başkanımızın bugün yaptığı grup
toplantısında da bizzat belirttiği gibi, bu kardeşlerimizin eğitim şehidi
olarak anılması için Türkiye Büyük Millet Meclisi nezdinde gerekli girişimleri
yapacağız. Ama sadece eğitimle bitmiyor Türkiye’deki durum; hastanelerde sağlık
çalışanlarına yönelik şiddet, aynı şekilde; hayvanlara şiddet, aynı şekilde;
kadına şiddet, aynı şekilde; çocuklara şiddet, aynı şekilde; cinayetler
işleniyor, cinsel istismarlar yapılıyor, Türkiye’de suç oranları artıyor fakat
suçlu olanlar, gerçek suçlular maalesef elini kolunu sallayarak dolaşıyor,
oysaki bunları söyleyenler, bu vatanı düşünenler, “Bu vatan ayrışmasın.”
diyenler, onlar cezaevlerinde yıllarca hücrelerde sürünüyor. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özkoç.
ENGİN
ÖZKOÇ (Sakarya) – Türkiye Büyük Millet Meclisinde hangi siyasi partiye mensup
olursak olalım hepimizin bu şiddete karşı, annelerin evlatlarını kendi
hayatlarından üstün tutarak onların cenazelerine ulaşmasına karşı ve eğitim
şehitlerine, çocuk cinayetlerine, hayvanlara olan şiddete, hastanelerde sağlık
çalışanlarına olan şiddete karşı hep birlikte “Dur!” dememiz gerekiyor. 
Hepinizi
saygıyla selamlıyorum. (CHP sıralarından alkışlar) 
BAŞKAN
– AK PARTİ Grubu adına Sayın Akbaşoğlu.
25.- Çankırı Milletvekili Muhammet Emin Akbaşoğlu’nun, 2019 yılının
hayırlara vesile olmasını temenni ettiğine, Sarıkamış Harekâtı’nın 104’üncü yıl
dönümü vesilesiyle şehitleri rahmetle yâd ettiklerine, yakınlarının vefatından
dolayı milletvekillerine başsağlığı dilediğine, menfur saldırı sonucu hayatını
kaybeden Ceren Damar’a, Cumhurbaşkanının dayısı Ali Mutlu’ya Allah’tan rahmet
dilediğine ve evladının dünyaya gelmesi nedeniyle Levent Bülbül’ü tebrik
ettiğine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Ben
de 2019 yılının nice hayırlara vesile olması dileğiyle sözlerime başlamak
istiyorum. Hem milletvekillerimiz hem aileleri hem aziz milletimiz hem de bütün
insanlık için 2019’un hayırlı ve bereketli geçmesini Cenab-ı Hak’tan niyaz
ediyorum.
Geçen
hafta cumartesi, pazar günü Sarıkamış’taydık; 104’üncü yıl dönümü
münasebetiyle, Kars’ın Sarıkamış ilçesinde Allahuekber Dağları’nda, hakikaten
din ve devlet, vatan ve millet müdafaası için canlarını feda eden aziz
şehitlerimizi hep beraber andık. Bu vesileyle, hem Sarıkamış şehitlerimizi hem
Çanakkale şehitlerimizi, istiklal mücadelemizde, 15 Temmuzda, terörle
mücadelede şehit olan bütün şehitlerimizi rahmet, minnetle tekrar yâd ediyoruz,
her birine hakikaten büyük bir minnet borcumuz vardır; o şehitler münasebetiyle,
burada, hep beraber güven içerisinde, huzur içerisindeyiz. 
“Ey
şehit oğlu şehit, isteme benden makber, 
Sana
aguşunu açmış duruyor Peygamber.” hitabına muhatap olan bu aziz şehitlerimizi
rahmetle, minnetle tekrar yâd ediyoruz. 
Tabii,
biraz evvel, siz de oturumu açarken milletvekillerimizin yakınlarıyla ilgili
başsağlığı dileklerinde bulundunuz; biz de hepsine, bütün milletvekillerimize,
vefat eden yakınları münasebetiyle başsağlığı diliyoruz. 
Yine,
öğretim üyemiz Ceren Damar’la ilgili, menfur bir saldırı sonucu hayatını
kaybeden bu değerli öğretim üyemize de Allah’tan rahmet…
(Mikrofon
otomatik cihaz tarafından kapatıldı) 
BAŞKAN
– Devam edin Sayın Akbaşoğlu.
MUHAMMET
EMİN AKBAŞOĞLU (Çankırı) – …öğrencilerine, ailesine ve yakınlarına sabrıcemil
niyaz ediyoruz. Bu konuda, hem İçişleri Bakanlığımız hem YÖK gerekli
incelemeyi, idari soruşturmayı ve Adalet Bakanlığı da adli tahkikatı
başlatmıştır biliyorsunuz. O konuyla ilgili gereken neyse, adli merciler de
idari merciler de üzerlerine düşen görevleri bihakkın ifa edeceklerdir. 
Bu
vesileyle, tabii, bugün öğrendiğimiz, Sayın Cumhurbaşkanımızın dayısı olan Ali
Mutlu Beyefendi’nin de vefatı münasebetiyle hem merhuma Allah’tan rahmet ve
mağfiret hem de başta Sayın Cumhurbaşkanımız, ailesi ve yakınları olmak üzere
hepsine sabrıcemil niyaz ediyoruz. 
Efendim,
tabii, biz de Levent Bülbül kardeşimizi, bir yavrusu dünyaya gelmesi
münasebetiyle tebrik ediyoruz. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Akbaşoğlu, toparlayın.
MUHAMMET
EMİN AKBAŞOĞLU (Çankırı) – Hayata “merhaba” diyen bu aziz ve asil milletimizin
bütün çocuklarına, yavrularına “Hoş geldiniz, safalar getirdiniz.” diyoruz.
Bu
haftaki yasama sürecinin de hayırlı ve bereketli olması dileğiyle hepinize
saygılarımı sunuyorum. 
Sağ
olun. 
BAŞKAN
– Teşekkür ederim, sağ olun. 
Sayın
Destici, size bir söz vereceğim. Bir saniye yalnız…
Şimdi
gündeme geçiyoruz değerli arkadaşlar.
Başkanlığın
Genel Kurula bir sunuşu vardır.
Türkiye
Büyük Millet Meclisi Başkanlığının bir tezkeresi vardır, okutup bilgilerinize
sunacağım.
VI.- BAŞKANLIĞIN GENEL KURULA SUNUŞLARI
A) Tezkereler
1.- TBMM Başkanlığının, Asya Parlamenter Asamblesi (APA) ve İslam
İşbirliği Teşkilatı Parlamento Birliğinde (İSİPAB) boş bulunan üyelikler için
Adalet ve Kalkınma Partisi Grubu Başkanlığınca bildirilen ve Başkanlık
Divanında yapılan incelemede uygun görülen üyelerin isimlerine ilişkin
tezkeresi (3/510)
Türkiye Büyük Millet Meclisi Genel Kuruluna
Türkiye
Büyük Millet Meclisinin Dış İlişkilerinin Düzenlenmesi Hakkında 3620 sayılı
Kanun’un 2'nci maddesine göre Asya Parlamenter Asamblesi (APA) ve İslam
İşbirliği Teşkilatı Parlamento Birliğinde (İSİPAB) boş bulunan üyelikler için
Adalet ve Kalkınma Partisi Grubu Başkanlığınca bildirilen, mezkûr kanunun
12'nci maddesi uyarınca Başkanlık Divanında yapılan incelemede uygun görülen ve
aşağıda isimleri belirtilen milletvekillerinin üyeliği Genel Kurulun
bilgilerine sunulur.
 Binali
Yıldırım
 Türkiye
Büyük Millet Meclisi
 Başkanı
Müşerref
Pervin Tuba Durgut İstanbul Milletvekili APA
Çiğdem
Erdoğan Atabek Sakarya Milletvekili İSİPAB
BAŞKAN
– Değerli milletvekilleri, bilgilerinize sunulmuştur.
Sayın
Destici, buyurun. 
V.- AÇIKLAMALAR (Devam)
26.- Ankara Milletvekili Mustafa Destici’nin, 2019 yılının hayırlar
getirmesini Yüce Allah’tan niyaz ettiğine, yakınlarını kaybeden
milletvekillerine, Cumhurbaşkanına, Ceren Damar’ın ailesine başsağlığı
dilediğine, ABD Başkanı Donald Trump’ın Suriye'den çekilmeyle ilgili yaptığı
açıklamayı reddettiklerine, PKK, YPG, PYD terör örgütlerinin Kürtleri temsil
etmediğine, Kürtlerin kardeşimiz, terör örgütlerinin ise düşmanımız olduğuna
ilişkin açıklaması
MUSTAFA
DESTİCİ (Ankara) – Teşekkür ederim.
Sayın
Başkanım, kıymetli milletvekilleri; ben de 2019 yılının hem bizler için, Gazi
Meclisimiz için hem de bütün milletimiz ve Türk-İslam coğrafyası için hayırlar
getirmesini Yüce Rabb’imden niyaz ediyorum. 
Yakınlarını
kaybeden milletvekillerimize, Sayın Cumhurbaşkanımıza ve Ceren Damar’ı kaybeden
eğitim camiamıza, ailesine başsağlığı diliyorum. Tabii, özellikle genç
hekimlerimize, öğretmenlerimize yapılan -kime yapılırsa yapılsın- bu tür
saldırıları, menfur saldırıları şiddetle kınadığımızı ve lanetlediğimizi
belirtmek istiyorum. Hayatını kaybedenlere Allah’tan rahmet, yakınlarına
sabrıcemil niyaz ediyorum. 
Tabii,
Türkiye bir beka mücadelesi veriyor ve hemen yanı başımızda…
(Mikrofon
otomatik cihaz tarafından kapatıldı) 
BAŞKAN
– Buyurun, devam edin. 
MUSTAFA
DESTİCİ (Ankara) – …Suriye’de ve Irak’ta, ülkemize yönelik ciddi tehditleri
bertaraf etmek için kahraman ordumuzun, güvenlik güçlerimizin ciddi bir
mücadelesi var. Tabii, burada emperyalist küresel güçlerin ciddi oyunlarına da
şahit oluyoruz. En son, Amerika Birleşik Devletleri bölgeden çekileceğini ifade
etti. Biz burada yaptığımız konuşmada, yine, bu konuda tedbirli ve teyakkuzda
olunmasını ifade etmiştik. Nihayetinde ABD ağzındaki baklayı çıkardı ve
-Türkiye’den hiçbirimizin kabul etmeyeceği, Meclisimizin her bir üyesinin
reddedeceği- Türkiye'nin, Türklerin Kürtleri katletmeme konusunda kendisine güvence
vermesiyle bunu yerine getirebileceğini ifade etti ki bu, Türk milletine, Türk
devletine karşı yapılmış çok alçakça bir iftiradır, çirkin bir saldırıdır. Bunu
şiddetle reddediyoruz ve terör örgütleri PKK, YPG, PYD’nin asla Kürtleri temsil
etmediğini ifade ediyoruz. Kürtler bizim kardeşimizdir ama terör örgütleri
bizim düşmanımızdır. 
Bakın,
geçmişte, Saddam Kürt kardeşlerimizle ilgili bir soykırıma giriştiğinde onlara
kucak açan Türkiye olmuştur. Türkiye sadece kendi sınırları içerisinde değil,
kardeş coğrafyalarda yaşayan Kürtlere de Araplara da bütün topluluklara da
sahip çıkmıştır. Ayn el Arap’ta IŞİD saldırdığında yine güvence Türkiye ve Türk
milleti olmuştur. Türkiye'nin terörü yok etmek için yaptığı sınır ötesi
operasyonlarda, El Bab örneğinde, Afrin Zeytin Dalı Harekâtı’nda şu görülmüştür
ki Türkiye âdeta hiçbir sivilin burnunu kanatmadan bu operasyonları yapma
gayreti içerisinde olmuştur. Yine bundan sonra gerçekleştireceği operasyonlar
da bu şekilde olacaktır. Ne ABD Dışişleri Bakanının ne Trump’ın özel
temsilcisinin Türk milletine, Türk devletine böyle bir hakaret içeren cümleler
kurması haddi de değildir, hakkı da değildir, bunu reddediyoruz. Ama ne onların
bu sözleri ne de başkalarının düşünceleri Türkiye’yi terörle mücadelesinden
vazgeçiremeyecek ve Türkiye, şanlı ordusuyla birlikte, bütün o sınır
boylarındaki, sınır ötesindeki terör örgütlerine karşı başarılı
operasyonlarına, orada 1 terörist kalmayıncaya kadar inşallah devam edecektir.
Bu
vesileyle, şehitlerimizi bir kere daha rahmetle anıyorum, kahraman ordumuza
muvaffakiyetler diliyorum. Rabb’im ordumuzun yâr ve yardımcısı olsun diyorum.
BAŞKAN
– Değerli milletvekilleri, İYİ PARTİ Grubunun İç Tüzük’ün 19’uncu maddesine
göre verilmiş bir önerisi vardır; okutup işleme alacağım ve oylarınıza
sunacağım.
VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun Sakarya Milletvekili Ümit Dikbayır ve arkadaşları
tarafından, Sakarya ilinde bulunan mülkiyeti Maliye hazinesine ait ve Millî
Savunma Bakanlığına tahsisli tank ve palet fabrikasının özelleştirilme
kapsamına alınmasının nedenlerinin araştırılması amacıyla, 8/1/2019 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 8 Ocak 2019 Salı günkü birleşiminde
yapılmasına ilişkin önerisi
8/1/2019
Türkiye Büyük Millet Meclisi Başkanlığına
Danışma
Kurulu 8/1/2019 Salı günü (bugün) toplanamadığından, grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Lütfü
Türkkan
 Kocaeli
 Grup
Başkan Vekili
Öneri:
Sakarya
Milletvekili Ümit Dikbayır ve arkadaşları tarafından, Sakarya ilinde bulunan,
mülkiyeti Maliye hazinesine ait ve Millî Savunma Bakanlığına tahsisli Tank
Palet Fabrikasının özelleştirilme kapsamına alınmasının nedenlerinin
araştırılması amacıyla 8/1/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin diğer önergelerin
önüne alınarak görüşmelerin 8/1/2019 Salı günkü birleşimde yapılması önerilmiştir.
BAŞKAN
– Teşekkür ederim.
Önerinin
gerekçesini açıklamak üzere, öneri sahibi İYİ PARTİ Grubu adına Sakarya
Milletvekilimiz Sayın Ümit Dikbayır. (İYİ PARTİ sıralarından alkışlar)
Süreniz
beş dakika Sayın Dikbayır.
İYİ
PARTİ GRUBU ADINA ÜMİT DİKBAYIR (Sakarya) – Sayın Başkan, değerli
milletvekilleri; bugün burada önemli bir konuyu konuşacağız, tartışacağız.
Cumhurbaşkanlığı kararnamesiyle Millî Savunma Bakanlığımıza bağlı,
Sakarya’daki, eski adıyla Tank Palet Fabrikasının, bugünkü adıyla da 1’inci Ana
Bakım Merkezinin özelleştirilmesini konuşacağız. Biz savunma sanayisine destek
verilmesine, teşvik verilmesine karşı değiliz, hatta daha fazla verilmeli.
Bakın, özel bir grup, özel bir firma İHA’ları yaptı, SİHA’ları yaptı, gayet de
başarılı. Yine özel bir firma Hakkâri Yüksekova’da özel harekâtçılarımıza çok
güzel bir bina yapmış, oraya gittiğimde gördüm. Yine özel bir firma
polislerimizin nöbet tuttuğu kurşungeçirmez nöbetçi kulübeleri yapmış. Şimdi,
bunlar bize gelen şehit haberlerini azalttı, tabii ki biz de bundan memnunuz.
Ancak daha önceden Türk Silahlı Kuvvetlerinin bünyesinde olan, bugün Millî
Savunma Bakanlığının bünyesine geçen Tank Palet Fabrikasının da
özelleştirilmesi bir kanun hükmünde kararnameyle önümüze geldi. Biz buna
karşıyız. Neden karşıyız? Daha önce de söylediğimiz gibi, bu özelleştirme 4046
sayılı Özelleştirme Kanunu’na göre hukuksuz ve kanuna aykırıdır; tekrar
ediyorum, hukuksuz ve kanuna aykırıdır. Bu fabrika, bir alay ya da tabur
hükmündedir. Ayrıca, hepinizin malumu, daha önce özelleştirdiğiniz TELEKOM,
şeker fabrikaları, kâğıt fabrikaları, özelleştirmelerin rezilliği de ortada
durmaktadır. Yani burada iyi bir karneniz yok. Bu işlerden milyarlarca dolar
zarar ettik. 
Değerli
milletvekilleri, bu ülkenin kurumları yazboz tahtası değil, deneme yanılma
yöntemleriyle işletilmez, özelleştirilemez. Eğer para lazımsa TRT’yi
özelleştirin, vatandaşın hiç olmazsa elektrik faturaları hafiflesin. Fabrikanın
özelleştirilme nedeni olarak “Verimlilik ve 2020 yılına 40 adet tanka
ihtiyacımız var.” deniyor. Şimdi, bu fabrika sektöründe dünyadaki 5 fabrikadan
1 tanesi ve son on yılda 3 defa en verimli iş yeri olarak tescil edilmiştir.
Neyin verimliliğinden bahsediyorsunuz? Yine bu fabrika yüzde 100 yerli olarak
281 adet Fırtına obüs ve bunlara mühimmat taşıyan “Poyraz” adında taşıyıcı araç
imal etmiştir. Şimdi, bu araçları eğer biz burada imal edemeseydik dışarıdan
9-10 milyon dolar aralığında bir bedelle ithal etmek durumunda olacaktık. Şu
anda 4 milyon 200 bin dolara mal ederek ülke ekonomimize 1 milyar 350 milyon
dolar tasarruf sağlamıştır. 
Ayrıca,
bu fabrika için Millî Savunma Bakanlığı yetkilileri, 500 ila 700 milyon dolar
gibi bir kaynak aktarıldığında Altay tankının seri üretimine geçilebileceğini
bildirmiştir. Şimdi, Cumhurbaşkanımıza 400 milyon dolara uçak aldık, bu parayı
da bu fabrikamıza rahatlıkla aktarabiliriz. 
4
Ocak Cuma günü Millî Savunma Bakanı Hulusi Akar fabrikayı ziyaret etti. Sayın
Bakan, siz sendika başkanı mısınız? Siz Millî Savunma Bakanısınız, siz
fabrikanıza sahip çıkın; işçiye bizler sahip çıkarız, sendika başkanları sahip
çıkar, kendi sendikası sahip çıkar. Oradaki işçilerin derdi kendi hakları
değil, vatan, vatan, hâlâ anlamadınız mı? 
Şimdi,
bu fabrikayı Ethem Sancak ve Katarlı ortağının alacağı iddia ediliyor. Önceden
alıcısı belli olan bir ihaleye ihale denir mi? Şimdi, burada tutanaklara,
kayıtlara geçiyor ve ben bir suç duyurusunda bulunuyorum: Sonucu belli olan bir
ihaleye ihale denmez, adrese teslim denir. Kaldı ki Ethem Sancak yani BMC
firması tank yapsın diye Karasu’dan bedelsiz arsa verdiniz, KDV teşviki
verdiniz, yüzde 100 kurumlar vergisi teşviki verdiniz, gümrük teşviki verdiniz.
Tamam, verelim ama geçen yıl tank ihalesi de verildi ama bununla ilgili
yatırımını yapmadı, şimdi hazır fabrikada üretim yapmaya çalışacak. 
Özetle:
Türk Silahlı Kuvvetlerine mühimmat yapan, araç ve gereç yapan bu millî
fabrikanın özelleşmesi son derece sıkıntılıdır. Allah korusun, bu
özelleştirmeyle yıllar sonra bir felakete yol açabiliriz. 
Başta
Sakarya halkının oylarıyla bu koltuklarda oturan siz değerli milletvekillerine
sesleniyorum: Eğer bu özelleştirmeye müsaade ederseniz bir daha bu kürsüden
millîlikten, yerlilikten, milliyetçilikten bize bahsetmeyin. 
Değerli
milletvekilleri, bugün bir kişinin değil, milletin vekili olun. En azından bunu
bugün yapın. Bakın, kendinizi daha iyi hissedeceksiniz. 
(Mikrofon
otomatik cihaz tarafından kapatıldı) 
ÜMİT
DİKBAYIR (Devamla) – Bitiriyorum Başkanım.
BAŞKAN
– Bir dakika daha veriyorum.
Buyurun.

ÜMİT
DİKBAYIR (Devamla) - Milletvekili olarak doğmadık, milletvekili olarak da
ölmeyiz ama görev yaptığımız süre içerisinde adam gibi işimizi yapmış oluruz,
bu kürsüde yapmış olduğumuz yemine de sadık kalmış oluruz. 
Bu
araştırma önergesine siz değerli milletvekillerinin desteğini istiyorum. Bu bir
millî meseledir. Allah rızası için bir daha düşünün. Yarın bir gün çok büyük
sıkıntı yaşarız. Buna müsaade etmeyin.
Genel
Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Öneri üzerinde Halkların Demokratik Partisi Grubu adına İstanbul
Milletvekilimiz Sayın Erol Katırcıoğlu. 
Süreniz
üç dakika Sayın Katırcıoğlu.
HDP
GRUBU ADINA EROL KATIRCIOĞLU (İstanbul) – Sayın Başkan, değerli üyeler; ben de
partim adına konuşuyorum ve İYİ PARTİ’nin bu önerisini farklı sebeplerle de
olsa desteklediğimizi söylemek istiyorum.
Bir
kere, doğrusunu isterseniz, özelleştirmeyle ilgili olarak kanun kuvvetindeki
kararnamede ifadesini bulan verimliliğin artışı vesaire gibi meseleler, artık,
özelleştirmeyle ilgili olarak konuşulan meseleler değiller esasında. Yani
özelleştirme, bildiğiniz gibi, 1980’lerde ortaya atılan ve doğrudan doğruya
serbest piyasa ekonomisi perspektifini hayata geçirmek üzere olan bir anlayışın
sonucuydu ve bu anlayış esas itibarıyla devletin işletmeci olmasının yararlı
olmadığı argümanından giderek ortaya çıkmıştı ve hepiniz de biliyorsunuz, biz
de 1980’lerden itibaren böyle bir anlayış içinde bir sürü şeyi özelleştirdik
vesaire. Fakat arkadaşlar, bu iş bitti yani bugünün dünyasında, bugünün işletme
ve endüstriyel teorileri çerçevesinde baktığımızda, biz, artık, verimlilikle
ilgili olarak “Özel sektör daha verimli, onun için de işletmeleri daha verimli
kullanır.” vesaire, bunların çoğunun esasında doğru olmadığını, gerçek
olmadığını ve gerçeklerle de desteklenmediğini biliyoruz. 
Şimdi
dolayısıyla da burada özelleştirmenin gerekçesi olarak “verimliliğin
artırılması” bence gereksiz, anlamı olmayan bir ifade. Peki, niçin bunu böyle
yapmak istiyorlar? Niçin özelleştirmek istiyorlar? Üstelik de anladığım
kadarıyla, Hulusi Akar’ın bu ziyaretinde, kendisinin ifade ettiği gibi, işletme
hakkının kiralanması, işletme hakkının devredilmesi biçiminde bir özelleştirme
olacağı, dolayısıyla mülkiyetin özelleştirilmeyeceği söyleniyor. Peki, bunu
niçin yaparsınız? Bunu şunun için yaparsınız: Ya işletmeyi işletmek
istemiyorsunuzdur ya da finansmanınız yoktur, işletme sermayeniz yoktur. Onun
için ne yaparsınız? Bunun işletme hakkını devredersiniz ki birileri para
koysunlar, çalıştırsınlar. Şimdi, burada hangisi böyle? Yani, sahiden,
askeriyeye ait olan bu işletmenin finansman sorunu mu var? Ondan dolayı mı biz
bunun işletme hakkını devretmeye kalkıyoruz? Doğrusunu isterseniz, bu da bana
çok anlamlı gelmiyor, ikna edici değil. 
Dolayısıyla
da ben, bu yönde, öneride de ifadesini bulan bir biçimde, bu önerinin doğrudan
doğruya, uzunca bir zamandan beri özellikle, bugün yürütmenin iktisatla ilgili
anlayışlarının bir ürünü olduğunu düşünüyorum yani giderek merkezileşme ve
giderek de devletin imkânlarını kendi etki alanında olan insanlara bir şekilde
devretme -peşkeş çekme de denilebilir ama hani, ben onu kullanmak istemedim-
diye düşünüyorum. Dolayısıyla bunun hakikaten bir şeyi yok. Açıkça şunu
söylemek lazım -yürütmeye söylüyorum tabii, sizlere değil- şöyle demek lazım:
“Biz bunu kendimiz yönetemiyoruz…”
(Mikrofon
otomatik cihaz tarafından kapatıldı)
EROL
KATIRCIOĞLU (Devamla) – Başkanım, bir dakika…
BAŞKAN
– Bir dakika ek süre veriyorum. 
Buyurun.
EROL
KATIRCIOĞLU (Devamla) – “…ya da yönetsek de askeriye ve devlet mekanizmaları
yeteri kadar etkin değil bizim açımızdan. Biz bunu, özel sektör vasıtasıyla da
ayrıca bu paletlerin satılmasını sağlayacağız.” vesaire; bu böyle bir şey. 
Ama
bir de -zaman çok kısıtlı olduğu için- şunu söyleyeyim: Bu teknik olarak bence
yanlış ve rekabet yasası itibarıyla da engellenmesi gereken bir öneri esasında.
Çünkü benim anladığım kadarıyla bu palet fabrikası -demin arkadaşımız söyledi-
dünyada 5 taneden 1 tanesi. Türkiye’de zaten bir tek fabrika var. Dolayısıyla
şimdi bir tek fabrikayı özelleştirmeye kalktığınızda esasında ne yapmış olursunuz?
Devlet tekelini özel sektör tekeli hâline getirmiş olursunuz ve özel sektör
tekeli devlet tekelinden daha da rahatsız edicidir kamu perspektifinden
baktığımızda. O sebeple de bu öneri zaten o anlamıyla doğru bir öneri değil.
Firmaların verimliliği doğrudan doğruya piyasanın etkinliğiyle bağlantılı bir
şeydir. Eğer piyasanızda rekabet yoksa ki bu piyasada olmadığını biliyoruz,
dolayısıyla da anlamsız geliyor. Dolayısıyla da biz lehindeyiz bu önerinin.
Teşekkür
ederim. (HDP ve İYİ PARTİ sıralarından alkışlar)
BAŞKAN
– Teşekkürler.
Öneri
üzerinde Cumhuriyet Halk Partisi Grubu adına Sakarya Milletvekilimiz Sayın
Engin Özkoç konuşacak.
Buyurun
Sayın Özkoç. (CHP ve İYİ PARTİ sıralarından alkışlar)
Süreniz
üç dakika Sayın Özkoç.
CHP
GRUBU ADINA ENGİN ÖZKOÇ (Sakarya) – Sayın Başkan, değerli milletvekili
arkadaşlarım; iktidar partisine bugün gerçekten bütün yüreğimi açarak seslenmek
istiyorum. 
Değerli
arkadaşlar, bu anlattığım şeylerin her biri gerçek ve samimiyetle bunu sizin de
bilmenizi talep ediyorum. Bakın, ben Sakarya Milletvekiliyim, Sakarya’da bir
Tank Palet Fabrikası var yani 1. Ana Bakım Fabrikası. 1. Ana Bakım Fabrikasının
uzmanlık alanı, Türkiye’deki bütün tankların paletlerini imal etmek, tamir
etmek, optik cihazlarla ilgili bakım ve onarımını yapmak ve Türkiye’deki bütün
tankların hastanesi konumunda uzmanlaşmış bir fabrika. Yani millî olarak
savunma sanayisinin belkemiklerinden bir tanesi. Burada 1 albayın komutasında
29 subay, 50 astsubay, 22 uzman çavuş, 112 memur, 714 işçi çalışıyor. Gerçekten
“İlk defa ürettik ve bunlar bizim millî gururumuzdur.” dediğimiz Fırtına
obüslerini işte buradaki bizim mühendislerimiz, bizim işçilerimiz, onlar
yaptılar ve Fırtına obüsleri bugün görevinin başında, görevini yapabilir hâlde
ve gururumuz olarak duruyorlar. 
Peki,
onlar Altay tankını yapabilirler mi? Evet, bütün mühendisler ve orada görevli
herkes ifade ediyor ki “Bize güvenin, Türk ordusuna güvenin, Türk işçisine
güvenin, biz bu Altay tankını yapabiliriz.” Peki, bu Altay tankıyla ilgili bu
duruma nasıl gelindi? Biz millî ve yerli olması amacıyla bir tank projesi
geliştirdik ve bunu Türkiye’de tamamen yerli olan bir sermaye grubunun
fabrikasına, bu konudaki bir fabrikaya 5 tane prototipini yaptırdık.
Yaptırdıktan sonra yedi yıl gibi bir süre geçti ve bunlar teslim edildi. Bunlar
başarıyla teslim edildi mi? Başarıyla teslim edildi. Sözleşmede “Prototipler
bittikten sonra seri imalatla ilgili görüşmeler yapılabilir.” diye bir madde
var mıydı? Vardı. Peki, bir görüşme yapıldı mı? Yapılmadı. 
Bundan
sonrasını BMC’nin sözcüsü olan Ethem Sancak’ın ağzından anlatıyorum size. Ethem
Sancak diyor ki: “Yaptığım işlerde maalesef istediğim başarıyı yakalayamadım.
Ben savunma sanayisine girmek istiyordum. Ben eski sosyalist, yeni Müslüman
olan birisi olarak, gittim, Cumhurbaşkanına dedim ki: ‘Bu işi ben yapmak
istiyorum.’ Cumhurbaşkanı döndü, bana dedi ki: ‘Yapabilir misin?’ ‘Yaparım.’
dedim ama sonra düşündüm, baktım ki elimde fabrikam yok, yeteri kadar param da
yok. Tekrar Cumhurbaşkanına gittim…”
(Mikrofon
otomatik cihaz tarafından kapatıldı) 
ENGİN
ÖZKOÇ (Devamla) – Müsaade eder misiniz.
BAŞKAN
– Tabii.
ENGİN
ÖZKOÇ (Devamla) – “…ve Cumhurbaşkanına dedim ki: ‘Katar’da çok para var. Bana
Katar ordusunu ortak yapar mısınız?’ Cumhurbaşkanı telefon açtı, Allah razı
olsun, BMC şirketine yüzde 49,9 Katar ordusunu ortak yaptı. Bu arada, aslanlar
gibi ‘Öztürkler’ diye bir aile var, Cumhurbaşkanımız da iyi tanır, onlar da
yüzde 25,1 hisse aldılar, ben de yüzde 25 hissedar olarak bu işe girdim.
Fabrikan var mı? Fabrika yok. Karasu’da bir fabrikayı yapmak için girişimde
bulundum. Meralar, oralar kamulaştırıldı 200 trilyona ama ben ihaleyi almış
oldum on sekiz ayda bitirmek için, iki ay geçti, kaldı on altı ay. Fabrikam
yok, işçim yok, mühendisim yok. ‘Şimdi ne yapacağım?’ diye düşündüm. İşte
burada Cumhurbaşkanlığı kararı devreye girdi.” Cumhurbaşkanlığı kararnamesi
değil, Cumhurbaşkanlığı kararıyla -BMC şirketine Altay tankı verildi zaten ama-
Tank Palet Fabrikasını özelleştirme kararı alındı. 
(Mikrofon
otomatik cihaz tarafından kapatıldı) 
BAŞKAN
– Sayın Özkoç, toparlayın.
Buyurun.
ENGİN
ÖZKOÇ (Devamla) – Özelleştirme kapsamına girdi ve özelleştirme kapsamına
girdikten sonra yüzde 49,9 hissesi Katar ordusuna ait olan bir firma yani yerli
olmayan, millî olmayan bir firma Tank Palet Fabrikasının yirmi beş yıllığına
tahsisini yani kendi üzerindeki kullanım hakkını almaya çalıştı. Peki, bu ihale
gerçekleşti mi? Gerçekleşmedi. Peki, biz bunu nereden biliyoruz? İşte 1. Ana
Bakım Fabrika Müdürlüğünün belgesi. Bu belgeye göre “BMC şirketine, ülkemizin
menfaatleri ve Altay tankının üretilmesiyle ilgili, falanca atölyelerin oranın,
BMC’nin çalışma alanı olarak verilmesine” diye karar çıkartıldı. 
Şimdi,
değerli arkadaşlarım, vicdanınıza sesleniyorum: Şirket yerli değil. Türkiye’nin
savunma sanayisini yirmi beş yıllığına Katar ordusuna teslim ediyoruz. Buna
sizin vicdanınız elvermez. Türkiye affetmez. Bu ne millîdir ne de yerlidir.
Saygılar
sunuyorum. (CHP ve İYİ PARTİ sıralarından alkışlar)
BAŞKAN
– Öneri üzerinde, Adalet ve Kalkınma Partisi Grubu adına Sivas Milletvekilimiz
Sayın İsmet Yılmaz. (AK PARTİ sıralarından alkışlar) 
Süreniz
üç dakika Sayın Yılmaz.
AK
PARTİ GRUBU ADINA İSMET YILMAZ (Sivas) – Teşekkür ediyorum Sayın Başkanım.
Sayın
Başkan, sayın milletvekilleri; yüce heyetinizi saygıyla selamlıyorum.
İçinde
yer aldığımız coğrafya birçok millet ve devlete tanıklık etmiştir. Kendilerini
yenileyen, zamanın ruhunu iyi okuyan ve anlayan, geleceğe dair bir açılımı,
öngörüsü, vizyonu yani bir Kızılelma’sı olan devletler, milletler varlıklarını
koruyabilmişlerdir. Askerî, siyasi, ekonomik, kültürel ve toplumsal olarak
güçlü olmayan, kendini yenileyemeyen devletler yıkılıp gitmiştir. Gazi Mustafa
Kemal Atatürk’ün ifadesiyle “Savaş meydanlarında düşmanlara üstün gelenler ve
zafer kazanmış olan milletler çoktur. Fakat gerçek zafer, gerçek zafere daima
aday olabilmek ve zaferde gerekli olan kuvvetlerin kaynaklarını yükseltmekle,
güçlendirmekle mümkündür.” Yaşadığımız olaylar bize göstermiştir ki savunma
sanayisinde yeterli olmayan ülkelerin tam bağımsızlık iddiasında
bulunabilmeleri mümkün değildir. Bu gerçekten hareketle, savunma sanayimizin
gelişmesi için var gücümüzle çalıştık, çalışıyoruz. 
Savunma
sanayi alanında son on altı yılda çok büyük mesafe alındı; aziz milletimiz de
buna şahittir, biraz önce sayın vekil de aynı şeyi hitap etti. Savunma
sanayisinde, 2002 yılında 1,3 milyar dolar olan savunma ve havacılık sektörü
ciromuz bugün 6,7 milyar doları aştı. Savunma sanayi ve havacılık ihracatımız
247 milyon dolardı, bugün 2 milyar doları aştı. AR-GE harcamalarımız 50 milyon
dolar bile değildi, bugün 1,5 milyar dolara ulaştı. Öte yandan, dünyada savunma
ve güvenlik alanında ilk 100 büyük savunma sanayi şirketi arasında 4 Türk
şirketi de bulunmaktadır. 
2002’den
bu yana MİLGEM gemileri, Altay tankı, ATAK helikopteri, ANKA ve Bayraktar
insansız hava araçları, yeni tip karakol botları, süratli müdahale botları,
hassas güdümlü füzeler ve millî piyade tüfeği başta olmak üzere birçok sistem,
alt sistem ve silah sistemini savunma sanayimize kazandırdık. Bugün bir Türk
savunma sanayisinden bahsedilebilir.
Bölgemizde
ve dünyada lider ülke olma vizyonumuz savunmamızın da, savunma sanayimizin de
etkili, caydırıcı ve modern olmasını gerektirmektedir. Bunun için, ülkemizdeki
savunma ve güvenlik konusunda faaliyet gösteren tüm kamu ve özel kurumların
birbiriyle uyumlu ve iş birliği içinde çalışması gerekmektedir.
Sayın
Başkan, değerli milletvekilleri; Sakarya 1. Ana Bakım Fabrikası Müdürlüğünün,
kurulduğu 1975 yılından bugüne kadar yaptığı ürünler ve hizmetlerle ülkemizin
savunmasında çok önemli katkıları olmuştur. Bu katkılar önümüzdeki süreçte de
artarak devam edecektir. Fabrikanın bugünlere gelmesinde emeği geçen herkese
sonsuz teşekkür ediyorum; ebediyete intikal etmiş olanlara rahmet, hayatta
olanlara uzun ömürler diliyorum.
Yaklaşık
kırk beş yıldan beri fabrikamızda yürütülen bu faaliyetler savunma sanayimizde
daha büyük işler yapmak üzere büyük bir bilgi ve tecrübe birikimini
oluşturmuştur. 
(Mikrofon
otomatik cihaz tarafından kapatıldı)
İSMET
YILMAZ (Devamla) – Sayın Başkanım…
BAŞKAN
– Sayın Yılmaz, devam edin.
İSMET
YILMAZ (Devamla) - Yıllarca tankı, topu, mühimmatı millî imkânlarla
üretemediğimiz için dışarıdan bekledik. En zor zamanlarda parasını ödediğimiz
silahı, mühimmatı dahi vermediler. Bu yüzden, Sayın Cumhurbaşkanımızın
ifadesiyle, kendi göbeğimizi kendimiz kesecek şekilde gerekli tedbirleri aldık,
almaya devam ediyoruz. Bugüne kadar yapılan çalışmalarla yerlilik oranı yüzde
68’e ulaştı, bunu artırmak için çalışıyoruz. Sakarya bölgesi savunma sanayi
merkezlerinden biri olacak, bölgede büyük yatırımlar yapılacak ve sonuçta
istihdam 3-4 kat artacaktır. Bunun ilk adımı, önümüzdeki günlerde savunma
sanayisi üretim merkezlerinden birinin temeli Karasu’da Sayın Cumhurbaşkanımız
tarafından atılacaktır. Burada hedef, ordumuzun ihtiyaç duyacağı modern harp
sistemlerinin millî olarak üretilebileceği kapasiteye ulaşılmasıdır. Burada bir
işletim hakkının devri söz konusu olacaktır. Özelleştirme uygulaması işletme
hakkının devredilmesi suretiyle yapılacaktır. 
HAYDAR
AKAR (Kocaeli) – TELEKOM gibi.
İSMET
YILMAZ (Devamla) - Satmak yok, personel tasfiyesi yok, bu süreçte ve sonrasında
personelin özlük haklarında herhangi bir kayıp olmayacaktır. 
HAYDAR
AKAR (Kocaeli) – Sayın Bakan, TELEKOM gibi mi?
İSMET
YILMAZ (Devamla) - Burada esas olan fabrikada verimliliğin artırılması ve
stratejik ürünlerin üretilmesidir. 
(Mikrofon
otomatik cihaz tarafından kapatıldı) 
ÖMER
FETHİ GÜRER (Niğde) – Kendinize haksızlık yapmayın, verimlilikte sorun yok
Sayın Bakan, malı götürme işi var.
CAVİT
ARI (Antalya) – Millîlik nerede kalıyor, millîlik?
İSMET
YILMAZ (Devamla) - Sayın Başkanım, lütfen…
BAŞKAN
– Sayın Yılmaz, bir saniye, devam edin.
İSMET
YILMAZ (Devamla) – Teşekkür ediyorum Sayın Başkanım.
Fabrika
arazisi ve arazide bulunan her türlü taşınmaz ile üretim ve bakım onarımda
kullanılan her türlü tezgâh ve ekipmanların mülkiyeti devlette kalacaktır.
İşletme süresi boyunca fabrikanın yeteneklerinin korunması ve yeni yetenekler
kazanılmasına yönelik yatırımlar Millî Savunma Bakanlığı kontrolünde
yapılacaktır. Hâlihazırda fabrikada üretilen Fırtına obüsü dâhil, Poyraz
mühimmat arazi dâhil, tırtıllı araç paleti ve muhtelif optik malzemeler dâhil
tekrar üretimine devam edilecektir. Ve önümüzdeki dönemde en kısa sürede 40-50
milyon dolarlık ilave bir yatırım yaparak fabrikaya yeni yetenekler
kazandırılacaktır. Ve bu konu da şeffaf bir şekilde kamuoyunun ve
çalışanlarının gözü önünde yapılacaktır. Zira, biz inanıyoruz ki, 2023’lerin
lider Türkiye’si olabilmek mutlaka savunma sanayisinin güçlendirilmesiyle,
Türkiye'nin millî gücünün, hem kamu sektörünün hem de özel sektörün gücünün bir
araya gelmesiyle olur. İnanıyoruz ki bu konuda çok büyük bir mesafe aldık. 
(Mikrofon
otomatik cihaz tarafından kapatıldı) 
CAVİT
ARI (Antalya) – Satarak mı yapacağız?
İSMET
YILMAZ (Devamla) – İnşallah, aziz milletimizin de desteğiyle yine bu mesafeyi
almaya devam edeceğiz diyoruz.
Hepinizi
saygıyla selamlıyorum. (AK PARTİ sıralarından alkışlar)
CAVİT
ARI (Antalya) – Satarak mı yapacağız, satarak?
ÜMİT
DİKBAYIR (Sakarya) – Mesele Sakarya değil, Türkiye, Türkiye. 
LÜTFÜ
TÜRKKAN (Kocaeli) – Sayın Başkan…
ENGİN
ÖZKOÇ (Sakarya) – Sayın Başkan…
BAŞKAN
– Buyurun Sayın Türkkan.
V.- AÇIKLAMALAR (Devam)
27.- Kocaeli Milletvekili Lütfü Türkkan’ın, Sivas Milletvekili İsmet
Yılmaz’ın İYİ PARTİ grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
LÜTFÜ
TÜRKKAN (Kocaeli) – Sayın Başkan, ben, Sayın Bakanı geçmiş dönemden, Millî
Savunma Bakanlığı yaptığı dönemden biliyorum. Fakat bugün kendisini izlerken
geçmiş dönemden bugüne ciddi bir değişime tabi olduğunu gördük. Bu değişimin
kaynağını bilmiyorum, açıklamak zorunda da değil. Ama ben şunu merak ediyorum:
Bu Hükûmetin programında Ethem Sancak’ı zengin etmek var mı? Yani siz Hükûmetin
programına “Biz Ethem Sancak’ı zengin edeceğiz” diye bir şey aldınız mı?
Dünyada devlet ihalesi olan ilk 10 şirketten 5’ini sizin meşhur yandaş
şirketleriniz aldı. 
Bakın,
siz millete değil, bu yandaşlara çalışıyorsunuz. Siz bu tavrınızla ne millî ne
de yerli olmadığınızı bir kez daha ispat ettiniz. O yüzden tekrar ediyorum:
Sizin programınız ne millî ne yerli. Sizler de ne millîsiniz ne yerli. (İYİ
PARTİ sıralarından alkışlar)
İBRAHİM
AYDEMİR (Erzurum) – Hadi ya! Hadi oradan!
LÜTFÜ
TÜRKKAN (Kocaeli) – Türkiye’nin ordusunun fabrikasını kalkıp Katarlılara peşkeş
çeken adam ne millîdir ne yerli. 
BAŞKAN
– Sayın Türkkan, teşekkür ederim. 
LÜTFÜ
TÜRKKAN (Kocaeli) – “Hadi ya!” diyen adama söylüyorum. Yüreğin yeterse buradan
çıkar konuşursun, oradan kabadayılık yapmaya iki de bir kalkma, bu çok hoş bir
tarz değildir. 
İBRAHİM
AYDEMİR (Erzurum) – Konuşuyorum.
ÜMİT
DİKBAYIR (Sakarya) – Terbiyesizlik yapma!
BAŞKAN
– Arkadaşlar, lütfen karşılıklı olmasın. 
LÜTFÜ
TÜRKKAN (Kocaeli) – Bir grup başkan vekili konuşurken bu şekilde konuşana
bizler “terbiyesiz” diyoruz. Haberiniz olsun. 
Teşekkür
ediyorum. (İYİ PARTİ sıralarından alkışlar)
İBRAHİM
AYDEMİR (Erzurum) – Bizler de o ithamları yapanlara “terbiyesiz” diyoruz. 
BAŞKAN
– Teşekkürler Sayın Türkkan. 
Buyurun
Sayın Özkoç.
ENGİN
ÖZKOÇ (Sakarya) – Efendim, konuşmacı bana da hitaben “Kendisi de teyit
etmiştir.” diye ifade ettiği için kayıtlara geçmesi açısından söylüyorum. 
Sayın
Başkan, Sayın Bakanın, ben bugün kendisi görevde olsa bunun altına imza
atacağını düşünmüyorum. Ben inanmıyorum.
LÜTFÜ
TÜRKKAN (Kocaeli) – Ben de inanmıyorum. Ben Sayın Bakanı tanıyorum. Yüreği
yanıyordur en az bizim kadar. 
BAŞKAN
– Sayın Türkkan, lütfen…
ENGİN
ÖZKOÇ (Sakarya) – Çünkü bu bir vicdani meseledir.
LÜTFÜ
TÜRKKAN (Kocaeli) – Ethem Sancak’ın ortağı değildir, ben tanıyorum onu. 
ENGİN
ÖZKOÇ (Sakarya) – Onun görev yaptığı zamanları da biliyorum ve bunun altına
imza atacağını düşünmüyorum. Bu bir.
İkincisi:
Değerli Başkanım, biz Türk ordusu yapmasın demiyoruz ki, Türkiye
Cumhuriyeti’nin iktidarı yapmasın demiyoruz ki. Türkiye Cumhuriyeti’nin
ordusunun gücü, Türk milletinin gücü neden Katar ordusuna teslim ediliyor diye
soruyoruz. (CHP ve İYİ PARTİ sıralarından alkışlar)
Bizim
mühendisimiz, bizim işçimiz bakın neler yapmış. Atatürk’ten bahsetti. Yok imkânlarıyla
Ankara Fişek Fabrikası, Ankara Hafif Silah ve Top Tamir Atölyesi, Gölcük
Tersanesi, Şakir Zümre Fabrikası, Eskişehir Uçak Tamirhanesi, Tayyare, Otomobil
ve Motor Türk AŞ, Kayseri Uçak Fabrikası, Kırıkkale Mühimmat Fabrikası,
Kırıkkale Elektrik Santrali ve Çelik Fabrikası, Kayaş Kapsül Fabrikası ve tank
palet fabrikaları. Daha sayarsam çok uzun. 
Türk
ordusunun, Türk milletinin silah yapacak kudreti, işçisi, mühendisi, aklı
vardır; Katar’a ihtiyacı yoktur.
Saygılar
sunuyorum. (CHP ve İYİ PARTİ sıralarından alkışlar) 
BAŞKAN
– Peki, teşekkür ederim.
İSMET
YILMAZ (Sivas) – Sayın Başkan…
BAŞKAN
- Buyurun Sayın Yılmaz.
İSMET
YILMAZ (Sivas) – Sayın Başkan, İç Tüzük 60’a göre söz istiyorum efendim.
BAŞKAN
– Buyurun.
28.- Sivas Milletvekili İsmet Yılmaz’ın, Kocaeli Milletvekili Lütfü
Türkkan’ın yaptığı açıklamasındaki bazı ifadeleri ile Sakarya Milletvekili
Engin Özkoç’un yerinden sarf ettiği bazı ifadelerine ilişkin açıklaması
İSMET
YILMAZ (Sivas) – Sayın Başkanım, bizim ne yaptığımızı aziz millet biliyor. Bunu
genelde hep söylüyoruz ama gerçek hakem…
CAVİT
ARI (Antalya) – Sattığınızı da biliyor, evet.
İSMET
YILMAZ (Sivas) – Hiç merak etmeyin. Daha yeni seçimden çıktık ve yeni seçime
gireceğiz. Halkın gözü terazidir. Bu aziz milletin bu ana kadar herhangi bir
yanlış karar verdiği görülmemiştir. Bu ülkede halkın önüne çıkanların… 
CAVİT
ARI (Antalya) – Seçimle bunun ne ilgisi var Sayın Bakanım?
LÜTFÜ
TÜRKKAN (Kocaeli) – Ya bu millet, milletin malını peşkeş çekin diye vermiyor
size oyu; yanlış anlıyorsunuz.
BAŞKAN
– Karşılıklı olmasın değerli milletvekilleri.
Sayın
Yılmaz, bana hitaben konuşun.
İSMET
YILMAZ (Sivas) – Peki.
Sayın
Başkanım, savunma sanayisinde bu ülkeyi hangi noktadan alıp hangi noktaya
getirdiğimizi bu aziz millet biliyor. 
HAYDAR
AKAR (Kocaeli) – 2 mühendis yolluyor millî oluyor ondan sonra. Havai fişek
patlatıyorsunuz millî diye.
İSMET
YILMAZ (Sivas) - Eğer bugün -daha önce de söyledim bir kez daha tekrar
ediyorum- DEAŞ, Türkiye sınırına gelip de Türkiye sınırını geçmediyse haritanın
üzerindeki o çizgiye bakarak durmadı, Türk milletinin ve Türk Silahlı
Kuvvetlerinin sahip olduğu yetenekleri bilerek durdu. (AK PARTİ sıralarından
alkışlar) 
HAYDAR
AKAR (Kocaeli) – İlk defa mı başınıza geldi doksan yıllık tarihimizde? Siz
olmasaydınız durmayacaklar mıydı ya?
İSMET
YILMAZ (Sivas) - Eğer bugün, yıllardan beri aynen doğuda ve güneydoğuda bugün
huzur varsa, barış içerisinde, huzur içerisinde, kardeşlik içerisinde
yaşıyorsak yine bu Türkiye'nin gücünden kaynaklanmaktadır. 
LÜTFÜ
TÜRKKAN (Kocaeli) – Türk ordusundan!
ARSLAN
KABUKCUOĞLU (Eskişehir) – Sizden değil, Türk ordusundan.
HAYDAR
AKAR (Kocaeli) – Sizle beraber mi güçlendi Türkiye ya?
İSMET
YILMAZ (Sivas) - Biraz önce söyledim, tam bağımsız ülke olabilmek için mutlaka
savunma sanayisinde yetkin ve yeterli hâle gelmeniz gereklidir. Şimdi burada
bir devletin gücü var. Bu gücü bu seviyeye getirenlerden, en çok getirenlerden
birisi biziz. Ancak özel sektörün birikiminden faydalanmayalım mı?
ARSLAN
KABUKCUOĞLU (Eskişehir) – Ne birikimi?
ÖMER
FETHİ GÜRER (Niğde) – Ne birikimi var Ethem Sancak’ın ya? Ne birikimi var?
LÜTFÜ
TÜRKKAN (Kocaeli) – “Özel sektör” dediğin Ethem Sancak. Sermaye transferi
yapıyorsunuz. Ülkenin sermaye transferini yandaşlarınıza yapıyorsunuz.
CAVİT
ARI (Antalya) – Orduyu muhtaç edeceksiniz!
BAŞKAN
– Değerli arkadaşlar, karşılıklı olmasın. 
Değerli
arkadaşlar, hatibin sözünü kesmeyin.
İSMET
YILMAZ (Sivas) - Özel sektörün kaynaklarından faydalanmayalım mı? Dolayısıyla
da…
BAŞKAN
- Tamamlayın siz de…
İSMET
YILMAZ (Sivas) – Teşekkür ediyorum.
Sayın
Başkanım, sözümü tamamlıyorum. 
Eğer
Amerika’daki savunma sanayisi ürünlerinden Patriot dâhil hangisini sorsanız,
bir özel sektörün üretimidir. 
LÜTFÜ
TÜRKKAN (Kocaeli) – Katarlılar değil. 
İSMET
YILMAZ (Sivas) – Dünyada tek bir kimse diyemez ki Amerika’nın savunma sanayi
ürünlerini özel sektör üretmedi. Özel sektöre niçin düşmanlık ediyoruz, bunu
anlayabilmek mümkün değil. 
CAVİT
ARI (Antalya) – Ordunun en önemli değerini satıyorsunuz.
İSMET
YILMAZ (Sivas) – Son cümlemi söylüyorum: “Değişim” dedi ama Allah için, bana
değişim için söz söyleyen kimsenin buradan buraya geçerken nasıl değiştiğini de
aziz milletimize izah etmesi gerek. (AK PARTİ sıralarından alkışlar) 
LÜTFÜ
TÜRKKAN (Kocaeli) – Sayın Başkan, Sayın Bakan değişimi yanlış anladı. 
ENGİN
ÖZKOÇ (Sakarya) – Sayın Başkan…
LÜTFÜ
TÜRKKAN (Kocaeli) – Sayın Başkan...
BAŞKAN
– Tartışmayı birer cümleyle bitirelim. 
Buyurun
Sayın Özkoç.
ENGİN
ÖZKOÇ (Sakarya) – Efendim, Sayın Bakan sözlerini söylerken Cumhuriyet Halk
Partisi Grubuna dönüp…
BAŞKAN-
Ben mikrofonunuzu açayım Sayın Özkoç. 
ENGİN
ÖZKOÇ (Sakarya) – Efendim, müsaade ederseniz sataşmadan söz istiyorum. 
BAŞKAN
– İki dakika vereyim, buyurun. 
Yeni
bir sataşmaya mahal vermeden toparlayalım artık arkadaşlar. 
VIII.- SATAŞMALARA İLİŞKİN KONUŞMALAR
1.- Sakarya Milletvekili Engin Özkoç’un, Sivas Milletvekili İsmet
Yılmaz’ın yaptığı açıklamasında CHP Grubuna sataşması nedeniyle konuşması
ENGİN
ÖZKOÇ (Sakarya) – Sayın Bakanım, değerli milletvekilleri; kesinlikle tartışma
yaratmak istemiyorum, doğru bir şeyi doğru bir şekilde tartışmak istiyorum,
kesinlikle, bütün vicdanımla. Bir tek şey söylüyorum: Gerçekten, elbette ki
güçlenmeliyiz, elbette ki daha güçlü bir sektöre sahip olabilmek için
çalışmalar yapmalıyız. İktidar bunu yaparsa elbette arkasında olacağız ama bir
adam çıkıyor -aynen, bakın kendi sözleriyle sesleniyorum- diyor ki değerli
arkadaşlar: “Eski sosyalist, yeni Müslüman olarak hiçbir şeyim yoktu, bittiydi,
param da yoktu, gittim Cumhurbaşkanına ‘Katar ordusunu bana ortak et, bu işe el
atayım.’ dedim.” Ben de bunu soruyorum. Bakın, bizim bu işi yapabilecek
fabrikalarımız var, özel sektörümüz var. Bizim tank palet fabrikalarımızda ve
ağır savunma sanayimizde birlikte entegre olarak bunu götürecek millî gücümüz
var. Yapmayalım demiyorum ama yüzde 49,9 hissesi Ethem Sancak’ın değil, Katar
ordusunun. Neden Türkiye’nin savunma sanayisini bir başka ülkenin ordusuna
teslim ediyoruz? Bunu vicdanen soruyorum yoksa başka bir şey demiyorum. Elbette
ki güçlü olalım. Biz burada milletvekilleri olarak birlikte karar verelim,
zaten işimiz bu. İktidar muhalefet birbirimize “Sen şöyle yaptın, ben böyle
yaptım...” Bunun ucundan bir şey çıkmadı. Türkiye zarar görecek.
Onun
için, diyorum ki, neden Ethem Sancak? Neden böyle diyen bir adam? Neden bunun
arkasında duramayan… Fabrikası yok, birikimi yok, parası yok, daha önceden tank
üretmemiş. Neden? Bunu soruyorum.
BAŞKAN
– Teşekkürler.
Sayın
Türkkan, buyurun.
LÜTFÜ
TÜRKKAN (Kocaeli) – Sayın Başkan, 69’a göre Sayın Bakanın son sözlerinden
dolayı söz istiyorum.
BAŞKAN
– Size de iki dakika veriyorum.
Buyurun.
(İYİ PARTİ sıralarından alkışlar) 
Artık
konuyu bir toparlayalım Sayın Türkkan.
2.- Kocaeli Milletvekili Lütfü Türkkan’ın, Sivas Milletvekili İsmet
Yılmaz’ın yaptığı açıklamasında şahsına sataşması nedeniyle konuşması
LÜTFÜ
TÜRKKAN (Kocaeli) – Sayın Bakan, değişimin geçmişinden başlayacağım.
Refah
Partisi nerede? Kimdi o partiden ayrılıp AK PARTİ’yi kuran? Sizin
arkadaşlarınız. Oradan başlayın önce eğer “değişiklik” diyorsanız. 
ABDULLAH
GÜLER (İstanbul) – Refah Partisi kapatıldı.
LÜTFÜ
TÜRKKAN (Devamla) – Ben o değişiklikten bahsetmemiştim, sizin tavrınızdaki
değişiklikten bahsetmiştim ama hiç beklemediğim bir polemik konusu açtınız.
ABDULLAH
GÜLER (İstanbul) - Alakası yok. Ne alakası var?
LÜTFÜ
TÜRKKAN (Devamla) – Bakınız, ben size bir şey söyleyeyim mi; kullandığınız
rakamlar da yanlış, yanlış rakamlar kullanıyorsunuz.
İSMET
YILMAZ (Sivas) – Hayır, rakamların doğru olduğunu belirteyim Başkanım.
LÜTFÜ
TÜRKKAN (Devamla) – Amerika Savunma Bakanlığı ve Amerikan ordusu Amerika’nın en
büyük şirketidir. Amerika’nın en büyük şirketi Amerikan Savunma Bakanlığı ve
ordusudur. Yani orada özel şirketler tabii ki imalat yapar, tabii ki üretim
yapar. Burada Sayın Sümeyye Erdoğan’ın eşi beyefendinin yaptığı İHA’larla
ilgili övgü dolu cümleler söyledik. Olması gerekenler tabii ki olacaktır, özel
sektöre tabii ki imkân verilecektir. Ama, siz, devletin ordusuna ait olan bir
kurumu sadece yandaş diye Katarlı meçhul, sahibi meçhul… Hep Katarlının sahibi
meçhul. Digiturk’ü alan, TELEKOM’u alan, diğerlerini alanlar hep meçhul
şirketler. Birileri geliyor, devletin ordusuna ait olan fabrikaları alıyor. 
Bakın,
bu vebali çocuklarınıza anlatamayacaksınız, bu vebalden kurtulamayacaksınız.
Memleketin sermayesini, milletin sermayesini yandaşlarınıza transfer
ediyorsunuz. Bu, en ufak bir deyimle, günahtır. Bu vebalden, siyaseten
yüklendiğiniz bu vebalden bir an önce kurtulun. Şahsen kurtulun. Siyaset
olarak, siyaset arkadaşlarınızla beraber hareket edeceğim diye şahsi bir vebal
almayın. Bu konuda sizi bir dost gibi uyarıyorum. Günah ediyorsunuz, önce
kendinize yazık ediyorsunuz. Siz bu memlekete hizmet etmiş bir bakansınız. Bu
noktada savunmak keşke size düşmeseydi. Bunu savunabilecek bir sürü insan var o
grupta, biliyorum. 
(Mikrofon
otomatik cihaz tarafından kapatıldı) 
LÜTFÜ
TÜRKKAN (Devamla) – Ama siz geçmişte sorumluluk alan bir bakansınız, geçmişte
terörle mücadele konusunda ciddi sınav vermiş bir bakansınız. Bu konu sizin en
çok karşı çıkmanız gereken bir konuydu. Keşke böyle olmasaydı.
Teşekkür
ediyorum. (İYİ PARTİ sıralarından alkışlar) 
BAŞKAN
– Teşekkürler.
İSMET
YILMAZ (Sivas) – Sayın Başkanım, yerimden, kayıtlara geçsin diye…
BAŞKAN
– Kayıtlara geçmesi açısından size söz veriyorum oradan. Lütfen, bir cümleyle
toparlayalım Sayın Bakan. Konu yeteri kadar aydınlandı, siz de artık son cümle…
Buyurun.
İSMET
YILMAZ (Sivas) – Muhterem Başkanım, bizim bu savunma sanayisini nereden alıp
nereye getirdiğimiz belli. Eğer yanlış bir güzergâhta gitseydik
arkadaşlarımızın yapmış olduğu bu eleştiriler “acaba” diye bir soru işareti
oluştururdu. Allah için, Türkiye’nin savunma sanayisinde dışa bağımlılığını
azaltıp, yüzde 20’lerden şimdi yüzde 68 kendi kendimize yeterli hâle getirdik.
Birincisi bu. 
İki:
Türk ticaret siciline kayıtlı bütün şirketleri Türk şirketi görmek lazım, tüzel
şirket. Eğer böyle olmazsa o da yanlış bir yere gider, o da doğru değildir. Bu
ülkede üretilen bütün hizmetlerin hepsi millîdir, bu ülkede üretilen
kaynakların hepsi millîdir ve denetime de tabidir. Üst üste koyduğumuzda millî
geliri biz böyle hesaplarız. Dolayısıyla, millî geliri artırmak için
çalışanların her birine sonsuz teşekkür ediyoruz.
BAŞKAN
– Teşekkür ederim.
LÜTFÜ
TÜRKKAN (Kocaeli) – Hariri’ye verdiğiniz TELEKOM millî mi oldu? Adam 4,5 milyar
dolar borç taktı gitti. Millî mi oldu TELEKOM? 
BAŞKAN
– Sayın Türkkan, lütfen…
LÜTFÜ
TÜRKKAN (Kocaeli) – 22 milyar doları cebine indirdi; 4,5 milyar dolar borcu
taktı gitti, millî miydi adam? Adam yok ortada, borç bizde. 
VII.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun Sakarya Milletvekili Ümit Dikbayır ve arkadaşları
tarafından, Sakarya ilinde bulunan mülkiyeti Maliye hazinesine ait ve Millî
Savunma Bakanlığına tahsisli tank ve palet fabrikasının özelleştirilme
kapsamına alınmasının nedenlerinin araştırılması amacıyla, 8/1/2019 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 8 Ocak 2019 Salı günkü
birleşiminde yapılmasına ilişkin önerisi (Devam)
BAŞKAN
– Değerli milletvekilleri, İYİ PARTİ grup önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir. 
ÜMİT
DİKBAYIR (Sakarya) – Yazıklar olsun!
BAŞKAN
– Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım.
2.- HDP Grubunun, İstanbul Milletvekili Züleyha Gülüm ve arkadaşları
tarafından, kadın cinayetlerinin ve kadına yönelik şiddetin sona erdirilmesi
için etkin ve caydırıcı önlemlerin alınması amacıyla 8/1/2019 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
ön görüşmelerinin, Genel Kurulun 8 Ocak 2019 Salı günkü birleşiminde
yapılmasına ilişkin önerisi
8/1/2019
Türkiye Büyük Millet Meclisi Başkanlığına
Danışma
Kurulu 8/1/2019 Salı günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Fatma
Kurtulan
 Mersin
 Grup
Başkan Vekili
Öneri:
8
Ocak 2019 tarihinde, İstanbul Milletvekili Sayın Züleyha Gülüm ve arkadaşları
tarafından, kadın cinayetlerinin ve kadına yönelik şiddetin sona erdirilmesi
için etkin ve caydırıcı önlemlerin amacıyla Türkiye Büyük Millet Meclisine
verilmiş olan 1251 sıra numaralı Meclis Araştırma Önergesi’nin diğer
önergelerin önüne alınarak görüşmelerinin 8/1/2019 Salı günkü birleşimde
yapılması önerilmiştir.
BAŞKAN
– Önerinin gerekçesini açıklamak üzere, öneri sahibi Halkların Demokratik
Partisi Grubu adına İstanbul Milletvekilimiz Sayın Züleyha Gülüm. (HDP
sıralarından alkışlar) 
Süreniz
beş dakika. 
HDP
GRUBU ADINA ZÜLEYHA GÜLÜM (İstanbul) – Merhabalar.
Önerge
üzerinde; kadın cinayetleri ve kadına yönelik erkek şiddetinin önlenmesine
yönelik bir araştırma komisyonu kurulması önerimiz var, bunun üzerine
konuşacağım. 
Bildiğiniz
gibi bir İstanbul Sözleşmesi var, Türkiye'nin de ilk imzacısı olduğu
sözleşmelerden bir tanesi. Bu sözleşmeye göre, kadına yönelik erkek şiddetinin,
kadın cinayetlerinin nedenlerinin açığa çıkarılması, bu konuda istatistiki
verilerin ortaya çıkarılması ve tabii ki bunların önlenmesine yönelik, devlet,
Türkiye devleti ciddi sorumluluklar üstlenmiş durumda. Ancak bugüne kadar,
kasım ayına kadar, tüm soru önergelerimize rağmen, sivil toplum kuruluşlarının,
kadın örgütlerinin, demokratik kitle örgütlerinin taleplerine rağmen bu konuda
herhangi bir istatistiki çalışma sunulmamıştı, bu konuda bir açıklama
yapılmamıştı.
En
son kasım ayında, İçişleri Bakanlığı tarafından bir basın toplantısıyla, kadın
cinayetlerine ve kadına yönelik şiddete ilişkin bir açıklama yapıldı. Adalet
Bakanlığının verilerine göre, kolluk kuvvetlerinin aldığı, mahkemeler
tarafından onaylanan koruma kararı sayısı, 2013’te 60 bin civarındayken 2017’de
99.475’ti. 2017 yılında ise 133.809 kadın şiddete maruz kalmıştı. Yani bu
açıklamalara göre bile bir günde 377 kadın maalesef bu ülkede erkek şiddetine
maruz kaldı.
Tabii
biz şunu da biliyoruz: Bunlar istatistiklere yansıyan rakamlar çünkü birçok
kadın, aynı zamanda, bu şiddeti maalesef ne yargıya ne karakollara ne de
devletin herhangi bir kurumuna bildirmiyor; çözüm üretilmeyeceğini, şiddetle
baş başa kalacağını gördüğü için bunlar hakkında herhangi bir suç duyurusunda
bulunma gereği de duymuyor çünkü bazı suç duyuruları yapıldıktan sonra kadın
çok daha fazla şiddete maruz kalıyor.
Bu
istatistikler Adalet Bakanlığının istatistikleri ama basın ve bilgi alma
yoluyla kadın cinayetlerini takip eden STK’lerin de düzenli olarak
yayınladıkları istatistikler var. Bu rakamlarsa şöyle: 2016 yılında 328 kadın
öldürülmüş, 2017’de 409 kadın öldürülmüş, 2018 yılında ise 440 kadın erkekler
tarafından katledilmiş. 2015-2017 yılları arasında, koruma kararına rağmen,
bakın, koruma kararına rağmen, aslında devlet tarafından korunmadığı için,
koruma kararı sadece görünüşte kaldığı için 20 kadın koruma kararı alınan erkek
tarafından öldürülmüş. 
2018’in
başında yapılan bir araştırma var: Toplumsal Cinsiyet ve Kadın Algısı
Araştırması. Buna göre, “Türkiye'de kadınların en çok yaşadığı sorun nedir?”
sorusuna yüzde 61’le “şiddet” denmiş. Bu oran 2016 yılında yüzde 53’tü. Bakın,
toplumun tamamı şunun farkında: Kadınlar şiddetle baş başa, çok ciddi oranda
erkek şiddeti yaşıyorlar ve en büyük sorun olarak da bu tespit ediliyor. Tüm bu
rakamlara rağmen İçişleri Bakanlığı basın toplantısında şöyle diyebiliyor:
“Kadına yönelik şiddet Türkiye'de azalmıştır.” Oysaki bu rakamlara
baktığımızda, bırakın azalmayı, aslında uzun bir süredir kadına yönelik şiddet
ve cinayetler artıyor, çocuk istismarı artıyor ve sadece öldürme değil, kadına
yönelik her türlü şiddette ciddi bir artış oluyor. 
Tabii
ki bu artışın sebeplerinden bir tanesi OHAL dönemiydi, peşinden de aslında
kalıcılaşan OHAL dönemi. Adı, kendisi “OHAL dönemi” denmese de aslında
kalıcılaşan bir OHAL döneminden bahsedebiliriz. 
2018
yılında bir diğer şeyse, yine geçen yıllardan devralınan ama bu dönem daha da
fazla artan kadına yönelik erkek şiddetinin meşrulaştırılması oldu. Teşvik
edildiği bir ortamda yaşamaya zorunlu kıldık. Kadının siyasette, iş hayatında
yeri olmadığı açıklamalarının üniversitelerden geldiği bir ortamda yaşıyoruz.
Atanan dekanlar, rektörler art arda kadınların iş hayatında yeri olmadığını,
üniversitelerde yeri olmadığını anlattı durdu. İşte tam da böyle bir ortamda
akademisyen arkadaşımız Ceren Damar öldürüldü. Bu bir tesadüf değildi, tam da
yarattığınız üniversiteler, tam da yarattığınız toplumdaki erkek şiddeti bu
noktaya getirdi ve Ceren Damar öğrencisi tarafından öldürüldü. Öğrencisi
öldürürken ne demişti? “Beni tersledi, kendime hâkim olamadım.” dedi. Bu neydi
aslında? Erkek egemen dünyada bir kadın bir erkeği tersleyemezdi, onun dediğine
itaat etmek zorundaydı; aynı iktidarın yaklaşımı gibiydi, “Makbul kadın
olacaksınız ya da yok olacaksınız.” diyordu. 
Yine,
bir başka vaka: Kadriye Moroğlu Anadolu Lisesinde genç bir öğrenci tacize maruz
kaldı. Öğretmenin görevden alınması, en azından uzaklaştırılması istendi. Ama
ne oldu? Tacizci öğretmen görevden alınmak yerine öğrenciler boykot yaptığı
için 5 öğrenciye ceza verildi.
Yine,
diğer bir hikâye Temmuz 2016’da İstanbul Tuzla’da yaşanan…
(Mikrofon
otomatik cihaz tarafından kapatıldı)
BAŞKAN
– Bir dakika ilave edelim.
ZÜLEYHA
GÜLÜM (Devamla) – Bir kadın, Namme Öztürk boşandığı eşini öldürmek zorunda
kaldı hayatını kurtarmak için çünkü boşanmıştı ama erkeğin şiddetinden, erkeğin
tecavüzünden kurtulamamıştı. Erkek, çocuğunu görme bahanesiyle gelip kadına
tecavüz etmeye, yine şiddet uygulamaya devam ediyordu. Kadın hayatını
savunmuştu, meşru müdafaa vardı ama buna rağmen kadına on iki yıl ceza verildi
ve hâlen tutuklu yargılanıyor.
Münevver
Kızıl eski sevgilisi tarafından hayatı karartılan diğer bir kadın. Bugüne dek
17 kez 6284 sayılı Yasa’ya başvurdu, davalar açtı ama hâlen sanık tutuklanmadı;
tam tersine, erkek sanık yargıdan aldığı güçle kadını öldürmekle tehdit etmeye
devam ediyor.
Bunlar
belki dışarıda yaşananlar ama 1997-2018 yılları arasında Türkiye’de gözaltında
da kadınlara yönelik şiddet devam etti; 101 kadın tecavüze uğradı, 498 kadın da
cinsel tacize maruz kaldı. 
Koruma
tedbirlerine rağmen kadınların öldürülüyor olması, faillerin ortaya çıkarılıp
yargılanmaması, cezasızlık hâli…
(Mikrofon
otomatik cihaz tarafından kapatıldı)
ZÜLEYHA
GÜLÜM (Devamla) – Bir süre daha rica edeceğim.
BAŞKAN
– Peki, toparlayalım.
ZÜLEYHA
GÜLÜM (Devamla) – …“haksız tahrik” adı altında erkeklere yapılan erkeklik
indirimleri, hukuki süreçlerde kadınların yaşadığı sorunlar, 6284 sayılı
Yasa’nın bir bütün olarak etkili uygulanmaması, kadınların hayatlarını savunmak
için öldürmek zorunda kalınca da kadınlara ağır cezalar verilmesi kadın cinayetlerinin,
kadın katliamlarının maalesef önünü açıyor. 
Bunda
bir diğer paysa iktidarın eylem ve sözleri. Artan toplumsal şiddet, savaş
politikaları, militarizm, antidemokratik uygulamalar ve son olarak da ekonomik
krizin önce kadınların hayatını zorlaştırması gibi nedenler kadınlara yönelik
erkek şiddetini her geçen gün artırmaya devam ediyor ama buna rağmen iktidar
kriz yokmuş gibi davranıyor, kadına yönelik cinayetlerde azalma varmış gibi
davranıyor ve bu, kadınlar her gün hayatlarını kaybederken oluyor. 
Türkiye’de
katliam boyutuna ulaşan kadın cinayetlerinin ve kadına yönelik şiddete ilişkin
gerçek rakamların ortaya çıkarılması, boyutlarının irdelenerek bu cinayetlerin
ve erkek şiddetinin sona erdirilmesi için, caydırıcı önlemlerin alınması için
önergemizi desteklemenizi bekliyoruz. (HDP sıralarından alkışlar)
BAŞKAN
– Teşekkürler.
Öneri
üzerinde İYİ PARTİ Grubu adına Isparta Milletvekilimiz Sayın Aylin Cesur
konuşacak. (İYİ PARTİ sıralarından alkışlar) 
Süreniz
üç dakika Sayın Cesur.
İYİ
PARTİ GRUBU ADINA AYLİN CESUR (Isparta) - Sayın Başkan, değerli
milletvekilleri; Genel Kurulu saygıyla selamlıyorum.
İYİ
PARTİ adına söz almış bulunmaktayım.
Evet,
resmî verilere göre ülkemizde kadınların yüzde 40’ı şiddet görüyor, bu da 14
milyon kadın demek. Türkiye’de her gün 4 kadın şiddete maruz kalıyor. Yapılan
araştırmalarda kentlerde fiziksel şiddet oranı yüzde 38, kırsalda yüzde 43
olarak tespit edilmiş. Ülkemizde 2017 yılında 409 kadın cinayeti yaşandı ve
2008’den 2018’e kadar düzenli olarak artma eğilimi gösterdi. 2002-2015 yılları
arasında Türkiye’de 5.406 kadın cinayete kurban gitti. Bu kürsüde defalarca
dile getirdik ve 7 Kasımda İYİ PARTİ olarak araştırma önergesi sunduk. AK PARTİ
ve Milliyetçi Hareket Partisi oylarıyla reddedildi önergemiz ve cinayetler devam
etti. Şiddetin ve sonrasındaki acziyetin ekonomik koşullarla ilgili olduğu da
kesin, o hâlde kadına şiddetin ülkemizde neden artma eğiliminde olduğu da
ortada. 
Isparta
Keçiborlu’da 18 Ekimde bir kadın vatandaşımız yine aynı tip sebeplerle eşi
tarafından boğularak öldürüldü. Çok üzücü ve Türkiye’yi yasa boğan, 3 Ocakta
meydana gelen son hadise, Çankaya Üniversitesi Hukuk Fakültesinde araştırma
görevlisi olarak çalışan 27 yaşındaki Ceren Damar’ın, çalıştığı fakültede
sınavda kopya çekmekten hakkında tutanak düzenlediği hukuk fakültesi son sınıf
öğrencisi tarafından önce bıçaklanıp ardından vurularak öldürülmesi. Allah
rahmet eylesin bu değerli arkadaşımıza.
Türkiye’de
106 bin avukatın 46 bini kadın; 17.288 hâkim ve savcının yüzde 41’i kadın ve
bizler övünüyoruz, ne kadar zor şartlarda yetişiyor. Ve hukuk fakültesi
dördüncü sınıf öğrencisi, belki önümüzdeki zamanda savcı, hâkim olacak olan bir
arkadaşımız. Genç bir arkadaşımız katil oluyor; bir trajedi, vahim bir tablo.
Hepimizin, burada herkesin çok üzüldüğünü tahmin ediyorum. 
Değerli
arkadaşlar, kadına şiddetin en ağır şekilde cezalandırılması gerekiyor. Doktora
şiddet, çocuğa şiddet, kadına şiddet, hayvana şiddet, sağlıkçıya şiddet; şiddet
neden bu kadar arttı acaba ülkemizde? Acaba vatandaşlarımızın maruz kaldığı
hangi koşullar bizi bu hâle getirdi? Kadına şiddet, uluslararası bir insanlık
suçu, bu insanlık suçunu bu ülkeden silmek bizlerin görevi. Önlem alınmadıkça
bu hepimizin üstünde kapkara, kara bir leke olarak kalacak değerli arkadaşlar. 
(Mikrofon
otomatik cihaz tarafından kapatıldı)
BAŞKAN
– Sayın Cesur, bir dakika ilave ediyorum.
AYLİN
CESUR (Devamla) – Kadın örgütlerinin yılarca süren mücadelesi sonucu yürürlüğe
giren 6284 sayılı Yasa etkin şekilde uygulandığı takdirde koruyacak kadınları
ama maalesef, bu yasa etkin uygulanamıyor. Şiddeti önlemek, kadınların toplum
içindeki sosyal refahını ve huzurunu artırmak, kadının eşit yaşam
standartlarını öncelik alan politikalar üretmekle mümkün. Neler yapılmalı?
Kadın cinayetlerinde iyi hâl indirimi uygulaması derhâl kaldırılmalı ve her
yerde dile getiriyoruz biz, beyannamemizde var İYİ PARTİ olarak, erkek terapi
evleri gündeme getirilmeli. Kadınıyla erkeğiyle uygar, demokrat, müreffeh bir
Türkiye yaratmak için, geleceğe güvenle bakarak karşılıklı sevgi ve dayanışmayla
hareket etmeye mecburuz değerli arkadaşlar. Bu yapılandırmaları bir an evvel
hayata geçirmeliyiz. Bu, birlikte hareket etmemiz gereken konulardan çok önemli
bir tanesi, toplumumuzun kanayan yarasıdır, altını çiziyorum. 
Hepinizi
saygıyla, sevgiyle selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Cesur. 
Öneri
üzerinde, Cumhuriyet Halk Partisi Grubu adına Giresun Milletvekilimiz Sayın
Necati Tığlı… 
Süreniz
üç dakika Sayın Tığlı. (CHP sıralarından alkışlar)
CHP
GRUBU ADINA NECATİ TIĞLI (Giresun) – Sayın Başkan, değerli milletvekilleri;
öncelikle tutukluluğuna devam kararı verilen parti meclisi üyemiz Eren Erdem’e
buradan selamlarımızı yolluyoruz, asla yalnız olmadığını bilmesini istiyoruz;
adaletin bir gün herkese lazım olacağının altını çizmek istiyoruz. 
Değerli
milletvekilleri, Türkiye’de kadınlara yönelik şiddet, tecavüz ve cinayetlere
şöyle bir bakıldığında 2018 yılına ait veriler yine çok yüksek, yine tüyler
ürperticidir. Kadın cinayetlerinde mahkemelerin zanlılar hakkında iyi hâl
uygulama girişimleri, toplum duyarlılığı ve kadınların geleceği açısından
endişe vermektedir. 
Unutmayın,
demokrasinin asli ögesi özgür bireylerdir. Temel hak ve özgürlükler Anayasa’ya
ve Türkiye’nin taraf olduğu uluslararası anlaşmalara uygun biçimde sadece
yasayla sınırlandırılabilir. Eğer 6284 sayılı Ailenin Korunması ve Kadına Karşı
Şiddetin Önlenmesine Dair Kanun etkin bir şekilde uygulanmış olsaydı
açıklayacağım rakamlar böyle mi olacaktı? 
Geçtiğimiz
kasım ayında İçişleri Bakanı Sayın Süleyman Soylu “Kadın cinayetleri 2017’de
358’di, şimdi 238’e düştü yani yüzde 22 azaldı.” demişti. Oysa rakamlar hiç de
öyle demiyor. Ülkemizde yaşanan kadın cinayetleri verilerine baktığımızda 1
Ocak 2016-31 Aralık 2018 tarihinde öldürülen kadın sayısı en az 1.177’dir.
Biraz daha eskiye gidelim dersek, Adalet ve Kalkınma Partisinin iktidara
geldiği günden bu yana en az 6.614 kadın, erkekler tarafından öldürülmüştür.
2003 yılında erkekler tarafından öldürülen kadın sayısı 83 iken 2018 yılında
maalesef 439 olmuştur. On beş yılda yüzde 428’lik bir artış… Sizce bu rakamlar,
bu veriler, bu yüzdeler korkunç ve utanç verici değil mi? 
Son
üç yıla ait bazı verileri sizinle paylaşmak istiyorum. 2016 yılında en az 329
kadın öldürüldü, 350 kadın şiddete maruz kaldı, 110 kadın tecavüze uğradı. 2017
yılında en az 409 kadın öldürüldü, aynı yıl 320 kadın şiddete maruz kaldı ve
154 kadın tecavüze uğradı. 2018 yılında en az 439 kadın öldürüldü, 296 kadın
şiddete maruz kaldı, 140 kadın da tecavüze uğradı. Yani üç yılda en az 1.177
kadınımız öldürüldü, en az 966 kadın şiddete maruz kaldı, en az 404 kadın da
tecavüze uğradı. 
(Mikrofon
otomatik cihaz tarafından kapatıldı)
NECATİ
TIĞLI (Devamla) – Sayın Başkanım, bir dakika daha…
BAŞKAN
– Buyurun. 
NECATİ
TIĞLI (Devamla) – Sayın vekiller, Cumhuriyet Halk Partisi Türkiye’de kadınlar
ve kadın hakları içinde yapılacak tüm çalışmaların yanındadır. Cumhuriyet Halk
Partisi Münevver Karabulut’u unutmamıştır, Şule Çet’i de unutmayacaktır.
Cumhuriyet Halk Partisi kadın ile erkeğin aynı şartlar altında eşit yaşaması
gerektiğine inanmış ve bu yönde çalışmalar yapmayı bir yaşam biçimi olarak
görmektedir. Kadınların ötekileştirilmeden yaşayacağı bir anlam yaratmak
Cumhuriyet Halk Partisinin öncelikli amaçlarından biridir. Dolayısıyla
Cumhuriyet Halk Partisi Grubu olarak verilen bu Meclis araştırması komisyonu
önergesini destekliyor, hepinizi saygıyla sevgiyle selamlıyorum. (CHP
sıralarından alkışlar)
BAŞKAN
– Öneri üzerinde Adalet ve Kalkınma Partisi Grubu adına Kocaeli Milletvekilimiz
Sayın Radiye Sezer Katırcıoğlu. (AK PARTİ sıralarından alkışlar)
Süreniz
üç dakika.
AK
PARTİ GRUBU ADINA RADİYE SEZER KATIRCIOĞLU (Kocaeli) – Teşekkürler Başkanım. 
Sayın
Başkan, değerli milletvekilleri; HDP grup önerisi üzerine AK PARTİ Grubu adına
söz almış bulunmaktayım. Genel Kurulu saygıyla selamlıyorum. 
“Şiddete
sıfır tolerans” ilkesiyle on yedi yıl boyunca kadına ait sorunları siyasetüstü,
ideolojiüstü ve vicdani bir mesele olarak ele aldık. Asıl mesele cinsiyetten
öte insana bakış meselesi, insana verilen değer meselesidir. Bu meselenin
sadece ülkemize ait değil, gelişmiş ülkelerin sorunları olduğunu biliyoruz.
Araştırmalar bu meselenin eğitim düzeyiyle, maddi gelirle ilişkili olmadığına
da işaret ediyor. Doğu toplumlarına münhasır olduğu yönünde oluşturulmaya
çalışılan art niyetli algılar da doğru değildir, Batı toplumları da aile içi
şiddet konusunda mustariptirler. Avrupa’ya baktığımızda İstanbul Sözleşmesi’ni
imzalamamış birçok Avrupa ülkesiyle karşılaşıyoruz. Şiddet verilerine
baktığımızda 3 kadından 1’i şiddete uğruyor, 62 milyondan fazla kadın Avrupa’da
fiziksel ve cinsel şiddete maruz kalıyor. Peki, toplumsal cinsiyet adaleti
endeksleri noktasında bize örnek gösterilen İskandinav ülkelerindeki oranları
buradan ifade etmek gerekirse İsveç’te yüzde 46, Finlandiya’da yüzde 47,
Danimarka’da ise yüzde 52 oranında olduğunu görüyoruz. Amerika’ya baktığımızda
ise her sekiz dakikada 1 kadının şiddete uğradığını görüyoruz. 
Sayın
Başkan, değerli milletvekilleri; hâl böyleyken kadına ait sorunları ele
alışımız, referansımız ve hareket noktamız kendi tarihimiz, kendi kültürümüz ve
inancımız oldu. Annelerin ayakları altına cenneti seren bir inancın mensupları,
kadınları yâr olarak, canan olarak, ana vatan olarak tarif eden bir kültürün
mensupları olarak iktidara geldiğimizde ilk işimiz Türk Ceza Kanunu’nda
yaptığımız bir düzenlemeyle tecavüzcünün mağduruyla evlenmesini ortadan
kaldırdık, cezayı on altı yıla çıkarttık. Töre cinayetlerini sonlandırdık. 2011
yılında İstanbul Sözleşmesi’ne ilk imzayı koyan ülke olduk ve hemen akabinde
6284 no.lu Ailenin Korunması ve Kadına Karşı Şiddetin Önlenmesine Dair Kanun’u
da 2012’de kabul ettik. ŞÖNİM’leri 81 ile yaygınlaştırdık, 114 konukevimiz
oldu. Alo 183 Sosyal Destek Hattı’nı kurduk, Hacettepe Üniversitesi ve Aile
Bakanlığının iş birliğinde, 2008-2014 yılları arasında kadına yönelik şiddetle
ilgili yapılan araştırmada şiddetin 2 puan düştüğünü gördük.
Bunlar
yeterli değil dedik. Şiddet vakalarını takip etmek, önlemek, incelemek,
davaların dosyaya girmesi için ortak bir sistem kurduk. 
(Mikrofon
otomatik cihaz tarafından kapatıldı)
RADİYE
SEZER KATIRCIOĞLU (Devamla) – Başkanım…
BAŞKAN
– Bir dakika ilave ediyorum.
RADİYE
SEZER KATIRCIOĞLU (Devamla) – Aile Bakanlığı, Adalet Bakanlığı, Sağlık
Bakanlığı, İçişleri Bakanlığı bünyesinde kurul oluşturuldu.
Elektronik
kelepçe uygulamasını geliştirdik.
İçişleri
Bakanlığımız, cep telefonlarına indirilen bir uygulamayı hayata geçirdi ki
-Kadın Acil Destek İhbar Sistemi (KADES)- tek tuşla kadınımız emniyet güçlerine
ulaşabilsin.
Bakanlığımız
şu ana kadar kadına yönelik şiddetle ilgili davalara dâhil olmakta, eylem
planlarını hassasiyetle hayata geçirmekte, eğitim çalışmalarını kamu
görevlilerine ve askerlerimize ulaştırmakta.
Ben
buradan ifade etmek istiyorum, bir teklifte bulunmak istiyorum: Bu konunun
Kadın Erkek Fırsat Eşitliği Komisyonu bünyesi altında ele alınması gerektiğini…
Şimdiye kadar yapılmış olan, kurulmuş olan alt komisyonların raporları ve
araştırma komisyonu raporları çerçevesinde ideolojiüstü, siyasetüstü olarak bu
konuyu ele alarak çözümleri bir an önce hayata geçirelim diyorum. 
Sayın
Başkan, değerli milletvekilleri; burada ifade etmek istediğim bir başka husus
da var ki kadına şiddeti…
(Mikrofon
otomatik cihaz tarafından kapatıldı)
RADİYE
SEZER KATIRCIOĞLU (Devamla) – Biraz daha pozitif ayrımcılık rica ediyorum.
BAŞKAN
– Tabii, tabii, buyurun, bir dakika daha veriyorum.
RADİYE
SEZER KATIRCIOĞLU (Devamla) – Buradan ifade etmek isterim ki kadına şiddeti
insanlığa ihanet olarak ilan etmiş Cumhurbaşkanımız Recep Tayyip Erdoğan’ın önderliğinde,
bu ihanetin içine girmiş herkes cezasını çekecektir.
Kadına
yönelik şiddet sonucu hayatlarını kaybetmiş tüm kadınlarımızı yâd ediyorum,
Allah’tan rahmet diliyorum; şiddete uğramış, anlatamamış bütün kadınlarımıza da
geçmiş olsun dileklerimi ifade ediyorum.
Bir
tek kadın, çocuk, hayvan, hatta bitkinin şiddete uğramaması için tüm gücümüzle
çalışacağımızı buradan ifade ediyor, Genel Kurulu saygıyla selamlıyorum. (AK
PARTİ sıralarından alkışlar)
BAŞKAN
– Teşekkür ederim.
Öneriyi
oylarınıza sunuyorum: Kabul edenler… Kabul etmeyenler… Öneri kabul
edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- CHP Grubunun, İstanbul Milletvekili Yunus Emre ve arkadaşları
tarafından, araştırma görevlilerinin sorunlarının araştırılması, çözüm
yollarının belirlenmesi ve gerekli düzenlemelerin yapılması amacıyla 8/1/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 8 Ocak 2019 Salı günkü
birleşiminde yapılmasına ilişkin önerisi 
Türkiye Büyük Millet Meclisi
Başkanlığına
Danışma Kurulu 8/1/2019 Salı günü (bugün)
toplanamadığından grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Engin
Özkoç
 Sakarya
 Grup
Başkan Vekili
Öneri:
İstanbul
Milletvekili Yunus Emre ve arkadaşları tarafından “araştırma görevlilerinin
sorunlarının araştırılması, çözüm yollarının belirlenmesi ve gerekli
düzenlemelerin yapılması” amacıyla 8/1/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin (667 sıra
no.lu) diğer önergelerin önüne alınarak görüşmelerinin 8/1/2019 Salı günlü birleşimde
yapılması önerilmiştir. 
BAŞKAN
– Teşekkür ederim.
Önerinin
gerekçesini açıklamak üzere, öneri sahibi Cumhuriyet Halk Partisi Grubu adına
İstanbul Milletvekilimiz Sayın Yunus Emre. (CHP sıralarından alkışlar)
Süreniz
beş dakika Sayın Emre.
CHP
GRUBU ADINA YUNUS EMRE (İstanbul) – Teşekkür ederim.
Sayın
Başkan, değerli milletvekilleri; geçtiğimiz hafta çok acı bir olayla sarsıldık,
Ankara Çankaya Üniversitesinde bir araştırma görevlisi arkadaşımızı, Ceren
Damar Şenel kardeşimizi kaybettik. Ceren kardeşimiz görevini iyi yaptığı için,
bir araştırma görevlisi olarak sınav güvenliğini layıkıyla sağlayabilmek için
görevini yaparken böyle bir durumla karşılaştı, hayatını kaybetti. Bizim
açımızdan bu bir görev şehididir, Ceren arkadaşımız bir görev şehididir, eğitim
şehididir; karşılaştığımız durum bir eğitim cinayetidir, bir bilim cinayetidir.
Ülkemizde iyi ki böyle görevini layıkıyla yapmak isteyen, bilimin yol
göstericiliğinin bilincinde olan, sorumluluk sahibi yurttaşlarımız var,
arkadaşlarımız var. 
Değerli
arkadaşlar, bizlerin de politikacılar olarak, milletvekilleri olarak görevimiz
bu durumlar karşısında üzüntülerimizi belirtmekle sınırlı değil; bu olayları
derinlemesine incelemek, araştırmak, bu olaylardan dersler çıkarmak,
sorgulamak, toplumun önüne olumlu örnekleri bir yanıyla ama olumsuz örnekleri
de koymak, bunların nasıl düzeltileceğini araştırmak, uygulamaya koymak,
bizlerin görevleri arasındadır. 
Bildiğiniz
gibi, 2547 sayılı Yükseköğretim Kanunu’nda, araştırma görevlileri,
yükseköğretim kurumlarında yapılan araştırma, inceleme ve deneylerde yardımcı
olan ve yetkili organlarca verilen ilgili diğer görevleri yapan öğretim
elemanları olarak tanımlanıyor. Geçmişte ikili bir statü vardı, malum -50/d,
33/a- bu ilgili kanunun maddeleri uyarınca çalıştırılan araştırma görevlileri
vardı. 2017 Temmuzunda kabul edilen 7033 sayılı Yasa’yla bir değişikliğe
gidildi. Bir ölçüde daha güvenceli sayılabilecek düzenlemeyle 33/a’yla yapılan
atamalar artık ortadan kaldırıldı, bütün atamalar 50/d kadrolarıyla yapılıyor ve
çok temel, çok önemli bir sorun olarak orta yerde bulunuyor. 
Bunun
yanında, yine bu kapsamda çok önemli bir sorun, vakıf üniversitelerinde burslu
öğrenci statüsüyle lisansüstü öğrencilerin çalıştırılması meselesi yani çok
düşük bir ücretle kimi zaman sigortasız olarak ve araştırma görevlisinin
tanımlı işleri yaptırılarak vakıf üniversitelerinde lisansüstü öğrencilerinin
ücretsiz ve sigortasız olarak çalıştırıldığı bir manzarayla, bir burs
karşılığında çalıştırılma manzarasıyla karşı karşıyayız. 
Araştırma
görevlilerinin sorunları tabii bu çalışma yaşamı, özlükle ilgili meselelerle
sınırlı değil, çok temel, çok önemli bir mesele de araştırma görevlilerinin
üzerindeki angarya işler ve mobbing, yıldırma faaliyetleri. Bu konuda, çok
kapsamlı önemli araştırmalar var. Örneğin EĞİTİM-SEN Yükseköğretim Bürosunun
yaptığı önemli bir araştırma var. Yakın zamanlarda yayınlanan önemli bir kitap
var: “Ne Ders Olsa Veririz Akademisyenin Vasıfsız İşçiye Dönüşümü” Buralara
baktığınızda, gerçekten Türkiye için çok çarpıcı, çok önemli sonuçlar
görüyorsunuz. Bir defa, araştırma görevlilerinin bütün yüklerinin idari
görevler, danışmanlıklar, gözetmenlikler, hoca ve bölümün projelerine yetişmek
gibi aslında akademik uğraşın temeli olmayan ve akademisyenlikten, akademik
çalışmadan lisansüstü öğrencileri uzaklaştıran, en verimli olacakları çağda
onları ağır bir iş yükünün içine sokan uygulamalarla karşı karşıyayız.
Araştırma görevlilerinin özel hizmetli gibi, her işi yapan insan gibi, her
türlü işi yapmak durumunda kalan insan gibi bir çalışma alanında bulunduklarını
görmekteyiz. 
Bir
diğer mesele, tabii, kadroların ehliyet ve liyakate dayalı olarak
dağıtılmaması, kayırmacılık uygulamaları. Biliyorsunuz, bu yıl öğretim üyesi
dışındaki kadrolara yapılacak atamalarla ilgili bir yönetmelik değişikliği
oldu, orada tekrar mülakat oranı yükseltildi. Bunun yanında, üniversitelerde,
tabii, araştırma görevlileri için çok temel bir mesele düşünce özgürlüğüne dair
çok önemli sorunlar var. Genç araştırmacıların özellikle sosyal bilim alanlarında
düşünce özgürlüğüyle ilgili çok ciddi sorunları var. 
Bir
önemli olayı da yine dikkatinize sunmak istiyorum: Şubat 2017’de Adana’da bir
eski araştırma görevlisi Mehmet Fatih Traş intihar etti. Barış Bildirisi
imzacısı olduğu için üniversitedeki asistanlık görevi uzatılmadı. Hakkında,
dikkatinizi çekiyorum, hiçbir soruşturma ve hiçbir dava bulunmayan bir
arkadaşımızdı. Bir psikolojik travma neticesi yaşamına son verdi. 
Son
olarak şunu belirtmek istiyorum: Değerli arkadaşlar, gördüğünüz gibi, Türkiye
için kendi görevini layıkıyla…
(Mikrofon
otomatik cihaz tarafından kapatıldı)
BAŞKAN
– Bir dakika ilave ediyorum Sayın Emre.
YUNUS
EMRE (Devamla) – Teşekkür ediyorum.
…yapmak
isteyen, iyi yapmak isteyen bir arkadaşımızın görev şehidi olduğu bir olayın
arkasından konuşuyoruz. Bizler de politikacılar olarak bu kızımıza, bu
arkadaşımıza layık olmak durumundayız. Onun meslektaşlarının, arkadaşlarının
sorunlarını geniş bir çerçevede rasyonel bir tartışmayla araştırmak, bulmak,
kamuoyunun dikkatine sunmak, çözüm önerilerini ortaya koymak durumundayız. Bu
kapsamda araştırma görevlilerinin sorunlarının araştırılması, çözüm yollarının
belirlenmesi ve gerekli düzenlemelerin yapılması için bir komisyon kurulması,
özellikle konunun paydaşlarıyla istişareler yapılarak, görüş ve öneriler
alınarak ve bu kapsamda yeni yasal düzenlemeler yapılarak yükseköğretimin çok
temel bir sorununun çözülmesi gerektiğini düşünüyoruz.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Emre.
Öneri
üzerinde, İYİ PARTİ Grubu adına Gaziantep Milletvekilimiz Sayın İmam Hüseyin
Filiz. (İYİ PARTİ sıralarından alkışlar) 
Süreniz
üç dakika Sayın Filiz. 
İYİ
PARTİ GRUBU ADINA İMAM HÜSEYİN FİLİZ (Gaziantep) – Sayın Başkan, değerli
milletvekilleri; araştırma görevlilerinin sorunlarının araştırılması hakkında
öneri üzerine İYİ PARTİ Grubu adına söz almış bulunuyorum. Genel Kurulu
saygılarımla selamlarım.
Konuşmama
başlamadan önce, Çankaya Üniversitesi araştırma görevlisi Ceren Damar’a
Allah’tan rahmet diliyorum. 
Bildiğiniz
gibi, Türkiye üniversitelerinde görev yapan araştırma görevlisi sayısı yaklaşık
46 bindir ve bu büyük kitlenin büyük ve çok sayıda sorunu vardır. Biraz önceki
konuşmacının bahsettiği gibi, üniversitelerde araştırma görevlisi kadrosu
33/a’ya göre ya da 50/d’ye göre yapılmaktadır. Ataması 50/d’ye göre yapılan
araştırma görevlilerinin, yüksek lisans ya da doktora çalışmaları bittiği zaman
altı ay ya da bir yıl sonra işlerine son verilmektedir. Bu, onlar için bir
haksızlıktır, bu durumun düzeltilmesi gerekmektedir. 
Yine,
hepimizin bildiği gibi, üniversitelerde öğrenci sayısı alabildiğine artmakta,
buna karşılık araştırma görevlileri sayısı azalmaktadır. Bu da araştırma
görevlilerinin son derece yüklenmelerine sebep olmaktadır ve araştırmalarını
sağlıklı bir şekilde devam ettirememektedirler. Öğrenci başına düşen araştırma
görevlisi sayısının her geçen gün azalmasıyla araştırma görevlilerinin
laboratuvar, proje, sınav ve benzeri görevleri sebebiyle bilimsel araştırma
çalışmaları ikinci plana düşmektedir. Araştırma görevlilerinin görev
tanımlarının net olmaması bu kişilere işleriyle ilgisiz görevler verilmesine
neden olmaktadır. Hayat şartlarının oldukça zorlaştığı günümüzde bir araştırma
görevlisinin maaşı bin doların altındadır. Araştırma görevlilerine, özgün
içerikli tez konusu deney çalışmalarının gerçekleştirilmesi için gerekli olan
maddi destek üniversiteler tarafından sağlanamamaktadır. Tüm araştırmacılara
tek adres olarak TÜBİTAK gösterilse de, TÜBİTAK bütün araştırmacılara destek
verememektedir. Araştırmacılar, sadece kendi üniversitelerinde bilimsel
araştırma projeleri birimlerinin vermiş olduğu cüzi bütçelerle araştırmalarını
sürdürmeye çalışmaktadırlar. 
Anadolu
üniversitelerinin birçoğunun mevcut laboratuvar imkânları çağın gerisinde
kalmış olup, işlevselliğini ve güncelliğini yitirmiş cihazlarla AR-GE yapmak
mümkün değildir. Üniversite laboratuvarlarının bu durumları göz önüne
alındığında, araştırma görevlileri, tüm akademik ve idari görevlerinin yanı
sıra AR-GE çalışmaları için de fon kaynağı yaratma mücadelesi vermektedirler.
Sonuç
olarak, üniversitelerimizin geleceği için genç araştırmacılarımızın özellikle
araştırma konularıyla ilgili yapacakları çalışmalar için destekler artırılmalı
ve özlük hakları iyileştirilmelidir. 
(Mikrofon
otomatik cihaz tarafından kapatıldı) 
BAŞKAN
– Sayın Filiz, bir dakika ilave ediyorum.
İMAM
HÜSEYİN FİLİZ (Devamla) – Bitiriyorum.
Güçlü
ülke ancak kaliteli araştırmalarıyla olur anlayışıyla Genel Kurulu saygıyla
selamlıyorum. (İYİ PARTİ sıralarından alkışlar)
BAŞKAN
– Teşekkürler.
Öneri
üzerinde Halkların Demokratik Partisi Grubu adına Gaziantep Milletvekilimiz
Sayın Mahmut Toğrul. (HDP sıralarından alkışlar)
Süreniz
üç dakika Sayın Toğrul.
HDP
GRUBU ADINA MAHMUT TOĞRUL (Gaziantep) – Teşekkür ederim.
Sayın
Başkan, değerli milletvekilleri; öncelikle hepinizi saygıyla selamlıyorum.
Değerli
milletvekilleri, üniversitelerin üç temel direği vardır; bir akademisyenler
yani öğretim elemanları, iki idari personel, üç öğrenciler. Neresinden
bakarsanız bakın, maalesef, üniversitelerde üç ayak da ciddi sıkıntılarla karşı
karşıya. 
Bilimsel
araştırmanın temeli araştırma görevlileridir. İyi yetişmiş araştırma görevliniz
varsa bilim üretebilirsiniz, yoksa bilim üretme şansını kaybedersiniz. 
Değerli
arkadaşlar, araştırma görevlisinin en önemli noktası, araştırma görevlisi
kendisini güvencede görüyor mu görmüyor mu? Şimdi, geçmişte iki yolla araştırma
görevlisi istihdam edilirdi. 33/a kısmen daha güvenceli ve kadroda çalışan
araştırma görevlileri, diğeri ise 50/d’ydi. Maalesef AKP iktidarı bizim tüm
mücadelemizi, o 50/d’deki araştırma görevlilerinin 33/a’ya alınmasına yönelik
mücadelemizi bir kenara koydu, tamamını 50/d’ye göre istihdam eden bir duruma
getirilmiş durumda. Şu anda üniversitelerde akademisyenliğin ilk adımı olan
araştırma görevliliği tamamen sözleşmeli 50/d’ye göre yapılıyor değerli
arkadaşlar. Bu konuda, biraz önce de fark ettim ki bir kafa karışıklığı var;
sanki hâlâ 33/a’ya göre istihdam yapılabiliyormuş gibi. 
Değerli
arkadaşlar, şu anda böyle bir durum yok. Peki, 50/d’ye göre alınan bir
araştırma görevlisi nasıl bir pozisyonda çalışıyor? Yüksek lisans, doktorasını
yaptıktan sonra tamamen kaderi rektörün iki dudağı arasında. Rektör eğer kadro
ilan ederse göreve devam eder, yardımcı doçentliğe, akademisyenliğe devam eder.
Eğer vermezse maalesef kapı önüne konur, yetişmiş bir eleman kapı önündedir.
Değerli
arkadaşlar, araştırma görevlisinin tanımı da sıkıntılıdır. 2547’ye göre
araştırma görevlisinin bir tanımı yapılır ama yanına bir cümle konur, “Bölüm
başkanının verdiği her türlü görevi yapmak zorundadır.” der. İşte, istediğiniz
kadar tanım yapın, bunu söyledikten sonra araştırma görevlisi angaryayla karşı
karşıya kalır. Verilen her işi yapmak zorunda, aksi takdirde geleceği yoktur
çünkü rektörlük, biliyorsunuz, artık akademinin kendi bileşenleri tarafından
yönetilen bir mekanizma değil, AKP Genel Başkanının atadığı kişiler
üniversiteleri yönetiyor. Rektörler doğrudan atanıyor. Dolayısıyla, aslında
maalesef siyasi yakınlık saikiyle davranmak zorundadır.
(Mikrofon
otomatik cihaz tarafından kapatıldı) 
BAŞKAN
– Sayın Toğrul, bir dakika ilave ediyorum. 
MAHMUT
TOĞRUL (Devamla) – Teşekkür ederim Başkanım. 
Değerli
arkadaşlar, kamu üniversitelerinde durum buyken maalesef vakıf
üniversitelerinde durum daha da sıkıntılıdır. Araştırma görevlisi, öğrenciyi
karşılamakla, sınav yapmakla yani verilen her türlü görevi yapmakla yükümlüdür
ve hiçbir güvencesi yoktur. İşte, en son, Çankaya Üniversitesi Hukuk
Fakültesinde gencecik bir akademisyenin karşılaştığı durum. Maalesef, bir cani
tarafından… 4’üncü sınıf öğrencisi gidiyor, kopya çektiğini tespit eden bir
araştırma görevlisini, hocasını önce bıçaklıyor, arkasından, maalesef, silahla
vurup ölümüne neden oluyor. Biz, burada, kardeşimize Allah’tan rahmet
diliyoruz. 
Değerli
arkadaşlar, araştırma görevlilerinin ciddi sorunları var, ciddi problemlerle
karşı karşıyalar. Araştırma görevlisi yetiştiremeyen bir ülke, maalesef, bilim
üretiyorum diyemez. 
Bakın,
bugün, araştırma görevlilerinin kaderleri, bu kadar, rektörlüğün iki dudağı
arasına bırakılmışken… 
(Mikrofon
otomatik cihaz tarafından kapatıldı) 
BAŞKAN
– Sayın Toğrul, bir dakika daha ilave edeyim, tamamlayın. 
Buyurun.

MAHMUT
TOĞRUL (Devamla) – …biz bir bilim politikasına sahibiz iddiasında bulunamayız.
Türkiye'nin şu anda bir bilim politikası yok, bir teknoloji politikası yok. 
Bakın,
temel eğitimde şu andaki durum içler acısıdır. Fizik, kimya, matematik,
biyoloji -4 temel bilim dalı- bölümlerine neredeyse eğitimden en az nasibini
alan öğrenciler gidiyor, çoğu bölüm kapandı ve biz eğitimden en az nasibini
almış bu kişilere hadi, buyurun, bize bilim üretin diyoruz. Bu durumdan çıkmak
gerekiyor. Türkiye'nin, gerçekten, kendi bilim politikasını önüne koymaya ve
neye ulaşmak istediğini gözden geçirmeye ihtiyacı vardır. Biz bu önergenin
arkasında duracağız. 
Genel
Kurulu saygıyla selamlıyorum. 
Teşekkür
ediyorum. (HDP ve CHP sıralarından alkışlar) 
BAŞKAN
– Teşekkürler Sayın Toğrul. 
Öneri
üzerinde, Adalet ve Kalkınma Partisi Grubu adına Konya Milletvekilimiz Sayın
Hacı Ahmet Özdemir. 
Buyurun
Sayın Özdemir. (AK PARTİ sıralarından alkışlar) 
Süreniz
üç dakika. 
AK
PARTİ GRUBU ADINA HACI AHMET ÖZDEMİR (Konya) – Sayın Başkan, değerli
milletvekilleri ve bizleri ekranları başında izleyen vatandaşlarımız; hepinizi
saygıyla sevgiyle selamlıyorum.
Bugün
verilen önergenin gerekçesinde, araştırma görevlilerinin durumlarının çok
kötüleştiğinden bahsediliyor ve özellikle de “33” olarak bizim andığımız çakılı
araştırma görevlisi kadrolarının 1/1/2018 tarihinden itibaren tamamen
kaldırılarak 50/d kadrolarının getirilmesi üzerinde çokça duruluyor. 
Değerli
milletvekilleri, burada konuşan arkadaşlarımızın pek çoğu akademisyendi, ben de
bir akademisyenim. 33/d’nin ne anlama geldiğini hepiniz biliyorsunuz. 33/d’yle
herhangi bir merkezi üniversiteye, gözde bir üniversiteye araştırma görevlisi
olarak atanan bir arkadaşımız, doktor öğretim üyesi olabilecek yetkinliğe
kavuştuğu hâlde üniversitesini terk etmiyor, araştırma görevlisi kadrosunu
elinde tutuyor. Doçent atanabileceği yetkinliğe kavuştuğu hâlde, gidip bir başka
üniversitede doçent olma imkânı varken yine araştırma görevlisi kadrosunu
tutuyor. Bugün ben size, böyle ayan beyan adıyla sanıyla bir üniversiteyi ve
bir bölümü işaret etmek isterdim ama ne yazık ki kötüleme amacı taşıyacağı
için, ismi sarahaten, açıkça zikredemiyorum. Fakat bir enstitü müdürümüzün bana
söylediği… Anlı şanlı bir üniversitemizde bir bölümde 4 tane araştırma
görevlisi var, doktoralarını bitirmişler, isteseler doçent de olabilirler,
doktor öğretim üyesi de olabilirler ama kadrolarını tutuyorlar ve hocanın bana
söylediği şey şu: “Hocam, benim araştırma görevlilerim Allah’a şükür benimle
yaşıtlar, siz bana 5’inci araştırma görevlisi kadrosunu verin, 6’ncı araştırma
görevlisi kadrosunu verin.” 
Ben
size başka bir şey daha söyleyeyim; bugün Orta Doğu Teknik Üniversitesi çok
başarılı. Niye başarılı? Çünkü kurulduğu günden bugüne, 33’üncü maddeye göre en
küçük bir atama gerçekleştirmemiş araştırma görevlisi kadrolarında, hep
50/d’yle almış. 
Bir
başka üniversitemiz yine çok başarılı, gözde bir üniversite, Boğaziçi
Üniversitesi, hep 50/d’yle almış. Bunun pratikte ne gibi sonuçlar doğurduğunu,
sürem tamamlanıyor, Başkanım bir süre verirse kısaca ifade edip selamlayıp
noktalamak istiyorum.
(Mikrofon
otomatik cihaz tarafından kapatıldı) 
BAŞKAN
– Buyurun, bir dakika ekleyelim.
HACI
AHMET ÖZDEMİR (Devamla) – Bugün ben öyle öğretim üyesi arkadaşlarımı tanıyorum
ki -bendeniz öyle değilim- bir yerde doğmuş, ilkokulu orada okumuş, ortaokulu
orada okumuş, liseyi orada okumuş, üniversiteyi orada okumuş, orada araştırma
görevlisi olmuş, orada doktorasını kazanmış, orada doçent olmuş, orada profesör
olmuş ve hocamız dışarı açılmadığı için, bir başka yeri görmediği için, bir
başka kimseden istifade etmediği için dar bir alana hapsolmaktan maalesef
kendisini kurtaramamıştır. Bugün gelinen noktada araştırma görevlilerimizin iyi
yetişmesi için farklı yerlerde görev yapmalarının, ülkenin farklı şehirlerini
tanımalarının, farklı bilimsel çevrelerde bulunmalarının gereği açıktır. 
Ben
maaşları üzerinde durmuyorum, araştırma görevlilerinin sayısının yüzde yüzün
üzerinde artışı üzerinde durmuyorum, maaşlarının 10 kattan fazla artışı
üzerinde durmuyorum, bu hususları beyan ederek, bu gerekçelerle bu komisyonun
kurulmasının gereksiz olduğunu beyan ederek hepinizi saygıyla selamlıyorum. (AK
PARTİ sıralarından alkışlar) 
BAŞKAN
– Öneriyi oylarınıza sunuyorum…
MAHMUT
TOĞRUL (Gaziantep) – Sayın Başkan, bir cümleyle kayıtlara geçsin istiyorum.
BAŞKAN
– Buyurun Sayın Toğrul.
MAHMUT
TOĞRUL (Gaziantep) – Sayın Başkan, tüm araştırma görevlilerinin biricik hedefi
yüksek lisans, doktora yaptıktan sonra öğretim üyesi kadrosuna geçmektir.
Hiçbir araştırma görevlisi bir mâni olmadığı sürece o kadroda çakılı kalmak
istemez. Bu, eşyanın tabiatına aykırıdır. Şimdi, dolayısıyla illaki araştırma görevlisinin
görgüsünü, bilgisini artırması için şartlar koyabilirsiniz; örneğin “postdoc”
yapma zorunluluğu getirebilirsiniz yani doktora sonrası çalışma zorunluluğu
getirebilirsiniz. Sadece böyle kulaktan dolma “Efendim, enstitü müdürü demiş
ki: ‘4 elemanım benimle yaşıt.’” Efendim, böyle bir şey tamamen subjektiftir,
eşyanın tabiatına aykırıdır. 
Teşekkür
ederim. 
BAŞKAN
– Teşekkür ederim. 
Öneriyi
oylarınıza sunuyorum: Kabul edenler... Kabul etmeyenler... Öneri kabul
edilmemiştir. 
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
4.- AK PARTİ Grubunun, Genel Kurulun çalışma gün ve saatlerinin yeniden
düzenlenmesine; 8, 9, 10, 15, 16 ve 17 Ocak 2019 Salı, Çarşamba ve Perşembe
günlerindeki birleşimlerinde denetim konularının görüşülmeyerek gündemin
"Kanun Teklifleri ile Komisyonlardan Gelen Diğer işler" kısmında yer
alan işlerin görüşülmesine; Gündemin "Kanun Teklifleri ile Komisyonlardan
Gelen Diğer işler” kısmında bulunan 28 sıra sayılı Kanun Teklifi’nin bu kısmın
1’inci sırasına alınması ve diğer işlerin sırasının buna göre teselsül
ettirilmesine ilişkin önerisi 
Türkiye Büyük Millet Meclisi Başkanlığına
Danışma
Kurulu 8/01/2019 Salı günü (bugün) toplanamadığından İç Tüzük’ün 19’uncu
maddesi gereğince, grubumuzun aşağıdaki önerisinin Genel Kurul'un onayına
sunulmasını arz ederim.
 Muhammet
Emin Akbaşoğlu
 Çankırı
 AK
PARTİ Grup Başkan Vekili
Öneri:
Genel
Kurulun; 8, 9, 10, 15, 16 ve 17 Ocak 2019 Salı, Çarşamba ve Perşembe
günlerindeki birleşimlerinde denetim konularının görüşülmeyerek gündemin
"Kanun Teklifleri ile Komisyonlardan Gelen Diğer işler" kısmında yer
alan işlerin görüşülmesi,
Gündemin
"Kanun Teklifleri ile Komisyonlardan Gelen Diğer İşler” kısmında bulunan
28 sıra sayılı Kanun Teklifi’nin bu kısmın 1’inci sırasına alınması ve diğer
işlerin sırasının buna göre teselsül ettirilmesi,
8
Ocak 2019 Salı günkü (bugün) birleşiminde 37 sıra sayılı Kanun Teklifi’nin
1’inci maddesine kadar görüşmelerin tamamlanmasına kadar;
9
Ocak 2019 Çarşamba günkü birleşiminde 37 sıra sayılı Kanun Teklifi’nin birinci
bölüm görüşmelerinin tamamlanmasına kadar;
10
Ocak 2019 Perşembe günkü birleşiminde 37 sıra sayılı Kanun Teklifi’nin ikinci
bölümünde yer alan 40’ıncı maddesinin oylanmasının tamamlanmasına kadar;
37
Sıra Sayılı Kanun Teklifi’nin ikinci bölümünde yer alan 40’ıncı maddesinin
oylanmasının 10 Ocak 2019 Perşembe günkü birleşiminde tamamlanamaması hâlinde
Genel Kurulun haftalık çalışma günlerinin dışında, 11 Ocak 2019 Cuma günü saat
14:00'te toplanması ve bu birleşiminde denetim konularının görüşülmeyerek
gündemin "Kanun Teklifleri İle Komisyonlardan Gelen Diğer İşler"
kısmındaki işlerin görüşülmesi ve 37 sıra sayılı Kanun Teklifi’nin ikinci
bölümünde yer alan 40’ıncı maddesinin oylamasının tamamlanmasına kadar;
15
Ocak 2019 Salı günkü birleşiminde 37 sıra sayılı Kanun Teklifi’nin
görüşmelerinin tamamlanmasına kadar;
16
Ocak 2019 Çarşamba günkü birleşiminde 18 sıra sayılı Kanun Teklifi’ne kadar
olan işlerin görüşmelerinin tamamlanmasına kadar;
17
Ocak 2019 Perşembe günkü birleşiminde 20 sıra sayılı Kanun Teklifi’ne kadar
olan işlerin görüşmelerinin tamamlanmasına kadar çalışmalarını sürdürmesi
önerilmiştir.
BAŞKAN
– Öneri üzerinde herhangi bir konuşma talebi yok. 
Öneriyi
oylarınıza sunuyorum: Kabul edenler… Kabul etmeyenler… Öneri kabul edilmiştir.
İç
Tüzük’ün 37’nci maddesine göre verilmiş bir doğrudan gündeme alınma önergesi
vardır, okutup işleme alacağım ve oylarınıza sunacağım.
VI.- BAŞKANLIĞIN GENEL KURULA SUNUŞLARI (Devam)
B) Önergeler
1.- Adana Milletvekili İsmail Koncuk’un (2/1050) esas numaralı Devlet
Memurları Kanununda Değişiklik Yapılması Hakkında Kanun Teklifi’nin doğrudan
gündeme alınmasına ilişkin önergesi (4/15)
Türkiye Büyük Millet Meclisi Başkanlığına
(2/1050)
esas numaralı Kanun Teklifi’mizin İç Tüzük’ün 37’nci maddesine göre doğrudan
Genel Kurul gündemine alınmasını arz ederim.
Saygılarımla.
 İsmail
Koncuk
 Adana
BAŞKAN
– Şimdi İç Tüzük’ün 37’nci maddesine göre verilmiş önerge üzerinde teklif
sahibi Adana Milletvekilimiz Sayın İsmail Koncuk. (İYİ PARTİ sıralarından
alkışlar)
Süreniz
beş dakika Sayın Koncuk.
İSMAİL
KONCUK (Adana) – Sayın Başkan, değerli milletvekilleri; heyetinizi saygıyla
selamlıyorum. 
Öncelikle,
5 Ocak Adana’nın kurtuluşu, 6 Ocak da benim doğduğum yer, doğum yerim olan,
memleketim olan Ceyhan’ın kurtuluşu. Aziz şehitlerimizi, gazilerimizi bu
vesileyle rahmetle, minnetle yâd ediyor, yiğit Adanalıları saygıyla
selamlıyorum. 
Aynı
zamanda, geçenlerde, maalesef, öğrencisi tarafından katledilen Ceren Hocamızı
da rahmetle anıyorum. Ailesine, eşine sabır niyaz ediyorum. İnşallah, böyle
olayları bir daha yaşamayız.
Değerli
milletvekilleri, sözleşmelilik konusu artık Türkiye’de kanayan bir yara hâline
geldi. Kanayan bir yara hâline geldi ki sözleşmelilerin kadroya alınmasıyla
ilgili İYİ PARTİ Grubu, MHP Grubu, CHP Grubu kanun teklifi verdi. 
HDP
Grubu verdi mi, bilmiyorum.
MAHMUT
TOĞRUL (Gaziantep) – Verdi, verdi.
İSMAİL
KONCUK (Devamla) – Verdiniz mi? 
GARO
PAYLAN (Diyarbakır) – Verdik biz. 
İSMAİL
KONCUK (Devamla) – Teşekkür ederim, HDP de vermiş. 
AK
PARTİ Genel Başkanı, Sayın Cumhurbaşkanımız referandum sürecinde de
“Sözleşmelilerin kaygısı olmasın, onlar bize emanettir.” diye onların kadroya
alınacağına dair seçim sathımailinde sözleşmelilere yönelik sözler verdi. 
Sözleşmelilerin
kadroya alınmasının hazinemize, bütçemize bir mali yükü yok, sadece bir statü
değişikliği gerekiyor. Şu anda kamuda yaklaşık 300 bin sözleşmeli personel var,
bunların maliyeti yok, bir yük getirmiyor; sadece hukuki hakları kadrolularla
eşit hâle geliyor, tayinleri, terfileri, görevde yükselmeleri hukuken 4/A’lı
çalışanlarla aynı seviyeye geliyor.
Bir
hukuk devletinde çalışanların farklı farklı hukuki normlara tabi tutulmaları
aslında hukuk devleti ilkesiyle de çelişen bir durumdur. Aslında, 657 sayılı
Devlet Memurları Kanunu’nun 4-B maddesi devletin ihtiyacı olan uzman personelin
sınavsız olarak alınması sebebiyle ihdas edilmiş bir maddedir ama maalesef
devriiktidarınızda bu madde asıl atama şekline dönüştürüldü. Bu kabul edilemez.
Yani şu anda kamuda çift başlı bir durum var. Kamuda çalışan mutsuz bir kitle
var. Kendisini ikinci sınıf devlet memuru olarak kabul eden ve üzüntü yaşayan
ve bu durum, iş kalitesine ve iş verimine zarar veren büyük bir kitle var.
Şimdi bu arkadaşlarımız şu anda televizyonları başında bizi dinliyorlar ve bu
kanun teklifinizin akıbetini merak ediyorlar, şunu merak ediyorlar: AK PARTİ
Grubu, Sayın Cumhurbaşkanının seçim meydanlarında verdiği sözü yerde mi
bırakacak ve diğer siyasi partilerimiz verdikleri kanun teklifinin arkasında
duracaklar mı, durmayacaklar mı? Şimdi burada bunu göreceğiz. 300 bin okumuş,
mürekkep yalamış insanın ızdırabını burada ya bitireceğiz ya sonlandıracağız ve
hukuk devletine… Ki Anayasa’nın 10’uncu maddesi, kanunların vatandaşlarımıza
eşit olarak uygulanmasını öngören bir maddedir. Dolayısıyla, biz
çalışanlarımıza farklı hukuki normları uygulayarak aslında Anayasa’nın 10’uncu
maddesine de aykırı bir tutum almış oluyoruz. 
Umuyorum,
600 milletvekilimiz de bu işi bir siyasi öncelik olarak görmekten öte,
evlatlarımızın bir hukuki hakkı olarak görür ve empati yapar ki bunlar sizin
çocuklarınız da olabilir ki yakınlarınız vardır, akrabalarınız vardır. Bu
sadece İYİ PARTİ’nin meselesi değil bütün milletvekillerimizin, milletin vekili
olan insanların meselesidir diyorum, kararınızın ne olacağını sabırsızlıkla
bekliyorum. 
Saygılar
sunuyorum. (İYİ PARTİ sıralarından alkışlar)
BAŞKAN
– Teşekkürler Sayın Koncuk. 
Öneriyi
oylarınıza sunuyorum: Kabul edenler… Kabul etmeyenler… Öneri kabul
edilmemiştir. 
Değerli
milletvekilleri, gündemin seçim kısmına geçiyoruz.
IX.- SEÇİMLER
A) Komisyonlarda Açık Bulunan Üyeliklere Seçim
1.- Kamu İktisadi Teşebbüsleri Komisyonunda boş bulunan üyeliğe seçim
BAŞKAN
– Sayın milletvekilleri, Kamu İktisadi Teşebbüsleri Komisyonunda boş bulunan ve
siyasi parti grubu mensubu olmayan milletvekillerine düşen bir üyelik için
Konya Milletvekili Sayın Abdulkadir Karaduman aday olmuştur. 
Oylarınıza
sunuyorum: Kabul edenler... Kabul etmeyenler... Kabul edilmiştir.
Birleşime
on dakika ara veriyorum.
Kapanma Saati: 17.41
İKİNCİ OTURUM
Açılma Saati: 18.02
BAŞKAN: Başkan Vekili Levent GÖK
KÂTİP ÜYELER: Şeyhmus DİNÇEL (Mardin), İshak GAZEL (Kütahya) 
-----0-----
BAŞKAN
– Değerli milletvekilleri, Türkiye Büyük Millet Meclisinin 42’nci Birleşiminin
İkinci Oturumunu açıyorum.
Sayın
Bülbül, bir söz talebiniz var.
Buyurun
Sayın Bülbül.
V.- AÇIKLAMALAR (Devam)
29.- Sakarya Milletvekili Muhammed Levent Bülbül’ün, Levent Gök’e
tebriği için teşekkür ettiğine, Cumhurbaşkanının ve milletvekillerinin vefat
eden yakınlarına, katledilen Ceren Damar’a Allah’tan rahmet dilediğine, Ceren
Damar cinayetiyle ilgili Cumhuriyet gazetesinde yer alan habere, 5 Ocak Adana
ilinin düşman işgalinden kurtuluşunun 97’nci yıl dönümü vesilesiyle 5 Ocak 1975
tarihinde hayata veda eden Arif Nihat Asya’yı rahmetle andıklarına ilişkin
açıklaması
MUHAMMED
LEVENT BÜLBÜL (Sakarya) – Sayın Başkan, değerli milletvekilleri; öncelikle,
oturumun başında, nazik tebriğiniz için hassaten çok teşekkür etmek istiyorum
efendim. Ayrıca, zikrettiğiniz cenazeler, kayıplarımız için de Allah’tan rahmet
diliyorum.
Ben,
Çankaya Üniversitesi Hukuk Fakültesi mezunu olan bir milletvekili kardeşinizim.
2001 yılında bu üniversiteden mezun oldum. Biz, bu araştırma görevlisi rahmetli
Ceren Damar Hanımefendi’nin hunharca katlinden dolayı son derece üzüntülüyüz.
Kendisine Allah’tan rahmet, ailesine ve akademi camiasına başsağlığı diliyoruz.
(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMED
LEVENT BÜLBÜL (Sakarya) – Bu cinayetin ve bu cinayetlerin tekerrür etmemesi
için alınması gereken ne tür önlemler varsa hepsinin en acil bir şekilde
alınması noktasında biz de talepkârız. Türkiye’de, bu şekilde, herkesin
vicdanını kanatan, herkesi üzen bu cinayetler yaşanırken, dün itibarıyla,
Çankaya Üniversitesinde yaşanan bu cinayetle ilgili “Çankayalı Ülkücüler” adı
altında bir yapının bu üniversitede birtakım tehditlerle ve baskılarla,
üniversite yönetimini de arkalayarak başka sıkıntılı işlerin içerisine girdiği
noktasında birçok iftirayı ve gerçek dışı beyanı içeren bir haber bir gazetede
yer aldı. 
(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMED
LEVENT BÜLBÜL (Sakarya) – Bu, hiçbir şekilde Ceren Damar Hanımefendi’nin
cinayetiyle alakalı, öldürülmesi meselesiyle alakalı olmamasına rağmen, hiçbir
şekilde iyi niyetle bağdaştırmadığımız bir şekilde bir gazetenin haberi
alıntılanarak Cumhuriyet gazetesinde böyle bir haber çıkmıştır. Bu haberin
kaynağı olan kişinin, daha önce hem Atatürk’le hem de bizim şehidimiz, Ege
Üniversitesinde PKK’lılarca şehit edilen Fırat Yılmaz Çakıroğlu’yla alakalı son
derece ileri hakarete varan beyanları ve sosyal medya paylaşımları sebebiyle
üniversite tarafından yapılan soruşturma neticesinde okuldan ilişiği kesilen,
araştırma görevlisi pozisyonundan uzaklaştırılan bir kişinin Norveç’ten yapmış
olduğu sosyal medya paylaşımları ve açıklamaları esas alınarak yapılan bir
haber ve bu haber nasıl oluyorsa Ceren Damar Hocamızın katledilmesiyle alakalı
haberle bir araya getirilip sanki bu cinayetle alakalı olarak da böyle bir şey
varmış gibi bir hava yaratılması bizi son derece de rencide etmiştir. 
(Mikrofon
otomatik cihaz tarafından kapatıldı)
BAŞKAN
– Toparlayalım. 
MUHAMMED
LEVENT BÜLBÜL (Sakarya) – Teşekkür ederim. 
Bu
okulun mezunu olan ve Türk milliyetçisi ülkücü olan birisi olarak bu kadar
üzüntü içerisindeyken böyle bir haberle karşılaşmak bu okulun mezunu olan ve bu
okulda okuyan birçok kişiyi vicdanen yaralamıştır. Biz atılan bu iftirayı
şiddetle reddediyoruz ve habercilikle bağdaşmayan bu haberin bu şekilde
yapılmasını da şiddetle kınıyoruz. 
Efendim,
ayrıca son olarak şunu ifade etmek istiyorum: Bugün, 5 Ocak Adana’nın
kurtuluşuyla alakalı konuşmaları dinledik. Bu vesileyle Adana’nın kurtuluşunu
ve 5 Ocak tarihinde çok sevdiği Adanasına veda eden, hayata veda eden Bayrak
Şairi Sayın Arif Nihat Asya’yı da rahmetle ve minnetle anıyoruz. 
Bu
fırsatı verdiğiniz için teşekkür ediyorum efendim. 
BAŞKAN
– Teşekkür ederim Sayın Bülbül. 
Değerli
milletvekilleri, alınan karar gereğince denetim konularını görüşmüyor ve
gündemin "Kanun Teklifleri ile Komisyonlardan Gelen Diğer İşler"
kısmına geçiyoruz.
1’inci
sıraya alınan, Türkiye Büyük Millet Meclisi Başkanı İzmir Milletvekili Binali
Yıldırım'ın “Türkiye Cumhuriyeti ile Sırbistan Cumhuriyeti Arasında Serbest
Ticaret Anlaşması”na Ait Protokol I'in Yerini Alan 30 Ocak 2018 tarihli
“Protokol I” Anlaşmanın "Menşeli Ürünler" Kavramının Tanımı ve İdari
İşbirliği Yöntemlerine İlişkin Protokol II'sini Değiştiren 17 Ocak 2017 Tarihli
ve 1/2017 Sayılı Ortak Komite Kararı ve Anlaşmaya Eklenen Hizmet Ticareti
Hakkında 30 Ocak 2018 Tarihli "Protokol III"ün Onaylanmasının Uygun
Bulunduğuna ve Anlaşmanın Protokoller ve Eklerine İlişkin Değişikliklerin
Cumhurbaşkanınca Doğrudan Onaylanmasına Dair Yetki Verilmesine İlişkin Kanun
Teklifi ve Dışişleri Komisyonu Raporu’nun görüşmelerine başlıyoruz. 
X.- KANUN TEKLİFLERİ İLE KOMİSYONLARDA BULUNAN DİĞER İŞLER
A) Kanun Teklifleri
1.- Türkiye Büyük Millet Meclisi Başkanı İzmir Milletvekili Binali
Yıldırım'ın "Türkiye Cumhuriyeti ile Sırbistan Cumhuriyeti Arasında
Serbest Ticaret Anlaşması"na Ait Protokol I'in Yerini Alan 30 Ocak 2018
Tarihli "Protokol I", Anlaşmanın "Menşeli Ürünler"
Kavramının Tanımı ve İdari İşbirliği Yöntemlerine İlişkin Protokol II'sini
Değiştiren 17 Ocak 2017 Tarihli ve 1/2017 Sayılı Ortak Komite Kararı ve
Anlaşmaya Eklenen Hizmet Ticareti Hakkında 30 Ocak 2018 Tarihli "Protokol
III"ün Onaylanmasının Uygun Bulunduğuna ve Anlaşmanın Protokoller ve
Eklerine İlişkin Değişikliklerin Cumhurbaşkanınca Doğrudan Onaylanmasına Dair
Yetki Verilmesine İlişkin Kanun Teklifi (2/1358) ve Dışişleri Komisyonu Raporu
(S. Sayısı: 28) (x)
BAŞKAN
– Komisyon? Yerinde. 
Komisyon
Raporu 28 sıra sayısıyla bastırılıp dağıtılmıştır. 
Şimdi,
teklifin tümü üzerindeki görüşmelere başlıyoruz. 
Teklifin
tümü üzerindeki ilk söz İYİ PARTİ Grubu adına Kocaeli Milletvekilimiz Sayın
Lütfü Türkkan’a aittir. 
Buyurun
Sayın Türkkan. (İYİ PARTİ sıralarından alkışlar) 
Süremiz
yirmi dakika. 
İYİ
PARTİ GRUBU ADINA LÜTFÜ TÜRKKAN (Kocaeli) – Sayın Başkan, değerli
milletvekilleri; Türkiye Cumhuriyeti ile Sırbistan Cumhuriyeti arasında yapılan
Serbest Ticaret Anlaşması’yla ilgili düzenlemelere ilişkin kanun teklifi
hakkında İYİ PARTİ Grubu adına söz aldım. Heyetinizi saygıyla selamlıyorum. 
Şimdi,
öncelikle yüce Meclise şunu hatırlatmak istiyorum: Bu yapılan anlaşma,
Sırbistan Cumhuriyeti ve Türkiye Cumhuriyeti arasında yapılan bir anlaşma. Daha
sonra anlaşmanın maddelerine geçeceğim ama bir şeyi hatırlatmak istiyorum: Ben
Rumeliliyim, Sırp zulmünden kaçan bir ailenin çocuğuyum. Sırp zulmünden
kaçarken ailesinden şehit vermiş, ailesinin bir kısmını çalışma kamplarına terk
edip buraya gelmiş, kucağında bebeğiyle trende gelirken trende kaybettiği
bebeğini sadece “Gâvur topraklarında gömülmesin, ben bebeğimin ölüsüyle kendi
ana vatanıma gidiyorum.” diyen bir annenin de evladıyım. 
Böyle
bir cumhuriyetle beraber şu anda biz ticari bir anlaşma yapıyoruz. Sırbistan’ın
Balkanlarda iki tane problemi var; birisi Boşnaklar diğeri de Arnavutlar, ikisi
de Balkanların mazlum milleti. Hani hep diyorsunuz ya “Biz mazlum milletlerin
yanındayız.” diye. İşte o Balkanlardaki iki tane mazlum millet Boşnaklar ve
Arnavutlar şu anda hâlen Sırpların baskısı altında uluslararası gücün onlara
verdiği ilave güçle Arnavutlara ve Boşnaklara kan kusturmaya devam ediyorlar.
Bu yapılan anlaşmalardaki rakamlara baktım, sıfır gümrükle 10 bin ton buğday
getirecekmişiz. 10 bin ton buğdayı sıfır gümrükle getirsek ne olur getirmesek
ne olur? 10 bin ton buğday dediğiniz bir gemi buğday. Yani Türkiye’nin
ihtiyacının yanında hiçbir şey değil. Sırbistan açısından, ekonomik açıdan da
çok önemli bir rakam değil bu 10 bin ton. 5 bin ton sığır eti. 5 bin ton sığır
eti 10 bin büyükbaş hayvan yapar. Türkiye açısından önemli bir rakam değil,
Sırbistan açısından da önemli bir rakam değil. Ama bu ticaret anlaşması nedir
biliyor musunuz? Ayrıcalık tanınan bu ticaret anlaşması nedir biliyor musunuz?
Orada kendisini Türkiye’nin koruması altında hisseden, Türkiye’nin de “Biz
sizin haminiz durumundayız.” dediği Arnavutlar ve Boşnaklara Sırpların verdiği
mesaj bu. Diyor ki: “Sizin o güvendiğiniz Türkiye var ya şu anda bizimle
beraber bu anlaşmalarla bizim yanımızda olduğunu ifade ediyor. Siz onlar için
bir şey ifade etmiyorsunuz.” Bütün rakamları toplasanız 300-500 milyon doları
geçmez. Bu ülkenin ticaret hacminde önemli bir rakam değil bunlar. Ama oradaki
o mazlum milletleri yalnızlaştırmak için yapılan bir anlaşma bu. Ne gibi bir
kârınız var bilmiyorum. Yani Güneydoğu Avrupa’da Sırbistan’la bu kadar yakın ilişki
kurmanın Türkiye’ye getirdiği neler var bilmiyorum. Orada Türkiye’deki yatırım
maliyetlerinden kaçan tekstil sektöründeki birkaç yatırımcı dışında da
yatırımcı bilmiyorum. Ben o bölgeyi bilen bir adamım. Ama burada yaptığınız bir
şey var -bir daha söylüyorum- hep öyle ifade ediyorsunuz ya: “Biz mazlum
milletlerin yanındayız.” Hayır, siz mazlum milletlerin karşısındasınız.
Balkanlardaki mazlum milletlere zulmedenlerle berabersiniz. (İYİ PARTİ
sıralarından alkışlar) Bu dostluklardan da büyük keyif alıyorsunuz. Bunu çok
büyük bir başarı gibi anlatıyorsunuz. Size ne oldu, bilmiyorum. Daha önce bu
grubun içerisinde tanıdığım insanlar var, bu insanların doğruları birden
yanlışa evrildi, biraz evvel Sayın Bakana da ifade ettiğim gibi. Sırbistan’la
yapılan anlaşma öncelikle bir ticari anlaşma değil, bu şekilde
değerlendirmenizi istiyorum. 
Bunun
içerisinde bazı rakamlar vereceğim. Biraz evvel ifade ettim, 5 bin ton büyükbaş
hayvan eti getireceğiz, yaklaşık 10 bin büyükbaş hayvan. Türkiye’de
hayvancılıkla ilgili bir sürü sıkıntı varken, bir sürü problem yaşanırken,
hayvancılığı terk ederken insanlar, üstelik ülkenin döviz darboğazında olduğunu
hepimiz bilirken, Sırbistan’dan hayvan ithal etmenin anlamını anlatır mısınız
bana? Nedir? 5 bin ton hayvana vereceğiniz dövizi, merasında, ahırında
hayvancılık yapan köylüye verseniz, bu insanlara sübvanse olarak verseniz, bu
insanları hayvancılığa özendirseniz, hem döviziniz burada kalsa hem adama
yerinde istihdam sağlasanız daha uygun olmaz mı? Bu işleri niye becermekte bu
kadar âciz kalıyorsunuz? 
Domates
getirecekmişiz. Enteresan, değil mi? Domates. Biz Sırbistan’dan domates
getireceğiz. Domatesi Rusya’ya ihraç edeceğiz diye kendimizi paralıyoruz, her
gönderdiğimiz 3 tır domatesten 1’i geriye geliyor ama biz Sırbistan’dan domates
ithal edeceğiz. 
Burada
farklı bir kalem var, ondan bahsetmek istiyorum: Ayçiçeği tohumu getirecekmişiz
15 bin ton. 
Beyler,
Sırbistan’da ayçiçeği ekilmiyor, biliyor musunuz? Ayçiçeği ekimi yok, hiç
ayçiçeği ekilmez, yani iklim müsait değil, ayçiçeği ekimi de sıfır ama biz
oradan ayçiçeği ithal edeceğiz. Bunun anlamı ne, biliyor musunuz? Bunun anlamı
şu: Sizin aranızda, bu ithalatı kovalayan, Türkiye’ye ihanet eden bir adam
-bana göre o adam hain adamdır, ihanet öyle bir şeydir- bu 15 bin ton çekirdeği
ne yapacak, biliyor musunuz? Başka bir ülkeden alacak, Sırbistan’dan sadece
menşe şehadetnamesini değiştirecek yani orijinini değiştirecek “Sırp malı” diye
sıfır gümrükle buraya koyacak. Yani, birisine sıfır gümrükle 15 bin ton ay
çekirdeği ithal ettireceksiniz, onun da cebine parasını koyacaksınız.
Bir
şey daha var: Olmayan ayçiçeğinin bir de yağı var, 25 bin ton. Ayçiçeği yağının
şu andaki gümrüğü yüzde 36 beyler. Ayçiçeği yağının fiyatı 800 dolar; yüzde
36’sı yaklaşık 300 dolar yapar. 25 bin tondan ne yapar bu, biliyor musunuz?
Birisi -kimse bu bilmiyorum, takip edeceğim bu ithalatı yapanı- 25 bin ton yağı
başka bir ülkeden alıp yine Sırbistan’dan menşe şehadetnamesini değiştirerek
“Sırp yağı” diye buraya sokacak. Peki, bu kanunu yapan arkadaşlar hiç merak
etmezler mi ya “Sırbistan’da ay çekirdeği çıkıyor mu, Sırbistan’da ayçiçeği
fabrikası var mı, bu yağı nereden getiriyorsunuz?” diye sormazlar mı?
Birilerini zengin etmenin yolu uluslararası anlaşmalara bu tip garabetleri
sokmak değildir; biraz evvel yaptığınız gibi, daha büyük montanlı işlere kafa
yorun. Aldınız, Adapazarı Arifiye’deki orduya ait fabrikayı Ethem Sancak’a
çaktınız. Burada 7,5 milyon doların peşine düşmüşsünüz. 7,5 milyon dolar bu ya
yani ufakçı birisi yapmış bunu. Ben bu işi yapanları biliyorum, çok büyük
yapıyorlar ama burası ufakçı birisine düşmüş. (İYİ PARTİ sıralarından alkışlar)
7,5 milyon dolarlık bir şeyi almışlar, uluslararası anlaşmaya koymuşlar.
Yazıklar olsun, vallahi billahi yazıklar olsun! 
İBRAHİM
HALİL ORAL (Ankara) – Küme düştüler, küme.
LÜTFÜ
TÜRKKAN (Devamla) – Yani, evet, küme düşmeye başladılar, doğru diyorsunuz Sayın
İbrahim Halil Oral. Yani, rüşvette de, avantada da küme düştünüz. Birisine 7,5
milyon dolarlık avanta sağlayacaksınız diye uluslararası anlaşmaya Sırbistan’da
yetişmeyen ayçiçeğinin, ayçiçeği yağının ithalat müsaadesini vermişsiniz. Başlı
başına hakikaten bir garabet. Ben, bunu imzalayan Sayın Binali Yıldırım’dan
ziyade bunu hazırlayan Bakanlık görevlilerinin hiç kimseye danışmadan sadece
kendilerine verilen talimatla hazırladıklarını düşünüyorum. Dolayısıyla böyle
bir anlaşmanın Türkiye'nin hiçbir tarafıyla… Bakın, bir: Önce siyasi tarafından
bahsettim. İki: Tarihî, duygusal bağlarımızla bahsettim. Bizim orada altı yüz
yıldır sancaktarlığımızı yapan Boşnaklar ve Arnavutlara karşı Sırpları
güçlendirmek için olanca gücünüzle çalışıyorsunuz, onlara orada zulme karşı
direnmiş o milletleri, o mazlum milletleri yalnız bırakıyorsunuz, bir taraftan
bunu yaparken de “Birilerine avanta sağlayalım.” diyorsunuz. Pes ya, vallahi
pes! Vallahi pes arkadaş! (İYİ PARTİ sıralarından alkışlar) 
Benim
size tavsiyem şu: Uluslararası anlaşmalar bir ülkenin menfaatiyle ilgili olarak
yapılır. Bu, zaman zaman kendi menfaatinizden fedakârlık ettiğiniz bir anlaşma
olabilir ama bu, karşınızda muhatabınız olan, kadim dostluğunuz olan, geçmişte
tarihsel birlikteliğiniz olan, soy bağınız olan, akrabalık ilişkileriniz olan
bir toplum olur, buna da eyvallah ederim. Bizim Sırbistan’la olan akrabalık
ilişkilerimiz sadece 4 gelin, Osmanlı padişahlarının aldığı 4 Sırp gelinden
ibaret, başka da bir akrabalık ve soy bağımız yok. Bu anlaşmayı niye
yaptığınızı hâlâ anlayabilmiş değilim.
Ben
bu anlaşmanın dışında size Türkiye'nin gündeminde olmayan ama çok önemsediğim
bir konudan bahsederek konuşmama devam etmek istiyorum. 
Değerli
arkadaşlar, bin beş yüz kırk gündür terör örgütü PKK’nın elinde askerlerimiz
var biliyor musunuz, bin beş yüz kırk gündür? O askerlerden bir tanesinden,
Semih Özbey’den bahsetmek istiyorum size. Semih, 21 Haziran 1993’te Malatya’da
dünyaya geldi. Babası tanınan bir ticaret erbabı, annesi ev hanımı. Anadolu
çocuğu. İlkokulu, ortaokulu, liseyi başarıyla bitiriyor Semih. “Büyüyünce ne
olacaksın?” diye soranlara hep övünerek “Ben asker olacağım.” diyor. Kimsenin
meslek seçiminde hayallerine karışmasına da izin vermedi Semih o güne kadar.
Bir akrabası vardı asker olan, sık sık onu ziyaret etti, uzun uzun onun
kıyafetlerini seyretti, o kıyafetlerle fotoğraf çektirdi “Bir gün ben de asker
üniforması giyeceğim.” dedi ve dediğini de yaptı Semih. Çocukken kurduğu bu
hayaline ilk adımı 18 yaşında Balıkesir’de Kara Astsubay Meslek Yüksek Okuluna
başlayarak attı. Okulu bitirdi, çakı gibi bir jandarma astsubay oldu Semih. Her
yurtsever asker gibi canını ülkesine feda etmeye hazırdı ama sonu belirsiz bir
karanlığa girdiğinde yapayalnız kalacağını hiç bilmiyordu Semih. 22 yaşındaki
Semih, Rize’de görev yaparken annesinin kanser olduğunu öğrendi, hemen izin
aldı, arabasına bindiği gibi Malatya’nın yolunu tuttu. Ailesini bir daha hiç
göremeyeceğini hatta seslerini bile duyamayacağını, üniformasını son kez
giydiğini bilmeden çıktığı yol onu Tunceli’ye getirdiğinde tarih 17 Eylül 2015.
Pülümür yolunda PKK’lı teröristler tarafından aracı durduruldu. Sivildi ama
askerî kimliği ve silahı da yanındaydı Semih’in; o anda ne hissetti hiç kimse
bilmiyor. Tam bin beş yüz kırk gün önce Semih’in de bulunduğu aracı PKK’lı
teröristler ateşe verip Semih’i sevdiklerinden kopardılar. Semih’in babası,
buradaki Malatya milletvekili arkadaşlarımız da bilirler, Malatya Ticaret
Borsası Başkanıydı; Malatya’nın sevilen, bilinen, tanınan bir ailesi. Sadece
oğlu Semih için değil, aralarında polis ve erlerin de bulunduğu, PKK’nın
kaçırdığı 12 can için çalmadık kapı, aramadık insan bırakmadı Semih’in babası;
ne Türk Silahlı Kuvvetlerinden ne Cumhurbaşkanından ne Başbakandan ne de
bakanlardan, hiçbirinden bilgi alamadı. Sanki Semih hiç yaşamamış gibi,
devletin askerinin hiç kıymeti yokmuş gibi herkes kapı duvar etmiştir Semih’in
ailesine. 
Yüreklerini
ferahlatan haber aileye tam yüz beş gün sonra bir yılbaşı gecesi geldi. PKK’nın
yayınladığı bir videoyla oğullarının yüzünü gören aile, en azından oğlumuz
yaşıyor diye teselli buldu. Semih, hakikaten yorgun ama dimdik bir askerdi
hâlâ. Çünkü kanserle mücadele eden annesinin kendisini ağlayarak izleyeceğini
biliyordu Semih. Kendini tanıttı, devletten kendilerini kurtarmayı
beklediklerini söyledi. Aynı video PKK’nın kaçırdığı diğer asker ve polislerden
de geldi. Aileler yeniden toplandı, çağrı yaptı, Türkiye Büyük Millet Meclisine
gitti, yalvardı. Semih’in kız kardeşi -bana da geldi geçen hafta- Malatya’ya
gelen Recep Tayyip Erdoğan’a ulaştı, çıktı karşısına “Kardeşimi ve kaçırılan
askerleri kurtarın ne olur.” dedi Cumhurbaşkanına. Cumhurbaşkanının cevabı şu:
“Yapabileceğim bir şey yok, sabredin.” Sanki herkes ağız birliği yapmıştı,
çalınan her kapı “sabır” “sabredin” ve “sabret” kelimesinden başka hiçbir şey
söylemiyordu Semih’in ailesine. Herkes sustu, herkes unuttu, sanki Semih hiç
yaşamamış gibi, sanki PKK’nın elinde 12 canımız yokmuş gibi davrandılar. Aradan
üç yıl geçti arkadaşlar. Ne siyasiler ağzına aldı ne basın yazdı, çizdi ve PKK
birkaç ay önce Semih’in bir videosunu daha paylaştı. “Ben Semih Özbey, 21
Haziran 1993 Malatya doğumluyum. 17 Eylül 2015 tarihinde PKK tarafından kaçırıldım.
Yardımcı olacak herkesten yardım bekliyorum. Üç yıldır buradayım. Bizim için
çabalanıyor mu, bir çaba var mı bilmiyorum. Bizim için mücadele edin ne olur.”
diye yalvarıyordu videoda. Bugün tam bin beş yüz kırk gün oldu. Bir anne
evladını 22 yaşında bıraktı, sarılamadı, koklayamadı, öpemedi “Ölmedim,
iyileştim, seni bekliyorum.” diyemedi o anne. Semihle beraber 12 canımız hâlâ
PKK’nın elinde. Açlar mı, susuzlar mı, nerelerde tutuluyorlar, hiç kimse
bilmiyor. Çok üzülerek beyan ediyorum, Semih’in bu hikâyesi, terörle mücadele
ettiğini söyleyen devletin acziyetinden ibaret bir hikâyedir. Çok üzülerek
ifade ediyorum: Bir devlet, PKK’nın elinden üç senedir 12 askerini alamıyorsa
bu, vatandaşın devletine olan güveninde zafiyet oluşturur. Devlet olmak böyle
bir şeydir. Amerikalı, bir papazı almak için dünyayı birbirine kattı. Üstelik
suçlu olduğu bizzat Cumhurbaşkanı tarafından ilan edilen bir Brunson’ı almak
için dünyayı birbirine kattı. Bizim 12 canımızın, Amerikalının peşinden gittiği
papaz Brunson kadar hiç kıymetiharbiyesi yok mu sizde? Niye Semih’in ailesine
cevap veren bir muhatap yok. Semih’in ailesi bu Türkiye Cumhuriyeti’nin vergi
veren bir vatandaşının oğlu. Semih bu devlete hizmet etmek için üniforma giymiş
bir asker. Semihler 12 tane, PKK’nın elinde.
Bu
duyarlılık içerisinde, devletimizi, PKK’nın elinde bulunan bu askerlerle ilgili
ciddi bir şekilde çalışma yapmaya davet ediyorum. Kanser olduğu hâlde oğlunu
görmeden ölmemek için direnen annenin hatırına, askerini gözleyen bütün aileler
adına, bu devlete can vermiş bütün şehitler adına, bu devlete organını
kaybetmiş, sakat kalmış gaziler adına, Türk milletinin bir ferdi olarak,
Türkiye Cumhuriyeti Cumhurbaşkanı başta olmak üzere, bu Mecliste bulunan
herkesi bu konuda duyarlı olmaya davet ediyorum. 
Hepinize
saygılar sunarım. (İYİ PARTİ sıralarından alkışlar) 
BAŞKAN
– Sayın Akbaşoğlu, yerinizden bir söz talebiniz var.
Buyurun.

MUHAMMET
EMİN AKBAŞOĞLU (Çankırı) – Evet, teşekkür ederim Sayın Başkanım. 
Tabii,
görüştüğümüz kanun, Türkiye Büyük Millet Meclisi Başkanı İzmir Milletvekili
Binali Yıldırım tarafından sadece usul gereği malum, uluslararası anlaşmaların
onaylanmasıyla ilgili anayasal düzenleme ve İç Tüzük düzenlemesi gereğince sevk
bakımından sadece bir mahiyet arz etmektedir. Sırbistan’la yapılan serbest
ticaret anlaşmasına yönelik ek protokollerle ilgili bir onaylanma talebini
muhtevidir, Meclisin iradesiyle. 
Tabii,
Balkanlar önemli bir coğrafya, yüzyıllar boyunca oralarda hatıralarımız var.
Her bir hatıramızı da TİKA’yla, Yunus Emre’yle canlandırıyoruz. 
(Mikrofon
otomatik cihaz tarafından kapatıldı)
BAŞKAN
– Devam edin lütfen. 
MUHAMMET
EMİN AKBAŞOĞLU (Çankırı) - Bundan en fazla Bosna-Hersek’teki Boşnak
kardeşlerimiz, Arnavut kardeşlerimiz, Sırbistan’ın özellikle Sancak bölgesinde
bulunan yakınlarımız, akrabalarımız, kardeşlerimiz memnun olmakta. Ve bu bir
ticari anlaşma sonuç itibarıyla. Balkanlarda bütün devletlerle aramızı daha da
iyileştirip oradaki kardeşlerimizi, akrabalarımızı daha fazla memnun etmeye
yönelik bir yaklaşım ve bütün mazlumların da yanında yer almaya yönelik bir dış
politik yaklaşımı herkesin gözü önünde cereyan ediyor. Biz bu süreçleri Boşnak
kardeşlerimizle de beraber istişare etmek suretiyle -ki onlardan da 15 bin ton
et ithaliyle- ve özellikle Sırbistan’ın hayvancılık konusunda gelişmiş Sancak
bölgesindeki akraba topluluklarının da, inşallah, bu vesileyle katkılarını
alabilmek ve dış ilişkiler çerçevesinde ticari anlaşmaları karşılıklı
kazan-kazan ilkesi çerçevesinde ve dış politika argümanı olarak bir süreç
olarak görmek gerekiyor bu hususları. Farklı siyasi mülahazalar işi başka
noktalara taşıyabilir belki.
(Mikrofon
otomatik cihaz tarafından kapatıldı)
BAŞKAN
– Toparlayın lütfen. 
MUHAMMET
EMİN AKBAŞOĞLU (Çankırı) – Toparlıyorum. 
Biz,
ikili ticari anlaşmaları menfaatlerimiz çerçevesinde ele alırken dış politika
konusunda, insan hak ve özgürlükleri konusunda, temel haklar konusunda en ufak
bir taviz vermeden ilgili müdahaleleri, girişimleri her platformda yapmış ve
bütün mazlumların sesi, yüreği, vicdanı olmuş bir millet ve devletiz. Bu böyle
devam edecektir, bununla ilgili ifadelerimi zapta geçirmek istedim. 
Bir
de mutlaka, Türkiye Cumhuriyeti devleti olarak her vatandaşımızın, 81 milyon
vatandaşımızın canı, malı, ırzı, namusu bizim için önem arz etmektedir. 
(Mikrofon
otomatik cihaz tarafından kapatıldı) 
BAŞKAN
– Buyurun Akbaşoğlu.
MUHAMMET
EMİN AKBAŞOĞLU (Çankırı) – Mutlaka bu konuyla ilgili girişimler bütün yetkili
kurum ve kuruluşlar nezdinde, mutlaka devletimizin ilgili kurumları bu noktada
azami hassasiyeti göstermektedir ve göstermeye devam edecektir.
Teşekkür
ederim.
ENGİN
ÖZKOÇ (Sakarya) – Efendim…
BAŞKAN
– Buyurun. 
ENGİN
ÖZKOÇ (Sakarya) – Usulle ilgili bir şey söylemek için söz istedim efendim.
Müsaade ederseniz kayıtlara geçmesi açısından…
BAŞKAN
– Buyurun.
ENGİN
ÖZKOÇ (Sakarya) – Efendim, İYİ PARTİ temsilcisi grup başkan vekili kalktı,
yirmi dakikalık bir konuşma yaptı. Sıra AK PARTİ’nin konuşmasına da gelecek.
Bir sataşma söz konusu olsa 69’a göre söz isteyeceğiz, kürsüden konuşacağız.
60’ıncı maddenin bu kadar geniş kullanılıyor olması doğru değildir diye
düşünüyorum. Zaten konuşmacıları bu konuda gerekli düşüncelerini ifade
edecekler efendim.
Saygılar
sunuyorum.
BAŞKAN
– Teşekkür ederim.
Teklifin
tümü üzerinde Milliyetçi Hareket Partisi Grubu adına söz isteyen Erzurum
Milletvekili Sayın Kamil Aydın konuşacak. (MHP sıralarından alkışlar) 
Süreniz
yirmi dakika Sayın Aydın. 
MHP
GRUBU ADINA KAMİL AYDIN (Erzurum) – Sayın Başkan, çok kıymetli milletvekili
arkadaşlar; Türkiye Cumhuriyeti ile Sırbistan Cumhuriyeti arasındaki yapılan
ticari anlaşmanın detayları üzerinde konuşmak için Milliyetçi Hareket Partisi
Grubu adına söz almış bulunmaktayım. Yüce heyetinizi saygıyla selamlıyorum.
Saygıdeğer
milletvekilleri, ikili bir anlaşmayla ilgili bir şeyler söylemeye çalışacağız.
Mevzubahis konu, uluslararası ilişkiler bağlamında düşünülüp, tartışılıp ele
alınacak bir mevzudur. Dolayısıyla ben bu bağlamda konuşmamı sınırlı tutmaya
çalışacağım.
Saygıdeğer
milletvekilleri, aksinin sıkça iddia edilmesine rağmen Bismarck siyaseti şöyle
tanımlar: “Siyaset, çözüm üretme sanatıdır.” Tabii, bu çözüm üretme sanatının
da sağlıklı, yerinde icrası için gerçekten tutarlı, sağlıklı ve eklektik,
içeride ve dışarıda yeknesak bir duruşun ortaya konulması elzemdir.
Dolayısıyla, Türkiye Cumhuriyeti devletinin içinde bulunduğu jeopolitiği de
dikkate alınarak “Önce ülkem ve milletim.” deyip bunun da ebet müddet
genelgeçer millî bir söylem hâline getirilmesi kaçınılmazdır. Aksi takdirde
binlerce yıllık geçmişimizde zaman zaman, bunu, bazen gafletle, bazen
önemsememekle ihmal ettiğimiz anlarda başımıza gelen felaketlerle edindiğimiz
tecrübelerden çok net bir şekilde görmekteyiz. Yani bu coğrafyada suyun dahi
uyumadığını bile bile böyle bir gaflet, böyle bir dalalet içerisinde bulunmak
gerçekten davetkârlıktır. 
Orta
Doğu gerçeğinde ülke güvenliğini ve bekasını, teminatın şartları olarak görmek
lazım. Niye bunu söylüyoruz? Çünkü çok acı tecrübeler edindik ve bir daha aynı
yerden ısırılmamayı hiçbir zaman belleğimizden çıkarmamamız gerekir. Böyle bir
iç ve dış politikada millî bir duruşun eklektik bir yapı hâline getirilip
sürekli, gerçekten, asırlarüstü, siyasetüstü bir dava hâline getirilmesi
elbette ki bizim bu zor coğrafyada varlığımızın idamesinin ön şartıdır. Bu
gerçeği göz önünde bulundurarak, aslında söz söylemek kâfi değil; malumunuz,
bilmek yeterli, geçerli bir nitelik değil; bilip bildiğini yapmaktır aslolan.
Yani diğer bir ifadeyle, bildiklerimizle haşrolmayacağız, bir bakıma
yaptıklarımızla haşrolacağız. Bu, dünyevi anlamda da söylenebilir, uhrevi
anlamda da söylenebilir. “Ne yaptın bugün?” diye klasik bir sorumuz var. “Ne
bildin? Ne söyledin? Ne biliyorsun?” değil “Ne yaptın? Ne yapıyorsun? Ne
yapacaksın?” İşte, uluslararası ilişkilerde, gerçekten, iç siyasetle paralel,
iç güvenlikle paralel, varlığın içeride bekasıyla paralel, dışarıda da bu
varlığın teminatı için gerekli adımların, gerekli inisiyatiflerin alınmasında
yarar vardır diye düşünüyoruz. 
Şimdi,
kısa bir gezinti yapmak gerekirse… Türkiye Cumhuriyeti devletinin bugüne kadar
geldiği süreçte geçirdiği badirelerin, atlattığı sıkıntıların hepsinin
farkındayız. Zaten işte bunların bileşkesi olarak biz böyle bir sonuca
varıyoruz çünkü çok acı deneyimlerimiz var. Şimdi, hâlihazırdaki, etrafımızdaki
olaylara baktığımızda, bizi birinci dereceden ilgilendirmesi hasebiyle kısa bir
değerlendirme yapmak gerekirse... Gerçekten, biraz önce konuşmacı arkadaş ifade
etti Balkanlardan çok kısa bir anekdot. Aslında vefalı Türk’ün ihmal ettiği bir
coğrafya yoktur, bunu icraatıyla çok net bir şekilde sahaya koymuştur. Ta
Kafkaslara kadar, Afrika’nın en uç noktalarına kadar, Asya’nın en uç
noktalarına kadar, hatta dünyanın neresinde -bunu çok hafife almamak lazım- bir
mazlum millet var ise ihtiyaç hasıl olduğu an, bizden yardım bekleyen gerçekten
bir ihtiyaçlı mutlaka vardır. Biz bunu uydurmadık. İşte, Adana’nın kurtuluşuyla
ilgili çok güzel dilekler, temenniler duyduk. Büyük şairimiz, güneyimizin büyük
şairi bunu veciz ifade etmiş. Çünkü o bayrağa olan hasret, o bayrağa olan
sevgi, saygı çok kısa, veciz bir şekilde bu şiirde kısmen ifade edildi. Neydi
o? Üstat Arif Nihat Asya’nın ifadesiyle “Barışın güvercini, savaşın kartalı.”
idi. Neydi diğer bir ifadeyle? “Dalgalandığın yerde ne korku ne keder.”
ifadesiydi. Şimdi -Allah’a şükür- ecdadımız olsun, bugün eylemi ile söylemi
arasında tenakuza düşmeyen Türkiye Cumhuriyeti devletine mensubiyeti olan
herkesin hissederek, duyarak yaşadığı bir şey var ki eğer talep edilirse,
yardım istenirse, aman dilenirse gideriz, koşarız, en içten bir şekilde
fedakârlığımızı yaparız. Bunun örneğini, işte, bugün, Kudüs örneğinde, bize bir
dayatma yapılmaya çalışırken Gazze’de o işgal altındaki şeritte artık son çare
Türk Bayrağı’nı İsrail’in o taciz edici saldırılarına karşı savunmakta
görmekteyiz. Myanmar’da -amansız, çaresizlik içerisinde- gölgesine sığınılacak
bir kucak olarak yine Türk Bayrağı’nın asıldığını görmekteyiz. Bugün, Doğu
Türkistan’da soydaşlarımızın hangi sıkıntılara düçar kaldığının farkındayız.
Bunu siyasi malzeme yapmaktan öte uykularımızı zehrederek “Elimizden ne
geliyor, ne yapabiliriz? Hangi diplomatik kanalı devreye sokup orada bir
soydaşımızın ya da onların akrabalarının, uzantılarının burada ikinci bir
sıkıntıya, uluslararası birtakım tuzaklara düşmemesi adına ne yapabiliriz?”
demeliyiz. İşte, sözün özü burada: Ne yapıyoruz, ne yapmalıyız? Ne biliyoruz,
ne konuşuyoruz çok da kıymetiharbiyesi olan bir şey değil. Çünkü, baktığınızda,
işte, Amerika’dan kalkan bir heyetin önce İsrail’e gidip orada bir mesaj verip
daha sonra -aleyhimize, kışkırtıcı, Türk milletinin varlığıyla çelişen o
ifadeler önce orada ifade ediliyor- Türkiye’de bu bir şekilde bize dayatma
olarak sunuluyor.
Ne
oldu -şöyle bir tarihî sörf yapalım- Orta Doğu coğrafyasında ne oldu?
1990’ların başında ilk denemeler yapıldı, işgal denemeleri, provalar yapıldı,
2000’lerde bu iyice net bir şekilde icraya sunuldu. Dönemin Dışişleri Bakanı
hanımefendi aynen şunu söyledi: “Bölgede haritalar yeniden çizilecek.” 
Bakın,
ebet müddet devlet aklı olanlar bu söylemi unutmadı, hatırladı çünkü bu, yüz
yıl önce de söylenen bir ifadeydi, bu onun tekrarıydı yani haritalar yeniden
çizilecek ve gerçekten buna odaklanıldı ve haritaların yeniden çizilmesi
girişimlerine tanıklık ettik ama bedelini kim ödedi? Birinci dereceden
dindaşlarımız, akrabalarımız, soydaşlarımız ödediler. Peki, ne oldu? Nihai
sonuç nerede tıkandı? İşte Afrin’de tıkandı, Fırat Kalkanı’nda tıkandı. Bu
tıkaç devam edecektir Allah’ın izniyle çünkü mazlum milletler “Nerede o vefalı
Türk kardeşim, nerede benim dindaşım, nerede benim akrabam, bugün de gelmeyecekse
ne zaman gelecek?” dedi ve biz, oradaki bu iki başarılı harekâtı
gerçekleştirdik. Bunu kimse hafife almasın. İşte bakın, bunun rahatsızlığından
hiç kimse bahsetmiyor. “Efendim, bizim ne işimiz var Suriye’de?” Peki, Allah
rızası için, ne olur bir kere de şu soruyu sorsanıza: Ben sınır komşusuyum,
1.300 kilometrelik bir hattım var, oradan tacize, tecavüze uğruyorum, saldırı
var ve bir oldubittiye getirilmeye çalışılıyorum ama aynı soruyu neden 10 bin
kilometre öteden gelenlere, 5 bin kilometre öteden gelenlere sormuyoruz? Şu
kürsülerde bu soruları hiç duymuyoruz. Bize milliyetçilik dersi verenler, bize
vatan sevgisini katmer katmer anlatanlar, verdikleri bir önergenin arkasında
durup durmamanın vatan sevgisiyle eş değer bir ölçüt olduğunu ifade etmeye
çalışanlar, neden? Oradaki pastadan pay almaya çalışıp kendilerine strateji
oluşturmaya çalışanlara söylenecek bir sözünüz yok mu? Türkiye Cumhuriyeti
devleti bu kadar ötelenecek bir devlet mi? Siyasi irade ne olursa olsun, kim
olursa olsun bugün de, işte, mevzubahis iki devlet arasındaki bir anlaşmadır
sonuçta. Ülkenin ali menfaatine midir, değil midir, onu konuşuruz ama Türkiye
Cumhuriyeti devletinin gerçekten bu tür vasıflarını hafife almak bir Türkiye
Cumhuriyeti devleti vatandaşı olarak gerçekten çok hoş karşıladığımız bir durum
değildir. 
Efendim,
Amerika Birleşik Devletleri çekilme kararı aldı, ortalık karıştı, bizim
dışımızda herkes karşı çıktı. Ee, anlamıyor muyuz, işte, bakın, tarih tekerrür
ediyor. Bizi bizden başka seven yok, bizim bizden başka gidecek kimsemiz yok.
Biz, göbeğimizi kendimiz keseceğiz, çatlasalar da keseceğiz, patlasalar da
keseceğiz Allah’ın izniyle çünkü biz yeterince ders aldık tarihten, yeterince
trajediler yaşadık. Toprağın altındaki nüfusumuz toprağın üzerinden fazla biliyor
musunuz? Bedeller ödedik. Dolayısıyla kimse siyasi malzeme adına, siyasete
kurban etme adına bu tür ulusal çıkarlarımızı birinci dereceden ilgilendiren
meselelerde duyarlılığımızı hafife almasın. 
Doğu
Akdeniz’de bir oldubitti arifesindeyiz. Bakın, öyle enteresan bir birliktelik
var ki İsrail bir taraftan ama onun yanında bir başka Müslüman devlet de var,
hatta devletler var. Yunanistan var, Güney Kıbrıs var, Amerika Birleşik
Devletleri var, dolaylı ya da doğrudan Rusya var. Ee, ne kaldı geriye, ne kaldı?
İşte, bir mazlum milletler kaldı, bir de onların umut kaynağı, bir de onların
en büyük beklentisi olan Türkiye Cumhuriyeti devleti. Ee, şimdi, biz “beka
sorunu” diyoruz. Yani bu kadar ciddi, ağır bedellerle Türk milletinin
zihinlerine nakşedilmiş bir kavram bu kadar hafife alınır mı? Beka sorunu
neymiş efendim? Ee, yaşamadık mı? 2016’yı ne çabuk unuttuk, 15 Temmuzu ne çabuk
unuttuk? Hadi, Çanakkale’yi unuttuk, hadi, lafta, sözde çok tebrik ediyoruz,
104’üncü yılını acı bir şekilde hatırladığımız Sarıkamış’ı unuttuk. 15 Temmuzu
unuttuk mu? O bir beka sorunu değil miydi Allah aşkına? Ne yaşadık? Bir günde
varlığı ve yokluğu tattık. Onun için, artık yoğurdu üflemenin zamanıdır.
Saygıdeğer
milletvekilleri, gerçekten, bu anlamda, bizim Milliyetçi Hareket Partisi olarak
hiçbir zaman belleğimizden çıkarmadığımız bir gerçek var; önce ülke ve millet,
önce bu milletin ali menfaatleri. Bu devletin, artık son sığınağımız olan
Türkiye Cumhuriyeti devletinin ebet müddet yaşaması için bireysel hiçbir
çıkarımız, hiçbir beklentimiz, hiçbir hesabımız olamaz, olmamalıdır. Bunu
uluslararası ilişkilerde de yansıtmamız gerekir. 
Eğer
somutlaştırmak gerekirse, söz konusu Kudüs’se, Kudüs’ün başkent yapılması ise
tavrımızı koymalıyız, koyuyoruz. Söz konusu Doğu Türkistan’daki dindaşımızsa,
soydaşımızsa, basit bir terör bahanesiyle bize yaftalanan, bir sakal, bir
başörtüsünden hareketle bize yaftalanan İslami terör bahanesiyle feda
edilemeyecek kadar önemlidir. 
Malumunuz,
bizim tarihimiz trajedilerle dolu. 1944 ayrı bir trajedinin hikâyesidir. Kırım
Tatarlarının, soydaşlarımızın tren vagonlarıyla, o dönemdeki Kazakistan’ın ta
içlerine günlerce seyahat ettirilerek yarı yarıya yok olduklarına tanıklık
ettik, kaçmaya çalışanların da soğuk Karadeniz’in sularında kaderleriyle baş
başa hayatlarına son verdiklerini biliyoruz. 
Şimdi,
böyle bir geçmişi olan milletin, gerçekten uluslararası bağlamda tek vücut
olup, önce ülke ve millet duruşunu sergileyip, Türkiye'nin bekasını, bekasının
karşısındaki tehditleri yok saymadan dikkate alması kaçınılmazdır. Yoksa, Allah
korusun, tarihin tozlu yapraklarında yok olmaya yüz tutmuş birçok devlet gibi
biz de yerimizi alırız. Almayacağız Allah’ın izniyle, bu irade vardır, bu
kararlılık vardır. Dolayısıyla, bugün, doğudan batıya, kuzeyden güneye mazlum
olan, bizden aman dileyen soydaşımız, akrabamız, dindaşımız, kardeşimiz kim var
ise biz onların sıkıntılarının çözümünde her türlü girişimde bulunmaktan
kaçınmamalıyız. 
Bakın,
şimdi, bize insan hakları dersi verenler, uluslararası bütün toplantılarda
özgürlük adına, yaptığımız herhangi bir hamle noktasında “işgalcilik suçlaması”
adı altında aba altından sopa göstermelerine cevap olsun diye söylüyoruz: Peki,
siz 50 bin mülteciyi alma noktasında her türlü pazarlığı, her türlü siyasi
manevrayı yaparken benim kucağımı açıp ekmeğimi, lokmamı, soframı paylaştığım
bu 4 milyon kardeşime ne yapmayı düşünüyorsunuz? Hadi, buyurun, paylaşın,
Avrupa Birliğinin muktedir devletleri, hadi paylaşın birer milyon kendi
aranızda, bir görelim bakalım. İşte, sözümün başına tekrar dönüyorum: Lafınızı
çok işittik, söz artık icraatta. Bir insanın ne bildiğiyle değil, ne yaptığıyla
değerlendirilmesi elzemdir; bu çok önemli bir duruştur. Dolayısıyla, Türk
milleti bu sınavdan geçmiştir, dün de geçmişti. Balkanlar konusunda da oradaki
soydaşlarına yaptıklarını gerçekten cansiparane fedakârlıklarla yapmıştır. 
Ben
bir kısa anekdot… Bosna’yla başladık, Bosna’yla bitirelim. Yıl 1991, Bosna’da
işgal var, ben de yurt dışında bir öğrenciyim devlet bursuyla. Türk öğrenci
derneği başkanlığı yapıyorum, evliyim ve geceleri sabaha kadar, sığınmacı
olarak getirilen o dindaşlarımızın, o soydaşlarımızın kapı kapı dolaşıp,
kapılarını çalıp ihtiyaçlarını soruyoruz, elimizden ne geliyorsa yardım
ediyoruz, neyse paylaşıyoruz ve Londra’da -Rabb’ime şükür, müsterihiz,
görevimizi yapmanın gerçekten memnuniyeti içerisindeyiz- sürgündeki Bosna
Büyükelçisi tarafından da bir rozet ve bir anahtarlıkla biz teşekküre mazhar
olduk. Hiç unutmuyorum, bir İstanbul seyahatim esnasında o soydaşlarımızdan
Zeynel amcama “Bir isteğiniz var mı?” diye sorduğumda, kendi şivesiyle dedi ki:
“Çamil, bana Türk Bayrağı getir çünkü hazmedemiyorum -oğlu şehit edilirken
avucunun içine çizilen haçı hatırlıyor- burada herkesin boynunda görünce içimi
çekiyorum, ne olur, bana tenekeden de olsa bir rozet getir." Ve gerçekten,
Tahtakale’den -o 1990’lı yılların başını hatırlayın, bir ara, böyle, zincirli
kolyeler modaydı- bir torba aldım, götürdüm, dağıttım, onlar da onu taktılar.
Ne oldu bedeli? Biz sabahlara kadar onlar için pişirdiklerimizle, hazırladıklarımızla
mücadele ederken ilk yavrumuzu o zaman kaybettik. Helalühoş olsun, Allah
onlardan razı olsun. İnşallah, işte, ne söylemek değil, ne bilmek değil,
Allah’ın izniyle, yarın İndallah’ta da ne yaptığımızla haşrolunacağına
inandığım bir birey olarak ben müsterihim diyorum.
Bu
anlaşmaya da destek vereceğimizi ifade eder, yüce Meclisi saygıyla selamlarım.
(MHP ve AK PARTİ sıralarından alkışlar)
BAŞKAN
– Teşekkürler Sayın Aydın.
Teklifin
tümü üzerinde Halkların Demokratik Partisi Grubu adına söz isteyen Adana
Milletvekilimiz Sayın Tulay Hatımoğulları Oruç. (HDP sıralarından alkışlar)
Süreniz
yirmi dakika Sayın Oruç.
HDP
GRUBU ADINA TULAY HATIMOĞULLARI ORUÇ (Adana) – Sayın Başkan, değerli
milletvekilleri; ben, kadın cinayetinde kaybettiğimiz Ceren Damar’ı anmakla
sözlerime başlayacağım ama aynı zamanda, yine birkaç gün önce Ukrayna’da
işlenen kadın cinayetinden de bahsetmek istiyorum. Birisi Hatay’da, birisi
İzmir’de ikamet eden ancak tıp eğitimi için Ukrayna’da bulunan 2 genç kadın
yine kadın cinayetine kurban edildi.
Değerli
arkadaşlar, az önce HDP Grubu olarak bir grup önerisi sunduk -kadınların içinde
bulunduğu durumu, bu ülkede kadına yönelik şiddetin ve kadın cinayetlerinin ne
kadar vahim düzeyde olduğunu şu sıralarda oturan bütün milletvekilleri paylaşmıştır,
kürsüden de konuşma yapan arkadaşlar aynı şeyleri ifade ettiler- ama gelin
görün ki bu araştırma önergesi reddedildi. İşte Ukrayna’da ölen 2 kadın
arkadaşımız, işte öğrencisi tarafından katledilen Ceren Damar ve şu an burada
ismini sayamadığımız, her ay tıpkı bir savaş bilançosu gibi karşımıza çıkan
kadın cinayetlerinde kaybettiğimiz kadınlara bizler sahip çıkamayız, bu
zihniyetin değişmesi buralardan başlamak zorundadır. 
Değerli
arkadaşlar, Türkiye Cumhuriyeti ve Sırbistan Cumhuriyeti arasında imzalanan
ticaret anlaşmasını, Dünya Ticaret Örgütünün öngördüğü ikili veya çok taraflı
“en çok kayrılan ülke” esasına dayalı vergi indirimli veya tamamen vergisiz
ithalat ve ihracat anlaşmasını şu an görüşüyoruz. Bu tür anlaşmaların temel
hedefi iki ülke arasında, esas olarak, mümkün olduğunca üreticinin kârını
düşünmek, oysaki bu tür anlaşmalar aracıların, komisyoncuların ve yandaş
firmaların kârlılık oranını düşünmektedir ne yazık ki. İlk eleştirimizi biz
buradan sunmak istiyoruz.
Değerli
arkadaşlar, ithalat ve ihracat kalemleri ve miktarları belirlenirken sorumlu
hükûmetler yerli üreticinin imtiyazlarını ve sürdürülebilirlik gelişimini
gözetmek zorundadır. Serbest ticaret anlaşması imzalayan bir hükûmet, kendi
kalkınma planı çerçevesinde ve yandaş üreticisini ihracat boyutuyla
desteklerken diğer yandan fiyat riskini yükseltecek iç pazar talebini
daraltmadan kontrollü bir ithalat dengesinin yakalanmasına odaklanmalıdır. Aksi
takdirde, vergilerden muaf tutulmuş ithal ürünlere karşı yerli üreticinin rekabet
olanakları elinden alınır ve yerli üreticiyi kendi elimizle kendimiz bitirmiş
oluruz. Nitekim şu anda izlenen politika tam bu şekilde seyretmektedir. 
Anlaşmaya
dair protokolün 1’inci ekinde açıklanan, Sırbistan’dan Türkiye’ye yönelik
ithalat kalemlerine bakıldığında göze çarpan birkaç kalemi sıralamak isterim.
Büyükbaş hayvan, domates, buğday, ayçiçeği tohumu, ayçiçeği tohumu yağı, mısır,
soya fasulyesi, Yenipazar mantısı.
Tarım,
gıda ve hayvancılık sektörümüzü ilgilendiren daha pek çok ürün için Sırbistan’dan
yüksek miktarda vergisiz veya vergisi önemli oranda azaltılmış ürünlerin ithal
edilmesi demek, Türkiye’deki üreticinin, demin de ifade ettiğim gibi, rekabet
kapasitesini düşürmek ve bitirmek anlamı taşıyacaktır çünkü iç pazara dışarıdan
getirilen bu ithal ürünler hâkim olmaktadır ve bunu devlet ne yazık ki kendi
eliyle sağlamaktadır. 
Yine
anlaşmaya dair protokolün 2’nci ekinde açıklanan, Türkiye’den Sırbistan’a
yapılacak ihracat kalemlerinden bazıları şöyle: Deniz ürünleri, domates,
patlıcan, kabak, fındık, Antep fıstığı, kurutulmuş incir, narenciye, nar,
kurutulmuş üzüm, zeytinyağı ve işlenmiş zeytin.
Mesela
buradan bazı spesifik örnekleri ele alacak olursak bunlardan en göze çarpanı
domatestir. Bakın, bugün ithal ettiği gibi, aynı zamanda domates Türkiye’nin
ihracat kaleminde de yer alıyor ama domatesin çarşı pazarda fiyatına
baktığımızda 7-8 lira. İşte tüketiciye domatesin ucuz ulaşmasının aynı zamanda
engellenmesi sağlanmaktadır bu tür anlaşmalarla çünkü burada yandaş
ithalatçılar ve ihracatçılar kayrılmaktadır. 
Yine,
zeytin ihracatı üzerine bir noktaya değinmek isterim, bu çok gündem oldu
Türkiye’de, Afrin zeytinlerinin ihraç edilmesi. Afrin’e operasyon
düzenlediğiniz zaman, sizin oranın zeytininde, ekmeğinde, toprağında,
portakalında ortaklığınız yok ki. Kendinizi niye ortak addedip oradan
getirdiğiniz zeytinleri ihraç etmeye kalkıştınız? Nitekim, Sayın Bakan da bunu
komisyon toplantısında kabul etmiştir. Bu bir iddia değildir sadece, bunun
belgeleri de ortadadır. Dolayısıyla burada az sonra da değineceğimiz Orta Doğu
ve Suriye meselesiyle ilgili içinden çıkılmaz durumun ve bu sınır ötesi
harekâtın ayrıca nasıl anlamlar taşıdığını bize bir kez daha göstermektedir. 
Şüphesiz
ki sağlıklı gıdaya ulaşmak her insanın en doğal hakkıdır ve bütün devletlerin,
yönetenlerin görevi bunu vatandaşı için sağlamaktır. Fakat gelin görün ki bu
iktidarın bu ülkeye yaptığı en büyük kötülük yerli tohumu bitirmektir, bizi
hibrit tohuma, bizi İsrail’in tohumuna mahkûm etmektir. Bakın, bugün bu
sıralarda oturan insanların her birisinin ailesinde illa ki bir kanser vakası
vardır. Bu devlet, bu iktidar, bu Hükûmet bu kadar artmış olan kanser
vakalarına dair acaba bir araştırma yapmayı düşünüyor mu? Hayır. Artık, kanser
genetik olmaktan çıktı çünkü bu tüketim maddeleri nedeniyle. Dolayısıyla bizim,
buradan, yine bu iktidara çağrımız, bu politikadan derhâl vazgeçilmelidir,
yerli tohuma hızla dönülmelidir ve denetlenmesi sağlanabilmelidir.
Yine
diğer konularımızdan bir tanesi ithal edilen et. Bakın, bugün televizyonlarda,
medyada ağırlıklı olarak boyalı et üzerinde gündem oluşmuş durumda. Bunun yanı
sıra, Ankara’da, başkentte şarbonlu ete rastlandı. Sağlıksız bir şekilde ihraç
ediliyor. Hâlbuki bu ülke bir tarım ülkesi, hâlbuki bu ülkede hayvancılık bu
ülkenin temel geçim kaynağı ama -yine demin ifade ettiğimiz gibi- yandaşlara peşkeş
çekildi bu alan ve eti ithal eder duruma geldik. Hâlbuki bu ülke et ihraç
edecek potansiyele sahip bir ülkedir. 
Bunun
yanı sıra, Türkiye bir buğday cennetidir, Türkiye bir tarım bölgesidir. Birçok
ülkede yetişmeyen bitkiler, sebzeler, meyveler burada yetişmektedir. En önemli
örneklerden biri buğdaydır. Neden bizi buğday konusunda da yurt dışına mahkûm
ettiniz? Neden ithalata mahkûm ettiniz? 
Bunun
yanı sıra, yine çarpıcı bir örnek Suriye; yanı başımızda yıllardır devam eden
savaş var ama biz oradan patates ithal ettik. Türkiye patates ithal etmesi
gereken bir ülke midir? Hayır ama uygulanan politikalar ne yazık ki bu ülkeyi
patatese de muhtaç etmiş durumdadır. 
Değerli
arkadaşlar, bir noktaya vurgu yapmadan geçemeyeceğim. Geçtiğimiz günlerde ihraç
edilen akademisyen Bülent Şık’ın zehirli ürünler listesini yayımladığı için
hakkında dava açıldığını duyduk. Bu, AKP Hükûmetinin halka zehirli gıda
yedirdiğinin itirafıdır. 
Biz
bundan niye rahatsız oluyoruz? Niye rahatsız oluyorsunuz? Bülent Şık’ın
yayımladığı raporda ne gibi bir sakınca var? Yanlışsa çıkın, bunun yanlışlığını
ifade edin “Bu rapor doğru bir rapor değildir.” deyin. “Sunduğunuz maddeler
yanlıştır.” deyin, “Neye dayandınız?” deyin ama niye yargılıyorsunuz? Demek ki
saklamak istediğimiz bir şey var. Bu arada, ben Bülent Şık’ın yanında
olduğumuzu bir kez daha ifade etmek isterim. 
Değerli
arkadaşlar, bizim, ayrıca, bu maddede şerh düştüğümüz noktalardan biri şu: Söz
konusu anlaşmanın veya anlaşmanın ek protokollerinde yapılacak olası
değişikliklerin Meclis yetkilerinin Anayasa’da belirtilen güçler ayrılığı
ilkesi ve halk iradesinin temsiliyetiyle çelişecek bir şekilde anlaşmada
düzenleme yapma ayrıcalığının Cumhurbaşkanlığına devredilmesine özellikle karşı
çıktığımızı ifade ediyorum. 
Değerli
arkadaşlar, ayrıca, evet, bir ticari anlaşmayı konuşuyoruz ama Dışişlerini
ilgilendiren ve aslında hem Türkiye’yi hem Orta Doğu’yu önemli oranda
ilgilendiren bir konuya değinmek istiyorum. Bütün basın Türkiye’ye gelecek olan
ABD Ulusal Güvenlik Başdanışmanı Bolton’ı işledi; Bolton geldi, gelecek,
görüşme yaptı, yapacak vesaire vesaire… Peki, bugün geldi, görüşmeler yapıldı,
bu görüşmelerle ilgili kamuoyuna henüz yeterince bir bilgi -en azından benim şu
saate kadar takip ettiğim kadarıyla söylüyorum- açıklayıcı bir şey sunulabilmiş
değildir. Kapalı kapılar ardında hangi pazarlık yapıldı, ne konuşuldu, neyi
neye bağladılar, ne olacak acaba; bunu 80 milyon vatandaş bu ülkede merak
ediyor ve biz buradan bu soruyu Dışişleri Bakanına ve Hükûmete sormuş oluyoruz.
Trump’ın
çekilmesi, evet, bir ezberi bozdu, beklenmeyen bir şeydi, zaten de çekilemiyor
gördüğünüz gibi. Amerika’da Kongre de buna çok müsaade etmiyor şimdilik,
gözüken o. Uluslararası dengeleri de hesaplamış mıdır, neye bağlı olarak bu
kararı aldı; gerçekten, henüz bunu da tam anlamıyla analiz edebilmiş değiliz.
Fakat genel olarak tabloya baktığımızda ortada bir akrobasi görüyoruz. Bunu
şöyle ifade edebiliriz: Trump “Çekildik.” dedi, Orta Doğu siyaseti İran’ın
lehine bir pozisyon kazanıyor, ABD’nin işine gelmiyor, İsrail buna razı değil.
ABD çekildikçe yerini Suriye ve Rusya alıyor, bundan AB de hoşnut değil. Öyle
bir akrobatik hareketler yapılıyor. 
IŞİD’le
savaş konusunda gerçekten orada savaşan halklar dışında masa başında
oturanların samimi olmadığını ve işleri esas onların bozduğunu daha önceki
konuşmamda da ifade ettim, bu konuşmamda da yineliyorum. Kobani samimi bir
direniş sergiledi arkadaşlar, Halep, Lazkiye samimi bir direniş sergiledi,
Şengal de öyle, samimi bir direniş sergiledi. Samimi direnişi halklar sergiledi,
bu doğrudur. Hani siz diyorsunuz ya “Niye ikide bir ‘Ne işiniz var Suriye’de?’
sorusunu bize soruyorsunuz, ABD’ye sorsanıza?” Biz Suriye’de bulunan bütün
ülkelere bunu soruyoruz. Hiçbir ülkenin Suriye’de işi yok, Rusya’nın da işi
yok, İran’ın da işi yok, ABD’nin de işi yok, İngiltere’nin, Fransa’nın ve
Türkiye'nin de işi yok. Hiç kimsenin orada işi yok. 
MUHAMMED
FATİH TOPRAK (Adıyaman) – Sen nerenin milletvekilisin, kimin milletvekilisin?
Sen Türkiye'nin milletvekili değil misin?
KAMİL
AYDIN (Erzurum) – “Girmeyin.” diyor, “Girmeyin.”
TULAY
HATIMOĞULLARI ORUÇ (Devamla) - Orada Suriye devleti kendi halklarıyla masa
başına oturup kendi sorunlarını, iç meselelerini çözebilir ama biz başından
beri ifade ettik, Suriye’de devam eden savaş bir vesayet savaşıdır, vekâlet
savaşıdır. 
KEMAL
ÇELİK (Antalya) – Hayal görüyor, hayal. Hayal görme.
TULAY
HATIMOĞULLARI ORUÇ (Devamla) - Dolayısıyla orada işi olmayan herkes var ama işi
olan halkları masanın dışına itmeye kalkışıyorsunuz. Tabii ki o zaman sorunlar
çözülmez. Ne zaman çözüldüğünü zannetsek o sorunlar tekrar patlar, karşımıza
gelir. Bakın, en önemli örnek İdlib. İdlib’i, Astana görüşmelerinde alınan
yetkiyle, sözüm ona çözüme kavuşturacaktık bir ayda. 12 gözlem noktası kuruldu,
her türlü altyapı sağlandı ama gelin görün ki şu anda HTŞ -ismini
hatırlayamadığım için bakmam gerekiyor- Nureddin Zengi’yi vuruyor. Doğru mudur?
Doğrudur. Şu anda gerçekten, İdlib bir kördüğüm. İdlib’in bu hâliyle zaten
çözülme imkânı yok. Dolayısıyla İdlib de bizim elimizde patladı. Doğru mudur?
Doğrudur. Bunu bizler söylediğimizde rahatsız olmayın, bunu bütün dünya kamuoyu
biliyor, bunu bütün basın yazıyor, bunu İngiliz basını da yazıyor, Fransa
basını da yazıyor, Almanya basını da yazıyor. Bugün İdlib’de ortada bir başarı
yok. Niye aynı yöntemde ısrarcıyız, biz bunu anlamakta zorluk çekiyoruz. 
Değerli
arkadaşlar, yine bir tartışma aldı başını gitti “Kürtler bizim kardeşimizdir.”
Bugün Hükûmetin neredeyse bütün kademelerinden açıklamalar geldi “Kürtler bizim
kardeşimiz.” çünkü Bolton belirledi bu açıklamaları. Bolton’ın bir sözü
açıklama yapmayı gerektirdi sizlere.
RECEP
ÖZEL (Isparta) – Her zaman açıkladık bunları ya, sen duymamışsın.
TULAY
HATIMOĞULLARI ORUÇ (Devamla) - Kürtler eğer sizin kardeşinizse bu politikanın
köklü bir biçimde değişmesi lazım çünkü biz kardeşliğe yürekten inanan
insanlarız. 
KEMAL
ÇELİK (Antalya) – Siz kimsiniz?
TULAY
HATIMOĞULLARI ORUÇ (Devamla) – Bakın, terör yaftası bugün 6 milyon oy almış
olan HDP’ye, hele de seçimlerin yaklaştığı şu dönemlerde “Aman HDP’ye
yaklaşmayın, aman HDP terördür, terör örgütüdür.” tepeden tırnağa kadar şu anki
temel politikanız bu, temel politikanız bu. HDP 6 milyon oy almış, HDP bir
terör örgütüyse ve -sizin kafanızdaki terör tanımı zaten hiçbir zaman
uzlaşabileceğimiz bir tanım değildir- HDP bir terör partisiyse 6 milyon
insanını yargılamanız lazım. O zaman 6 milyon insan sığacak cezaevleri inşa
etmeniz lazım hatta bunu mümkünse yetiştirebiliyorsanız prefabrik yaparak
hızlandırın da seçimden önce yapın diye önerimizi de sunmuş olalım.
MUHAMMED
FATİH TOPRAK (Adıyaman) – O 6 milyon size terör örgütüyle mesafe koyun diye oy
verdi. 
TUMA
ÇELİK (Mardin) – Ya bir dinle, dinle. Dinle, önce bir dinle, sonra sataşırsın.
BAŞKAN
– Arkadaşlar, lütfen hatibin sözünü kesmeyin.
TULAY
HATIMOĞULLARI ORUÇ (Devamla) – Değerli arkadaşlar, sonuç olarak şunları
söyleyerek tamamlayacağım. Eğer gerçekten biz kardeşlikten yanaysak eğer
gerçekten Orta Doğu siyasetinde bu ülkenin kazanmasını istiyorsak her fırsatta,
her adımda bu ülkenin ayağına dolaşan, dolanan Kürt sorununun barışçıl ve
demokratik yöntemlerle çözülmesi dışında bir seçenek yoktur. Bakın, her
fırsatta, atılan her adımda derin stratejinin çöküşünün altındaki temel nedenin
bu olduğunu lütfen unutmayalım. Bunu esasen o kadar iyi biliyor ki bu sırada
oturanlar ve bu ülkeyi yönetenler ama ne var ki bunu bilmezden gelmeye devam
ediyorlar. 
Barış
politikasında ısrarcıyız ama sahici bir barış politikasında ve sahici sıfır
sorun politikasında ısrarcıyız. Orta Doğu’da uygulanması gereken strateji tamamen
bu anlayış üzerinde inşa edilmelidir. Kürt halkı Suriye hükûmetiyle görüşüyorsa
bu desteklenmeli çünkü siyasi sürecin, siyasi çözümün yolu buradan geçer.
Halklar kaderini kendileri tayin etmelidir, başkaları gölge etmemelidir.
Yazılma çalışmaları devam eden, hâlihazırda devam eden Suriye anayasasının
gerçekten yazılabilmesi için bu ülke canıgönülden destek vermeyi
başarabilmelidir. Kürtler kardeşimizse Araplar kardeşimizse Suriye komşumuzsa
ve biz komşularımızla ilişkilerimizi önemsiyorsak böyle bir politikayı izlemek
zorundayız. Dolayısıyla önerimiz net olarak şudur: Bugüne kadar uygulanan,
gerek Kürt sorunuyla ilgili izlenen çizgi gerekse Orta Doğu politikasında dönüp
tekrar düşünmek ve bu stratejiyi demin ifade ettiğimiz ögeler üzerinde oturtmak
dışında bizler bir çözüm seçeneği göremiyoruz.
Saygıyla
selamlıyorum, teşekkür ediyorum. (HDP sıralarından alkışlar) 
BAŞKAN
– Teklifin tümü üzerinde Cumhuriyet Halk Partisi Grubu adına söz isteyen
Eskişehir Milletvekilimiz Sayın Utku Çakırözer.
Buyurun
Sayın Çakırözer. (CHP sıralarından alkışlar) 
Süreniz
yirmi dakika.
CHP
GRUBU ADINA UTKU ÇAKIRÖZER (Eskişehir) – Sayın Başkan, değerli milletvekilleri;
yüce Meclisimizi saygıyla selamlıyorum.
Gündemimizdeki
anlaşmaya geçmeden önce, kısa süre öncesine kadar bu sıralarda milletvekili
olarak hizmet veren değerli arkadaşımız Eren Erdem’in karşı karşıya kaldığı
hukuksuzluğa dikkat çekmek isterim. Yüz doksan üç gündür tutuklu, dün mahkeme
Eren Erdem’i tahliye etti ancak karar altı saat bekletildi, cezaevine
gönderilmedi ve o arada savcı itiraz etti, Eren Erdem Silivri zindanının
kapısından çıkamadan yeniden tutuklandı. Bu bir talimat yargısıdır ve
Türkiye’nin yararına, hayrına değildir. Bu garip tavrın benzerleri başka
siyasetçilerde, gazetecilerde, hukukçularda yaşandı. 
Değerli
arkadaşlarım, Türkiye’de yazdığı, okuduğu, eleştirdiği için siyasetçilerin,
gazetecilerin, akademisyenlerin cezaevinde olmasına karşıyız. Biz bu sorunu
yani düşünceyi hapsetme meselesini çözmeden Türkiye’nin hiçbir meselesini
çözemeyiz. Örneğin, bugün dış politika konuşacağız ama dünyadaki
saygınlığımızın, itibarımızın artması için her şeyden önce biz gerçek bir hukuk
devleti ve demokrasi olmayı becerebilmeliyiz. Yedi aydır yok yere cezaevinde
yatan Eren Erdem’in, on dört aydır iddianamesi olmadan tutuklu tutulan Osman
Kavala’nın, hukukçuların, öğrencilerin, hak savunucularının bir an önce serbest
bırakılmasını istiyoruz.
Görüşmekte
olduğumuz anlaşmaya gelince, öncelikle hukuki bir itirazımız var. Uluslararası
anlaşma veya ek protokollerde yapılacak herhangi bir değişikliğin onaylanması
hususundaki Meclisin yetkisi Cumhurbaşkanına devredilmekte. Güçler ayrılığı
ilkesinin dışına çıkılması ve halk iradesinin temsiliyle çelişecek şekilde
anlaşmada düzenleme yapma ayrıcalığının Cumhurbaşkanına devredilmesine
özellikle karşıyız, bundan rahatsızız. Bunu Sayın Cumhurbaşkanının şahsında
söylemiyorum, genel bir ilke olarak söylüyorum. Tek kişinin karar verdiği bir
ülke her zaman çok kolay ipotek altına alınabilir. 
Bakın,
bu yüce Meclis çatısı altında dönemin iktidarı çok istemesine karşın bizler 1
Mart tezkeresine hep birlikte “hayır” dedik, iyi ki de direndik, evlatlarımıza
komşumuzun içinde işgalci bir ülke olma anlamına gelecek bir miras bırakmamış
olduk, ülkemizin menfaatini koruduk. Bugün bu basit bir serbest ticaret
anlaşması olur, yarın güvenliğimizle ilgili, geleceğimizle ilgili son derece
önemli bir anlaşma olabilir. Ortak akıl her zaman tek kişinin hırslarından,
beklentilerinden, bunlar doğrultusunda ülkenin kaderiyle oynama riskinden her
zaman üstündür. 
Değerli
arkadaşlarım, Sırbistan hem ikili ilişkilerimiz açısından hem de Balkanların
istikrar ve huzuru açısından önemli bir ülke. Kısa süre önce Dışişleri
Komisyonu olarak Belgrad’da tüm partilerden arkadaşlarımızla temaslarda
bulunduk. Sırbistan, barış ve istikrarı bakımından belirleyici bir aktör
bölgede. İlişkilerimizin başta ekonomik olmak üzere her alanda geliştirilmesi
önemli, önemli çünkü bizim açımızdan Balkanların istikrarı öncelikli. Oradaki
barış ve istikrarın korunması ve orada yaşayan Boşnakların iyiliği bizler için
her şeyden önemli. İşte Sırbistan’la kuracağımız karşılıklı iyi ilişkiler
Balkanlardaki Boşnak kardeşlerimizin de mutlaka faydasınadır. Nitekim
Sırbistan’la son dönemde gelişen ilişkilerin hem Sırbistan içinde hem de Bosna
Hersek’teki olumlu yansımalarını yakından görmekteyiz. 
Öte
yandan, Sırbistan bizim için Avrupa’ya çıkış ülkesi ve Avrupa’dan bize ulaşım
açısından önemli bir konumda. Yılda 120-130 bin tır Sırbistan üzerinden geçerek
Türkiye’ye ulaşmakta ya da tam tersi rotadan Avrupa’ya ulaşmakta. Sırbistan’la
ekonomik ilişkilerimiz gelişme göstermekte, 1 milyar doları aşan bir ticaret
var; sevindiricidir, daha da iyileşmesini istiyoruz. Türk şirketlerinin
Sırbistan’daki yatırımlarının her geçen gün arttığını görmek, özellikle
Sırbistan’ın az gelişmiş bölgelerinde ve emek yoğun sektörlerinde yatırım
yaparak istihdama katkıda bulunduklarını görmek bizim için sevindirici. 
Değerli
arkadaşlarım, peki, Sırbistan bu kadar önemli de biz önümüzdeki bu anlaşmaya
neden muhalefet şerhi koyduk? Bu tür ticaret anlaşmaları iki ülkenin
üreticisini koruduğu sürece karşılıklı olarak fayda sağlar yani ülkeler ithalat
ve ihracat kalemleri ve miktarlarını belirlerken yerli üreticilerin
imtiyazlarını ve sürdürülebilir gelişimini gözetmek zorundadır. Önümüzdeki bu
protokoller arasında Sırbistan’dan Türkiye’ye ithal edilecek ürünlerin listesi
ve ithalat koşulları yer almakta. Bu listeye bakıldığında, Türkiye’de yetişen
birçok tarım ürününe ek olarak 5 bin ton büyükbaş hayvan etinin Sırbistan’dan yüzde
100 vergi indirimiyle ithali söz konusudur. Tarım ürünlerine baktığınızda, 10
bin ton buğday, 15 bin ton ayçiçeği tohumu, 5 bin ton mısır, 5 bin ton soya
fasulyesi, 35 bin ton ayçiçeği tohumu yağı sıralanmakta, hepsi de yüzde 100
vergi indirimiyle. 
Değerli
arkadaşlarım, Sırbistan’dan bu ürünlerin vergisiz ithali demek, Türkiye’de
kendi çiftçimizin, besicimizin rekabet gücünün, üretim kapasitesinin ve iç
pazar hâkimiyetinin zayıflatılması demektir yani kendi çiftçimize, besicimize
zarar demektir. İşte, bu nedenle biz bu anlaşmaya, bu protokole şerh koyduk,
karşıyız dedik. 
Değerli
arkadaşlarım, bugün Sırbistan’ı konuşuyoruz ama mesele onunla bitmiyor. Son
sekiz yılda ithal ete 8 milyar lira ödemişiz yani 8 katrilyon lira. Nüfusu ve
büyüklüğü bizden katbekat küçük ülkelerden et ithal ediyoruz. Dışarıda
“Türkiye” denilince ülkelerin gözü parlıyor et satmak için, buğday satmak için.
İşte, bu yüzden her yıl ithalat azalmıyor, artıyor. Bakın, sadece son bir yılda
hayvan ithalatı yüzde 125, buğday ithalatı yüzde 43 arttı. Bundan birkaç gün
önce bu yıl da yani 2019 yılı için de ithalat kararı alındı. Bakın, sadece
Eskişehir’de, seçim bölgem Eskişehir’de, memleketim Eskişehir’de son beş yılda
hayvan ithalatı 8 kat arttı, Eskişehir’in bereketli, verimli topraklarında
hayvan ithalatı 8 kat arttı. Bir yandan “Buğday ambarıyız.” diyeceğiz, bir
yandan “Köylü, milletin efendisi.” diyeceğiz ama çiftçinin, besicinin alın
terinin karşılığını almasını engelleyeceğiz. 
İşte,
hafta sonu Bilecik’teydik. Bilecik’te çiftçiyle görüştük, ziraat odasını
ziyaret ettik. Orada aldığımız mesaj belli: “2019 yılı bir felaket, artık
üretemeyecek, çiftçi, besici artık üretemeyecek.” diyorlar. Buradan hem
Eskişehir’de hem Bilecik’te ve Türkiye’nin dört bir yanında “üretemeyeceğiz”
diyen çiftçiye de selam yollamak, onların çaresi, dermanı olduğumuzu söylemek
istiyorum.
Değerli
arkadaşlarım, bakın sistem nasıl çarpık çalışıyor: Et ve Süt Kurumu yerli
besiciden ya da ithal eden firmadan et satın alıyor. Kilosunu 28 liradan aldığı
karkas eti belli marketlere, halka ucuz satsınlar diye toptancıya 20 liraya
veriyor yani 8 lira zararına veriyor tüccara. O da markete 26 liraya satıyor.
Market de üzerine kâr koyup bize satıyor, böylece adı “Ucuz et yedirdik.”
oluyor. Devletin 8 liralık zararını biz vergi verenler yani 81 milyon ödüyoruz.
Tüccarın 6 liralık kârını da biz ödüyoruz. Marketin kârını -artık ne kadar
koyarsa- ödeyen de yine biziz. Peki, diğer yanda et ve süt üreticileri var.
Girdi maliyetleri yüzünden onlar 30 liranın altına mal edemiyor hayvanını çünkü
yem pahalı, ilaç pahalı, bakım pahalı. Et ve Süt Kurumu onlardan karkas eti
kilosu 29 liraya alıyor ama kesim için aylar sonrasına gün veriliyor. Değerli
arkadaşlarım, 300 bin hayvan şu anda sıra bekliyor. Sıkışan üretici, hayvanını
kilosu 25 liradan, bazen daha da altından kestirmek zorunda kalıyor. Yoksa
kestirmese iki ay süreyle yem parası verecek, daha fazla maliyet olacak. O
zaman üretici ne yapıyor? Süt hayvanları, besi hayvanları demeden hepsini
kestiriyor, bir daha da hayvancılık yapmamaya yemin ediyor. Bakın, böyle
giderse memlekette et ve süt üreticisi kalmayacak. Peki, Et ve Süt Kurumu
tüccara verdiği 8 liralık sübvansiyonu üreticiye verse ne olur? Hem yerli
üretim artar hem ithalat azalır hem de halkımız ucuz et yer. Ama değerli
arkadaşlarım, nedense bu kimsenin aklına gelmiyor. 
İşin
bir başka boyutu daha var -Komisyonda da söyledim- Et ve Süt Kurumu depolarında
şu anda 20 bin ton et var, bunu satacak ülke arıyorlar. Hâl böyle iken hâlâ
biz, bakın bugün, Sırbistan’dan yeni et ithalat kararı alıyoruz. Bakın,
Sayıştayın raporu var değerli arkadaşlarım, “Et ve Süt Kurumunun kendi
marketleri et satmıyor.” diyor. Diyor ki: “Et ve Süt Kurumunun kombina ve
mağazalarında yapılan denetleme ve incelemelerde kuşbaşı et, kıyma gibi temel
et ürünleriyle sucuk gibi şarküteri ürünlerinin satış mağazalarında olmadığı,
kurumun tüketici talebini karşılayamadığı gözlenmiştir.” “Piyasa fiyatlarıyla
kurumun satış fiyatları arasında fiyat farkı giderek artıyor.” diyor. “Tüketici
taleplerini kurum karşılasın.” diyor ama dinleyen kim. Neden böyle? Yukarıda da
anlattım, Et ve Süt Kurumu piyasaya düşük fiyatla et veriyor. Ama bu satılan da
toplam, ayda 100 bin ton etin sadece 5, bilemediniz 10 bin tonu, yani 3 market
zincirine verilen et miktarı. Gerisi ne oluyor? Kalanı üreticiden 25 liraya
alınıyor, sonra kıyma 40 liraya, et ise çeşidine göre 50, 60, 70 liraya
satılıyor. 
Değerli
arkadaşlarım, işte, acınacak hâlimiz bu. Üretici 25 liraya zor veriyor,
zararına veriyor, bizler ise 2 katı, 3 katı fiyata et ve kıyma alabiliyoruz. 
Sorun
sadece ette değil, sütte de aynı; üreticide ucuz, tüketicide pahalı. Ayrıca,
üretici ucuz bile satsa sütünün parasını aylarca alamıyor, alamadıkça üretimden
kaçıyor, süt ineğini, gebe düvesini kestirmek zorunda kalıyor. 
Değerli
arkadaşlarım, tarımda, hayvancılıkta, süt üretiminde yaşananların ağır
faturasını bu yıl göreceğiz. Çiftçimiz, besicimiz üretimden çekiliyor, az önce
söyledim Bilecik’te dinlediklerimizi. Hâl böyleyken ülkemizi yönetenler ne
diyor? “İthale gider, balans ederiz.” diyorlar. Hayır, bu krizin çözümü ithalat
değildir; tam tersine, ithalat durdurulmalıdır, tüccara verilen kâr, üreticiye
teşvik olarak verilmelidir. 
Değerli
arkadaşlarım, bizler buğday ithaline, saman ithaline, hayvan ithaline karşı
çıktıkça, bu ülkeyi yönetenlerden çok garip, anlaşılmaz tepkiler geliyor.
Bakın, Tarım Bakanı Sayın Pakdemirli bunu diyenlere, yani “‘Saman ithal
ettiniz, buğday ithal ettiniz, et ithal ettiniz.’ diyenlere yanıtım şudur:
Paramız var ki ithalat yapabiliyoruz.” diyor. 
Değerli
arkadaşlarım, böyle bir yaklaşım olur mu? O zaman, ben buradan daha parlak bir
yanıt vereyim Sayın Bakana: Madem paramız var, o zaman asgari ücreti artırın,
2.200 lira yapın, 2.500 lira yapın. Ayrıca, bu kürsüde “emeklilikte yaşa
takılanlar” dediğimizde “Para yok.” deniyor ama buğday, saman, et ithalatına
gelince, maşallah, bizden zengini yok. 
Değerli
arkadaşlarım, bir Tarım Bakanının her şeyden önce “Çiftçi neden yeterince
üretemiyor da biz ithalat yapmak zorunda kalıyoruz?” diye sorması, araştırması
lazım. Ama yine aynı Bakan, bir başka inci, diyor ki et ithalatı konusunda:
“Türkiye’nin toplam protein üretiminde eksiği yok. Et yerine balık, hindi,
tavuk yersek bu iş çözülür.” Görüyor musunuz, Türkiye’yi, Türkiye’nin tarım ve
hayvancılığını yönetmek ne kadar basit; “Kırmızı et yemeyelim, ithalata gerek
kalmaz.” O zaman, üretim de yapmayalım, et de yemeyiz, bütün sorun çözülür. 
Değerli
arkadaşlarım, böyle Bakanlık, böyle tarım yönetmek olur mu? Buradan Sayın Bakan
Pakdemirli’nin, bu konularla ilgili halkı bilgilendirme temel görevlerini
yaparak kendisine sorular yönelten gazeteci meslektaşlarıma yönelik tavrını da
kınıyorum. Gazetecilerin akreditasyonunu engelleyerek çalışma özgürlüğünü
kısıtlamak, onlara hakaret etmek değil bir Bakana, hiçbir siyasetçiye, hiçbir
yurttaşa yakışmaz.
Değerli
arkadaşlarım, konuşmamın bu bölümünde dış politikamızdaki son gelişmelere
değinmek isterim. Öncelikli mesele, Suriye’de yaşananlar, Amerika Birleşik
Devletleri’nin Suriye’den çekilme planları. 
Adalet
ve Kalkınma Partisi Genel Başkanı ve Cumhurbaşkanı Sayın Erdoğan kısa süre önce
ABD Başkanı Trump’la telefonda görüştü. Trump’ın Suriye’den çekilme kararı
verdiği bu telefon görüşmesi -biliyorsunuz, hatırlıyorsunuz- içeride büyük
diploması başarısı olarak sunuldu. Sayın Erdoğan dedi ki: “Dış politikada
destan yazıyoruz ve bunu dünyanın devleriyle yazıyoruz.” Aslında biz bugüne
kadar Suriye meselesinde nasıl bir diplomatik destan yazıldığını çok iyi
biliyoruz. Hatırlatmak isterim: Yedi yıl önce muhatabımızın Suriye rejimi
olduğu güney sınırımız şu anda terör örgütleriyle dolu, sınır kevgire dönmüş
durumda. Yüzlerce yurttaşımızı Suriye kaynaklı IŞİD, El Kaide, PKK ve diğer
terör örgütlerinin saldırılarında kaybettik. Bu terör örgütleri, Türkiye’nin
yanı sıra Avrupa ve dünyada terör eylemleri düzenledi; yüzlerce, binlerce
insanı katletti. Ülkemizde 4 milyon Suriyeli kardeşimizle birlikte yaşamak
zorunda bırakıldık; Türkiye’nin tüm illerinde bundan kaynaklı sosyal ve
ekonomik sıkıntılarla hepimiz karşı karşıyayız. Milyarlarca liralık sınır
ticaretimiz kesildi; sınır illerimizde tüccar, sanayici, esnaf kan ağlıyor.
Yine, milyarlarca liralık turizm gelirimiz sona erdi; yedi yıl sonra ancak
toparlanmaya çalışıyor. Bakın, nasıl bir destansa bu ortada. Peki, Trump’la o
meşhur görüşmede nasıl bir destan yazılmış, şimdi bir de ona bakalım.
Aradan
bir iki hafta geçti geçmedi, o görüşmenin perde arkası ortaya çıktı. Ortada bir
diplomatik başarı, bir destan falan yok; tam tersine, Suriye bataklığına daha
fazla gömülüyor olmamız gerçeği var değerli arkadaşlarım. Önce Trump, sonra
Dışişleri Bakanı Pompeo, en son olarak da Ulusal Güvenlik Danışmanı John
Bolton’ın açıklamaları oldu. Yan yana konarak birlikte okunduğunda hepsi şunu
söylüyor:
1)
Suriye’de vahşi terör örgütü IŞİD’i yok etme mücadelesini artık ABD bırakıyor.
ABD askerleri sağ salim ülkelerine, ailelerine geri dönüyor. 
2)
Peki, eli kanlı IŞİD’le mücadele işini kim yapacak? “Tek başına Türkiye
üstlensin.” diyorlar. Yani “Mehmetçik Orta Doğu’nun jandarması olsun.” deniyor.
3)
“Türkiye bu ağır sorumluluğu üstlenirken kendi ulusal çıkarlarına ve
güvenliğine tehlike oluşturduğunu değerlendirdiği Suriye’nin kuzeyindeki PKK
oluşumlarına ise hiç dokunmasın, onların denetimindeki bölgelere girmesin.”
diyorlar. 
4)
“Türkiye Amerika’dan habersiz ve onaysız Suriye’de operasyon yapmasın.”
diyorlar.
Evet,
bugün Ankara’da olan Amerikan heyeti işte bu şartları öne sürüyor. Bakın,
Bolton gelmeden önce Amerikan basınına diyor ki: “Cumhurbaşkanı Erdoğan IŞİD’e
karşı birlikte savaştığımız dostlarımızın korunacağı yönünde Başkan Trump’a
güçlü taahhütte bulundu.” Ankara’da kimse bunları yalanlamıyor. Peki, Türkiye
bu şartlara karşı ne yapıyor? Normalde bunu diyen bir heyetle oturup
konuşmazsınız bile ama hem Cumhurbaşkanlığında hem de Genelkurmayda görüşmeler
yapılıyor. 
Öte
yandan, bu sabah Amerikan basınında Sayın Erdoğan’ın bir makalesi yayınlandı,
tam da ABD talepleriyle örtüşen, o açıklamaları neredeyse doğrulayan bir
makale. Eli kanlı IŞİD’le mücadeleyi tamamen Mehmetçik’in omuzlarına, Türk
halkının omuzlarına yüklemeye hazır. Ayrıca orada terör örgütünün kontrolündeki
bölgelerde halk tarafından seçimle belirlenecek yerel meclisler kurulmasını
yani federatif bir yapıyı öneriyor. Bunun güvencesinin de Türkiye olacağı
garantisi veriyor. Biz Suriye’de iç barış sağlansın diyoruz, o ise makalesinde
tüm kesimlerden, savaşçılardan oluşan yeni bir ordu kurulsun diye uğraşıyor. 
Aslında
yapılan şu değerli arkadaşlarım: İçeriye başka, dünyaya başka konuşuluyor.
Vatandaşa “IŞİD bitti.” deniliyor, “Orada sadece YPG var.” deniliyor. “Terörle
mücadele” deniliyor, esiliyor gürleniliyor, “Gireceğiz.” deniliyor,
“Giriyoruz.” deniliyor. Amerikan gazetesi aracılığıyla Amerikan yönetimineyse
garantiler veriliyor. “Suriye’nin kuzeyinde kurulacak Kürt devletinin güvencesi
biz olacağız.” deniliyor. “IŞİD’le mücadeleyi biz yürüteceğiz.” deniliyor. 
Şimdi
soruyorum değerli arkadaşlarım: Bu işin neresi diplomatik başarı, neresi
diplomatik destan? Neresinde Türkiye’nin ulusal çıkarları, yurttaşlarımızın
güvenliği savunuluyor? On altı yıllık Adalet ve Kalkınma Partisi iktidarının
bizi soktuğu Suriye bataklığında şimdi tek adam yönetiminin maceracı
politikalarıyla daha da batma riskiyle karşı karşıyayız. Böyle bir müzakere
asla kabul edilemez. 
Değerli
arkadaşlarım, sorabilirsiniz: Siz ne diyorsunuz? Nasıl bir politika, nasıl bir
Suriye politikası, nasıl bir dış politika izlenmelidir?
Amerika
Birleşik Devletleri’nin çekilme kararına ilişkin Türkiye’nin izlemesi gereken
politika şöyle olmalıdır: 
Her
şeyden önce, öncelikle, vahşi terör örgütü IŞİD’le mücadele tek başına
Mehmetçik’in omuzlarına yüklenemez. Bu konu dünyanın hep birlikte çözmesi,
birlikte mücadele etmesi gereken bir beladır. IŞİD’le Mücadele Koalisyonu diye
bir oluşum var, Türkiye bunun bir parçası. Şimdi, Amerika, Batılı güçler ve diğerlerinin
çekilip bu sorumluluğu sadece Türkiye’ye bırakması asla kabul edilemez. 
Bakın,
orada IŞİD sınırın dibinde değil, 250-300 kilometre derinde. Türkiye, bir başka
ülkenin içinde böylesine derin bir operasyonu yapmaya soyunmaya aday gözüküyor.
Bakın, Fırat’ın doğusundan bahsediyoruz ama batısına bakın, Soçi’de 2017
yılında Ruslarla bir anlaşma yapıldı; İdlib Mutabakatı. İdlib’in IŞİD ve
benzeri terörist örgütlerden temizlenmesi sorumluluğu Türkiye’nin üzerine
kaldı, ekim ortasına kadar silahsız bölge sağlanacaktı. Ama şimdi ne oldu? Eğer
görürseniz, okursanız oraya ilişkin değerlendirmeleri, orada El-Nusra,
etkinliği tamamen elde etti, yüzde 70’e yakın kontrol El-Nusra’nın ve onunla
yakın IŞİD benzeri örgütlerin elinde. Halep-Lazkiye, Halep-Hama yolları
güvenliği Türkiye tarafından sağlanarak açılacaktı, bunların hiçbiri olmadı.
Şimdi, biz Fırat’ın doğusunda IŞİD’in temizlenmesi sorumluluğunu üstlenmeye
hazırız diyoruz Amerika’ya ve dünyaya. 
Değerli
arkadaşlarım, ikinci konu, yani IŞİD konusundaki sorumluluğu üstlenmemiz
dışında, buna karşı duruşumuz dışında ikinci konu, ülke ve sınır
güvenliğimizdir. 
Bundan
yedi yıl önce, Suriye’de iç savaş başlamadan önce durum nasıldı, o dönem
güvenliğimiz nasıl sağlanıyordu? Hatırlatayım: Şam yönetimi terör örgütü
elebaşısı Abdullah Öcalan’ı Türkiye’nin baskısıyla sınır dışı etmiş, sonrasında
Suriye yönetimiyle varılan Adana Mutabakatı çerçevesinde etkin bir güvenlik iş
birliği sağlanmıştı, Türkiye’ye yönelik terör tehdidi de minimuma inmişti.
Şimdi
ne yapılmalı? Türkiye’nin güvenliği için Suriye’de iç savaşın sona ermesi, en
geniş toplumsal mutabakatla oluşturulacak yeni Suriye yönetiminin ülkede
birliği ve toprak bütünlüğünü sağlaması ve Suriye halkının seçtiği bu yeni
yönetim ile Türkiye arasında diplomasi ve Adana Mutabakatı benzeri güvenlik
mekanizmalarının bir an önce oluşturulması gerekmektedir. Bu çerçevede,
Suriye’de iç barışın sağlanmasına ve anayasa çalışmalarına Türkiye tam katkı
sağlamalıdır. Yani biz artık savaş, çatışma değil; barış istiyoruz, istikrar
istiyoruz, huzur istiyoruz, bu maceracı politikalara son verilsin diyoruz,
Üç:
Türkiye’nin başına tüm bu belaları saran, rejim değiştirme sevdasından, İhvan
yani Müslüman Kardeşler aşkından da bir an önce vazgeçilmelidir. Şam’a bir an
önce büyükelçi atanmalı, diplomatik, istihbari ve askerî ilişkiler yeniden
başlatılmalıdır. Türkiye, Amerika’nın Suriye’den askerlerini çekme kararını
Suriye’nin kuzeyine yönelik bir saldırı için yeşil ışık olarak görmektense
Suriye Kürtleri ile Şam yönetimi arasındaki müzakereleri teşvik etmelidir.
(Mikrofon
otomatik cihaz tarafından kapatıldı) 
BAŞKAN
– Bir dakika ilave ediyorum Sayın Çakırözer.
UTKU
ÇAKIRÖZER (Devamla) – Ve son olarak, bölgemizin sorunlarını bölge ülkeleri
çözmelidir. 
Sayın
Genel Başkanımız Kemal Kılıçdaroğlu’nun Türkiye, Suriye, Irak ve İran arasında
Orta Doğu barış ve iş birliği teşkilatı kurulması önerisine kulak verilmesi
çağrısında bulunuyoruz. Bu öneri yani OBİT’in kurulması bölgemizin istikrarı,
huzuru, barışı için son derece önemlidir.
Hepinizi
buradan saygılarımla selamlıyorum. 
Teşekkür
ederim, sağ olun. (CHP sıralarından alkışlar) 
BAŞKAN
– Teşekkürler Sayın Çakırözer. 
Teklifin
tümü üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir. 
Sayın
Arslan, bir söz talebiniz olmuş, onu hemen alalım.
Buyurun.
V.- AÇIKLAMALAR (Devam)
30.- Denizli Milletvekili Kazım Arslan’ın, üretmek yerine neden birçok
ürünün ithal edildiğini, Türkiye ile Sırbistan Cumhuriyeti arasında tarım
kesimine ve besicilik yapan Türk çiftçisine zarar veren serbest ticaret
anlaşmasının yapılmasının sebebini Ekonomi Bakanından öğrenmek istediğine
ilişkin açıklaması
KAZIM
ARSLAN (Denizli) – Sayın Başkan, Ekonomi Bakanına bir soru soruyorum: Görüşmekte
olduğumuz Türkiye ile Sırbistan Cumhuriyeti arasında yapılan serbest ticaret
anlaşmasıyla, Türkiye’de üretilen başta buğday, ay çekirdeği tohumu ve yağı,
büyükbaş hayvan ve eti; patates, domates, pırasa, beyaz ve kırmızı lahana,
havuçlar, şalgamlar, bezelye, fasulye, tatlı mısır, çilek, ahududu, böğürtlen,
dut, vişne, kurutulmuş erik, mısır, kuş yemi, soya fasulyesi, ay çekirdeği,
margarin, konserve, Yeni Pazar mantısı, makarnalar, çikolata, ekmek, kek,
bisküvi, meyve suları, çorbalar, taze üzüm şarabı, kedi ve köpek maması gibi
ürünlerin gümrüksüz ve çok az gümrükle ithaline izin veriliyor. Bu ürünleri
üretmek yerine neden ithal ediyoruz? Tarım kesimine, çiftçilerimize ve
besicilik yapan Türk çiftçilerimize zarar veren bu anlaşmanın yapılmasının
sebebi nedir? Ağırlıklı olarak tarım ürünü olan bu ürünlerin ithal edilmesi
yerine ödenecek dövizlerin çiftçiye ve üreticiye verilmek suretiyle kendi
ihtiyaçlarımızı karşılayacak bir planımız olmayacak mı? 
BAŞKAN
– Teşekkür ederim Sayın Arslan. 
X.- KANUN TEKLİFLERİ İLE KOMİSYONLARDA BULUNAN DİĞER İŞLER (Devam)
A) Kanun Teklifleri (Devam)
1.- Türkiye Büyük Millet Meclisi Başkanı İzmir Milletvekili Binali
Yıldırım'ın "Türkiye Cumhuriyeti ile Sırbistan Cumhuriyeti Arasında
Serbest Ticaret Anlaşması"na Ait Protokol I'in Yerini Alan 30 Ocak 2018
Tarihli "Protokol I", Anlaşmanın "Menşeli Ürünler"
Kavramının Tanımı ve İdari İşbirliği Yöntemlerine İlişkin Protokol II'sini
Değiştiren 17 Ocak 2017 Tarihli ve 1/2017 Sayılı Ortak Komite Kararı ve
Anlaşmaya Eklenen Hizmet Ticareti Hakkında 30 Ocak 2018 Tarihli "Protokol
III"ün Onaylanmasının Uygun Bulunduğuna ve Anlaşmanın Protokoller ve
Eklerine İlişkin Değişikliklerin Cumhurbaşkanınca Doğrudan Onaylanmasına Dair
Yetki Verilmesine İlişkin Kanun Teklifi (2/1358) ve Dışişleri Komisyonu Raporu
(S. Sayısı: 28) (Devam)
BAŞKAN
- Değerli milletvekilleri, şimdi 1’inci maddeyi okutuyorum: 


“TÜRKİYE CUMHURİYETİ İLE
SIRBİSTAN CUMHURİYETİ ARASINDA SERBEST TİCARET ANLAŞMASI”NA AİT PROTOKOL I’İN
YERİNİ ALAN 30 OCAK 2018 TARİHLİ “PROTOKOL I”, ANLAŞMANIN “MENŞELİ ÜRÜNLER”
KAVRAMININ TANIMI VE İDARİ İŞBİRLİĞİ YÖNTEMLERİNE İLİŞKİN PROTOKOL II’SİNİ
DEĞİŞTİREN 17 OCAK 2017 TARİHLİ VE 1/2017 SAYILI ORTAK KOMİTE KARARI VE
ANLAŞMAYA EKLENEN HİZMET TİCARETİ HAKKINDA 30 OCAK 2018 TARİHLİ “PROTOKOL III”ÜN
ONAYLANMASININ UYGUN BULUNDUĞUNA VE ANLAŞMANIN PROTOKOLLER VE EKLERİNE İLİŞKİN
DEĞİŞİKLİKLERİN CUMHURBAŞKANINCA DOĞRUDAN ONAYLANMASINA DAİR YETKİ VERİLMESİNE
İLİŞKİN KANUN TEKLİFİ 
MADDE 1- (1) “1 Haziran
2009 tarihinde imzalanan ‘Türkiye Cumhuriyeti ile Sırbistan Cumhuriyeti
Arasında Serbest Ticaret Anlaşması’na Ait Protokol I’in yerini alan 30 Ocak
2018 tarihli ‘Protokol I’, Anlaşmanın ‘Menşeli Ürünler’ Kavramının Tanımı ve
İdari İşbirliği Yöntemlerine İlişkin Protokol II’sini değiştiren 17 Ocak 2017 tarihli
ve 1/2017 Sayılı Ortak Komite Kararı ve Anlaşmaya eklenen Hizmet Ticareti
hakkında 30 Ocak 2018 tarihli ‘Protokol III’”ün onaylanması uygun bulunmuştur. 
BAŞKAN
– Teşekkür ederim. 
1’inci
madde üzerinde söz isteyen, İYİ PARTİ Grubu adına Konya Milletvekilimiz Sayın
Fahrettin Yokuş. 
Sayın
Yokuş…
Daha
sonra alalım kendisini. 
Halkların
Demokratik Partisi Grubu adına söz isteyen Batman Milletvekilimiz Sayın Mehmet
Ruştu Tiryaki. (HDP sıralarından alkışlar) 
Süreniz
on dakika Sayın Tiryaki. 
HDP
GRUBU ADINA MEHMET RUŞTU TİRYAKİ (Batman) - Sayın Başkan, değerli
milletvekilleri; 28 sıra sayılı Türkiye Cumhuriyeti ile Sırbistan Cumhuriyeti
arasında serbest ticaret anlaşmasına ek protokollerde bir dizi değişiklik
yapılmasıyla ilgili teklif hakkında söz almış bulunuyorum. Hepinizi saygıyla
selamlıyorum. 
Konuşmamın
bir kısmını, kuşkusuz, Sırbistan’la imzalanan bu uluslararası anlaşmanın eki
protokollerine ayıracağım ama bunun dışında, son birkaç gündür yaşadığımız,
özellikle seçim sonuçlarına etki edeceğini düşündüğüm antidemokratik
uygulamalar var, onları sizlerle paylaşacağım. 
Öncelikle
şunu belirteyim: Türkiye ile Sırbistan arasında imzalanan serbest ticaret
anlaşmasının ekleri olan protokoller uyarınca bir dizi tarımsal ve hayvansal
ürünün ithalatında uygulanacak vergi sıfıra indiriliyor. İşte “Şu kadar ton et,
şu kadar ton buğdayda sıfır vergi alınacak.” gibi bir dizi anlaşma maddeleri
var. Herkes anımsayacaktır, çok kısa bir süre önce, Trump Amerikan Başkanı
seçildikten sonra -ilk uygulamalarından biri- çelik ithalatıyla ilgili olarak
yeni vergi düzenlemeleri getireceğini açıklamıştı. Bunu ne için söylemişti?
Kendi ülkesinin ekonomisini korumak için, Amerika’da üretilen çeliğin ham madde
olarak kullanılması için ve istihdama katkı sunacağını düşündüğü için böyle bir
açıklama yapmıştı. Üstelik, bahsettiğimiz ülke kapitalizmin kalbi olan Amerika.

Dış
ticarette korumacı ekonomi politikaları yakın süreçte tartışılan bir başlık
hâline geldi. Pek çok ülke artık dış ticarette korumacı politikaları hayata
geçirmeye çalışıyor. Peki biz ne yapıyoruz? Biz, tam tersi uygulamalar
peşindeyiz, bir dizi değişiklik yapıyoruz. 2 Aralık 2017 olmalı, Resmî
Gazete’de yayınlanan, ithalat rejimine ek bir protokolle pek çok üründe vergi
oranını sıfıra indirmiştik, şimdi Sırbistan’la imzalanan bu anlaşmanın eki olan
protokollerle yine pek çok üründe ithalatta vergi sıfıra indiriliyor. 
Bakınız,
ben size birkaç örnek vereyim. Türkiye'nin 126 ülkeden 133 ayrı kalemde gıda
ithal ettiği söyleniyor, 133 ayrı kalemde. 2002’de 9 milyon 300 bin hektar olan
buğday ekim alanları 7 milyon 500 bin hektara geriledi yani neredeyse 2 milyon
hektar ve şimdi Türkiye buğday ithal ediyor durumda. 2002-2018 yılları arasında
izlenen yanlış fiyat politikaları nedeniyle 1 milyon hektar arazide artık arpa
ekimi yapılamıyor, dışarıdan yem ithal eder durumdayız. Son on beş yılda
baklagillerde, nohutta, kırmızı mercimekte, yeşil mercimekte üretimde yüzde
30’dan daha fazla azalma var, düşüş var. Türkiye artık baklagilleri, nohudu ve
kırmızı mercimeği ithal eder duruma geldi. 2002’de 7 milyon 200 bin hektar
alanda pamuk üretiliyorken bugün bu üretim 5 milyon dekarın altına düşmüş
durumda. 2002’de tütün sektöründe üretici sayısı 405 bindi, bugün tütün
üreticisi sayısı 56 binlere düşmüş durumda. 
Peki,
Hükûmet ne diyor? “Et fiyatları çok yüksek, biz vatandaşa daha ucuz et
sunabilmek için et ithal ediyoruz, tarımsal ürünlerde de aynı politikayı
sürdürüyoruz.” diyor. Asıl sorun şu: Gerek tarımda gerek hayvancılıkta ana
girdilerdeki fiyat çok yüksek; mazot fiyatı çok yüksek, elektrik fiyatı çok
yüksek, gübre fiyatı çok yüksek, tohum fiyatı çok yüksek. Aslında biz et
aldığımızda ete değil, elektriğe, mazota, gübreye, tohuma, ilaca para
veriyoruz. Mesele, burada, doğru bir tarımsal ve hayvansal ekonomi açısından
doğru politikalar üretmekte. Yoksa bu sorunu çözemezsek tarımsal ve hayvansal
ürünlerde çok daha fazla dışa bağımlı duruma geleceğiz. Bu nedenle bu
uluslararası sözleşmenin Türkiye ekonomisine bir katkı sunacağı kanısında
değiliz. Sözleşmenin aleyhine oy kullanacağız.
Şimdi,
konuşmamın başında söyledim, gerçekten, her sabah uyanıyoruz, bir dizi yeni
antidemokratik uygulamayla karşı karşıyayız. Dün sabah 2 Parti Meclisi üyemiz
Antalya’da gözaltına alındı. Haklarındaki suçlama, Antalya ve civarında sarı
yelekliler eyleminin benzerini örgütlemek yani Parti Meclisi üyelerimiz
Antalya’ya sarı yelekliler eylemini örgütlemeye gitmişler. Bugün, bu sabah, 1’i
Parti Meclisi üyemiz, 20’ye yakın üye ve yöneticimiz Ankara’da gözaltına
alındı. Bunların içerisinde 2 karı koca çift var; çocuklar bırakıldı, eşler
gözaltına alındı; bu sabah oldu, Ankara’da oldu. Yani siyasi faaliyet
yürütmemizin engellenmesi için her gün, her sabah ülkenin bir yerinde İçişleri
Bakanlığının emriyle bir dizi yöneticimizi gözaltına alıyorsunuz ve siyasi faaliyetleri
yürütmemizi engelliyorsunuz.
Bir
başka şey daha yapılıyor. Bakın, Yüksek Seçim Kurulu çok kötü bir karar aldı,
dedi ki: “Cezaevlerinde tutuklu olanlar ve taksirli suçlardan hükümlü olanlar
adres kayıtları neredeyse orada oy kullanabilecekler.” Bu ne demek? Siz
Diyarbakır’dasınız, gözaltına alındınız, hakkınızda bir suç isnadı var, Adalet
Bakanlığı karar verdi, sizi Silivri Cezaevine gönderdi veya siz
Balıkesir’desiniz, gözaltına alındınız, tutuklandınız, Ceza ve Tevkifevleri
Genel Müdürlüğü sizi Balıkesir’den aldı, Ankara’daki bir cezaevine gönderdi;
Yüksek Seçim Kurulu diyor ki: “Adresinin kayıtlı olduğu yer neresiyse orada oy
kullanabilir.” Bakın, kimin nerede, hangi cezaevinde kalacağına Adalet
Bakanlığı karar veriyor fakat Yüksek Seçim Kurulu diyor ki: “Bu beni
ilgilendirmez, senin adresinin kayıtlı olduğu yer neresiyse gidip orada oy
kullanabilirsin.” Bu ne demek? On binlerce kişinin 31 Mart tarihindeki
seçimlerde oy kullanamaması demek. Üstelik bu konuda herhangi bir yasa
değişikliği yapmadı Türkiye Büyük Millet Meclisi. 2005 yılında, 2009 yılında ve
2014 yılındaki mahallî idare seçimlerinde tutuklular ve taksirli suçlardan
hükümlü olanlar bulundukları cezaevinde oy kullanabilmişti. Biz diyoruz ki: Bu,
doğrudan HDP’yi hedef almış bir karardır. Neden? Çünkü cezaevlerinde 1’inci
parti olmuştu HDP. Kadrolarının büyük bir bölümü cezaevinde; yargılanıyorlar,
tutuklular, oy kullanma hakları vardı ve bu kararla oy kullanma hakları
ellerinden alındı.
Yalnız
bunu yapmıyor Yüksek Seçim Kurulu. Hükûmetiniz de boş durmuyor. Bakın, binlerce
seçmen taşındı, binlerce seçmen. Bir ilçenin seçim sonuçlarına etki edecekse
yakın köylerde, AKP’ye daha fazla oy çıkmış yakın köylerde plebisit yapılarak
ilçe merkezlerine bağlanıyor. Neden? Seçimin kaderini değiştirmek için hileli
yollara başvuruluyor.
Başka
neler yapılıyor? Bakın, biz, askerlerin, polislerin, oy kullanma hakkı olan
insanların oy kullanma hakkını savunduk. Ben, Yüksek Seçim Kurulunda partimin
temsilcisi olarak görev yaptığım dönemde, yurt dışında görevli askerlerin yurt
dışı seçmeni olarak kaydedilmesine karşı çıkmadık biz “Onların oy kullanma
hakkı var.” dedik. Peki, Hükûmetiniz ne yapıyor? Kent merkezlerinde, ilçe
merkezlerinde görevli olmayan askerlerin, polislerin -oy kullanma hakkı olan
subaylardan ve güvenlik görevlilerinden bahsediyorum- tamamını ilçe ve kent
merkezlerine getirdiniz. Neden? Oy kullanabilsinler diye, yerel seçimlerde
sonuçlara etki etsinler diye. Biz “Onların oy kullanma hakkı yok.” demiyoruz
fakat bir yandan, tutukluların oy kullanma haklarını elinden alırken, diğer
yandan, bulundukları yerde oy kullanma hakkı olmayan kişileri kent ve ilçe
merkezlerine taşıyarak onlara oy kullandırmak açıkça hiledir. Seçimlere bu
şekilde hile karıştırıyorsunuz. 
Bir
başka şey de şu: Şimdi, bir öğrenci düşünün; Balıkesir’de öğrenci, Aydın’da
öğrenci, Samsun’da öğrenci; Hakkâri nüfusuna kayıtlı, gidip adresini ailesinin
yanına almak istiyor. Nüfus müdürlüğüne gidiyor, nüfus müdürlüğü diyor ki:
“İçişleri Bakanlığı emri var, kaydınızı alamayız.” Bakın, bu kararı söyleyen
kişilerle konuştum bizzat. İçişleri Bakanlığı gizli emir vermiş nüfus
müdürlüklerine “Kayıtları alınmasın.” diye. Bunu yapan İçişleri Bakanlığı ve
Nüfus ve Vatandaşlık İşleri Genel Müdürlüğü bunun karşısında ne yapıyor biliyor
musunuz? Binlerce seçmeni köylerden il ve ilçe merkezlerine haberi olmadan
taşıyor. Birileri ellerinde TC kimlik numaraları ve adres bilgileriyle…
Şırnak’ta, Hakkâri’de, Siirt’te, Diyarbakır’da il ve ilçe merkezlerine seçmen
taşıyorsunuz seçim sonuçlarına etki edemeyeceğiniz için. Kayyumlar atayarak bu
belediyeleri elimizden alabildiniz.
(Mikrofon
otomatik cihaz tarafından kapatıldı)
BAŞKAN
– Sayın Tiryaki, bir dakika vereyim, toparlayalım. 
MEHMET
RUŞTU TİRYAKİ (Devamla) – Son sözlerimi söyleyeceğim. 
BAŞKAN
– Buyurun.
MEHMET
RUŞTU TİRYAKİ (Devamla) – Kayyumlar eliyle ancak belediyeleri elimizden
alabildiniz. Şimdi de seçimleri kaybedeceğinizi biliyorsunuz, adınız gibi
eminsiniz, ancak hileyle kazanacağınızı düşünüyorsunuz, bu yüzden bu yollara
tevessül ediyorsunuz. Koskoca bir partidir Adalet ve Kalkınma Partisi. Yüzde
30’un üzerinde, yüzde 40’ın üzerinde oy almış bir parti eğer buna tevessül
ediyorsa yazıklar olsun diyorum, başka bir şey demiyorum.
Çok
teşekkür ederim. (HDP sıralarından alkışlar)
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
CAHİT
ÖZKAN (Denizli) – Sayın Başkanım, hatip bizim grubumuza hitaben seçimlere hile
karıştırdığımız yönünde bir imada bulundu. 
MAHMUT
TOĞRUL (Gaziantep) – İma değil ya, belli.
GARO
PAYLAN (Diyarbakır) – Ne iması?
BAŞKAN
– Değerli arkadaşlar, bir saniye…
Buyurun.
CAHİT
ÖZKAN (Denizli) – Ben sadece kayıtlara geçmesi için söylüyorum…
KEMAL
PEKÖZ (Adana) – Kanıtlar var, kanıtlar. 
GARO
PAYLAN (Diyarbakır) – Belgeler var, belgeler.
BAŞKAN
– Arkadaşlar, bir saniye…
Buyurun
Sayın Özkan.
CAHİT
ÖZKAN (Denizli) – Kayıtlara geçmesi için söylüyorum: Her şeyden önce, sayın
hatibin Türkiye kamuoyuna dönük, seçmenleri ikna etmeye dönük çabası
Türkiye’deki seçimlerin hür, serbest, demokratik şekilde yapıldığının apaçık
göstergesidir. 
KEMAL
PEKÖZ (Adana) – Ya, ya, ya, ne demezsin!
CAHİT
ÖZKAN (Denizli) – Çünkü hatibin, Türkiye’de seçmenler ikna edildiği takdirde
seçmen iradesinin sandığa tam yansıdığını ifade ederek âdeta bir seçim
propagandasına dönüşen konuşmasını izledik.
Diğer
taraftan, daha eskiden, öteden beri Türkiye’de seçimler Yüksek Seçim Kurulunun
denetim ve gözetiminde yapılmaktadır. Bunun da ötesinde, uluslararası toplum
temsilciler…
LÜTFÜ
TÜRKKAN (Kocaeli) – AGİT Sözleşmesi’ne göre kabul etmediler seçim gözlemcilerini
bu seçimde, unutma. 
CAHİT
ÖZKAN (Denizli) – …Batı ülkelerindeki, gelişmiş demokrasilerdeki devletler
gözlemciler göndermek suretiyle Türkiye’deki seçimlerin demokratik şekilde
yapılıp yapılmadığını takip etmektedir. 
LÜTFÜ
TÜRKKAN (Kocaeli) – Bu seçim kabul etmedi Sayın Cumhurbaşkanı, reddetti. 
BAŞKAN
– Sayın Türkkan, lütfen…
CAHİT
ÖZKAN (Denizli) – Bakınız, Avrupa Birliğinden gelen gözlemciler daha 24 Haziran
seçimleri sonucunda Türkiye’deki seçimlerin hür -Anayasa’daki gibi- serbest ve
demokratik şekilde yapıldığını, yine, kamuoyuna deklare etmişlerdir. Onun için,
eğer söyleyecek sözümüz varsa bunu kürsüden bağıra bağıra söylüyoruz. Eğer
kamuoyunu ikna ederseniz bu ülkede hür, serbest ve demokratik gerçekleştirilen
seçimlerde milletimizin teveccühünü alır, gerekli yerlerde de seçimi
kazanırsınız. 
GARO
PAYLAN (Diyarbakır) – Siz de kayyum atarsınız.
CAHİT
ÖZKAN (Denizli) - Türkiye’de bütün tartışmalarınızı, kavgalarımızı, eğer
demokratik alandaysa seçimlerle sonuçlandırırız eğer yargısal alanlardaysa da
yine yargısal makamların verdiği kararlarla bunu neticelendiririz. 
KEMAL
PEKÖZ (Adana) – Dolarla ilgili eleştirmenize bir şey söylediniz mi, dolarla
ilgili?
CAHİT
ÖZKAN (Denizli) - Bakınız, bu hafta, yine, biraz önce sayın konuşmacılardan bir
tanesi ifade etti.
KEMAL
PEKÖZ (Adana) – Cezaevleriyle ilgili uygulamayı da anlat.
CAHİT
ÖZKAN (Denizli) – Siz söylediniz onu, gerek yok. 
BAŞKAN
– Değerli arkadaşlar, bir saniye lütfen. 
CAHİT
ÖZKAN (Denizli) – Bir tanesi “Türkiye’de bu bir talimat yargısıdır, tek kişinin
verdiği karardır.” dedi. Yahu, daha bu hafta, bugün Anayasa Mahkemesi İç
Tüzük’le ilgili bir karar verdi. 
Yine
Eren Erdem’le ilgili bir mahkeme farklı şekilde karar verdi, diğer mahkeme de
bir başka şekilde karar verdi. 
KEMAL
PEKÖZ (Adana) – Allah Allah!
GARO
PAYLAN (Diyarbakır) – Sonuçta, Eren Erdem içeride. 
CAHİT
ÖZKAN (Denizli) – Avrupa İnsan Hakları Mahkemesi adil yargılama ilkesini nasıl
görüyor? 
BAŞKAN
– Toparlayalım Sayın Özkan. 
CAHİT
ÖZKAN (Denizli) - Eğer bir mahkemenin vermiş olduğu karar bir üst mahkeme
tarafından denetlenebiliyorsa işte o adil bir mahkemedir, adil yargıdır.
Türkiye’de de ilk derece mahkemenin vermiş olduğu bir tutuklama kararına veya
bir tahliye kararına bir üst mahkeme de itirazen, yine tutukluluğun devamı
yönünde karar vermiştir; bu da yargının kararıdır. Buna da herkesin saygı
duyması lazım. 
BAŞKAN
– Teşekkür ederim. 
ZÜLEYHA
GÜLÜM (İstanbul) – Tahliye kararını veren hâkimi ne zaman görevden alacaksınız?
BAŞKAN
– İYİ PARTİ Grubu adına… 
KEMAL
PEKÖZ (Adana) – Cezaevlerindeki tutuklularla ilgili bir şey söylemediniz. 
MEHMET
RUŞTU TİRYAKİ (Batman) – Sayın Başkanım, bir şey söyleyeceğim. 
BAŞKAN
– Buyurun Sayın Tiryaki. 
MEHMET
RUŞTU TİRYAKİ (Batman) – Kayıtlara geçmesi açısından… 
CAHİT
ÖZKAN (Denizli) – Sataşmadım ben. 
BAŞKAN
– Sayın Tiryaki, siz bir şey söylediniz, Sayın Özkan da bir şeyler söyledi. 
Buyurun.

MEHMET
RUŞTU TİRYAKİ (Batman) – Şöyle Sayın Başkanım: Ben itham edici herhangi bir söz
söylemedim. Şu anlamda: Benim söylediğim şey, kent isimlerini söyleyerek
söyledim yani Yüksek Seçim Kurulunun karar tarihi belli, 28 Aralık 2018 tarihli
1133 sayılı Karar. Bu bir varsayım değil, alınmış bir karardan söz ediyorum.
Ben, istiyorlarsa arada Şırnak ilinden polis misafirhanesine kaydedilen 700
kişinin ismini de söyleyebilirim.
Bakın,
seçim propagandası olsun diye söylemiyorum, ayrıca itham etmiyorum; gerçekten,
Türkiye’de eşit, adil, tarafsız bir seçim olsun istiyoruz. Hepimizin talebi bu,
başka bir şey değil fakat buna aykırı uygulamalar var.
CAHİT
ÖZKAN (Denizli) – Sayın Başkan… 
MEHMET
RUŞTU TİRYAKİ (Batman) - Biz “Bunların önüne geçilsin.” dedik, söylediğimiz şey
bu efendim. 
BAŞKAN
– Teşekkür ederim. 
Sayın
Özkan siz de zaten aynı talepleri yineliyorsunuz. 
V.- AÇIKLAMALAR (Devam)
31.- Denizli Milletvekili Cahit Özkan’ın, Batman Milletvekili Mehmet
Ruştu Tiryaki’nin yerinden sarf ettiği bazı ifadelerine ilişkin açıklaması
CAHİT
ÖZKAN (Denizli) – Aynı ama sataşmadan, usulde yer almayan hükümler çerçevesinde
söz verildi. Burada takdirinize saygı duyuyorum ancak şunun da altını çizelim.
MEHMET
RUŞTU TİRYAKİ (Batman) – Kayıtlara geçirdik.
CAHİT
ÖZKAN (Denizli) - Bakınız, 31 Mart seçimleri ne seçimleri? Yerel seçimler,
mahallî idareler seçimleri. Mahallî idareler seçimlerinde o sandık çevresinde
oy kullanmayanlar oradaki vatandaşlara hizmet götürecek kadroları seçemiyorsa o
zaman buranın da demokratik olmadığını ifade etmemiz gerekir.
KEMAL
PEKÖZ (Adana) – Güvenlik kuvvetleri orada mı yaşıyor?
CAHİT
ÖZKAN (Denizli) - Bakınız, çoğu zaman tanık olmuşuzdur, cezaevlerinin bulunduğu
bölgelerde bazen hiç kimsenin, mahallenin dahi tanımadığı muhtarların o bölgede
muhtar seçildiği de bir vakıadır, bunun da zaten demokratik olduğu da
söylenemez. Yüksek Seçim Kurulunun bu noktadaki kararı ortadadır. Varsa bir
itirazı yine yargısal makam olan Yüksek Seçim Kuruluna itirazlarının
yönlendirilmesi gerekir.
Teşekkür
ederim.
BAŞKAN
– Teşekkür ederim.
KEMAL
PEKÖZ (Adana) – Hakkâri’de polisler orada mı yaşıyor?
X.- KANUN TEKLİFLERİ İLE KOMİSYONLARDA BULUNAN DİĞER İŞLER (Devam)
A) Kanun Teklifleri (Devam)
1.- Türkiye Büyük Millet Meclisi Başkanı İzmir Milletvekili Binali
Yıldırım'ın "Türkiye Cumhuriyeti ile Sırbistan Cumhuriyeti Arasında
Serbest Ticaret Anlaşması"na Ait Protokol I'in Yerini Alan 30 Ocak 2018
Tarihli "Protokol I", Anlaşmanın "Menşeli Ürünler"
Kavramının Tanımı ve İdari İşbirliği Yöntemlerine İlişkin Protokol II'sini
Değiştiren 17 Ocak 2017 Tarihli ve 1/2017 Sayılı Ortak Komite Kararı ve
Anlaşmaya Eklenen Hizmet Ticareti Hakkında 30 Ocak 2018 Tarihli "Protokol
III"ün Onaylanmasının Uygun Bulunduğuna ve Anlaşmanın Protokoller ve
Eklerine İlişkin Değişikliklerin Cumhurbaşkanınca Doğrudan Onaylanmasına Dair
Yetki Verilmesine İlişkin Kanun Teklifi (2/1358) ve Dışişleri Komisyonu Raporu
(S. Sayısı: 28) (Devam)
BAŞKAN
– 1’inci madde üzerinde İYİ PARTİ Grubu adına söz isteyen Konya Milletvekilimiz
Sayın Fahrettin Yokuş. (İYİ PARTİ sıralarından alkışlar)
Süreniz
on dakika Sayın Yokuş.
İYİ
PARTİ GRUBU ADINA FAHRETTİN YOKUŞ (Konya) – Sayın Başkan, değerli
milletvekilleri; Türkiye Cumhuriyeti ile Sırbistan Cumhuriyeti Arasında Serbest
Ticaret Anlaşmasına Ait Protokol’ün 1’inci maddesiyle ilgili olarak söz almış
bulunmaktayım. Hepinizi saygıyla selamlıyorum.
Türkiye,
2010 yılından itibaren canlı hayvan, 2017 yılından itibaren de karkas et ithal
etmeye başlamıştır yani bu iktidardan önce ülkemizde et de vardı, süt de vardı,
her şey vardı. Buzağı desteklemeleri şu anda ödenmiyor, besi desteklemeleri
ödenmiyor. Konya’da 7 bin hayvan şu anda kesim bekliyor, Türkiye'de bunun
sayısı 150 bin civarında. Düşünebiliyor musunuz, hayvan üreticileri diyorlar
ki: “Elimizde dana yetişmiş, bizim bu danayı kestirmemiz lazım, kış geldi,
elimizden çıkarmamız lazım.” Ama Hükûmetimiz, daha doğrusu Tarım Bakanımız
diyor ki: “İyi de depolarımız et dolu, ne yapacağız bunları kesip de?” Ama aynı
Hükûmetimiz, aynı Tarım Bakanlığımız ne hikmetse Sırbistan’dan 5 bin ton daha
et ithal etmeye kalkışıyor, ülkemizde şu anda 150 bin civarında hayvan kesimi
beklerken. Kesilmezse ne olur? Bu çiftçilerin icrayla, tarım krediyle, tüccarlarla
başı belaya girecek. Onun için, Allah aşkına, siz kimden yanasınız? Kimleri
zengin etmek için 5 bin ton daha Sırbistan’dan et ithal ediyorsunuz? 
Son
yirmi beş yılda, kişi başına düşen büyükbaş hayvan sayısı ülkemizde yüzde 25
oranında azalmış. Ülkemiz, on altı yıldır uygulanan yanlış tarım ve hayvancılık
politikaları yüzünden kendi kendine yeten bir ülke olma konumundan çıkmış,
hayvanı ve samanı bile ithal eden bir pozisyona düşmüştür. Yerli
üreticilerimizin yaşadığı bu zorluğun yanında, ithal olarak piyasaya sunulan
hayvan ve etler haksız bir rekabete sebep olmaktadır. 
Ülkemizde,
adını son yıllarda sıklıkla duyduğumuz bir şarbon hastalığı var. Şarbon
hastalığı, kırmızı et üreten besicilerimizi ve vatandaşlarımızı oldukça
tedirgin ediyor. Şarbon, bilinenin aksine sadece yurt dışından ithal edilen
hayvanlarda değil, aynı zamanda ülkemizde sıklıkla rastlanan bir hastalık
türüdür. Şarbon, hayvandan insana bulaşan önemli bir hastalık türüdür.
Hayvancılıkla uğraşan besicilerimizin birçoğu, şarbon hastalığı tazminat
kapsamı dışında tutulduğu için, hayvanlarda görülen şarbon hastalığını
saklamaktadır. Uzun yıllar besledikleri hayvanların hastalık tespitinden sonra
imha edilmesi, hayvancılıkla uğraşanları ciddi anlamda maddi zararlara
uğratmaktadır. Geçtiğimiz aylarda şarbon hastalığının tazminatlı hastalıklar
kapsamına alınması için kanun teklifi verdik, inşallah bu Meclisten geçer.
Değerli
milletvekilleri, yerli kırmızı et üretiminde şarbon hastalığı çıkan hayvanların
kaçak kesimini engellemek, insan ve hayvan sağlığını tehdit altından kurtarmak
amacıyla, şarbonun tazminatlı hastalıklar kapsamında kanunlaşması
gerekmektedir. Sağlıklı hayvan gıdaya, sağlıklı gıda da insanlara ulaşabildikçe
sağlıklı toplum oluşacaktır. İnsan hayatı, aynı zamanda, hayvan sağlığının
ikincil mevzuatıyla değiştirilemeyecek kadar değerlidir. Kanunlar, insan
sağlığını ve hayvan sağlığını korumalıdır. Hastalıklarla mücadele kapsamında,
halk sağlığı ve gıda güvenliği açısından, Tarım ve Orman Bakanlığı bünyesinde
yürütülen çalışmalar yetersiz kalmaktadır. Güvenli gıdayı halka ulaştırabilmek
ve halk sağlığını korumak, yerli kırmızı et üreticilerimizin zararlarının
karşılanması adına, ölümcül bir hastalık olan şarbonun yanı sıra yönetmelikle
düzenlenmiş olan diğer tazminatlı hastalıkların da kanunlaştırılması
gerekmektedir. Şarbon, ruam, sığır tüberkülozu, sığır brusellozu, koyun ve keçi
brusellozu, sığır vebası, Afrika at vebası, kuş gribi, kuduz, sığırların
nodüler ekzantemi, şap ve sığırların süngerimsi beyin hastalıkları da tazminatlı
hastalıklar kapsamında yönetmelikle değil, kanunlaşarak hayata geçirilmesi
lazım. 
Değerli
milletvekilleri, süt üretenleri burada tekrar hatırlatmak istiyorum. Hâlen süt
fiyatlarının çok düşük olması hayvancılığı olumsuz olarak etkilemektedir. Yine,
süt ürünlerinin alımıyla ilgili zamanında ücretlerinin ödenmemesi, fiyatlarının
düşük olması hayvancılığımıza önemli şekilde ket vurmaktadır. 
Şimdi,
konuşmamın bu bölümünde, Sırbistan’dan ithal ettiğimiz, edeceğimiz bazı
ürünleri söylemek istiyorum. Tabii, hepsini buraya sığdıramadım ama üzülerek
ifade etmeliyim ki ülkemizde bütün bu ürünler üretiliyor, bol miktarda da var.
Allah aşkına, ekonomik krizimiz var dedik, döviz sıkıntımız var dedik, dış
ticarette özellikle ithalatımızı daraltmamız lazım dedik. Yani lüks tüketim
maddeleri dâhil, elimizde olan gıda maddelerini de -varsa- dışarıdan ithal
etmeyelim dedik. Dövize en çok ihtiyaç duyduğumuz ayları, yılları yaşıyoruz ama
bu keyfekeder anlaşmayı niye yapıyoruz? 
Bakınız,
büyükbaş hayvanları söyledik. Orman ağaçları, patates tohumu, domates, pırasa,
lahana, havuç, bezelye, fasulye, çilek, vişne, erik, buğday, mısır, soya
fasulyesi, ayçiçeği tohumu, kuş yemi, şeker pancarı tohumu, fiğ, yem bitkileri,
margarin, makarna, ekmek, pasta, kek, bisküvi, meyve suyu, çorba, et suyu, taze
üzüm şarabı, kedi köpek maması; şimdi, bütün bunları dövizle ithal edeceğiz,
çok ihtiyacımız varmış ki ithal edeceğiz. Niye acaba? Hani döviz sıkıntımız
vardı ya! “Efendim, Meclis Başkanımız oraya gitti, ticari bir anlaşma yaptı;
karşılıklı alıp veriyoruz, hem domates satıyoruz hem domates alıyoruz.” Yahu,
bunları duyan Türk çiftçisi, bunları duyan hayvancılık yapan insanlarımız size
sormayacaklar mı “Ne yapmaya çalışıyorsunuz?” diye? Siz zaten tarımcılığı,
hayvancılığı hallettiniz çok şükür, memleketi yedi düvele muhtaç ettiniz gıda
ürünlerinde. 
Şimdi
sizlere hiç olmazsa bir iki tavsiyem olsun, belki yaparsınız, yapacağınız da
çok mümkün değil ya; her şeyi en iyi bilenler sizsiniz, ülkeyi çok da iyi
yönettiğinizden her gün burada bahsedersiniz. Hatta her seferinde “Millet bize
bu desteği verir bakın, siz ne derseniz deyin.” deyin ama biz yine de diyelim.
Tarımla
uğraşan vatandaşlarımızın minimum seviyede hayvancılıkla da uğraşması teşvik
edilmelidir. 
Hayvancılıkla
uğraşan vatandaşlarımızın sürekli eğitimle bilinçlendirilmesi gerekmektedir. 
Tarımda
olduğu gibi hayvancılıkta da son teknoloji kullanılarak Türkiye’de tüm
hayvanlar anlık kontrol edilebilmelidir. 
Gezici
ekipler kurularak her türlü kontrol ve geliştirme sağlanmalıdır.
Hayvancılık
sektörüne girmek isteyenlerin on yıllık üretim tesislerinin planlaması
yapılmalıdır. 
Hem
et hem süt hayvancılığı için özel ırklar geliştirilmelidir. 
Ziraat
fakültelerinde branşlaşmış hayvancılıkla ilgili bölümler oluşturularak
bulunduğu bölgede yetiştirilen öğrenciler devlet desteğiyle sektöre
kazandırılmalıdır. 
Devlet,
tarımda olduğu gibi çiftçinin süt ve süt ürünlerinin pazarlanmasında da her
türlü garantiyi vermelidir. 
Her
hayvan yetiştiricisine küspe, saman, yonca yetiştirme garantisi verilerek bu
tip ürünlerin ithalatı durdurulmalıdır. 
Otlaklar
korunarak genişletilip yem bitkileri ekimi yaygınlaştırılmalıdır. 
Geleneksel
hayvancılıktan modern hayvancılığa geçilerek hayvansal üretim artırılmalıdır. 
Hepinizi
saygıyla selamlıyorum. (İYİ PARTİ sıralarından alkışlar) 
BAŞKAN
– Teşekkürler Sayın Yokuş.
1’inci
madde üzerinde söz isteyen, Cumhuriyet Halk Partisi Grubu adına İstanbul
Milletvekilimiz Sayın Yunus Emre. (CHP sıralarından alkışlar) 
Süreniz
on dakika Sayın Emre.
CHP
GRUBU ADINA YUNUS EMRE (İstanbul) – Teşekkür ederim Sayın Başkan.
Sayın
Başkan, değerli milletvekilleri; Genel Kurulu saygıyla selamlıyorum.
Değerli
arkadaşlar, 1’inci Protokol’ün 2’nci ekinde Sırbistan’dan ülkemize ithal
edilecek ürünlerin listesi ve ithalat koşulları yer alıyor. İthal edilecek
ürünler listesinde ülkemizde yetiştirilen birçok tarım ürünü bulunuyor. Ancak
-bugün benim üzerinde durmak istediğim, önemli gördüğüm bir konu- bu ürünlere
ek olarak Sırbistan’dan 5 bin ton büyükbaş hayvan etinin ithal edileceği yer
alıyor. Ayrıca, bu ithalatın uygun bir gümrük vergisi indirimiyle yapılacağı ve
Sırbistan’a yüzde 100 oranında en ziyade müsaadeye mazhar ülke indirimi, yeni
deyimle en çok gözetilen ülke indirimi yapılacağı belirtiliyor. Şimdi, bunun
üzerinde bir durmak istiyorum müsaade ederseniz. Şimdi, “en çok gözetilen ülke”
tabii, bir devletler arası özel hukuk deyimi, bir ülkenin bir ülkeyi kayırdığı
anlamına gelmez ancak çağrıştırdığı da bir şey var yani Türkiye'nin gözünde
Sırbistan’ın en çok gözetilecek, en iyi gözetilecek, en çok kayrılacak ülke
konumunda bulunması gibi bir çağrışımı var.
Şimdi,
Sırbistan nasıl bir ülke? Sırbistan-Türkiye ilişkileri bakımından birtakım
önemli temaları gündeminize sunmak istiyorum. Şöyle başlayacağım: 25 Mayıs 2017
tarihinde bir AK PARTİ İstanbul Milletvekili ve dönemin Meclis İnsan Hakları
İnceleme Komisyonu Başkanı -burada da olabilir sanıyorum- Sayın Mustafa
Yeneroğlu’nun bir açıklaması var Sırbistan’la ilgili -tekrar tarihi söylüyorum
25 Mayıs tarihinde- açıklama kısa bir metin, okuyacağım, deniliyor ki:
“Sırbistan’ın başkenti Belgrad’ın Zemun Polje ilçesinde bu sabah Müslümanlar
açısından hem kaygı verici hem de umut verici gelişmeler yaşandı. Müslüman
nüfusun yaşadığı bölgede üç yıldır inşası süren cami, resmî izinlere ilişkin
bazı eksiklikler olduğu öne sürülerek yerel makamlarca yıkılmak istendi. Durumu
haber alan Müslümanlar ise bölgeye giderek karara barışçıl bir şekilde karşı
durdu. Kalabalık, inşaatın etrafını çevreleyerek yıkımı engelledi.” Devam
ediliyor: “Unutulmamalıdır ki Müslümanların azınlıkta olduğu ülkelerde camiler
sadece bir ibadet yeri değildir, böyle coğrafyalarda camiler Müslüman halkın
dinî ihtiyaçları kadar sosyal ve kültürel ihtiyaçlarını da giderir. Yani
yetkililerin yıkmak istedikleri sadece bir dört duvar değildir, bir ibadethane,
bir dertleşme mekânıdır. Bu nedenle yetkilileri gereken hassasiyeti duymaya
davet ederken haklarını barışçıl şekilde arayan kardeşlerimizi tebrik
ediyorum.” diyor. Bu tebrikten bir gün sonra, 26 Mayıs tarihinde cami yıkılıyor
sevgili arkadaşlar. Bakın, resimlerini de getirdim; burada yıkılan camiyi
görebilirsiniz, burada da yıkılan caminin dışında namaza durmuş Sırbistan
Müslümanlarını görebilirsiniz. Yine, aynı camiden başka bir resim, kadınların
namaza durduğu bir resim. Yine, burada caminin yıkık görüntüsünü
izleyebilirsiniz. 
Şimdi,
ben buradan, tabii, bir istismar peşinde falan değilim; sadece, politikanın çok
temel bir unsuru olan tutarlılık konusunu anlatmak istiyorum. Yani bir yıl önce
çok temel bir insan hakları sorunu bakımından suçlamış olduğunuz bir ülkeyle
kabaca bir yıl sonra böyle bir anlaşmayı Meclisin gündemine getirdiğiniz zaman
buna da tabii bir yanıt sunmak durumunda olursunuz. Yani topluma, Sırpları
“cami yıkan insanlar” olarak şikâyet ederken, bir taraftan onlarla ticareti
derinleştirmek politikasını gündeme getirdiğiniz zaman bu eleştirinin tabii
hedefi oluyorsunuz. 
Diğer
taraftan, yine şunu da hatırlatmam gerekli: Bakın, çok temel bir konu,
Birleşmiş Milletler Uluslararası Adalet Divanının Srebrenitsa soykırım kararı.
Değerli arkadaşlar, biliyorsunuz, mahkeme, Sırbistan’ı soykırımdan mahkûm
etmedi, ancak “Soykırım Suçunun Önlenmesi ve Cezalandırma Sözleşmesi’ne göre
soykırımı önleme yükümlülüğünü ihlal etmiştir.” hükmüne bağladı ve mahkûm etti.

Şimdi,
bunları anlatıyorum. Tabii, biz tarihe saplanmak, tarihsel olaylardan husumet
çıkarmak yanlısı değiliz. Ancak, muhataplarınızı yönlendirebilmek, onların
davranışlarını temel insan haklarına, demokratik ilkelere doğru
yönlendirebilmek için elinizdeki araçlardan biri de tabii, doğal olarak,
ticaret politikasıdır ve ne yazık ki bu karşılaştığımız örnekte Türk Hükûmeti
tarafından ticaret politikasının böyle kullanılamadığını gözlemliyoruz. 
Yine
bu kapsamda şunu hatırlatmak istiyorum: Ben, efendim, elimize silahları alalım,
savaşalım demiyorum değerli arkadaşlar, ticareti de bir politika aracı olarak
kullanalım diyorum. 
Şimdi,
bu kapsamda bir konuyu da tabii hatırlatmam gerekli, hayvancılık üzerinde
duracağımı söylemiştim. Ülkemizde tabii, sevindirici bir gelişme, son yıllarda
gerçekten çevre duyarlılığı büyük bir gelişim gösteriyor. Yükselen çevre
duyarlılığının, bunun önemli bir boyutu da insanların, yurttaşlarımızın güvenli
gıdaya erişmek istemesi, çocuklarını, ailelerini güvenli gıdayla beslemek
istemesi. Ancak hatırlatmak gerekiyor ki bugünlerde, vatandaşlarımızın,
özellikle emeklilerimizin, dar gelirlilerimizin kırmızı ete ulaşamadığı bir
dönemde yaşıyoruz. Tabii, yüksek et fiyatlarından şikâyet ediliyor. Hayvancılık
yapan üreticilerimiz de maliyetlerden dert yanıyor. Hükûmetin ucuz et yedirme,
yurttaşlarımızı ucuz ete eriştirebilme bakımından ne yazık ki yegâne politikası
ithal etin önünü açmak oluyor sevgili arkadaşlar. 2010’dan beri bu gelişmeyle
karşı karşıyayız, 2010’dan beri bakanlar değişiyor ama ne yazık ki bu politika,
ithal et politikası değişmiyor. 
Hayvancılıkta
tamamen ithalata dayalı bir politika uygulanıyor. Tabii, bu sadece bugün
konuştuğumuz karkas et konusuyla ilgili değil, besilik ve damızlık hayvan
materyali de ithal ediliyor. Yabancı gemilerle Türkiye’ye taşınıyor, taşınırken
birçok hayvan hastalığı da aynı kapsamda ithal ediliyor. İthal edilen
hayvanları beslemek için yem ham maddesi ithal ediliyor, saman ithal ediliyor,
hayvanlar ithal yemle besleniyor. “Hayvan bakıcısı” derseniz değerli arkadaşlar,
o da ithal ediliyor yani Afganistan’dan, Suriye’den bakıcılar da ithal
ediliyor. Bu kadar ithalat yetmiyor, işte, bugün konuştuğumuz hadise, karkas et
de ithal ediliyor, lop et ithal ediliyor, koyun, kuzu, keçi ithal ediliyor.
Sevgili arkadaşlar, ithalatın büyük bölümünü de devlet yapıyor. Hemen hepsi, ya
sıfır gümrükle ya da çok düşük vergi oranlarıyla yapılıyor. Son olarak tabii,
yem ham maddelerinin ithalatında da gümrük vergileri düşürülmüştü, onu da
hatırlatmak istiyorum.
Arkadaşlar,
değerli milletvekilleri; ülkemizin sadece ithal canlı hayvanlar ile karkas ve
kemiksiz ete son sekiz yılda ödediği para 7 milyar 900 milyon lira. Bunu, KİT
Komisyonunda Et ve Süt Kurumunun hesaplarının görüşüldüğü toplantıda Et ve Süt
Kurumunun bürokratları açıklıyorlar. Tabii, Türkiye'nin bu durumdan çıkması
lazım ancak bu durumdan çıkılabilmesi, Türkiye’de kırmızı ete yurttaşlarımızın
daha kolay erişebilmesi bu ithalat politikalarıyla mümkün değil sevgili
arkadaşlarım. Bunun yolu, gerçekten, Türkiye’de kooperatifçiliğin, küçük
üreticiliğin özendirildiği, çok desteklendiği -biliyorsunuz, Batılı modellerin
de temeli bu yaklaşım tarzıdır- bir politika gerekliliği. 
Bakın,
21 Kasım tarihli Dünya gazetesinde bir haber var, dikkatinizi çekmek istiyorum,
deniliyor ki: “Et ve Süt Kurumu ve özel kesimhaneler hayvanını kestirmek
isteyen çiftçilere iki ay sonrasına, üç ay sonrasına gün veriyor.” Deniliyor ki
haberde: “Talep yok, o yüzden hayvanlar kesilmiyor.” Yani bu haberin yapıldığı
sırada müracaat edenlere kesim için Şubat 2019 tarihine randevular veriliyor.
Yani Türkiye’de böyle bir manzara varken niçin bu ithal et konusu bizim
gündemimize geliyor? Bu soruları sormak istiyorum. 
Son
olarak da biliyorsunuz, ithal etin satışında üç market zinciri hep gündeme
geliyordu ve doğal olarak işin temeli, yerli üreticiliğin, yerli hayvancılığın
bittiği, bu alanda çalışan firmalarımızın iflas ettiği, konkordato ilan ettiği
bir dönem oluyor. 
(Mikrofon
otomatik cihaz tarafından kapatıldı) 
YUNUS
EMRE (Devamla) – Sayın Başkan, toparlıyorum.
BAŞKAN
– Bir dakikada toparlayalım Sayın Emre.
Buyurun.

YUNUS
EMRE (Devamla) – Ben bu protokole, az önce açıkladığım gerekçelerle karşı
olduğumuzu tekrar belirtiyorum. 
Genel
Kurulu saygıyla selamlıyorum.
Teşekkür
ederim. (CHP sıralarından alkışlar)
BAŞKAN
– Değerli milletvekilleri, 1’inci madde üzerindeki görüşmeler tamamlanmıştır. 
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir.
2’nci
maddeyi okutuyorum:
MADDE 2- 2/3/2010 tarihli ve 5954 sayılı Türkiye Cumhuriyeti
ile Sırbistan Cumhuriyeti Arasında Serbest Ticaret Anlaşmasının Onaylanmasının
Uygun Bulunduğuna Dair Kanunun 1 inci maddesine aşağıdaki fıkra eklenmiştir.
“(2) Birinci fıkrada belirtilen Anlaşmanın
ekleri ve protokollerine ilişkin değişiklikleri onaylamaya Cumhurbaşkanı
yetkilidir.”
BAŞKAN
– 2’nci madde üzerinde söz isteyen, İYİ PARTİ Grubu adına Ankara
Milletvekilimiz Sayın İbrahim Halil Oral. 
Buyurun
Sayın Oral. (İYİ PARTİ sıralarından alkışlar)
Süreniz
on dakika Sayın Oral.
İYİ
PARTİ GRUBU ADINA İBRAHİM HALİL ORAL (Ankara) – Sayın Başkan, değerli
milletvekilleri; Sırbistan’la yapılmış olan ticaret anlaşmasının onaylanması
hakkındaki kanun teklifinin 2’nci maddesi üzerine İYİ PARTİ Grubu adına söz
almış bulunuyorum.
Öncelikle,
geçtiğimiz hafta Çankaya Üniversitesinde bir öğrencisi tarafından saldırıya
uğrayan, hayatını kaybeden kızımız Araştırma Görevlisi Ceren Damar’a Cenab-ı
Allah’tan rahmet diliyorum.
Bu
vesileyle üniversitelerde yaşanan terör olaylarında can veren Ankara İlahiyat
öğrencisi Ruhi Kılıçkıran’dan başlayarak Ege Tarih öğrencisi Fırat Çakıroğlu’na
kadar bütün şehitlerimizi rahmet ve duayla anıyorum.
Şehit
kardeşimiz Fırat Çakıroğlu’nun hatırasına sosyal medya üzerinden hakaret eden,
bu üniversite öğrencisi evladımızı kanlı bir lider olan Hitler’le eş tutan,
Ülkücülere hakaretler yağdıran ve bunu da Ceren Damar kardeşimizin ölümünü
bahane ederek meşrulaştıran bir sözde akademisyen var. Bu şahsı şiddetle
kınıyorum. Bu şahsın beyanlarına da -sanki mağdur bir kişiymiş gibi-
gazetelerinde, haber sitelerinde yer veren medya mensuplarını da kınıyorum.
Ölüme ve ölüye saygı duymayan hastalıklı zihniyetler inşallah yok olacak ve yok
olmaya mahkûmdur. 
Kıymetli
milletvekilleri, güçlü devletler ithalat-ihracat dengesini iyi kurarak ve kendi
ülkelerinde üretimi artırarak ihracatı çoğaltır ki milletlerinin refahı artsın.
Türkiye İstatistik Kurumu verilerine göre cumhuriyet tarihinin en büyük dış
ticaret açıkları AK PARTİ iktidarları döneminde verilmiştir. 1923’te savaştan
çıkmış bir Türkiye’nin o zor şartlarda dahi ihracatı ithalatını yüzde 80
civarında karşılar durumdaydı. Bu savaşı da üç dört yıllık bir Kurtuluş
Savaşı’ndan ibaret değerlendirmememiz gerektiğini bilmemiz gerekiyor. Türkiye
Cumhuriyeti, Osmanlı Devleti’nin tarihî ve bürokratik mirası üzerine
kurulmuştur. Osmanlı’nın son iki yüz yıllık tarihindeki savaş ve ekonomik
sorunlarını bir gözden geçirmemiz gerektiği kanaatindeyim. 1930’larda bu devlet
ihracat fazlası vermeye başlamıştı, İkinci Dünya Savaşı yıllarında ekonomide
yaşanan küçülmeye ve zorluklara rağmen hâlâ ihracat fazlamız vardı. 
Değerli
milletvekilleri, büyük ekonomik krizlerin yaşandığı 2000’li yılların başında AK
PARTİ iktidara geldi. 2001 yılında ithalat-ihracat dengesi yüzde 75’ler
civarındaydı, 2002’de bu yüzde 70’e düştü ve TÜİK verilerine bakınız,
iktidarınız boyunca, 2009 ve 2016 yılları hariç, bir kere dahi bu ticaret
dengesi yüzde 70’leri bulmadı, yüzde 50’ler ve yüzde 60’lar civarında kaldı
hep. Cumhuriyet tarihinin en büyük dış ticaret açıkları ve cari açıkları AK PARTİ
hükûmetleri döneminde verildi. Bu veriler ortadayken geçtiğimiz günlerde yandaş
bir gazetede okuduğum ifadeleri sizlerle paylaşmak istiyorum. Bakın, ifadeleri
aynen okuyorum: “1923 ve 1950 tarihleri arasındaki yirmi yedi yıllık dönemde
her yıl ortalama 125 milyon dolar ihracat gerçekleşti. Yapılan hesaplamaya göre
Türkiye, yirmi yedi yılda yapılan toplam 3,4 milyar dolarlık ihracatı bugün
artık bir haftada yapabiliyor.” Pes doğrusu! Burada akılları sıra Cumhuriyet
Halk Partisine muhalefet etmek isteyen bu yandaş basın mensupları, Kurtuluş
Savaşı’ndan çıkmış, binlerce şehit vermiş ve yokluklar içerisinden ülkeyi
kalkındırma hamlesi yapmış olan Türkiye’yi, büyük Atatürk’ü ve kurucu
liderlerini hedef almaktadırlar. Ayıptır, yazıktır ve günahtır. Biz bu cumhuriyeti
nice yokluklar içerisinde, hep beraber, birlikte kurduk. 
Biraz
önce ticaret dengesi verilerinden yüzde olarak bahsetmiştim. İhracatın ithalatı
karşılama oranlarını kısaca anlattım. 1930’larda Türkiye ihracat fazlası
vermiştir arkadaşlar. Yalan yanlış ve yönlendirici bilgiler veren bu basın
organlarına karşı tedbir alınması ve yaptırım uygulanması şarttır. FOX TV’ye ve
Halk TV’ye haksız verilen cezalar, ne hikmetse bu yandaş basına hiçbir zaman,
hiçbir gün, hiçbir yanlış programda uğramıyor. 
Değerli
milletvekilleri, Sayın Cumhurbaşkanımız geçtiğimiz günlerde, bir konuşmasında
dedi ki: “2018 yılında cumhuriyet tarihinin ihracat rekorunu kırdık.” Sayın
Cumhurbaşkanımız bence ithalat rekorlarını da açıklamalıdır. 2018’in kesin
verileri henüz ortada yoktur. Veriler açıklansın, kalem kalem ne ihraç etmişiz,
kaçı yüzde 100 yerli üretimdir, bunlar ortaya çıkmalıdır ve çıkarılmalıdır.
İhracat yapılır ama karşılığında ithalatınız dağları aşmışsa memleketimiz yine
kaybetmiştir.
Değerli
milletvekilleri, konuştuğumuz anlaşmayla, mazlum milletlerin hamisi
görüntüsüyle, yakın tarihte Bosna’daki Müslüman kanını akıtan ve kendi
ifadeleriyle, Kosova’nın intikamını alan Sırbistan’a en çok gözetilen millet
statüsüyle vergi indirimi yapılmaktadır. Antlaşma gereği yüzde 100 vergi
indirimli ithal edilecek ürünlere bir bakalım, biraz önce Grup Başkan Vekilimiz
Sayın Lütfü Türkkan Bey de açıkladı: 5 bin ton büyükbaş hayvan, 10 bin ton
buğday, 15 bin ton ayçiçek tohumu, 5 bin ton mısır, soya fasulyesi, domates,
fındık, patlıcan, kabak ve niceleri. 
Değerli
milletvekilleri, benim içim acıyor şu kalemleri ithal ettiğimizi görünce. Bizim
ülkemiz bir tarım ülkesiydi, bir hayvancılık ülkesiydi, ne hâle geldi;
tarımımız, çiftçimiz perişan durumda. Hatırlarsanız Brezilya’dan Kurban Bayramı
için ithal edilen büyükbaş hayvanlarda şarbon hastalığı çıkmıştı. İYİ PARTİ
Ankara milletvekilleri olarak ben ve Sayın Ayhan Altıntaş Ankara’nın Gölbaşı
ilçesinde bu ithal hayvanların bir kısmının bulunduğu köye gittik, hayvanlar
itlaf ediliyor ve kireç kuyularına gömülüyordu, konuyla alakalı soru önergeleri
verdik ama bugüne kadar hâlâ cevap alamadık, oradaki köylümüz hâlâ tedirgin.
Yarın Sırbistan’dan gelecek hayvanlardan bir hastalık gelmeyeceğinin garantisi
bu şartlarda var mı? Brezilya’dan şarbon geldiyse Sırbistan’dan da başka
hastalık gelebilir. Demek ki denetimler de doğru düzgün yapılmamaktadır. 
Saygıdeğer
milletvekilleri, daha bugün Yozgat’tan bir çiftçi kardeşim aradı, inanın
ağlayarak anlatıyordu, kendisi şeker pancarı üreticisiymiş: Çorum Şeker
Fabrikasıyla anlaşılmış. Çorum Şeker Fabrikası bildiğiniz üzere özelleştirilmiş
bir fabrikadır. Fabrikanın yeni yönetimi kantarların bir kısmını kapatmış,
avans ücretlerini sözleşmede yer olmasına rağmen vermemiştir. 55 Türk lirası
olan ton başına söküm avansını 40 liraya düşürmüşler, pancarlarının çoğu
alınmamış, çiftçi bunu CİMER’e şikâyet etmesine rağmen çözüm bulamamıştır.
Pancarlar tarlada kalmış, kar altında hızla çürüyor. Aynı durum Ankara’mızın
Polatlı ilçesinde de devam ediyor. Fabrika aldığı pancara yüzde 20 fire
koyuyor, orada da kar yağışından dolayı pancarlar hızla çürüyor. Çiftçi taban
fiyatının çok altında fiyatlarla ürünü satmak zorunda kalıyor.
Arkadaşlar,
çiftçimiz elektrik faturasını ödeyemez hâle gelmiştir. Durum bu iken çiftçiye destek
vermesi gereken Ziraat Bankası, futbol takımlarımızın borçlarını kapatmak
derdine düştü. Takımların borçlarını ödeyeceğinize çiftçinin Ziraat Bankasına
ve tarım kredi kooperatiflerine olan borçlarını affedin, ipotekten satılan
tarlaları geri verin, geri verin ki Sırbistan’dan buğday, mısır ithal etmek
zorunda kalmayalım. İYİ PARTİ Grubu olarak bu sözleşmenin onaylanmasına
karşıyız. 
Saygıdeğer
milletvekilleri, son olarak yükseköğretimde yaşanan bir sorunu daha buradan
dile getirmek istiyorum. Üniversitelerde görev yapan daire başkanları ve yine
üniversitelerde görev yapan ama Maliye Bakanlığından gelen aynı görevdeki
personel arasında makam tazminatlarının verilmesi hususunda bir eşitsizlik
vardır. 
(Mikrofon
otomatik cihaz tarafından kapatıldı) 
İBRAHİM
HALİL ORAL (Devamla) – Sayın Başkanım, bitiriyorum. 
BAŞKAN
– Bir dakika veriyorum. 
Buyurun
Sayın Oral. 
İBRAHİM
HALİL ORAL (Devamla) – Teşekkür ederim. 
Maliye
Bakanlığı personeli olan bütçe dairesi başkanları üniversitelerdeki strateji
geliştirme dairesi başkanlığına atanarak makam tazminatı almaya hak
kazanmışlardır ancak aynı makamda olan ve hatta harcama yetkisine sahip olan
strateji geliştirme dairesi başkanları bu tazminattan yararlanamamaktadırlar.
Bu, üniversite camiası açısından da bir eşitsizliktir. Bu konuyu gündeme
getirerek bu personelimizin yaşadığı adaletsizliği, haksızlığı gidermemiz
gerekmektedir diyor, Genel Kurulu saygıyla selamlıyorum. (İYİ PARTİ
sıralarından alkışlar) 
BAŞKAN
- Teşekkürler Sayın Oral.
İBRAHİM
HALİL ORAL (Ankara) – Ben de teşekkür ediyorum. 
BAŞKAN
– 2’nci madde üzerinde söz isteyen, Halkların Demokratik Partisi Grubu adına
Siirt Milletvekilimiz Sayın Meral Danış Beştaş. (HDP sıralarından alkışlar) 
Süreniz
on dakika Sayın Beştaş. 
HDP
GRUBU ADINA MERAL DANIŞ BEŞTAŞ (Siirt) - Sayın Başkan, değerli milletvekilleri;
ben biraz önce partimiz adına konuşan milletvekili arkadaşımın bıraktığı yerden
devam etmek istiyorum. 31 Mart seçimlerine iktidar nasıl hazırlanıyor?
Gerçekten ne yapıyor? Kaç gündür seçmen listeleri konusunda yaptığımız
açıklamaların birkaç somut verisi elimde mevcut, size göstereceğim. Bu verileri
seçmen kütüklerinden, askıya çıkan seçmen listelerinden söylüyorum. Birçok
ilden örnek verebilirim ama şu an için Şırnak ve Siirt’ten, vekili olduğum
ilden göstermek istiyorum. 
Ondan
önce, bir kavram üzerine küçük bir hatırlatma yapmak istiyorum. Diktatörlük
konusunda burada çokça tartışma yapıldı -sonra bunu açacağım ama- burayla
ilgili. Bir de terminolojide “plebisiter diktatörlük” diye bir kavram var. Şu
anda yaşadığımız nedir? “Diktatörlük” dediğimiz şey yasama, yürütme ve yargı
organının tek kişinin elinde olduğu ya da bir grubun elinde olduğu bir
sistemdir. Doğası gereği diktatörlük demokratik değildir, demokrasi karşıtıdır
çünkü çoğulcu değildir. Fakat bazı diktatörlükler demokratik bir rejimmiş gibi
gösterme ihtiyacı duyarlar ve bunu iddia ederler, tıpkı şu anda AKP iktidarının
yaptığı gibi. Ne yaparlar? Bunu göstermek için düzmece seçimler yaparlar,
düzmece halk oylamaları yaparlar, aslında bunun sonucunu kendileri hazırlarlar
ve buna tarihsel arka planda, siyasal terminolojide, dünyanın her yerinde
“plebisiter diktatörlük” denir. Evet şu anda tam da bunu anlatacağım. 
Değerli
milletvekilleri, bildiğiniz üzere, seçmenler kimden oluşur? O yerleşim yerinde
oturan vatandaşlardan oluşur. “Seçmen kimdir?” sorusunun yanıtı Anayasa’da,
yasalarda yaşıyla, oy kullanma ehliyetiyle açıklanır. Ben İstanbul’un bir
ilçesinde bir adreste kendimi kaydettirmişsem, ikametgâhım orasıysa tabii ki
oranın seçmeniyim. Buna ilişkin kuralları biz koymadık, Anayasa’da, seçim
hukukunda bellidir. Peki şu anda ne yapılıyor? Gerçekten çok dehşet bir
manzarayla karşı karşıyayız. Biliyorsunuz Türkiye’de seçim sonuçları sürekli
tartışmalı oldu. 16
Nisanda, 24 Haziranda, ondan öncesinde hep şöyle konuşulurdu: “Ya, oylar
çalınıyor, oylar çalınıyor.” Evet, bu bir heyula gibi değil, bunlar realiteyle,
nasıl çalındığı aslında onlarca defa ispatlandı. Şimdi oylar çalınmıyor artık,
seçmenler çalınıyor, seçmenler yok ediliyor, liste üzerinde bir ilin seçmenleri
siliniyor. Sadece silinmekle kalmıyor, onun yerine, seçmen olmayan, o ille
ilgisi olmayan, nereden geldiğini, hangi yöntemle geldiğini bilmediğimiz
binlerce isimlik listeler var elimizde ve bunu… Emin olun üç gündür üzerinde
çalışıyorum, hâlâ kendi ilimde hukukçu arkadaşlar ve bilgi işlem merkezimiz
çalışıyor. Size birkaç örnek, ben Siirt için totalde şunu söyleyeyim, toplam
rakam şöyle çıktı: 83 seçmen eksilmesi var. Yani daha önce 91 bin, işte, bu
seçimde 83 seçmen eksilmiş. İlk başta bir anormallik yok. Ölüm olmuştur, doğum
olmuştur, göç olmuştur, tamam, 83 kişi azalabilir, burada bir sıkıntı
görülmedi. Biz bir açtık, listelere baktık ki, eyvah eyvah! Daha önce 24
Haziranda oy kullanan 6.488 seçmen silinmiş, silinmiş bildiğiniz. “Ya, nasıl silinmiş?”
dedik, baktık, yüzlerce başvuru aldık. Açıyoruz internetten, linke giriyoruz
“Seçmen kaydınız bulunmamaktadır.” diyor. Kendi mahallesinde evine, dairesine
bakıyoruz, tanımadığı insanlar, yüzlerce insan kendi adresinde seçmen. 6.488
arkadaşlar, basit bir rakamdan söz etmiyorum, Siirt gibi küçük bir ilde, 91 bin
seçmeni var. Sonra bunu ilerlettik, dedik ki… Ya, tabii ki bunların kaydı için
uğraşıyoruz ve bunları kaydedeceğiz, Seçim Kurulunda şu anda her gün yüzlerce
insan kuyrukta bekliyor. Ben pazar günü İl Nüfus Müdürünü aradım, oradaydım,
dedim ki: “Bir görüşmek istiyorum niye kapalı diye.” Çünkü 31 Aralıkta da
kapalıydı. Aradık, bize dediler ki: “İçişleri Bakanlığının talimatı var -bu
bilgiyi aldık- bugün çalışmıyoruz.” İl Nüfus Müdürü -Meclisten bağlatıyorum arkadaşlar, hafta sonu olduğu
için- aynen görevliye şunu demiş: “Ben konuşmak istemiyorum.” Bir memur, ilin
milletvekiliyle konuşmak istemedi. Aramamın sebebi de: Ben gidip kendi seçmen
kaydımı yapacağım. Elimde ikametgâh kontratım var, kira kontratım çünkü
sonradan Siirt’e gittim. Vekil olduğumuz için her yerde kullanabiliyorduk,
yerel seçimlerde böyle bir ayrıntı var. Gittim kaydımı yaptım. Sonra yeni
bilgilerin peşine düştük. 
Size
birkaç bilgi vereyim: Bir adreste kaç kişinin kaydedildiği sabit, isterseniz
seçmen kütüğünü gösteririm. Kooperatif Mahallesi, Hz. Fakirullah Caddesi, kapı
no. 189 -bu bir bina arkadaşlar- daire 2, bir daire; seçmen sayısı 674, bir
dairede 674 seçmen kaydedilmiş. 
ZÜLFÜ
DEMİRBAĞ (Elazığ) - Kalabalık bir aile. 
MERAL
DANIŞ BEŞTAŞ (Devamla) - Evet, çok kalabalıkmış gerçekten! Dalga geçmenize
gerek yok. Diktatörlük tam da böyle bir şey.
Devam
ediyorum: Kooperatif Mahallesi, yine aynı cadde, kapı no. 189, aynı bina, daire
no. 3, diğer daireye geçiyoruz; 727, rakam artmış. Diğer dairede nüfus epeyce
kalabalıklaşmış, 727 seçmen var. 
Aynı
binanın 1 numarasına baktık. Seçmen kayıtlarına arkadaşlarla birlikte bakıyoruz
bu arada; orada biraz daha insaflı davranmışlar, 462 kişi kaydetmişler.
Şimdi,
arkadaşlar, burada bir “sahtecilik” demek olayın vahametini hafifletir;
“hırsızlık” demek hafifletir. Buna ne diyelim? Ben Türkçede böyle bir kavram
bilmiyorum, gerçekten bilmiyorum; varsa katkınız, almaya hazırım.
GARO
PAYLAN (Diyarbakır) - Nitelikli dolandırıcılık.
MERAL
DANIŞ BEŞTAŞ (Devamla) - Diğeri, Eruh Taburunda -bugün il yöneticilerimiz
gittiler- 599 kişi kaydedilmiş, bölükte 267 kişi kaydedilmiş. 
Öğretmenevi
kesin değil, 200 rakamını verdiler; tam sayıyı bitirememişlerdi, konuşmaya
geldiğim için son rakamı alamadım ama 200 civarı dediler.
Şimdi,
başka bir liste var elimde, size göstereceğim. Çıktısını alamadım, aceleyle
çıktım. Bu listede -bunun gibi onlarca liste var- tek bir Siirtli yok
arkadaşlar yani Siirt’te ikamet eden kimse yok. Böyle listeler çıkıyor
karşımıza. Size doğum yerlerini söyleyeyim, baştan sayıyorum: Sivas, Balıkesir,
Kütahya, Ankara, Kocaeli, Sivas, Hatay, Niğde, Tokat, Hatay, böyle devam
ediyor, Ağrı’ya kadar çıkıyor. Şimdi biz buna ne diyelim?
ZÜLFÜ
DEMİRBAĞ (Elâzığ) - O illerden gelip oy mu kullanacak? 
MERAL
DANIŞ BEŞTAŞ (Devamla) – Seçmen kütüğünde kaydedilmiş. İşte, 727 kayıt
dediğimiz böyle. 
Diğeri
arkadaşlar…
ZÜLFÜ
DEMİRBAĞ (Elâzığ) – HDP’yi gösteriyor.
MERAL
DANIŞ BEŞTAŞ (Devamla) – Konuşmamı bitireyim cevap vereceğim. Varsa buna
cevaplarınız, bu kürsüden dinlemek istiyorum. Gelin, aksini ispatlayın. 
BAŞKAN
– Karşılıklı olmasın.
MERAL
DANIŞ BEŞTAŞ (Devamla) – Deyin ki: “Hz. Fakirullah Caddesi’nde 189 no.lu binada
3 no.lu dairede bu kadar seçmen kaydedilmemiştir.” Belgesini getirin, ben de
resmî belgesini göstereyim, yalanınızı bütün Türkiye duysun. 
MUSTAFA
LEVENT KARAHOCAGİL (Amasya) – Ne resmî evrakı? 
BAŞKAN
– Arkadaşlar dinleyelim lütfen.
Sayın
Beştaş, Genel Kurula hitap edin.
MERAL
DANIŞ BEŞTAŞ (Devamla) – Şırnak Uludere arkadaşlar, başka bir örnek veriyorum.
Uludere’de 2018 genel seçimlerinde 5.201, 3 Ocak 2019’da çıkan seçmen
listesinde sayı 7.168. Küçücük bir ilçede yüzde 40 nüfus artmış. 
MUSTAFA
LEVENT KARAHOCAGİL (Amasya) - PKK yapmıştır.
ZÜLFÜ
DEMİRBAĞ (Elâzığ) – Onu HDP’ye sorun. 
MERAL
DANIŞ BEŞTAŞ (Devamla) – Ya gerçekten size gülmek istiyorum ya, kahkaha atmak
istiyorum. Bu kadar pişkin olamazsınız ya.
BAŞKAN
– Sayın Beştaş, siz Genel Kurula hitap edin.
MERAL
DANIŞ BEŞTAŞ (Devamla) – Yani diktatöre hizmet ediyorsunuz da biraz başınızı kumdan
çıkarın ya, biraz kumdan çıkarın, çıkarın. 
ZÜLFÜ
DEMİRBAĞ (Elâzığ) – Kandil’e sor bunu, Kandil’e sor, PKK’ya.
BAŞKAN
– Değerli arkadaşlar, lütfen hatibi dinleyelim.
MERAL
DANIŞ BEŞTAŞ (Devamla) – Evet, bu seçimde sadece küçücük örneklerini verdiğim bu
listelerle AKP 31 Mart yerel seçimlerinde kazanmayı hedefliyor. Diğer yandan da
diyorlar ki: “Belediyeleri biz kazanacağız.” Ya, siz kaybetmişsiniz zaten. Siz
bugün kaybettiniz, bugün. Bu binlerce sahte seçmeni kaydederek, binlerce
seçmeni silerek kaybettiniz çünkü siz halkın iradesine güvenmiyorsunuz, halkın
size oy vermeyeceğini biliyorsunuz, halkın sizden bıktığını, bir an önce
gitmenizi istediğini gayet iyi biliyorsunuz. 
RECEP
AKDAĞ (Erzurum) – Halktan korkuyorsunuz. 
MERAL
DANIŞ BEŞTAŞ (Devamla) – Ama unutmayın, bunları açığa çıkardığımıza göre biz o
oyları o sandıklara atacağız ve o sandıklardan HDP çıkacak, emin olun. 
Teşekkür
ediyorum. (HDP sıralarından alkışlar)
ZÜLFÜ
DEMİRBAĞ (Elâzığ) – Zaten siz yazdırdınız. Onu HDP’ye sor, Kandil’e sor.
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan, sataşmadan dolayı iki dakika söz veriyorum. 
Yeni
bir sataşmaya da mahal vermeden toparlayalım Sayın Özkan.
VIII.- SATAŞMALARA İLİŞKİN KONUŞMALAR (Devam)
3.- Denizli Milletvekili Cahit Özkan’ın, Siirt Milletvekili Meral Danış
Beştaş’ın 28 sıra sayılı Kanun Teklifi’nin 2’nci maddesi üzerinde HDP Grubu
adına yaptığı konuşmasında Adalet ve Kalkınma Partisine sataşması nedeniyle
konuşması
CAHİT
ÖZKAN (Denizli) – Sayın Başkan, değerli milletvekilleri; tabii, burası yasama
organı; Türkiye Büyük Millet Meclisinin ve aziz milletimizin yasama
faaliyetinin yürütüldüğü mekân, makam, milletin iradesinin tecelligâhı, kutsal
çatı. Ancak burada yasama faaliyetinden ziyade gerçekten dünyada eşi benzeri
görülmemiş anayasa teorileri, dünyada eşi benzeri görülmemiş… Kaynak ne? Kaynak
sadece Cem Yılmaz hikâyeleri. 
EROL
KATIRCIOĞLU (İstanbul) – Sen hiç duymamış olabilirsin. 
CAHİT
ÖZKAN (Devamla) – Plebisit diktatörlük... Duymadık, görmedik, böyle bir olay
yok. 
Bakınız,
her şeyden önce; oylar çalınıyor, seçmenler çalınıyor, elinizde listeler var ve
bunları âdeta bir fişleme gibi gelip buralarda tek tek tespit etmişsiniz.
TUMA
ÇELİK (Mardin) – Var.
CAHİT
ÖZKAN (Devamla) - Bakınız, şu an Türkiye’de eşi benzeri görülmemiş bir
demokratik süreçten geçiyoruz. (HDP sıralarından gülüşmeler) Bugüne kadar
Türkiye’de… 
TUMA
ÇELİK (Mardin) – Doğru, eşi benzeri görülmemiş!
CAHİT
ÖZKAN (Devamla) - Evet, gülüyorlar çünkü vaktiyle biz Anayasa’nın 67’nci
maddesini değiştirmek istedik…
BAŞKAN
– Karşılıklı olmasın değerli arkadaşlar, karşılıklı olmasın. 
CAHİT
ÖZKAN (Devamla) - … ve “Parti kapatmaları zorlaşsın.” dedik, siz “hayır”
dediniz, biz yaptık. Yargıyı demokratikleştirdik.
TUMA
ÇELİK (Mardin) – Hakikaten yargı demokratik!
CAHİT
ÖZKAN (Devamla) - Bugün hamdolsun, partiniz ve Türkiye’deki siyasi partiler
hür, serbestçe görevlerini yerine getiriyor.
CAVİT
ARI (Antalya) – Yargı bırakmadınız, yargıyı bitirdiniz. 
CAHİT
ÖZKAN (Devamla) - Bakınız, seçmenle, seçimle ilgili tüm süreçleri özetlememiz
gerekirse, bu yargının işidir Anayasa’nın 79’uncu maddesi çerçevesinde.
HABİP
EKSİK (Iğdır) – OHAL’de seçime gittiniz, OHAL’de.
CAHİT
ÖZKAN (Devamla) - Bahsettiğiniz seçmen listelerinin askıya çıkarılması süreci
Seçim Kanunu’nun 43’üncü ve 47’nci maddeleri arasında yer alan hükümler
çerçevesindedir. Eğer seçmen listeleri, kütükleri askıya çıkmıyorsa, özellikle
sizin çıkıp demeniz lazım ki: “Nerede bu seçmen listeleri?” “Niye askıya
çıkmıyor?” Türkiye’de 20 milyonun üzerinde konut var, siz Kooperatif Mahallesi
Hz. Fakirullah Caddesi Numara 1’deki şu kadar sayılı yanlış kaydedilmiş
seçmenden bahsediyorsunuz. 
(Mikrofon
otomatik cihaz tarafından kapatıldı)
CAHİT
ÖZKAN (Devamla) - AK PARTİ olarak bizler de bu listelere itirazlar ediyoruz. Bu
da demokrasimizin bir gereğidir, bu da hür ve serbest seçimlerin, demokratik
seçimlerin hayat bulmasının olmazsa olmaz unsurudur. İşte, demokratik seçimleri
sizin de Yüksek Seçim Kurulundaki temsilciniz olan görevli arkadaşınız takip
etsin, varsa bir yanlışlık bu da düzeltilsin ve yargının denetiminde serbest,
demokratik seçimleri gerçekleştirelim. (AK PARTİ sıralarından alkışlar) 
BAŞKAN
– Teşekkür ederiz, sağ olun.
KEMAL
PEKÖZ (Adana) – Bir tane yanlışlık değil ki, her yerde var, onlarca yanlışlık
var.
TUMA
ÇELİK (Mardin) – Yanlışlık değil bunlar, özellikle yapılmış.
FATMA
KURTULAN (Mersin) – Sayın Başkan...
BAŞKAN
– Sayın Kurtulan, buyurun.
FATMA
KURTULAN (Mersin) – Sayın Başkan, konuşmacımız tespit ettiği daire numarasını
bile vererek somut bir Türkiye gerçeğinden, AKP gerçeğinden söz etti, AKP’nin
icraatlarından söz etti. Bunu bir fişleme olarak lanse etmek, burada ifade
etmek sataşmaya direkt mahal vermektir. Bundan dolayı arkadaşımız...
BAŞKAN
– Ben yerinizden bir dakika söz vereyim.
FATMA
KURTULAN (Mersin) – Sataşmadan dolayı Sayın Başkan.
BAŞKAN
– Sayın Beştaş, yalnız tartışmayı büyütmeyelim.
MERAL
DANIŞ BEŞTAŞ (Siirt) – Hayır, büyütmeyeceğim.
BAŞKAN
– Gelin, buyurun, toparlayın o zaman. İki dakikada toparlayalım ve devam edelim
çünkü bir diğer kanunu daha görüşeceğiz.
4.- Siirt Milletvekili Meral Danış Beştaş’ın, Denizli Milletvekili Cahit
Özkan’ın sataşma nedeniyle yaptığı konuşmasında şahsına sataşması nedeniyle
konuşması
MERAL
DANIŞ BEŞTAŞ (Siirt) – Sayın Başkan, değerli milletvekilleri; ben cevabımı
almadım. O yüzden şunu söyleyeyim: Ben somut konuştum. İsterseniz Türkiye’nin
geneline dair bir süre alalım kendimize, ben bu araştırmayı derinleştireyim,
size burada somut tek tek nerede seçmen çalınmış, nerede kaydedilmiş bunları
anlatayım. Benim istediğim cevap bu değil ama sizi suçlamıyorum, siz ne cevap
vereceksiniz ki? Bu gerçek çünkü. Gerçeğe karşı ancak işin etrafında
dönersiniz. Gelip bana Seçim Kanunu’nun kaçıncı maddesiydi... 
CAHİT
ÖZKAN (Denizli) – 43, 43. 
MERAL
DANIŞ BEŞTAŞ (Devamla) – 43’üncü maddesini anlatırsınız.
CAHİT
ÖZKAN (Denizli) – Biz kaynak söylüyoruz.
MERAL
DANIŞ BEŞTAŞ (Devamla) – Seçim Kanunu’nun 43’üncü maddesini biliyorum sayın
meslektaşım. Siz de hukukçusunuz, gelin, Seçim Kanunu üzerinde, burada bunun
üzerinde münazara yapalım. Bakalım, Seçim Kanunu’nu hangimiz daha iyi
biliyoruz. Neden? Çünkü biz o kanuna dayanarak işlem yapıyoruz. Sizin gibi,
bütün organlara, kişilere talimat vererek bu işleri yapmıyoruz. Biz emeğimizle,
hakkımızla bu işlemlerin takipçisi oluyoruz ama siz oturduğunuz yerden ahkâm
kesmeyi biliyorsunuz.
Akademik
kaynak mı istiyorsunuz? Şu anda yanımda getirmedim ama arada 10 ayrı
ansiklopediden, 10 ayrı sözlükten size akademik kaynak sunayım. Evet, şu anda
Türkiye’de plebisiter bir diktatörlük vardır. Bu kabul edilmiyor. Siz “Yargı
bağımsız.” diyorsunuz ama daha dün Eren Erdem altı saat içerde tutularak
hürriyeti tahdit suçu işlendi, bir yılda dava açmayan savcı bir saatte itiraz
etti ve tutuklama kararı verildi. Bize “Yargı bağımsız.” demeyin, bizim hâlâ
milletvekilimiz özgürlüğünden yoksun. Bizim önceki dönem eş başkanlarımız hâlâ
cezaevinde.
Cevap
alamadığım için gerçekten üzüldüm diyemeyeceğim, cevabınızın olmadığını
biliyorum zaten. (HDP sıralarından alkışlar) 
ZÜLFÜ
DEMİRBAĞ (Elâzığ) – Bu işleri en iyi siz bilirsiniz. 
MERAL
DANIŞ BEŞTAŞ (Siirt) – Boş konuşmayın ya!
BAŞKAN
– Madde üzerinde söz isteyen Cumhuriyet Halk Partisi Grubu adına Bursa
Milletvekilimiz Sayın Orhan Sarıbal…
ZÜLFÜ
DEMİRBAĞ (Elâzığ) – Bu işleri en iyi HDP bilir, PKK bilir, siz bilirsiniz. 
MERAL
DANIŞ BEŞTAŞ (Siirt) – Boş konuşmayın!
ZÜLFÜ
DEMİRBAĞ (Elâzığ) – Sahtekârlığı siz iyi bilirisiniz. 
MERAL
DANIŞ BEŞTAŞ (Siirt) – Boş konuşma, boş konuşma! 
BAŞKAN
– Lütfen! 
ZÜLFÜ
DEMİRBAĞ (Elâzığ) – Sahtekârlığı…
GARO
PAYLAN (Diyarbakır) – Otur! İndir o elini, indir. 
MERAL
DANIŞ BEŞTAŞ (Siirt) – Bana somut konuş, somut!
BAŞKAN
- Sayın Orhan Sarıbal, buyurun. 
MERAL
DANIŞ BEŞTAŞ (Siirt) – Bilgi getir, bilgi. 
BAŞKAN
- Değerli arkadaşlar, lütfen! Lütfen yerinizden söz atmayın.
MERAL
DANIŞ BEŞTAŞ (Siirt) – Yalan konuşma!
BAŞKAN
- Değerli arkadaşlar, hatibi izleyelim lütfen. 
KEMAL
PEKÖZ (Adana) - Bize cevap vereceğine konuşuyorsun oradan. 
BAŞKAN
- Değerli arkadaşlar, yani her partinin grup başkan vekilleri var, hepsi de
konuşmalarını yapacak ehliyetlerde. Arkadaşlarımızın oturdukları yerlerden söz
atmalarını ben yakışıksız buluyorum. Lütfen hatipleri dinleyelim. Söz isteyene
zaten söz de veriyoruz arkadaşlar, bu konuda bir sıkıntı yok. 
X.- KANUN TEKLİFLERİ İLE KOMİSYONLARDA BULUNAN DİĞER İŞLER (Devam)
A) Kanun Teklifleri (Devam)
1.- Türkiye Büyük Millet Meclisi Başkanı İzmir Milletvekili Binali
Yıldırım'ın "Türkiye Cumhuriyeti ile Sırbistan Cumhuriyeti Arasında
Serbest Ticaret Anlaşması"na Ait Protokol I'in Yerini Alan 30 Ocak 2018
Tarihli "Protokol I", Anlaşmanın "Menşeli Ürünler"
Kavramının Tanımı ve İdari İşbirliği Yöntemlerine İlişkin Protokol II'sini
Değiştiren 17 Ocak 2017 Tarihli ve 1/2017 Sayılı Ortak Komite Kararı ve
Anlaşmaya Eklenen Hizmet Ticareti Hakkında 30 Ocak 2018 Tarihli "Protokol
III"ün Onaylanmasının Uygun Bulunduğuna ve Anlaşmanın Protokoller ve
Eklerine İlişkin Değişikliklerin Cumhurbaşkanınca Doğrudan Onaylanmasına Dair
Yetki Verilmesine İlişkin Kanun Teklifi (2/1358) ve Dışişleri Komisyonu Raporu
(S. Sayısı: 28) (Devam)
BAŞKAN
- Sayın Sarıbal, süreniz on dakika ve sürenizi başlatıyorum. 
Buyurun.
(CHP sıralarından alkışlar) 
CHP
GRUBU ADINA ORHAN SARIBAL (Bursa) – Teşekkür ederim.
Sayın
Başkan, değerli milletvekilleri; yeni yıl; adaletin, demokrasinin, özgürlüğün,
barışın yılı olsun istiyoruz, emekçilerin yılı olsun istiyoruz. Kadınlara
şiddet uygulanmasın, emekçiler iş yerlerinde cinayete kurban gitmesin
istiyoruz. Ceren Hoca öldürülmesin istiyoruz. Elbette ne çok öldürüldük; siz
öldürmekten bıkmadınız, biz ölmekten bıktık.
Gencecik,
o onurlu görevi yapan Metin Göktepe’yi nasıl anmayacağız bugün. O bu ülkenin,
bu düzenin yok ettiği insanlardan bir tanesiydi. Elbette anısı önünde saygıyla
eğiliyoruz. (CHP sıralarından alkışalar)
Hani
söz söylemek gerekirse şunu söylemek lazım, demeyelim ama dedirtiyorsunuz:
“Yargı var.” Ya, hangi yargı? Kimin yargısı? Sarayın yargısı, AKP’nin yargısı,
sizin yargınız. Hangi yargıdan bahsediyorsunuz? Daha dün, üzerinden yirmi dört
saat geçmemişken Eren Erdem meselesi üzerinden, nasıl da hiç yüzünüz kızarmadan,
hiç vicdanınızı görmeden “Yargı bağımsız, yargı demokratik.” diyorsunuz
gerçekten anlamakta güçlük çekiyoruz. 
Evet,
yine uluslararası bir sözleşme. Biliniz, bu uluslararası sözleşmelerin altında
uluslararası yandaş rantı var arkadaşlar, uluslararası yandaş rantı. (CHP
sıralarından alkışlar)
Sene
2014, 2015, 2016 değerli arkadaşlar, Türkiye'de ahududu üretiyoruz, ağırlıklı
olarak benim memleketim Bursa’da. 3 bin ton civarında ahududu üretiriz biz.
Aynen böyle Bosna-Hersek’le anlaşma yapmışız, korumacı bir ülke hâline
gelmişiz, onları koruyoruz. Nasıl koruyoruz? Gümrüklerden destekliyoruz, onlara
iyilik yapacağız. Baktık, Bosna-Hersek’ten acayip bir ahududu geliyor, bin tona
yakın ahududu gelmiş Bosna-Hersek’ten. “Ya, Allah Allah, bakalım bakalım şu Bosna-Hersek’te
ahududu yetişiyor mu yetişmiyor mu?” dedik, bir baktık maksimum ahududu üretim
miktarı Bosna-Hersek’te 250 ton, gelen bin ton. Şimdi özüne döndünüz, anladık
ki bu iş Sırbistan’dan Bosna-Hersek’e, Bosna-Hersek’ten bize geliyormuş ama
Bosna-Hersek’te hızımızı alamadık, daha sonra domuz eti, sakatat, saman, et, ne
varsa hepsini sıfır gümrükle alma olanağı tanıdık. Ee, şimdi ortada kocaman bir
rant var. AKP iktidarının bu topraklara ve bu coğrafyaya getirdiği yeni sektör
ithalattan götürme işi, ithalattan zengin olma işi. Mesela, şu anda dışarıdan
30 liraya et geliyor, o 30 liralık eti biz 7-8 tane yandaş şirkete 20 liraya
veriyoruz. Bunun adı görev zararı ama yeri gelince “Biz görev zararı
yapmıyoruz.” diyorlar. O şirketlere… 9 şirket, ben hepsini biliyorum, onlar da
biliyor; arkadaşları, dostları, aynı sofrada yiyip içiyorlar ama söylemiyorlar.
Devlet zarar ediyor, halk zarar ediyor ama hazineden karşılıyorlar. Hazineden
karşılıyorlar ama sonuçta hazine kimden alıyor bu parayı? Senden, benden alıyor.
Şimdi yenisi, bu Sırbistan meselesi, yandaşın ve saray etrafındaki çıkar
gruplarının açık bir şekilde ithalattan zenginleşme yolunun yeni bir aracı.
Sırbistan’la anlaşma yaptık, anlaşmada bakın neler var. Birçok arkadaşım
söyledi ama ben biraz önce söylediğim şeye özellikle gitmek istiyorum. 
Değerli
arkadaşlar, arkadaşlarım söyledi, 5 bin ton kırmızı et az sayılabilir
Türkiye'nin toplam tüketimi ya da üretimi açısından ama bin ton ahududuyu oraya
koyduğunuz zaman bu başka bir şeye geliyor. Türkiye üretiminin hemen hemen
yüzde 30’u, yüzde 35’i kadar bin ton ahududuyu oraya koymuşsunuz. 
Mesela,
50 bin ton narenciye… Ya, Allah'tan korkun, narenciye dökülüyor; Rusya'ya
gidiyor, geri geliyor; limon dökülüyor, 50 bin ton… 
Tam
40 bin ton ayçiçeği tohumu, ayçiçeği yağı, ayçiçeği türevleri, 40 bin ton; 300
bin ton da serbest ettiniz özel sektör sıfır gümrüksüz getirsin diye, 340 bin
ton. Peki, ne olacak bu Trakya Birlik, ne olacak o Trakya’nın çiftçisi? Ya,
yüzümüze baka baka, toplumun yüzüne baka baka bunu yapıyorsunuz. Çıkın, açıkça
şunu söyleyin şu mikrofondan, şuradan deyin ki: “Biz Türkiye'de artık tarım
yapmak istemiyoruz çünkü bu çiftçi başımıza bela. Az çok destek veriyoruz, o da
başımıza bela. Tümünü kaldıralım. Biz ithalatla bu işi çözüyoruz çünkü dostlarımız,
arkadaşlarımız ithalattan köşeyi dönüyor.” En basit örneğiyle et üzerinden
birkaç tane marketi rahatlıkla hepiniz biliyorsunuz, buradan defalarca sizlerle
bunu konuştuk. 
Söylediler,
domates; Allah'tan korkun ya, bu topraklarda 8-10 milyon ton domates
yetiştiriliyor, siz domatesi ithal ediyorsunuz. 
Havuç,
şalgam arkadaşlar; havuç, şalgam yani diyecek söz yok, inanın diyecek söz yok
yani acayip bir iş. 
Diğer
bir konu -çok açık- buğday arkadaşlar ya, buğday mamulleri ve diğer ürünler 10
bin ton, 10 bin ton arkadaşlar. Ya, bu üretici gübre parası bulamadı, gübre
alıp toprağına atsın da buğday elde etsin. Göreceksiniz bakın 2019’da neler
çıkıyor karşınıza, göreceksiniz. Şimdi seçim var diye bütün gücünüzle her şeyi,
kamu kaynaklarını seçime yatırıyorsunuz ama öbür taraftan da çaktırmadan
Sırbistan üzerinden kendi ithalat yandaşlarınızı zengin etmek için elinizden
gelen her şeyi yapmaya çalışıyorsunuz. 
Diğer
bir konu: Değerli arkadaşlar, ya, şuna bakın: Sebze tohumları, diğerleri -ekim
amacıyla kullanılan- 200 ton. 200 ton arkadaşlar ya, Sırbistan’dan biz 200 ton
tohum alacağız. Hani övünüyordunuz “5 kat artırdık tohumu.” diyordunuz, “1
milyon ton tohum üretiyoruz.” diyordunuz, nerede, ne oldu? Demek ki yalan
söylüyorsunuz, demek ki doğru değil. Eğer o doğruysa bu yalan, bu doğruysa o
doğru değil; ikisinden birinde sorun var, çok net bir şekilde bunu paylaşmak
lazım. (CHP sıralarından alkışlar) 
Şeker
pancarı tohumu, arkadaşlar ya, 200 ton. Şeker pancarı tohumu, 200 ton,
Sırbistan’dan alacağız. Ya, bu ülkeye hakikaten… Hani biraz önce arkadaşlarımız
söyledi yani diktatörlük, faşizm; hani neresinden bakarsanız bakın, eğer
dünyada yeni dünyanın yeni terimleri oluşturulacaksa, faşizme yeni bir kimlik
kazandırılacaksa, diktatörlüğe yeni bir kimlik ve tanım kazandırılacaksa bir
yere gitmeye gerek yok; bütün bilim insanları, sosyologlar, siyasetçiler
Türkiye örneğini sahici bir şekilde işleyip, inceleyip hayata geçirebilirler.
Değerli
milletvekilleri, değerli arkadaşlar; bakın, şu anda 300 bin baş hayvan kesime
hazır bekliyor, 300 bin baş hayvan ve depolarda 40 bin ton et stoku var.
İthalata öyle bir alıştılar ki deli danalı getirdiler, şarbonlu getirdiler,
brusellalı getirdiler, hızlarını alamadılar, getirdiler, getirdiler,
getirdiler, getirdiler. 7 milyon 200 bin canlı hayvan büyükbaş/küçükbaş, 7
milyon 200 bin; 286 bin ton et, toplam 7 milyar 200 milyon dolar para, 7 milyar
200 milyon dolar. Şimdi ellerinde tıkandı, ne yapacaklarını bilmiyorlar.
Unuttular, yanlarındaki komşunun, İran’ın inançlı bir ülke olduğunu da
unuttular, İran’la ihracata gittiler; e olmadı. Niye? Çünkü İran diyor ki: “Ben
Müslüman bir ülkeyim, canlı hayvan alırım, kesilmiş et almam.” Böyle acayip bir
durum var. Şimdi satacak yer arıyorlar arkadaşlar. Halkımız yoksul, kasaplarda
et yok, verin kasaplara şu etleri, halkımız yesin; hep siz, hep yandaşlarınız
yemesin. O stokları isterseniz bir dakikada eritirsiniz. İnanın, halkımızın et
yiyecek ne parası var ne gücü var ne de imkânı var. (CHP sıralarından alkışlar)
Bunu rahatlıkla yapabilirsiniz.
Ama
mesele şu: “2019’da seçime kadar ithalat yapmayacağız, altı ay ithalat
yapmayacağız.” dediler ama ya Cumhurbaşkanının bunlardan haberi yok ya da AKP
Genel Başkanı bunlardan habersiz işler yapıyor; 2019’un sonuna kadar tekrar
kırmızı eti sıfır gümrükle açtı, “Alabilirsiniz.” dedi. Hemen ayçiçeğini ona
ilave etti ama Bakan seyrettiği için, bilmiyor ne yapacağını da “Altı ay
boyunca hiçbir şekilde ithalat, hayvan ithalatı ya da et ithalatı
yapmayacağız.” gibi açıklamalarda bulundu.
Geldiğimiz
nokta şu arkadaşlar: AKP bu ülkenin tarımını bitiriyor. “AKP” demek “zam” demek
“zulüm” demek “yoksulluk” demek. AKP, bu ülkenin çiftçisini yok edip başka
ülkelerin çiftçisini, başka ülkelerin tüccarlarını ve ama en önemlisi, kendi
yarattıkları yeni sistemle kendi yandaşlarını büyütme, besleme, geliştirme,
rant ve sermaye biriktirme alanı olarak tarımı hedef almıştır ve götürmektedir.
Bu anlamda, çok net ve çok açık şunu söyleyebiliyoruz…
(Mikrofon
otomatik cihaz tarafından kapatıldı) 
ORHAN
SARIBAL (Devamla) – Sayın Başkan…
BAŞKAN
– Sayın Sarıbal, bir dakika ilave ediyorum, toparlayalım.
ORHAN
SARIBAL (Devamla) – Çok teşekkür ediyorum Sayın Başkan.
RECEP
ÖZEL (Isparta) – “CHP” demek ne demek?
ORHAN
SARIBAL (Devamla) – “Cumhuriyet Halk Partisi” demek “demokrasi” demek. “Cumhuriyet
Halk Partisi” demek “özgürlük” demek. (CHP sıralarından alkışlar) “Cumhuriyet
Halk Partisi” demek “halktan yana olmak” demek. “Cumhuriyet Halk Partisi” demek
“faşizme, diktatörlüğe karşı mücadele etmek” demek. (CHP sıralarından alkışlar,
AK PARTİ sıralarından gürültüler) “Cumhuriyet Halk Partisi” demek “bütün kamu
kaynaklarını kullanıp, elinde var olan bütün devlet olanaklarını kullanıp,
yargıyı, sermayeyi, bütün her tarafı kuşatıp kendi ülkesine zulüm yapan AKP
faşizmine karşı direnmek” demek. (CHP sıralarından alkışlar) “Cumhuriyet Halk
Partisi” demek özgürlük demek.
BURHAN
ÇAKIR (Erzincan) – “Cumhuriyet Halk Partisi” demek yalan demek, başka bir şey
demek değil. 
ORHAN
SARIBAL (Devamla) – Teşekkür ediyorum Sayın Başkanım. (CHP sıralarından alkışlar)
BURHAN
ÇAKIR (Erzincan) – Aferin, iyi yalanlar söyledin.
ORHAN
SARIBAL (Bursa) – Tam size yakışan bir laftır, tam da kendine bakarsan…
BAŞKAN
– Buyurun Sayın Akbaşoğlu.
V.- AÇIKLAMALAR (Devam)
32.- Çankırı Milletvekili Muhammet Emin Akbaşoğlu’nun, Bursa
Milletvekili Orhan Sarıbal’ın 28 sıra sayılı Kanun Teklifi’nin 2’nci maddesi
üzerinde CHP Grubu adına yaptığı konuşmasındaki bazı ifadelerine ve “AK PARTİ”
demenin hizmet, adalet, özgürlük ve kalkınma demek olduğuna ilişkin açıklaması
MUHAMMET
EMİN AKBAŞOĞLU (Çankırı) – Çok teşekkür ederim Değerli Başkanım.
Tabii,
biraz evvelki iddiaların hepsini iade ediyoruz, hiçbirisine katılmak mümkün
değil çünkü gerçek değil, hakikat değil. Biz son on altı yılda hakikaten büyük
işlere imza attık. Bitkisel ve hayvansal üretim alanlarında birçok destek
uygulamasını hayata geçirdik. Çiftçilerimize mazot, kimyevi gübre, organik
tarım ve iyi tarım uygulamaları gibi alanlarda destek sağladık ve 2019 yılında
tarımda desteğimizi 16,1 milyar liraya çıkardık, 16,1 milyar liraya.
Dolayısıyla, hakikaten, çiftçimiz, hayvancımız bizim ne yaptığımızı gayet iyi
biliyor. Tarım Bakanlığının resmî verilerini alıp okusunlar arkadaşlar, orada
gerçekleri görebilirler. 
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Toparlıyorum.
BAŞKAN
– Toparlayalım lütfen.
MUHAMMET
EMİN AKBAŞOĞLU (Çankırı) – “AK PARTİ” demek hizmet demek.
ENGİN
ÖZKOÇ (Sakarya) – Bravo!
ALİ
ÖZTUNÇ (Kahramanmaraş) – İyi sallıyorsun, salla, salla.
MUHAMMET
EMİN AKBAŞOĞLU (Çankırı) – “AK PARTİ” demek hizmet demek, adalet demek,
özgürlük demek, kalkınma demek, 184 liradan 2.020 liraya çıkarmak demek, reel
satın alma gücünü on altı yıl öncesine göre -simit, çay hesabı yönünden
bakıldığında- bugün 2,5 misli yükseltmek demek.
ALİ
ÖZTUNÇ (Kahramanmaraş) – Dolar kaç para, dolar kaç para?
MUHAMMET
EMİN AKBAŞOĞLU (Çankırı) - Kişi başına düşen millî geliri 3 bin dolarlardan 11
bin dolarlara çıkarmak demek.
TUMA
ÇELİK (Mardin) – Kim alıyor, kim alıyor onları? Vallahi biz almıyoruz, siz
alıyor musunuz? 
MUHAMMET
EMİN AKBAŞOĞLU (Çankırı) - Dünyanın mega projelerini milletin hizmetine sunmak
demek. 
TUMA
ÇELİK (Mardin) – Biz almıyoruz ya, biz almıyoruz, sizin yandaşlarınız alıyor,
biz almıyoruz. 
MUHAMMET
EMİN AKBAŞOĞLU (Çankırı) - “AK PARTİ” demek hizmet demek. Herkes bunu bilmeli.
Teşekkür
ederim. (AK PARTİ sıralarından alkışlar)
BAŞKAN
– Teşekkür ederim, sağ olun.
ORHAN
SARIBAL (Bursa) – Sayın Başkanım…
BAŞKAN
– Buyurun Sayın Sarıbal.
ORHAN
SARIBAL (Bursa) – Sayın Başkanım, yalan söylediğimizi iddia etti arkadaşlar.
MUHAMMET
EMİN AKBAŞOĞLU (Çankırı) – Yalan söylediğini iddia etmedim.
ORHAN
SARIBAL (Bursa) – Ama ne yazık ki başka bir konu üzerinde, orada da onlar eksik
ve yalan söylüyorlar. O yüzden, bana bir sataşma olduğunu düşünüyorum. 
BAŞKAN
–Size yerinizden bir dakika söz vereceğim Sayın Sarıbal. 
ORHAN
SARIBAL (Bursa) – İki dakika, şuradan…
BAŞKAN
– Lütfen… Yerinizden bir dakika veriyorum. 
Buyurun.

HASAN
ÇİLEZ (Amasya) – O rakamlar yanlış sayın hatip. 
BAŞKAN
– Toparlayın ama Sayın Sarıbal.
HASAN
ÇİLEZ (Amasya) – Verdiğin rakamlar yanlış hep ya! “10 bin ton buğday.” dedin,
nedir, açıkla. 
BAŞKAN
– Arkadaşlar, lütfen… 
HASAN
ÇİLEZ (Amasya) – 10 bin ton buğdayı açıkla, lütfen. 
BAŞKAN
– Değerli arkadaşlar… 
HASAN
ÇİLEZ (Amasya) – Ama olmuyor ki böyle!
BAŞKAN
– Değerli arkadaşlar, bakın, bugün görüşmelerimiz uzun sürecek. 
HASAN
ÇİLEZ (Amasya) – Sayın Başkan, rakamlar yanlış ama. 
BAŞKAN
– Ama bakın, grup başkan vekiliniz cevap veriyor yani partinizi temsil ediyor
değerli arkadaşlarım. 
HASAN
ÇİLEZ (Amasya) – Yanıltılıyor milletimiz ya!
BAŞKAN
– Lütfen, toparlayalım Sayın Sarıbal. 
Buyurun.

33.- Bursa Milletvekili Orhan Sarıbal’ın, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
ORHAN
SARIBAL (Bursa) – Milletvekiline şunu söylemek isterim: 2006 yılında
çıkardıkları yasaya göre gayrisafi millî hasılanın yüzde 1’inin altında olmamak
üzere çiftçiye doğrudan vermeleri gereken bir destek var. 2019 için 16,1 milyar
vereceklerini söylüyorlar ama vermeleri gereken 44 milyardır. Çıkardıkları
yasayı bile ne doğru dürüst biliyorlar ne doğru dürüst okuyorlar ne doğru
dürüst hayata geçiriyorlar. (CHP sıralarından alkışlar) 
İkinci
bir konu, çok açıkça söylemek istiyorum: AKP’nin özelliklerinden bahsetti. Hayaldi
gerçek oldu. Söyleyeyim: 2,8 milyon çiftçi vardı geldiklerinde, toplam borçları
4 milyar bile değildi. Şu anda 2 milyon civarına indi çiftçi sayısı, şu anda
sadece resmî borçları 100 milyar. Hayaldi gerçek oldu, başardınız! Sizden ancak
bu beklenir. Çiftçinin borcunu 25 kat artırdılar. (CHP sıralarından alkışlar) 
Diğer
bir konu, onu da söylemek isterim, çok net… 
(Mikrofon
otomatik cihaz tarafından kapatıldı) 
RECEP
ÖZEL (Isparta) – Millet kime oy veriyor, onu da anlatsana. 
ORHAN
SARIBAL (Bursa) – 16,1 milyar veriyorlar çünkü çiftçiden haberleri yok. 
RECEP
ÖZEL (Isparta) – Kime oy veriyor millet? 
ORHAN
SARIBAL (Bursa) - Çiftçi 3 milyar litre mazot kullanıyor. 3 milyar litre mazotu
kullandığınızda toplam 17 milyar, 18 milyar civarında bu ülkeye ticareten para
ödüyor çiftçi. Onun 11-12 milyarı vergi. 16,1 milyara karşılık 12 milyar
mazottan geri alıyorsunuz. Allah’tan korkun be! Allah’tan korkun! (CHP
sıralarından alkışlar) 
BAŞKAN
– Teşekkürler. 
MUHAMMET
EMİN AKBAŞOĞLU (Çankırı) – Gerçek başka iddialar başka. 
Teşekkür
ederim. 
X.- KANUN TEKLİFLERİ İLE KOMİSYONLARDA BULUNAN DİĞER İŞLER (Devam)
A) Kanun Teklifleri (Devam)
1.- Türkiye Büyük Millet Meclisi Başkanı İzmir Milletvekili Binali
Yıldırım'ın "Türkiye Cumhuriyeti ile Sırbistan Cumhuriyeti Arasında
Serbest Ticaret Anlaşması"na Ait Protokol I'in Yerini Alan 30 Ocak 2018
Tarihli "Protokol I", Anlaşmanın "Menşeli Ürünler"
Kavramının Tanımı ve İdari İşbirliği Yöntemlerine İlişkin Protokol II'sini
Değiştiren 17 Ocak 2017 Tarihli ve 1/2017 Sayılı Ortak Komite Kararı ve
Anlaşmaya Eklenen Hizmet Ticareti Hakkında 30 Ocak 2018 Tarihli "Protokol
III"ün Onaylanmasının Uygun Bulunduğuna ve Anlaşmanın Protokoller ve
Eklerine İlişkin Değişikliklerin Cumhurbaşkanınca Doğrudan Onaylanmasına Dair
Yetki Verilmesine İlişkin Kanun Teklifi (2/1358) ve Dışişleri Komisyonu Raporu
(S. Sayısı: 28) (Devam)
BAŞKAN
– 2’nci madde üzerinde görüşmeler tamamlanmıştır.
2’nci
maddeyi oylarınıza sunuyorum: Kabul edenler… Kabul etmeyenler… 2’nci madde
kabul edilmiştir. 
3’üncü
maddeyi okutuyorum: 
MADDE 3- (1) Bu Kanun yayımı tarihinde yürürlüğe girer.
BAŞKAN – 3’üncü madde üzerinde söz isteyen İYİ PARTİ
Grubu adına Aydın Milletvekilimiz Aydın Adnan Sezgin. 
Süreniz
on dakika Sayın Sezgin.
Buyurun.
(İYİ PARTİ sıralarından alkışlar)
İYİ
PARTİ GRUBU ADINA AYDIN ADNAN SEZGİN (Aydın) - Sayın Başkan, sayın
milletvekilleri; dün Demokrat Partinin 73’üncü kuruluş yıl dönümüydü. Demokrat
Partinin kurucularını ve onların dava arkadaşlarını saygı, minnet ve rahmetle
anıyorum.
Sayın
Başkan, sayın milletvekilleri; görüşülmekte olan kanun teklifinin 3’üncü
maddesi hakkında İYİ PARTİ Grubu adına söz almış bulunuyorum.
Sırbistan’dan
Türkiye'ye ithal edilecek ürünlerin listesi Protokol I’e bağlı ek 2’de yer
almakta ve bu ürünlere ilişkin ithalat koşulları belirtilmektedir. Listeye göre
hâlihazırda Türkiye'de yetişmekte olan çok sayıda tarım ürünü Sırbistan’dan
ithal edilecektir ve buna ilaveten 5 bin ton büyükbaş hayvan eti de ithal
edilecektir. Ülkemizde hayvancılığın –çok söylendi daha önceki sözcüler tarafından
da- mevcut durumu bağlamında, hayvan eti ithalatında Sırbistan’a yüzde 100
oranında, en çok gözetilen ulus indirimi yapılacak olmasını elbette uygun
bulmuyoruz. Ülkemizde toplam kırmızı et üretiminin artması nedeniyle et
stoklarının dolduğu ve ithalat için pazar arayışının arttığı, Et ve Süt
Kurumuyla özel kesimhanelerin kesim için üç ay sonraya gün verdiği bir süreçte
et ithalatına yönelik böyle bir protokolün ekonomik rasyonaliteye aykırıyı
olduğu, ekonomimizin ve yetiştiricilerimizin çıkarlarıyla ters düştüğü ayan
beyan ortadadır.
Konunun
Dışişleri Komisyonunda ele alınması sırasında da Protokol I’in tamamına
muhalefet şerhi koyduk. Bu husustaki görüşlerimizi ve bu protokolde Sayın
Cumhurbaşkanına atfedilen münhasır yetkiye itirazımızı Dışişleri Komisyonunda
da dile getirdik, eleştirilerimizi az önce partimiz sözcüleri de seslendirdi. 
Öte
yandan, Sırbistan’ın Avrupa Birliğiyle yoğun müzakereler içinde olduğunu
biliyoruz. Sırbistan’ın makul bir gelecekte Avrupa Birliğine üye olması
hâlinde, mevcut serbest ticaret anlaşmasının nasıl şekilleneceği konusu da ayrı
bir soru teşkil etmektedir.
Sayın
milletvekilleri, güneydoğu Avrupa’yla, Balkanlarla ilişkilerimizin mutlaka
gerçekçi ve sağlam bir şekilde geliştirilmesi gereklidir. Balkanların
istikrarına azami katkı sağlamalıyız. Bu, tarihimizin, jeopolitiğin,
jeoekonomik icapların, siyasi istidadımızın, beşerî ilişkilerimizin gereğidir.
Henüz Batı kurumlarıyla entegre olmamış güneydoğu Avrupa ülkelerinin, Batı
kurumlarıyla entegrasyonunu desteklememiz de önemlidir ancak bu
politikalarımız, Türkiye'nin siyasi ve tarihî hassasiyetleri ve ekonomik
çıkarları göz ardı edilmeden uygulanmalıdır. Ayrıca, Balkan ülkeleriyle
ilişkilerimizde ulusal çıkar kavramını, dengeli ilişkiler anlayışını gözetmeye
de mecburuz, ulusal çıkar dışında bazı müphem heves ve arayışlara düşmemeliyiz.
Geçtiğimiz
yıllarda bu konularda bazı sıkıntılar yaşadık çünkü yaklaşımlarımızda gereken
dengeleri gözetmeye, diplomatik maharet göstermeye, diplomasinin usul ve
icaplarını yerine getirmeye özen göstermedik. Bölgedeki soydaşlarımıza,
dindaşlarımıza tarihsel bağlılığımızı ve duygularımızı, onların istikbaline ve
huzuruna olan doğal ilgimizi somut şekilde sergilemeliyiz. Bunu elbette
yapmalıyız ve olaya birçok veçheden bakmalıyız, birçok veçheden sürdürülmesi
gereken yaklaşımda da gereken tüm hassasiyeti gösterebilmeliyiz. Ölçü ve
dengeden uzaklaşılmamalıdır. Balkan ülkeleriyle icap eden hassasiyetten
uzaklaştığımız için politikalarımız hakkında yanlış izlenimler yaratıyoruz.
Balkanlarla ilgili politikalarımız hakkında bazı yabancı ülkelerden garip
eleştiriler geliyor. Bu eleştiriler haklı değildir ama bizim de siyasetimizi bu
gereksiz tenkitlere, yanlış görüntülere imkân vermeden şekillendirmemiz ve
uygulamamız mümkündür, hatta bu icap etmektedir. 
Türkiye,
1990’lı yıllarda ve 2000’lerin başında da Balkanlarda kuvvetli bir güçtü, sözü
edilen, nüfuzlu ve iş birliği aranan bir ülkeydi. Bugün, bu imajımız maalesef
aşınmaktadır ve bizzat bu ülkelerin yöneticilerinin ve hatta bize yakın soydaş
bazı grupların Türkiye’ye ve siyasetimize bakışında tereddüt ve şüpheler
oluşmaktadır. Siyasetimizin, bölgedeki etkinliğimizin, projelerimizin bu tür
sakıncalar göz önünde bulundurularak yeniden kalibre edilmesini ümit ediyoruz. 
Az
önce Sırbistan’ın Avrupa Birliğiyle ilişkilerine değindim. Sırbistan, bizim
Avrupa Birliğiyle müzakere düzenimizin çok ilerisine geçmiştir. Maalesef, biz
durduğumuz yerde sayıyoruz. Evet, Avrupa Birliği Türkiye’ye karşı birçok hata
işlemiştir ama iğne-çuvaldız misalini de göz önünde tutmalıyız. Avrupa
Birliğine ve Birliği oluşturan ülkelerle ikili ilişkilerimize iç siyaset
saikleriyle, günlük siyasi çıkar mülahazalarıyla yaklaşmayı bir alışkanlık
hâline getirerek sonuçta ilişkilerimizi münhasıran bir al-ver ilişkisine,
Avrupalıların deyişiyle transaksiyonel bir kalıba sıkıştırdık. Kendimizi
dışladık ve dışlandık. Demokrasiden, hukukun üstünlüğü ilkesinden, insan
hakları ve temel özgürlüklere riayetten hayli uzaklaşmamız da elbette
bilançomuzun pasifindeki gelişmelerdir. Elimizi vicdanımıza koyalım ve “Bu
alanlarda kaydettiğimiz gerilemenin bizi bugün getirdiği durumla Avrupa Birliği
standartlarını karşılıyor muyuz?” sorusuna nesnel bir cevap bulalım. O cevabı
biz biliyoruz, biz biliyoruz da Cumhurbaşkanlığı çoğunluğunun bunu düşünmesini
bekliyoruz. Tam üyelik müzakerelerimiz buzlukta, bari Avrupa Birliğiyle gümrük
birliğimizi güncelleyelim, bunu gerçekleştirmek için gerekli koşulları, atılımı
arayalım. Mevcut şartlarda gümrük birliğinin bugünkü hâli ekonomimiz için
önemli sorunları da beraberinde getirmektedir. Gümrük birliğinin
güncellenmesine yönelik gerekli adımların atılabilmesi için de evvelemirde,
AB’yle ilişkilerimize günlük al-ver kurgusunun ötesinde, daha geliştirilmiş bir
mantıkla yaklaşmamız icap etmektedir. En önemlisi de iktidarın söylemleri ile
eylemleri arasında uyumun sağlanmasıdır. Avrupa’yla ilişkileri stratejik ve
öncelikli bir konu olarak ilan ediyorsak, Avrupa Birliğinin normlarına yeniden
yönelme iradesini açık ve net bir şekilde ortaya koymalıyız. Daha iyi bir Türkiye
için buna ihtiyaç vardır. Daha iyi bir Türkiye için iktidarın iç ve dış
politikada zihniyet değişikliği sürecine girmesi elzemdir. Daha iyi bir Türkiye
için, hem sosyal hayatta hem devlet yönetiminde ve şeffaflık konusunda hem
demokraside, hukukun üstünlüğünde, insan hakları ve temel özgürlükler alanında
Türkiye'nin layık olduğu düzeylere taşınması gerekmektedir. Biz İYİ PARTİ
olarak, bu yönde her türlü çabayı sarf etmeye hazırız. İktidarın sahici bir
irade ortaya koymasını, Türkiye'nin gerçek istidadına dönmesini bekliyoruz.
Son
bir husus: Balkanlardaki soydaşlarımıza değindik. Bu bağlamda, Doğu
Türkistan’daki Uygur Türklerinin çektikleri zulme de değinmeden edemeyeceğim.
Milliyetçi Hareket Partisinin sayın sözcüsü de bu konuya atıfta bulundu. Biz bu
konuyu defalarca gündeme getirdik, bu konuda Hükûmete müteaddit sorular sorduk.
(Mikrofon
otomatik cihaz tarafından kapatıldı) 
AYDIN
ADNAN SEZGİN (Devamla) – Teşekkürler.
Bu
defa, iktidardan cevap ve tepki beklediğimizi, beklemeye devam ettiğimizi
belirtmekle yetineceğim. Doğu Türkistan’da her şeyden önce çok ciddi insan
hakları ihlali işlenmektedir. Bu, masif bir insan hakları ihlalidir,
kitleseldir, ona göre tavır ve tutum benimsememiz icap ediyor. 
Genel
Kurulu saygıyla selamlıyorum ve yeni yılını en iyi dileklerimle kutluyorum.
(İYİ PARTİ sıralarından alkışlar) 
BAŞKAN
– Teşekkürler Sayın Sezgin.
3’üncü
maddeyi oylarınıza sunuyorum: Kabul edenler... Kabul etmeyenler... 3’üncü madde
kabul edilmiştir. 
4’üncü
maddeyi okutuyorum:
MADDE 4- (1) Bu Kanun hükümlerini
Cumhurbaşkanı yürütür.
BAŞKAN
– 4’üncü madde üzerinde söz isteyen İYİ PARTİ Grubu adına İstanbul
Milletvekilimiz Sayın Hayrettin Nuhoğlu. (İYİ PARTİ sıralarından alkışlar) 
Süreniz
on dakika Sayın Nuhoğlu.
İYİ
PARTİ GRUBU ADINA HAYRETTİN NUHOĞLU (İstanbul) – Sayın Başkan, değerli
milletvekilleri; sözlerime başlarken hepinizi saygıyla selamlıyorum.
Sırbistan’la
ilgili bir anlaşma söz konusu ama Adalet ve Kalkınma Partisinin Grup Başkan
Vekili biraz önce dedi ki: “Usul gereği Meclise geldi.” Onun için hiçbir şey
ifade etmiyor. E, bence de etmiyor. Gerçi çok değerli konuşmacılar,
Sırbistan’la yapılan bu anlaşmanın nasıl bir kötü anlaşma olduğunu, Türkiye'nin
ürettiği hemen hemen ne varsa onları Sırbistan’dan almak için, birilerine
peşkeş çekmek için, yeni bir kazanç kapısı yaratmak için yapılan bir anlaşma
diye tarif ettiler. 
4’üncü
madde yürürlük, ben zaten bir şey demeyeceğim bu konuda ama diyeceğim birtakım
şeyler var. Değerli arkadaşlar, diyeceğim şeylerin en önemlisi, son günlerin en
önemli konusunun Anayasa tartışması olduğudur. Türk Dil Kurumunu açtım
“Anayasa”yla ilgili şöyle yazıyor: “Bir devletin yönetim biçimini belirten,
yasama, yürütme, yargılama güçlerinin nasıl kullanılacağını gösteren,
yurttaşların kamu haklarını bildiren temel yasa.” Şimdi, bu temel yasaya uymak
Türkiye Cumhuriyeti’nde yaşayan her yurttaşın bir görevidir. 
Bir
de Anayasa’nın 94’üncü maddesinin altıncı fıkrası var, diyor ki: “Türkiye Büyük
Millet Meclisi Başkanı, Başkanvekilleri, üyesi bulundukları siyasî partinin
veya parti grubunun Meclis içinde veya dışındaki faaliyetlerine; görevlerinin
gereği olan haller dışında, Meclis tartışmalarına katılamazlar.” Meclisimizin
Sayın Başkanı Binali Bey, Türkiye Büyük Millet Meclisi Başkanlığına devam
ediyor, diğer taraftan da İstanbul Büyükşehir Belediye Başkan adayı olduğu
Adalet ve Kalkınma Partisi Genel Başkanı tarafından açıklandı. Anayasa’da bu
madde dururken Sayın Binali Bey, partisinin hiçbir faaliyetine katılmamalıdır.
“Efendim, listeler Yüksek Seçim Kuruluna verilene kadar resmî aday değildir,
verildiği gün belki de istifa edecektir.” Öyleyse bile o güne kadar Türkiye
Büyük Millet Meclisi Başkanı sıfatıyla gerçekten hiçbir parti faaliyetine
katılmamalıdır, devletin hiçbir imkânını da kullanmamalıdır. Diyorsanız ki:
Parti faaliyetlerine şimdi de listeler kesinleşince de katılacaktır. O zaman
biz de yapılan bu yanlışlığı her fırsatta dile getireceğiz çünkü bu yanlışlık
Anayasa’yı bilerek çiğnemektir, yok saymaktır. Bu, aynı zamanda “Yargının,
hukukun, demokrasi kurumlarının hiçbir önemi yoktur. Adalet ve Kalkınma
Partisinin Genel Başkanı ne derse esas olan odur, onun dediğini yaparız.”
anlamı taşır.
Sayın
Başkan, değerli milletvekilleri; Anayasa gibi en temel yasaya uyulmazsa devlet,
hukuk devleti olmaktan çıkar ve çözülmeye başlar. Herkesi Anayasa’ya uygun
davranmaya, ettiğimiz yemine sadık kalmaya tekrar davet ediyorum. Türkiye
Cumhuriyeti devleti, İstiklal Savaşı’nı başlatan, yürüten ve Türkiye Büyük
Millet Meclisini kuran müdafaai hukuk cemiyetlerinin temelleri üzerine
kurulmuştur. Adını tekrarlıyorum: “Müdafaai hukuk cemiyetleri.” Türk milletinin
hukukunu korumak için ülkemizi işgal eden düşman kuvvetlerine karşı başarılan
İstiklal Savaşı’nın ruhu ve inancı buydu çünkü hukuk, devlet demektir, devlet
de anayasasız olmaz. Bilesiniz ki sizde olmasa bile, bu inanç hâlâ
yaşamaktadır. 
Meclis
Başkanı Sayın Yıldırım, dün “Hukukun olduğu yerde etik konuşulmaz.” dedi. Hukuk
var da biz mi görmüyoruz, nasıl göremiyoruz? Hukuk ile etik aynı şey midir?
Gerçekten bize de anlatın, biz de öğrenelim ama bu durum böyle devam edemez.
Adalet ve Kalkınma Partisinin İstanbul Büyükşehir Belediye Başkan adayı
olabilecek vasıflarda başka bir aday bulunamadığını anlayışla karşılamak
mümkündür, yoktur böyle bir adayınız belki. Ama son on altı yıldır, sürekli bakanlık
ve başbakanlık yapan, Türkiye Cumhuriyeti devletinin son Başbakanı, şimdiki
Türkiye Büyük Millet Meclisi Başkanının tenzilirütbe ederek belediye başkan
adaylığını kabul etmesini “Bize ne?” diyerek anlayışla karşılamak da mümkündür.
Fakat bazı şüphelerimiz ve endişelerimiz vardır. Sayın Başkanın tenzilirütbeyle
aday olması onu şahsen ilgilendirir ama işgal etmiş olduğu makamların itibarını
düşürmeye yönelik bir düşünce ve planın uygulanması bütün Türk milletini
ilgilendirir. Şayet varsa, bilinsin ki böyle bir düşüncenin hiç kimseye asla
faydası olmayacaktır. Anayasa’yı kasten ihlal etme, yok sayma yönünde bilerek
veya bilmeyerek bu uygulamalara destek veren herkesi tekrar uyarmak istiyorum:
Bundan vazgeçin. 
Değerli
arkadaşlar, soğanı unutmadım. Her konuşmada soğanı getireceğim buraya.
Değineceğim ikinci önemli konu da budur. İstanbul’daki marketlerde her hafta
sonu fiyatları kontrol ediyorum, kilosu 6 lirayı geçmişti. Enflasyonu düşük
göstermek için her yolu deneseler de halkın geçim sıkıntısı artarak devam
etmektedir. Soğan bir semboldür. Biz de soğanın fiyatı normale inene kadar
soğanı hatırlatmaya devam edeceğiz. Poşetle ilgilenmek yerine, poşete konulacak
soğan, patates gibi temel ürünlerle ilgilenilmesi daha doğru olacaktır. 
Değineceğim
üçüncü konu ise hayır işi gibi gözükse de Cumhurbaşkanlığının
savurganlıklarıyla ilgilidir. Geçen hafta yapılan 49’uncu Muhtarlar
Toplantısı’nda Cumhurbaşkanı “Umreye bin muhtar göndereceğiz.” dedi. 
Değerli
arkadaşlar, bir araştırma yaptım. En kısa umre turu yedi gün sürmektedir. 2
kişilik odalarda kişi başı fiyatı 6.975 riyal yani 1.883 dolardır. Bin
kişininki 1 milyon 883 bin dolar yani 9 milyon 979 bin 900 Türk lirasıdır,
doları 5,3 olarak aldım. Bu parayla 411 kişinin asgari ücretle, bu yeni
ücretle, bir yıllık maaş tutarı karşılanabilirdi. Bu parayla 110 kişiye konut
yapılabilirdi. Şehit babasının evini hatırlarsınız değil mi? İşte, onun gibi
ailelere 90 metrekarelik sosyal konut yapılabilirdi bu parayla ve bu parayla
554 üniversite öğrencisine aylık 500 liradan dört yıl boyunca karşılıksız burs
vermek mümkündü. Bu paralar kimin bütçesinden çıkmaktadır? Helal midir
zannediyorsunuz? 
RECEP
ÖZEL (Isparta) – O hesaplar yanlış.
HAYRETTİN
NUHOĞLU (Devamla) – Ne diyorsunuz? Gelin, hesaplayalım beraber, yanlışlık varsa
beraber hesaplarız.
BAŞKAN
– Sayın Nuhoğlu, siz Genel Kurula hitap edin.
HAYRETTİN
NUHOĞLU (Devamla) – Bu gezinin bir sevabı var mıdır? Varsa kime yazılır bu
sevap? Ama bu hesaplar bir gün mutlaka sorulur. 
Değerli
arkadaşlar, bundan önceki muhtarlar toplantısında da İspanya’ya gönderildi bin
kişi, bin muhtar gönderildi İspanya’ya, onu da araştırdım. En kısa tur dört
gece beş gün sürüyor, iki kişilik odada kişi başı ücreti 350 avrodur. 
MEHMET
ERDOĞAN (Gaziantep) – Muhtarlardan ne istiyorsun ya!
LÜTFÜ
TÜRKKAN (Kocaeli) – “Milletin parasını çarçur etmeyin.” diyor, muhtarlardan bir
şey istemiyor. “Siz yediniz yediğiniz kadar da çarçur etmeyin.” diyor, anladın!
BAŞKAN
– Sayın Nuhoğlu, siz devam edin, süreniz devam ediyor.
HAYRETTİN
NUHOĞLU (Devamla) – Bu ücrete vize ve oradaki müze gezileri dâhil değildir. 
(Mikrofon
otomatik cihaz tarafından kapatıldı) 
BAŞKAN
– Bir dakika ilave ediyorum Sayın Nuhoğlu.
HAYRETTİN
NUHOĞLU (Devamla) – Bin kişi 350 avrodan 350 bin avro yani 2 milyon 107 bin
lira yapar. Bu parayla da 87 kişiye aynı şekilde iş verilebilirdi. 23 şehit
yakınına veya ihtiyaç sahibine 90 metrekarelik sosyal konut yapılabilirdi. 117
üniversite öğrencisine dört yıl boyunca 500 liradan karşılıksız burs
verilebilirdi. Bu örnekleri o kadar sık görmekteyiz ki bu savurganlıklar asla
Türk milletinin hak ettiği bir şey değildir. 
Değerli
arkadaşlar, en son… Sayın Cumhurbaşkanı kendisine danışman, başdanışman
atayabilir ama bu Mariam Kavakcı… Bu genç kadına neyi danışacak, merak ediyorum
gerçekten. Nedir bu Kavakcılara ilgi? Birisi Malezya’ya büyükelçi -bilmiyorum,
belki de kızıdır- genç bir kadın Cumhurbaşkanımızın danışmanı oldu dün.
RAVZA
KAVAKCI KAN (İstanbul) – 1 doktorası, 3 yüksek lisansı var.
HAYRETTİN
NUHOĞLU (Devamla) – Ne danışacak, merak ediyorum. Türk milleti bunları merak
ediyor. Bunları bilesiniz ve bu savurganlıklara bir son veresiniz. (İYİ PARTİ
sıralarından alkışlar)
LÜTFÜ
TÜRKKAN (Kocaeli) – Kutsal aile, kutsal!
RAVZA
KAVAKCI KAN (İstanbul) – Başörtüsü düşmanı mısınız, Kavakcı düşmanı mısınız?
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun Sayın Akbaşoğlu.
V.- AÇIKLAMALAR (Devam)
34.- Çankırı Milletvekili Muhammet Emin Akbaşoğlu’nun, İstanbul
Milletvekili Hayrettin Nuhoğlu’nun 28 sıra sayılı Kanun Teklifi’nin 4’üncü
maddesi üzerinde İYİ PARTİ Grubu adına yaptığı konuşmasındaki bazı ifadelerine
ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, teşekkür ederim.
Biraz
evvel, hatip “Bir bilen varsa açıklasın.” dediği için açıklama ihtiyacı duydum.
Sayın Meclis Başkanımız Binali Yıldırım Bey’in açıkça Anayasa’yı ihlal
ettiğinden bahsetti. Anayasa’ya aykırı bir durum olmadığını ben şimdi müdellel
bir şekilde, bir hukuki mütalaa verir şekilde kısaca izah etmek isterim.
1982
Anayasası’nın 94’üncü maddesinin son fıkrası diyor ki: Türkiye Büyük Millet
Meclisi Başkanı, Başkan Vekilleri üyesi bulundukları siyasi partinin
faaliyetlerine katılamazlar. 1983 tarihli 2820 sayılı Siyasi Partiler
Kanunu’nun 24’üncü maddesine aynen bu cümle dercedilmiş, sonra bir cümle daha
ilave edilmiş, 1983 tarihli: “Ancak, yeniden milletvekili adayı olmaya ilişkin
faaliyetleri bu hükmün dışındadır.” diye istisna getirmiş.
(Mikrofon
otomatik cihaz tarafından kapatıldı)
BAŞKAN
– Buyurun.
MUHAMMET
EMİN AKBAŞOĞLU (Çankırı) – 1984 tarihli 2972 sayılı Mahalli İdareler Seçimi
Kanunu’nun 36’ncı maddesinde de özel hükümler ortaya konmuş, 17’nci maddesinde
de bir kişi milletvekiliyken belediye başkanlığına, il genel meclisi üyeliğine,
muhtarlığa aday olması durumunda, seçilirlerse on beş gün içerisinde bunlardan
birisini tercih etmekle ilgili bir hüküm ortaya konmuş, 1984 tarihli. Mahallî
İdareler Kanunu’nun 36’ncı maddesi diyor ki: Bu seçim kanunlarını kanun koyucu
bir bütün olarak öngörmüş ve diğer kanunlarda hüküm bulunmayan hâllerde de
Siyasi Partiler Kanunu’nda da bu hükmün uygulanacağına ilişkin atıf yapmış. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın. 
MUHAMMET
EMİN AKBAŞOĞLU (Çankırı) – Toparlıyorum. 
Sonuç
itibarıyla, Anayasa, Siyasi Partiler Kanunu ve Mahallî İdareler Kanunu’nun bir
bütün olarak ele alınması durumunda milletvekilliğiyle ilgili çok açık bir
şekilde düzenleme söz konusu, mahallî idarelerle ilgili de atıf söz konusu ve
dolayısıyla uygulamalarımıza baktığımızda da herhangi bir Meclis Başkanımızın
milletvekilliği adaylığı için istifa etme durumu söz konusu olmamış, Meclis
Başkanıyken milletvekilliğine aday olmuş ve partisinin toplantılarına katılmak
suretiyle seçimlere iştirak etmiş. Dolayısıyla herhangi bir hukuka aykırılık,
Anayasa’ya aykırılık asla ve kata söz konusu değildir; bir. 
LÜTFÜ
TÜRKKAN (Kocaeli) – Anayasa’yı ihlal ediyor. 
MUHAMMET
EMİN AKBAŞOĞLU (Çankırı) – İkinci olarak, Sayın Cumhurbaşkanımızın kimi
danışman atayacağı kendi takdirlerindedir, bu açık bir şekilde izaha muhtaç
olmaması gereken bir durumdur.
LÜTFÜ
TÜRKKAN (Kocaeli) – Muhtaçtır, milletin parasını harcadınız, her şey izaha
muhtaçtır.
MUHAMMET
EMİN AKBAŞOĞLU (Çankırı) – Kendi takdirinde, herkesten kendi ilgi alanlarına
göre istifa edebilir.
Teşekkür
ederim.
TUMA
ÇELİK (Mardin) – Meclis Başkanlığı maaşını da iade etsin o zaman.
BAŞKAN
– Teşekkür ederim.
ENGİN
ÖZKOÇ (Sakarya) – Sayın Başkan…
LÜTFÜ
TÜRKKAN (Kocaeli) – Sayın Başkan, müsaade eder misiniz…
BAŞKAN
– Bir saniye…
Buyurun
Sayın Özkoç.
ENGİN
ÖZKOÇ (Sakarya) – Efendim, çok önemli bir konu, bu konuda sayın konuşmacının
söyledikleri maalesef Sayın Grup Başkan Vekili tarafından özünden
ayrıştırılarak başka bir biçime getirilmek istenmiştir. Bu konuda Sayın Hocamız
İbrahim Kaboğlu’na 60’a göre söz talep ediyorum.
BAŞKAN
– Sayın Türkkan’ı dinleyeyim, ondan sonra bakarım.
Buyurun
Sayın Türkkan.
LÜTFÜ
TÜRKKAN (Kocaeli) – Sayın Başkan, Sayın Grup Başkan Vekilinin Anayasa’nın
94’üncü maddesiyle ilgili Kanun’u bükerek, Anayasa’yı bükerek oradan Sayın
Meclis Başkanına herhangi bir gerek duymaksızın aday olabileceği şeklindeki
yorumu Anayasa’ya aykırıdır. Yani bunu göreceksiniz, Sayın Binali Yıldırım
seçim propagandası yapmak yerine seçim boyunca haksızca ilga ettiği Anayasa’yı
izah etmekle bir propaganda süreci geçirecektir. Yanlış bir iş yaptığınızın
farkına varın diyoruz biz. Sayın Binali Yıldırım bugüne kadarki uygulamalarıyla
bu işten imtina etmiş bir siyasi şahsiyettir, onu da bu kirli oyunun içerisine
çekmeden bu oyunu bir an önce bitirin diye tavsiye ediyorum.
Diğer
konuya gelince, Sayın Cumhurbaşkanının kimi danışman atayacağı konusu Türk
milleti açısından önemlidir çünkü Sayın Cumhurbaşkanı, babasından aldığı parayı
maaş vermemektedir; milletin hazinesinden aldığı parayı kime maaş verdiği
milleti ilgilendirir, milletvekillerini daha çok ilgilendirir. (İYİ PARTİ
sıralarından alkışlar)
BAŞKAN
– Teşekkür ederim.
Sayın
Kavakcı, siz sisteme girdiniz ama Sayın Grup Başkan Vekiliniz o konuda bir
açıklamada bulundu, bence yeterli.
Sayın
Kaboğlu, buyurun.
35.- İstanbul Milletvekili İbrahim Özden Kaboğlu’nun, Anayasa’nın
11’inci, 94’üncü ve 67’nci maddesindeki hükümler gereğince Meclis Başkanının
istifa etmeden belediye başkanlığına aday olmasının Anayasa’ya aykırı olduğuna
ilişkin açıklaması
İBRAHİM
ÖZDEN KABOĞLU (İstanbul) – Teşekkürler.
Anayasa
madde 11’e göre Anayasa hükümleri yasama, yürütme ve yargı organlarını bağlayan
temel hukuk kurallarıdır. Anayasa madde 94 sona göre, Türkiye Büyük Millet
Meclisi Başkanı siyasi partinin veya parti grubunun Meclis içinde veya
dışındaki faaliyetlerine katılamaz. Bu açık hüküm esasen Anayasa’nın doğrudan
uygulanmasının bir sonucudur. Bu hüküm, herhangi bir yasal hükümle tersi
kararlaştırılamayacak bir hükümdür. Öte yandan, 67’nci madde serbest ve eşit oy
ilkesini beraberinde getiriyor. Sayın Başkanın aday olması sadece İstanbul
alanında değil, Meclis Televizyonu tarafından bile İstanbul’daki kampanya
konuşmaları naklen veriliyor. Bu bakımdan Anayasa’ya tümden maalesef aykırıdır.
BAŞKAN
– Teşekkür ederim Sayın Kaboğlu.
X.- KANUN TEKLİFLERİ İLE KOMİSYONLARDA BULUNAN DİĞER İŞLER (Devam)
A) Kanun Teklifleri (Devam)
1.- Türkiye Büyük Millet Meclisi Başkanı İzmir Milletvekili Binali
Yıldırım'ın "Türkiye Cumhuriyeti ile Sırbistan Cumhuriyeti Arasında
Serbest Ticaret Anlaşması"na Ait Protokol I'in Yerini Alan 30 Ocak 2018
Tarihli "Protokol I", Anlaşmanın "Menşeli Ürünler"
Kavramının Tanımı ve İdari İşbirliği Yöntemlerine İlişkin Protokol II'sini
Değiştiren 17 Ocak 2017 Tarihli ve 1/2017 Sayılı Ortak Komite Kararı ve
Anlaşmaya Eklenen Hizmet Ticareti Hakkında 30 Ocak 2018 Tarihli "Protokol
III"ün Onaylanmasının Uygun Bulunduğuna ve Anlaşmanın Protokoller ve
Eklerine İlişkin Değişikliklerin Cumhurbaşkanınca Doğrudan Onaylanmasına Dair
Yetki Verilmesine İlişkin Kanun Teklifi (2/1358) ve Dışişleri Komisyonu Raporu
(S. Sayısı: 28) (Devam)
BAŞKAN
– 4’üncü maddeyi oylarınıza sunuyorum: Kabul edenler... Kabul etmeyenler...
4’üncü madde kabul edilmiştir.
MUHAMMET
EMİN AKBAŞOĞLU (Çankırı) – Sayın Başkan, sadece kayıtlara geçmesi açısından
ifade etmek istiyorum. 
Biraz
evvel çok açık bir şekilde tarihlerini, numaralarını zikrederek bir hukuki
mütalaa çerçevesi içerisinde Anayasa, 1982 tarihli; Siyasi Partiler Kanunu,
1983 tarihli; Mahallî İdareler Kanunu, 1984 tarihli; bunlar daha önce
dercedilmiş ve Mahallî İdareler Kanunu’nun 17’nci maddesi ile 36’ncı maddesi
hep beraber, arkadaşlara bu hususu daha detaylı da daha sonra anlatabiliriz ama
hiç eğip bükmeden Anayasa, Siyasi Partiler Kanunu’nun, Mahallî İdareler
Kanunu’nun bir bütün olarak ele alınması durumunda Anayasa’ya aykırı bir durumun
olmadığını çok açık, bedihi bir şekilde ifade ettim. Dolayısıyla eğip bükme
yok, bir hukuki mütalaa var. 
Teşekkür
ederim, sağ olun. 
BAŞKAN
– Teşekkür ederim. 
ENGİN
ÖZKOÇ (Sakarya) – Efendim, kayıtlara geçmesi için… 
Birincisi:
Bu maddeleri sıraladığınız zaman, şu madde, bu madde, dinleyenler hiçbir şey
anlamıyor. Ama çok açık ve net bir şey var: Bir Meclis Başkanı eğer bir yere,
bir kente aday oluyorsa bu Meclise başkanlık edecek iktidar partisinde çok
değerli milletvekilleri vardır. “Efendim, bu sadece iktidar partisini
ilgilendirir ya da Cumhurbaşkanını ilgilendirir.” Hayır, burası Türkiye
Cumhuriyeti, bizi de ilgilendirir, muhalefeti de ilgilendirir. Eğer bizi
ilgilendirmeseydi iktidar partisi tek başına Türkiye Büyük Millet Meclisinde
oturuyor olurdu, muhalefete gerek yoktu, onun için biz buradayız. 
Bir
ikincisi: Türkiye Cumhuriyeti Cumhurbaşkanının kimi danışman, kimi de bakan
yapacağı konusunda şu anda yetkileri var ama AK PARTİ Grubunda şu anda
damadından başka yapabileceği, Hazineye getirebileceği binlerce yetişmiş insan
var. Dünya demokrasileri içerisinde sadece kendi ailesinden insanları bu
şekilde atayan tek Cumhurbaşkanı olarak tarihe geçmiştir; kayıtlara geçsin
efendim. 
BAŞKAN
– Peki, teşekkür ederim. 
MUHAMMET
EMİN AKBAŞOĞLU (Çankırı) – Evet, şimdi, efendim…
BAŞKAN
– Son bir cümleyle toparlayın, bundan sonra söz vermeyeceğim arkadaşlar. 
MUHAMMET
EMİN AKBAŞOĞLU (Çankırı) – Son olarak şunu ifade edeyim, kayıtlara geçsin:
Bizim tek bir kriterimiz var, ehliyet ve liyakat ölçüleri çerçevesinde…
ENGİN
ÖZKOÇ (Sakarya) – Yok mu başka ehliyetli adam?
LÜTFÜ
TÜRKKAN (Kocaeli) – Akraba ve yandaş takıntınız var.
MUHAMMET
EMİN AKBAŞOĞLU (Çankırı) – …o olayla ilgili bakın, kim daha başarılı
olabilecekse o, milletin verdiği yetki çerçevesinde ilgili makamlar tarafından
takdir edilir ve bunun hesabı da millete verilir, millete verdiğimiz hesap
neticesinde, iktidar olarak burada, büyük çoğunluk olarak burada, on altı
yıldır milletin duasını alan bir durumda buradayız. Bunu da kayıtlara geçirmek
istiyorum. 
Teşekkür
ederim. (AK PARTİ sıralarından alkışlar)
BAŞKAN
– Teşekkür ederim. 
ENGİN
ÖZKOÇ (Sakarya) - Sayın Başkan… 
LÜTFÜ
TÜRKKAN (Kocaeli) – Sayın Başkan…
BAŞKAN
– Arkadaşlar, yeterli bir tartışma. 
Sayın
Özkoç… 
ENGİN
ÖZKOÇ (Sakarya) – Sayın Başkanım…
BAŞKAN
– Sayın Özkoç, yeterli bir tartışma. 
Bir
cümlede… 
ENGİN
ÖZKOÇ (Sakarya) – Sayın Başkanım, birincisi, gerçekten burada oturan ülkemizin
yetiştirdiği birçok değere bu yaklaşım tarzı doğru bir yaklaşım tarzı değildir.
Ne demek “En değerli kişi damadıdır.” demek?
HASAN
ÇİLEZ (Amasya) – Kale duvarından taş sökemezsiniz Engin Bey, yapmayın ya! 
ENGİN
ÖZKOÇ (Sakarya) – “En çok bu işi bilen kişi, liyakatli kişi damadıdır.”
demek... 
HASAN
ÇİLEZ (Amasya) – Bir çakıl taşı bile sökemezsiniz!
ENGİN
ÖZKOÇ (Sakarya) - Burada o işi yapabilecek çok insan var; birincisi bu. 
İkincisi:
Bu milletin oyunu bu milletin kafasına kakmayın. Bu milletin oyunu ikide bir,
biz ne yaparsak yapalım, damadı bakan yapalım, yandaşı danışman yapalım ama bu
millet bize öyle de böyle de oy veriyor diye kafasına kakmayın. 
HASAN
ÇİLEZ (Amasya) – Başımıza taç yapıyoruz Sayın Özkoç.
ENGİN
ÖZKOÇ (Sakarya) - Bu millet bir gün sizin kafanıza öyle bir kakar ki yatacak
yer bulamazsınız. (CHP sıralarından alkışlar)
BAŞKAN
– Peki. 
HASAN
ÇİLEZ (Amasya) – Kafasına kakmıyor, başımıza taç yapıyoruz. 
LÜTFÜ
TÜRKKAN (Kocaeli) – Sayın Başkan, benim Cumhuriyet Halk Partisi sözcüsüne bir
itirazım var. 
BAŞKAN
– Sayın Türkkan, yeterli.
LÜTFÜ
TÜRKKAN (Kocaeli) – Müsaade ederseniz… 
BAŞKAN
- Sayın Türkkan, ben tartışmayı bitirdim, toparlıyorum artık, daha sonra
lütfen. 
HASAN
ÇİLEZ (Amasya) – Milletin oyu bizim başımızın tacıdır. 
ENGİN
ÖZKOÇ (Sakarya) – Sen konuşmak istiyorsan oraya çık da konuş koca adam, oraya
çık da konuş! 
BAŞKAN
– Değerli milletvekilleri, teklifin tümü açık oylamaya tabidir. 
Açık
oylamanın elektronik cihazla yapılmasını oylarınıza sunuyorum: Kabul edenler…
Kabul etmeyenler… Kabul edilmiştir. 
Oylama
için üç dakika süre veriyorum. Bu süre içinde sisteme giremeyen üyelerin teknik
personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için verilen süre içerisinde Başkanlığa
ulaştırmalarını rica ediyorum.
Oylama
işlemini başlatıyorum.
(Elektronik
cihazla oylama yapıldı)
BAŞKAN – Değerli arkadaşlarım, kimse ayrılmasın, oy
pusulası gönderen arkadaşlarımızı okuyacağım ve salonda tespit işlemini
gerçekleştireceğiz. 
Pusula veren değerli arkadaşlarımız salonun içerisinde
bulunsun. 
Çiğdem Erdoğan Atabek? Burada.
İbrahim Yurdunuseven? Burada.
İbrahim Özyavuz? Burada. 
Yavuz Subaşı? Burada.
Hülya Nergis? Burada.
Mehmet Emin Şimşek? Burada.
Abdullah Güler? Burada.
Sena Nur Çelik? Yok. 
Metin Nurullah Sazak? Burada.
Veysel
Eroğlu? Burada.
Emine
Yavuz Gözgeç? Burada.
Lütfiye
Selva Çam… 
Yelda
Erol Gökcan? Burada.
Vildan
Yılmaz Gürel? Burada. 
Mehmet
Akif Yılmaz… 
Mustafa
Kalaycı? Burada.
İsmail
Faruk Aksu? Burada.
Cemal
Bekle…
Ceyda
Bölünmez Çankırı…
Halis
Dalkılıç…
Osman
Aşkın Bak… 
Serkan
Bayram? Burada.
Ahmet
Tan? Burada.
Mehmet
Uğur Gökgöz? Burada.
Değerli
milletvekilleri, açık oylama sonucunu arz ediyorum:




“Kullanılan
  oy sayısı


:


230








Kabul


:


229



(x)




Ret


:


1 










Kâtip Üye
Şeyhmus Dinçel
Mardin


Kâtip Üye
İshak Gazel
Kütahya”



Bu
şekilde, teklif kabul edilmiş ve kanunlaşmıştır, hayırlı olsun.
Değerli
milletvekilleri, birleşime on beş dakika ara veriyorum. 
Kapanma Saati: 21.39
ÜÇÜNCÜ OTURUM
Açılma Saati: 22.04
BAŞKAN: Başkan Vekili Levent GÖK
KÂTİP ÜYELER: Şeyhmus DİNÇEL (Mardin), İshak GAZEL (Kütahya) 
-----0-----
BAŞKAN
– Türkiye Büyük Millet Meclisinin 42’nci Birleşiminin Üçüncü Oturumunu
açıyorum.
Değerli
milletvekilleri, 2’nci sırada yer alan, Konya Milletvekili Ziya Altunyaldız ve
7 Milletvekilinin Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi ile Plan ve Bütçe Komisyonu Raporu’nun
görüşmelerine başlayacağız. 
2.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (X)
BAŞKAN
– Komisyon? Yerinde. 
Komisyon
Raporu 37 sıra sayısıyla bastırılıp dağıtılmıştır. 
Sayın
milletvekilleri, alınan karar gereğince, bu teklif İç Tüzük’ün 91’inci maddesi
kapsamında temel kanun olarak görüşülecektir. Bu nedenle teklif tümü üzerindeki
görüşmeler tamamlanıp maddelerine geçilmesi kabul edildikten sonra bölümler
hâlinde görüşülecek ve bölümlerde yer alan maddeler ayrı ayrı oylanacaktır. 
Şimdi
teklifin tümü üzerinde söz isteyen sayın milletvekillerimize söz vereceğim. 
İlk
söz, İYİ PARTİ Grubu adına Kocaeli Milletvekilimiz Sayın Lütfü Türkkan’a
aittir. (İYİ PARTİ sıralarından alkışlar)
Süremiz
yirmi dakika Sayın Türkkan. 
İYİ
PARTİ GRUBU ADINA LÜTFÜ TÜRKKAN (Kocaeli) – Sayın Başkan, değerli
milletvekilleri; 37 sıra sayılı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi hakkında İYİ PARTİ Grubu adına söz
aldım. Yüce Meclisi saygıyla selamlıyorum. 
Yine
bir torba yasayla karşı karşıyayız gördüğünüz gibi. Bizleri alıştırmaya
çalıştığınız ama asla hiç alışmayacağımız, Hükûmetin önümüze getirmekten de
bıkmadığı ve bizim de her fırsatta sakıncalarını dile getirmekten bıkmadığımız
bir torba yasa yine önümüzde. 
Torba
yasa demişken bir şeyden bahsetmek istiyorum, sizi bayağı bir geçmişe, milattan
önceye götürmek istiyorum. Roma hukukuyla ilgili birkaç şey söyleyeceğim, Sayın
İbrahim Kaboğlu Hocam buradayken belki bize düşmez ama onun hoşgörüsüne
sığınıyorum. Milattan önce 98 yılında Roma’da yürürlüğe sokulan önemli bir yasa
bulunuyor. Roma hukukunun önemli yasalarından biri olan bu kanun 2 maddeden
oluşuyor, sadece 2 madde. 
Kanundaki
ilk madde yasanın duyurulması ve oylanması için gerekli en az süreyi
belirliyor, ilk madde bu. 2’nci madde daha önemli; bakın, bu maddede ne
deniliyor biliyor musunuz? “İnsanlar tek bir karmaşık yasada toplanmış farklı
konular hakkında bir sonuca varmaya zorlanamazlar.” 2 madde, birincisi
duyurulmasıyla ilgili en az süreyi belirtiyor, ikincisi de “Birbirinden farklı
konuları tek bir kanunda toplamayın.” diyor. Yani yasanın 2’nci maddesi farklı
konuların bir yasada toplanmasının doğru olmadığını, bunların ayrı yasalarla
çıkarılması gerektiğini kurala bağlıyor. Böylelikle insanlar tek bir yasada
toplanmış farklı konulardan beğendiğini kaybetmemek için beğenmediğini de kabul
etmeye zorlanmamış oluyor. Ya, ta Roma döneminden bahsediyoruz arkadaşlar. Bir
daha tekrar edeyim: “İnsanlar tek bir karmaşık yasada toplanmış farklı konular
hakkında bir sonuca varmaya zorlanamazlar.” Siz önümüze inaden getirip getirip
zorlamaya başladınız. Gelişmiş demokrasilerde bu ilkeye azami saygı
gösteriliyor. Bizde ise AK PARTİ hükûmetlerinin artık alışkanlık hâline
getirdiği torba yasa uygulamalarıyla bu ilke ne yazık ki çiğneniyor.
Birbirinden çok farklı yasal düzenlemeler Parlamentodan geçiş kolaylığı
sağlamak için bir torba yasada toplanıyor ve önümüze getirilerek öylece
görüşülüyor. Zaman zaman bizim de milletimizin yararına görerek onayladığımız
düzenlemelerin yanına asla onaylamayacağımız, itiraz ettiğimiz maddeler de
ekleniyor ve böylece tartışmalı konulara yönelebilecek itirazların da aklınızca
önünü kesmiş oluyorsunuz. 
Hükûmetçe
hazırlanıp Meclise gönderilen görüşmeye başladığımız bu torba kanun teklifi de
70 maddeden oluşuyor. Bunların arasında Türk Hava Kurumu, tarım ürünlerine
ilişkin lojistik depo, yurt içinde yabancı parayla satılan malların kur
farkları, inşaatlarda KDV iadesinin 2019’da da sürdürülmesi... (Uğultular)
Sayın
Başkan, arkadaşlara söylerseniz, Meclisin biraz ilerisinde bir kahve var yani
burada kanun yapacağız.
BAŞKAN
– Değerli arkadaşlar, lütfen...
LÜTFÜ
TÜRKKAN (Devamla) – Finansal İstikrar ve Kalkınma Komitesi kurulması, kira
sertifikası, Türk Reasürans Anonim Şirketinin kurulması, kira bedellerinin
TÜFE’yle güncellenmesi, DASK, konut hesabı uygulamasının Hazineye bırakılması,
Varlık Fonu, banka ve sigorta muamelesi vergilerinin istisnası, hayvancılık,
işsizlik ödeneğinden yararlanma şartları ve yaşlılık aylığı gibi başlıklarda
yapılan düzenlemeler var. Yani birbirinden ne kadar farklı konular biliyor
musunuz, hiçbir ilinti yok aralarında. Siz, hiçbir ilişkisi olmayan bu yasaları
aynı torbaya doldurup… Şalgam suyu var bunların arasında, bebek sütü var, ne
isterseniz var. Bu başlıklar arasında Türkiye Büyük Millet Meclisindeki diğer
ihtisas komisyonlarını direkt ilgilendiren konular olduğu gibi, tek başına
günlerce tartışmamız gereken nitelikte değişiklikler de yer alıyor. 
Değerli
arkadaşlar, hep söyledik, yine söylüyoruz, kanun yapma kalitesinin artırılması
gerekiyor; bu, Meclisin de kalitesini artırır, Meclisin de saygınlığını artırır
aynı zamanda. Yüce Meclisimizin bu yeni anayasal düzenin bir sistematiğe
oturması için daha çok çaba sarf etmesi gerekiyor. Ama ne yazık ki Hükûmet
tarafından önümüze getirilen bu torba kanunlarla da çok net bir biçimde
görüyoruz ki ne oluşmuş böyle bir irade ne de böyle bir niyet var. Her zamanki
gibi bir an önce kanunlaştırılmak istenen, neredeyse muhalefetin konuşması hiç
istenmeyen, eleştirilerine tahammül edilmeyen görüşmeler yüce Parlamentoda
milletimizin de gözü önünde cereyan ediyor. 
Sayın
Başkan, değerli milletvekilleri; görüşmekte olduğumuz bu teklifin 48’inci
maddesine dikkat çekmek istiyorum. Madde 48 şöyle: “2/7/2008 tarihli ve 5779
sayılı İl Özel İdarelerine ve Belediyelere Genel Bütçe Vergi Gelirlerinden Pay
Verilmesi Hakkında Kanun’un 6’ncı maddesinin başlığı ‘Denkleştirme ödeneği ve
belediyelere yardım ödeneği’ şeklinde değiştirilmiş, maddeye birinci
fıkrasından sonra gelmek üzere aşağıdaki fıkra eklenmiş, mevcut ikinci fıkra
üçüncü fıkra olarak teselsül ettirilmiş ve mevcut ikinci fıkrada yer alan
‘birinci fıkrada belirtilen ödenek’ ibaresi ‘birinci ve ikinci fıkralarda
belirtilen ödenekler’ şeklinde değiştirilmiştir.
Belediyelerin
ihtiyaç duyduğu yatırım nitelikli projelerin gerçekleştirilmesi amacıyla
Strateji ve Bütçe Başkanlığı bütçesine konulan belediyelere yardım ödeneğini,
belediyelerin talebi üzerine kullandırmaya Cumhurbaşkanı yetkilidir.” Bu
kanunun 48’inci maddesi bu. Bu maddenin mevzuattaki hâline baktığımızda
“denkleştirme ödeneği” adı altında şöyle diyor: “Madde 6 -Kesinleşmiş en son
genel bütçe vergi gelirleri tahsilâtı toplamının binde 1’i Maliye Bakanlığı
bütçesine, nüfusu 10 bine kadar olan belediyeler için kullanılmak üzere
denkleştirme ödeneği olarak konulur. Maliye Bakanlığı bu ödeneği mart ve temmuz
aylarında 2 eşit taksit hâlinde dağıtılmak üzere İller Bankası Anonim Şirketi
hesabına aktarır. İller Bankası hesabına aktarılan ödeneğin yüzde 65’ini eşit
şekilde, yüzde 35’ini ise nüfus esasına göre dağıtır. Bu kanunda ayrılması
öngörülen paylar ile (1)’inci fıkrada belirtilen ödenek dışında, mahallî
idarelere yardım amacıyla bakanlıklar ile ilgili kurum ve kuruluşların
bütçelerine pay, fon veya özel hesap gibi adlarla başka bir ödenek konulamaz.”
diyor. Sizin getirdiğiniz yeni düzenlemeyle bu maddenin gerekçesinde “Belediyelerin
gördükleri hizmetler itibarıyla gerçekleştirilmesinde fayda görülen yatırım
projelerinin desteklenmesi.” deniliyor. Bu faydanın neye göre belirleneceği,
kriterlerinin neler olacağı ve hangi nitelikli ekip tarafından
değerlendirileceğiyle ilgili de hiçbir netlik yok. Maddede ayrıca, belediyelere
yapılacak yardım ödeneğinin Strateji ve Bütçe Başkanlığı tarafından sağlanacağı
ifade ediliyor ki bu ifadede bir yetki çatışması söz konusu olduğunu söylemek
de yanlış olmaz. Zira, 9 Ağustos 2018 tarihli 17 sayılı Cumhurbaşkanlığı
Kararnamesi’yle Hazine Tek Hesabının yetkisi genişletilmiş, belediyeler ile il
özel idarelerinin nakit yönetim sistemleri Hazine ve Maliye Bakanlığına
bağlanmıştır. Bu şartlarda, Cumhurbaşkanlığı Strateji ve Bütçe Başkanlığı ile
Hazine ve Maliye Bakanlığı arasında bir yetki çatışması yaşanması da olasıdır. 
Teklif
edilen maddeyle Maliye Bakanlığında olan yetki Cumhurbaşkanlığı bünyesinde yeni
kurulan Strateji ve Bütçe Başkanlığına devredilmektedir. Belediye seçimlerine
kısa bir süre kala, belediyelerin, devletin adaletine yakışmayacak şekilde
senin partin, benim partim diye ayrıştığı bu dönemde ödeneklerin
Cumhurbaşkanlığına, ödenek onayının ise partili Cumhurbaşkanına verilmesi
sakınca doğurmayacak mıdır diye sormak istiyorum. Tabii ki doğuracak.
Cumhurbaşkanının hiçbir gerekçe göstermeksizin istediği belediyeye ödenek verip
istemediği belediyeye ödenek vermemesi imkânını doğuracaktır bu. Bu durum
Anayasa'nın eşitlik ilkesine de aykırıdır. Üstelik, teklif edilen maddeyle
Cumhurbaşkanının belediyelere vereceği ödeneğin çizgileri çizilmemiş,
kriterleri de belirlenmemiştir. Sayın Cumhurbaşkanı diyor ki bu yasayla
beraber: “Sizin de ağanız, babanız benim. Ben ne dersem o olur. Uslu durun, ses
çıkarmayın, sakın ola kıpırdamayın. Benim canım isterse ‘Ayakta durun.’ derim,
benim canım isterse ‘Oturun.’ derim, eğer bunların dışına çıkarsanız size su
bile vermem.” 
Bakın,
arkadaşlar, çok kızıyorsunuz ama bu sistemin ismi “demokrasi” değil, bu
sistemin ismi “totaliter rejim.” Ben kaderime yanıyorum ya. Ben totaliter
rejimden kaçmış bir ailenin çocuğuyum, ne şanssızım ki gele gele bu yaşta yine
totaliter bir rejimle karşılaştım. (İYİ PARTİ sıralarından alkışlar) Gerçekten
ya, kadersizlik benimkisi. Ben totaliter rejimden kaçmış bir ailenin evladıyım.
Aynı uygulamaların hüküm sürdüğü bir totaliter rejimin tekrar ortasına düştüm.
Benimki şanssızlık değil de ne, merak ediyorum. 
Ayrıca,
bu kanun teklifinin tümüne ve neredeyse her maddesine muhalefet şerhi koyan
HDP’nin, elinde büyükşehir de dâhil olmak üzere, birçok belediyesi mevcutken
belediyelere ödenek aktarma yetkisini Cumhurbaşkanına veren bu maddeye şerh
düşmemesi de bize göre anlaşılması güç ve manidardır. Enteresan değil mi?
Burada da bir gariplik var, ben çözemedim, umuyorum arkadaşlar izah ederler.
Sayın
Başkan, değerli milletvekilleri; bu kanun teklifine yazdığınız, Emniyet Genel
Müdürlüğünde görevli tüm memurların Polis Bakım ve Yardım Sandığı POLSAN’ın
ortağı olmasıyla ilgili düzenlemeye baktınız çok itiraz geldi, yılbaşından
önceki torba kanunda apar topar geçirdiniz. Nasıl itiraz edilmesin? Bu sandık
daha önce kurulmuştu. 285 bin polis memurundan yalnızca 45 bini sandık üyesi,
240 bini değil. Getirilen teklifle, göreve yeni başlayacak polis memurlarının
sandığa zorunlu olarak üye olmaları amaçlanıyor. Sandığa zorunlu olarak üye
yapılacak polis memurları için, anılan madde metninde ne yazık ki teşvik edici
hiçbir unsur yok. 2019 bütçesi görüşmelerinde Emniyet Genel Müdürlüğü bütçesine
“evet” oyu vermiş bir siyasi parti olarak mevcut maddenin üye olacak polis
memurlarını teşvik edecek şekilde yeniden düzenlenmesi gerektiğini düşünüyoruz.
Bu noktada, polislerimize 3600 ek göstergenin verilmesinin başından beri
takipçisi olduğumuzu, olmaya da devam edeceğimizi bir kez daha ifade etmek istiyorum.
Sayın
Başkan, değerli milletvekilleri; bu kanun teklifinin 4’üncü maddesi pilotlar
ile uçuş esnasında uçak içinde hizmet veren yetkili sivil havacılık
otoritesince sertifikalandırılmış kabin memurlarıyla ilgili bir madde. Gelir
Vergisi Kanunu’nun 23’üncü maddesinin birinci fıkrasına şu bent ekleniyor: “17.
Kamu kurum ve kuruluşları hariç Türk Hava Kurumu veya kanuni veya iş merkezi
Türkiye’de bulunan müesseselerde uçuş maksadıyla görevlendirilen, hava aracının
sevk ve idaresiyle görevli pilotlar ile uçuş esnasında uçak içinde hizmet veren
yetkili sivil havacılık otoritesince sertifikalandırılmış kabin memurlarına
ödenen aylık ücretin gerçek safi değerinin %70’i (Cumhurbaşkanı, bu oranı
%100’e kadar artırmaya, sıfıra kadar indirmeye yetkilidir.).” Bakın yine “Ben
sizin babanızım, ben sizin ananızım.” lafı ortaya çıktı. “Ben istersem yüzde
100 yaparım, istersem yüzde sıfır; ağa da benim, paşa da benim.” diyor. Bakın,
değerli arkadaşlar, böyle bir kararın tek bir kişi tarafından verilmesi,
Cumhurbaşkanının aşırı şekilde yetkilendirilmesi çok tehlikeli bir durumdur,
gerçekten tehlikelidir. Bugün sizin çok güvendiğiniz bir Cumhurbaşkanı olabilir
ama daha önce de söyledim, biz faniyiz, bir gün buraya kimin geleceğini tayin
etmek, bizlerin çok elinde değil. Bu yetkinin birileri tarafından nasıl
kullandırılacağını şimdiden tayin edemezsek, gelen herhangi birinin bunu nasıl
kullanacağını buradan nasıl bileceğiz? Bu, benim endişe ettiğim kadar sizin de
endişe etmeniz gereken bir durum diye özellikle belirtmek istiyorum.
Bu
kanunla birlikte Cumhurbaşkanına verilen yetkiyle pilotlar ve kabin
memurlarının gelir vergisinden yüzde 100 istisna olmalarının önünün açılmasıyla
ücretli çalışan vatandaşlar arasında vergi adaletsizliği de ortaya çıkarıyor.
Sizce, asgari ücretin 2.020 lira olduğu ülkemizde, asgari ücretle çalışan
vatandaşlarımızdan yüzde 100 gelir vergisi alınırken, onlara oranla daha yüksek
gelire sahip olan pilot ve kabin memurlarının gelir vergisinden muaf tutulmak
istenmesi, adil bir uygulama olur mu? Bu asgari ücretle çalışan vatandaşa ayıp
değil mi? Onlara günah değil mi? Ayrıca, sadece bir meslek grubuna tanınan bu
istisna, diğer meslek grupları arasında da eşitsizliğe neden olacak. Yani
birisinin sebebi uçması, öbürünün günahı yürümesi mi? Birisi uçuyor, birisi
yürüyor; uçana fazla, yürüyene az; böyle bir şey. 
Sektörde
çalışan kişilerde, bir kişi tarafından dilediği zaman, hiçbir gerekçe göstermek
zorunluluğu olmaksızın oranın değişebilir olmasından dolayı da güvensizliğe
sebep olur. Cumhurbaşkanının ülkede kabin memurlarına bile müdahale edebilen
bir konuma gelmesi, bu ülke için gerçek anlamda tedirginlik yaratacak bir
durumdur. Ya, bir Cumhurbaşkanı, kabin memurlarından kesilecek vergiyle ilgili
yetkiyi kendisinde topluyorsa geriye ne kaldı, söyler misiniz?
Görüştüğümüz
bu kanun teklifinde pilot ve kabin memurlarının vergi oranlarının
Cumhurbaşkanınca neden ve hangi kriterlere göre belirleneceği de belirsiz. Yani
biraz evvel söyledim ya “Ben sizin ağanızım, ben sizin babanızım; ben yaparım,
siz merak etmeyin, her şey dümdüz olur.” 
Sayın
Başkan, değerli milletvekilleri; bu teklifle bir de 5’inci maddeye dikkat
çekmek istiyorum. Bu maddede “Subay, astsubay, erbaş ve erlere ve ordu
hizmetinde bulunan sivil makinistlere, uçuş, dalış gibi hizmetleri dolayısıyla
verilen tazminatlar, gündelikler, ikramiyeler ve zamlar ile diğer kamu kurum ve
kuruluşlarında uçuş maksadıyla görevlendirilen, hava aracının sevk ve
idaresiyle görevli pilotlar ile uçuş esnasında uçak içinde hizmet veren
personele fiilen uçuş hizmetleri ve kanuni veya iş merkezi Türkiye’de bulunan
müesseselerde denizaltına dalış yapanlara fiilen dalış hizmetleri dolayısıyla
yapılan aynı mahiyetteki ödemeler” deniyor. Yapılan değişiklikse sadece şu: 193
sayılı Kanun’un 29’uncu maddesinde yer alan “Türk Hava Kurumu” ibaresi teklif
metninden çıkartılıyor. Madde gerekçesindeyse “Subay, astsubay, erbaş ve erlere
ve ordu hizmetinde bulunan sivil makinistlere, uçuş, dalış gibi hizmetleri
dolayısıyla verilen tazminatlar, gündelikler, ikramiyeler ve zamlar ile diğer
kamu kurum ve kuruluşlarında uçuş maksadıyla görevlendirilen -vesaire diye
devam ediyor- aynı mahiyetteki ödemelere ilişkin mevcut istisna hükmünü aynen
koruyacak şekilde değiştirilmektedir.” diyor. Ancak “Türk Hava Kurumu”
ibaresinin metinden çıkarılmasının bu korumaya karşı nasıl bir engel
oluşturduğu da anlaşılamıyor.
Ben
bir şeyi merak ediyorum: Bu kanun teklifindeki maddelerin içeriğine ne kadar
hâkimsiniz, tahmin etmekte zorlanıyorum. Yani bu kanun teklifinin, 70 maddelik
bu kanun teklifinin içeriğine baktığınızda, sizlerle şu Genel Kuruldan çıkıp
dışarıda oturup bu kanun teklifinin maddelerini birlikte istişare ettiğimizde
-inanıyorum- bizlerin itiraz ettiği çoğu maddede sizin şahsi itirazlarınız var
ama hiç bunları incelemeden, sadece grup istiyor diye, sadece Hükûmet bunu
gönderdi diye bunlara “evet” vermek yarın öbür gün bunlarla ilgili bu vebali
size de yükleyecektir. Keşke bunların hepsini teker teker okuyup itirazlarınızı
komisyona gitmeden evvel grubunuza söyleseydiniz, bugün bu kanun teklifine
-bütün bu eksiğiyle gediğiyle- bu tek adam yönetiminin bütün sıkıntılarını da
göğüsleyerek “evet” demek zorunda kalmazdınız. 
Ben,
bu kanun teklifinin Türkiye Cumhuriyeti’nde ciddi anlamda sıkıntılara sebep
olabilecek birçok maddeyi de içerdiğini sizlere izah etmeye çalıştım. Biliyorum
ki sizler bunların hiçbirisine hiçbir şekilde kulak asmadınız, “Ağam ne derse
biz onu yaparız, paşam ne derse biz onu yaparız.” Herkes yaptığının bedelini
bir gün öder, siz de ödersiniz ama isterdim ki bunları daha iyi irdeleyin, daha
iyi bir şekilde, bizlerle de istişare ederek, sarayın değil toplumun menfaatine
olan şekilde değiştirip getirebilseydik. 
Hepinize
saygılar sunuyorum. (İYİ PARTİ ve CHP sıralarından alkışlar) 
BAŞKAN
– Teşekkürler Sayın Türkkan. 
Teklifin
tümü üzerinde Milliyetçi Hareket Partisi Grubu adına söz isteyen İstanbul
Milletvekilimiz Sayın İsmail Faruk Aksu. (MHP sıralarından alkışlar) 
Süreniz
yirmi dakika Sayın Aksu. 
MHP
GRUBU ADINA İSMAİL FARUK AKSU (İstanbul) – Sayın Başkan, sayın milletvekilleri;
37 sıra sayılı Kanun Teklifi’nin tümü hakkında Milliyetçi Hareket Partisi Grubu
adına söz aldım. Genel Kurulu ve aziz milletimizi saygıyla selamlıyorum. 
Tarihî
gelişmelerin yaşandığı, hükûmet sisteminde büyük bir reformun hayata
geçirildiği 2018 yılı tamamlanmış, yepyeni bir yıla geçilmiştir. 2019 yılının
milletimizin birliğine, beraberliğine, huzuruna ve refahına vesile olmasını,
dünyada açlık ve sefaletin son bulmasını, barış ve adaletin egemen olmasını
diliyorum. 
Elbette,
geride kalan yıl içinde ekonomik ve siyasi pek çok sorun da varlığını
hissettirmiş, gündemimizi meşgul etmiştir. Terörist saldırılar, iç ve dış
komplolar, ekonomi üzerinden yapılmak istenen operasyonlar, yakın
coğrafyamızdaki kaos ortamı 2018’e âdeta damgasını vurmuştur. Millî bekamız
üzerindeki tehditler ise dirilen millî dayanışma ruhu sayesinde boşa
çıkarılmıştır. Cumhurbaşkanlığı hükûmet sistemi, Cumhur İttifakı’nın millî
ahlakıyla Türk milletinin eşsiz karar ve kutlu iradesiyle tecelli etmiştir.
Türkiye'nin istikbal umudu ve istiklal ufku olan Cumhur İttifakı Türkiye'yi
gelecek bin yıllara taşıma hedefiyle temellenmiştir. Bu itibarla, 2018 yılı
ülkemiz için reform, uzlaşı ve şahlanış yılı olarak hatırlanacak, millî hafızalardan
asla çıkmayacaktır.
Değerli
milletvekilleri, görüşmekte olduğumuz kanun teklifi birçok farklı konuyu içinde
barındıran 71 maddelik bir torba kanun niteliğindedir. Muhteva olarak
bakıldığında kanun teklifi vatandaşlarımızın sorunlarına çözüm getirmeye,
sıkıntılarını azaltmaya ve refahını artırmaya dönük düzenlemelerden
oluşmaktadır. Konuşmamın başında milletimizin yararına düzenlemeler içeren bu
kanun teklifini olumlu bulduğumuzu belirtmek istiyorum. Bununla birlikte, 1’den
fazla kanunda değişiklik yapan torba düzenlemelerin, kanunların anlaşılabilir
ve uygulanabilir olmasını, aynı zamanda yasama kalitesini olumsuz etkilediğini
daha önceki benzer tasarı ve teklif görüşmelerinde de vurguladığımız gibi
tekraren ifade etmek istiyorum.
Teklifte,
kamu hizmetlerinin daha etkin yürütülmesi amacıyla çok sayıda kanun ve kanun
hükmünde kararnamede her biri ayrı önem taşıyan değişiklikler öngörülmektedir.
Terörle kahramanca mücadele eden Türk Silahlı Kuvvetleri mensuplarına sağlanan
sağlık hizmetlerinin güçlendirilmesi, kira bedelinin belirlenmesinde Üretici
Fiyat Endeksi artış oranı yerine Tüketici Fiyat Endeksi artış oranının esas
alınması, konut hesabına katılanlara uygulanan devlet katkısı tutarının
artırılması, Varlık Finansman Fonu‘nun sermaye piyasalarında yaptıkları
işlemlere BSMV istisnası sağlanması, işsizlik ödeneğinden yararlanma
şartlarında kolaylık sağlanarak son yüz yirmi günlük prim ödeme şartının yüz
yirmi gün boyunca hizmet akdine tabi olmaya çevrilmesi, yaşlılık, malullük veya
ölüm aylığı almakta olan emeklilere ve hak sahiplerine ödenen aylıklar için 1.000
liranın alt sınır olarak belirlenmesi suretiyle emekli aylıklarına asgari sınır
getirilmesi, bebek ve devam sütlerinin ÖTV kapsamından çıkarılması,
hayvancılığın, lisanslı depoculuğun ve imalat sanayisinin desteklenmesi
bunlardan bazılarıdır. 
Türk
Silahlı Kuvvetleri İç Hizmet Kanunu’na eklenen hükümle, Silahlı Kuvvetler
mensuplarımızın yurt içi ve yurt dışı görevleri sırasında bulundukları yerler
ve görev koşulları itibarıyla reçete edilen ilaçların eczanelerden temin
edilerek hastaya ulaştırılmasının güç olduğu, ikinci ve üçüncü basamak sağlık
kuruluşlarına sevkin emniyetli şekilde yapılamadığı durumlarda, Türk Silahlı
Kuvvetleri envanterindeki ilaçların, herhangi bir ücret veya katılım payı
alınmaksızın görev yapan personelin tedavilerinde kullanılabilmesine imkân
sağlanmaktadır.
Yine,
Türk Silahlı Kuvvetlerinde görev yapan uzman tabip ve sağlık sınıfı
personelinin her an göreve hazır hâlde bulunmalarını ve tıbbi becerilerinin
korunmasını sağlamak amacıyla, Sağlık Bakanlığı ve diğer üniversitelerde görevlendirilmeleri
mümkün hâle getirilmektedir. 
Sosyal
Sigortalar ve Genel Sağlık Sigortası Kanunu’nda yapılan değişiklikle ise er ve
erbaşların genel sağlık sigortalısı sayılmayan eş ve çocukları ile anne ve
babaları bakmakla yükümlü olduğu kişi kapsamına alınmaktadır. 
Devletimizin
bekası, milletimizin huzuru, güvenliği ve refahı için zaman ve mekân mefhumu
tanımadan her türlü olumsuz hava şartlarında teröristleri yok etmek için
mücadele eden kahramanlarımız için ne yapsak azdır. Mehmetçik’imiz ve muvazzaf
askerî personel için yapılan tüm bu düzenlemeleri olumlu ve önemli buluyoruz.
Diğer
taraftan, genel olarak bakıldığında, gençlerimizin iş buluncaya yani sigortalı
oluncaya kadar ailesinin sigortasından yararlanması yönünde genel bir düzenleme
yapılmasının da yerinde olacağını değerlendiriyoruz.
Türk
Akreditasyon Kurumu Kanunu’nda yapılan değişiklikle, Türk Akreditasyon Kurumu
dışında ülkemizde akreditasyon faaliyetinde bulunma ihtimalinin ortadan
kaldırılması öngörülmektedir. Yapılan değişiklikle, özel kişi ve derneklerin
akreditasyon faaliyetinde bulunma teşebbüsü engellenerek bu alanda herhangi bir
yetki karmaşası oluşmasının da önüne geçilmiş olacaktır.
Yapılan
başka bir düzenleme de hayvancılıkla ilgilidir. Mera gelirleri arasında yer
alan büyükbaş ve küçükbaş hayvanların satışından ve üreticilerden satın alınan
sütün satın alma bedeli üzerinden tahsil edilen binde 1’lik pay, hayvancılığın
desteklenmesine katkı sağlanması ve üreticiye getirdiği yük nedeniyle
yürürlükten kaldırılmaktadır. 
Hayvancılık,
ülkemiz açısından şüphesiz üzerinde hassasiyetle durulması gereken bir konudur.
Bu kapsamda hayvancılık alt sektörleriyle birlikte bölgesel bazlı ele alınarak
destekleme politikaları da bu çerçevede belirlenmelidir. Hayvan ıslahı,
kaliteli yem ve yem bitkileri üretimi artırılmalı, hayvan hastalıkları ve
zararlılarıyla etkin mücadele edilmeli, hayvan ürünleri sanayisi ülke genelinde
yaygınlaştırılmalı, hayvancılıkta verimlilik ve kalite artışı sağlanarak et
ürünlerinin istikrarlı bir şekilde artırılması amacıyla besi hayvancılığı
geliştirilmelidir. Yurt içi belgeli damızlık hayvan yetiştirilmesine ve süt
hayvancılığına önem verilmeli, meraların ıslahı ve etkin kullanımı teşvik
edilmelidir. 
Değerli
milletvekilleri, Kamu İhale Kanunu’nda yapılan değişiklikle kanun kapsamındaki
kuruluşların Çay İşletmeleri Genel Müdürlüğünden yapacakları çay ve çay
ürünleri alımları söz konusu kanun hükümlerinden istisna tutulmaktadır. Ayrıca,
gerçekleşmesi önceden öngörülemeyen ve hazırlık için yeterli süre bulunmayan
uluslararası toplantılardaki harcamalar için 2019 Yılı Merkezi Yönetim Bütçe
Kanunu’nda yer alan istisna hükümlerinin ilgili kanun olan Kamu İhale Kanunu’na
taşınmasına yönelik düzenleme yapılmaktadır. Kamu İhale Kanunu’nda, özellikle
de istisna maddesinde sıkça değişiklik yapılması yerine, kanun kapsamında
kalmak suretiyle, muhtemel ihtiyaçları dikkate alarak farklı usullerin
getirilmesi kuşkusuz daha isabetli, kanun tekniğine uygun ve sağlıklı
olacaktır. 
Kamu
İhale Sözleşmeleri Kanunu’na eklenen geçici maddeyle, imalat girdilerinde
meydana gelen beklenmeyen fiyat artışları dolayısıyla, ülkemizin kalkınması
için önem arz eden büyük projelerde yüklenicilere, idare onayına bağlı olarak,
sözleşmeleri fesih ya da devir hakkı getirilmektedir. Bu düzenlemeyle, yaşanan
ekonomik sıkıntılar nedeniyle oluşabilecek mağduriyetlerin giderilmesi yanında
kamu yatırım ve hizmetlerinin aksamadan devam ettirilmesi de temin edilmiş
olacaktır. Bununla birlikte, idarenin onayı konusunda uygulama birliği
sağlayacak yönetmelik ve benzeri bir düzenleme yapılması da yerinde olacaktır.
Kanun
teklifinde vatandaşlarımızın refahını artırmaya dönük önemli başka hükümler de
yer almaktadır. Bu kapsamda, İşsizlik Sigortası Kanunu’nda yapılan
değişiklikle, işsizlik ödeneğinden yararlanma koşullarında kolaylık sağlanması
amacıyla, son yüz yirmi günlük “prim ödeyerek sürekli çalışma” şartı “hizmet
akdine tabi olma” şeklinde değiştirilmektedir. Bu değişiklikle, yüz yirmi gün
boyunca hizmet akdine tabi olmasına karşın, devamsızlık hâllerinden kaynaklı
mağduriyetler ortadan kaldırılmaktadır.
Yine,
şalgam suyu ve Türk Gıda Kodeksi’ne göre çeşnili ve aromalı içme sütleri ile
bebek ve devam sütlerinin ÖTV kapsamından çıkarılması, sivil havacılık
pilotları ve kabin memurlarına ödenen aylık ücretin gerçek safi değerinin yüzde
70’inin gelir vergisinden istisna tutulması bunlardan bazılarıdır. 
Bundan
böyle, başkasının yerine üniversite sınavına girenler hakkında da cezai
müeyyide getirilerek, sınav hilesinde her iki tarafın da cezalandırılması
mümkün hâle gelmekte, çocuklarımızın emeğini, alın terini çalanların
yaptırımsız kalmaması sağlanmaktadır.
Tarım
Ürünleri Lisanslı Depoculuk Kanunu kapsamında düzenlenen ürün senetlerinin
elden çıkarılmasından doğan kazançlara ilişkin 31 Aralık 2018’de sona eren
gelir ve kurumlar vergisi istisnasının uygulama süresi 31 Aralık 2023 tarihine
kadar uzatılmaktadır. Lisanslı depoculuğun geliştirilip yaygınlaştırılması,
tarımda ürünlerin menkul kıymetlerle satışının geliştirilmesi, ayrıca ürünün
muhafazası, kalitesi ve fiyatlarının istikrarına katkı sağlayacak olması
bakımından bu düzenlemeyi de önemli buluyoruz.
Bir
başka önemli düzenleme de konut hesabına katılanlara uygulanan devlet katkısı
tutarının 20 bin liradan 25 bin liraya çıkarılmasıdır. Düzenleme, ayrıca, daha
önce Aile Bakanlığı tarafından yürütülen bu sistemin artık Hazine ve Maliye
Bakanlığı tarafından yürütülmesini de öngörmektedir. 
Önemli
bir diğer değişiklik de Türk Borçlar Kanunu’nda kira bedelinin belirlenmesinde
Üretici Fiyat Endeksi artış oranı yerine Tüketici Fiyat Endeksi artış oranının
esas alınmasıdır. Bu düzenleme, özellikle üretici fiyatları enflasyonundaki
aşırı yükselmeye bağlı olarak kiracıların uğrayacakları mağduriyetleri
giderecektir ve bu bakımdan da olumludur. Bununla birlikte kira artışları için
konjonktürel gelişmelerden bağımsız bir yol izlenmesi, örneğin ÜFE ve TÜFE
ortalamasının alınması yahut başka makul ve kalıcı bir yöntem bulunması yerinde
olacaktır. 
Sosyal
Sigortalar ve Genel Sağlık Sigortası Kanunu’na eklenen maddeyle yaşlılık,
malullük ve ölüm aylığı almakta olan emeklilerimize ve hak sahiplerine ödenen
aylıklar için 1.000 liralık alt sınır belirlenmekte, bu şekilde 1.000 liranın
altında kimsenin aylık almaması sağlanmaktadır. Emeklilerimizin durumlarının
iyileştirilmesi için yapılan bu düzenlemeyi gerekli görüyor ve destekliyoruz.
Bunun yanında, genel anlamda emekli aylıkları arasındaki eşitsizlikleri
giderecek bir intibak düzenlemesinin yapılması da yerinde olacaktır. Bize göre
emeklilik sisteminin, vatandaşlarımızın geleceğinden emin olmasını ve yüksek
standartlı bir hayat sürmesini mümkün kılacak tarzda düzenlenmesi, emeklilere
ve yaşlılara dönük politikaların onların yaşlılık şartlarını hazırlayan gençlik
ve aktif çalışma dönemlerini de kapsayacak şekilde olması gerekmektedir.
Devleti yaşatmanın yolunun insanı yaşatmaktan geçtiğine, ülkelerin değerlerinin
insanlarına verdiği önem ve değerle artacağına ve istikbale güvenle bakabilmek
için emekli ve yaşlıların onurlu bir yaşam sürmesinin temin edilmesi
gerektiğine inanıyoruz. 
Değerli
milletvekilleri, sigortacılıkta özellikle arz eden risklere karşı teminat
sunulamaması ve ürün çeşitliliği konusunda piyasanın yeterli derinliğe
ulaşamamasının en önemli sebeplerinden biri olarak reasürans imkânlarına
erişimin sınırlı olması gösterilmektedir. Bu doğrultuda, geleneksel olarak
özellikle reasürans korumasına bağlı teminat verilen sigorta türlerinde
sektörlerin sigorta teminatlarının istenilen ölçüde karşılanabilmesini teminen
ülkemiz sigortacılık sektöründe etkin ve proaktif bir yaklaşımla çözümler sunabilmesi
amacıyla Türk Reasürans Anonim Şirketi kurulmaktadır. Ayrıca DASK’ın teknik
işletmecilik görevinin münhasıran bu amaçla kurulacak bir şirket üzerinden
yürütülebilmesine de imkân sağlanmaktadır. Uluslararası anlaşmalar kapsamında
kurumun uluslararası bilinirliğinin ve reasürans alanındaki tecrübesinin
artırılması amacı göz önünde bulundurularak uluslararası sigorta ve reasürans
şirketlerine ortak olmasına da imkân sağlanmaktadır. 
2017
ve 2018 yıllarında yapılan imalat sanayi yatırımları için yatırım
teşviklerinden daha yüksek oranda faydalanılmasına imkân veren düzenlemenin
2019 yılında da uygulanması sağlanmakta, ayrıca imalat sanayi yatırımları
üzerindeki katma değer vergisinden kaynaklı finansman yükünü gidermek amacıyla
2018 yılında yapılan yatırım kapsamlı inşaat harcamaları dolayısıyla
yüklenilecek olan KDV’nin iadesine yönelik uygulama 2019 yılına uzatılmaktadır.
Bu düzenlemelerle inanıyoruz ki imalat sanayisine ve reel sektöre kısmen de
olsa ilave destek sağlanmış olacaktır. 
Öte
yandan, yenilenebilir enerji kaynaklarının organize sanayi bölgeleri, küçük
sanayi siteleri ve tarımsal üretimde yaygınlaşması ve etkin olarak
kullanılmasıyla üretim maliyetlerinin önemli oranda düşürülebilmesi mümkün
olacağından buralardaki yenilenebilir enerji yatırımlarına da katma değer
vergisi istisnası getirilmektedir. 
İl
özel idarelerine ve belediyelere genel bütçe vergi gelirlerinden pay verilmesi
hakkında kanuna eklenen hükümle belediyelerin gördükleri hizmetler itibarıyla
gerçekleştirilmesinde fayda görülen yatırım projelerinin desteklenmesi ve
belediyelerin ihtiyaç duyduğu yatırım nitelikli projelerin gerçekleştirilmesi
için Strateji ve Bütçe Başkanlığı bütçesine belediyelere yardım ödeneği
konulmaktadır. 
Dışişleri
Bakanlığı personeline ilişkin bazı düzenlemeler hakkında kanunda yapılan
değişikliklerle dış misyonların çalışmasının kesintisiz sürdürülmesi ve revize
işlemlerinin daha hızlı ve sorunsuz sonuçlandırılması mümkün hâle gelecek,
ayrıca Bakanlık personelinin özlük haklarına ilişkin bazı sorunlar da giderilmiş
olacaktır. 
Bir
diğer düzenlemeyle mevcut Finansal İstikrar Komitesi yerine, finansal sistemin
ekonomik büyümeyi sağlıklı bir şekilde desteklemesi ve piyasalarda güvenin
korunması, finansal otoriteler arasında iş birliğinin sağlanarak sistemik risklerin
yönetilmesi ve finansal politika uygulamalarında kurum ve kuruluşlar arasındaki
etkin iş birliği, koordinasyon ve uyumun artırılması amacıyla Finansal İstikrar
ve Kalkınma Komitesi oluşturulmaktadır.
Kuşkusuz,
bu düzenlemeler, Türkiye'nin maruz kaldığı ekonomik güvenlik tehdidiyle etkili
bir mücadele ortaya koyabilmesi, vatandaşlarımızın bu süreçten olumsuz
etkilenmemesi ve üretimin devam ettirilmesi bakımından önemlidir. Ülkemize
karşı girişilen bu saldırıların sonunun geldiğini söylemek mümkün değilse de
alınan tedbirler sayesinde Türkiye ekonomisinin toparlanmakta olduğu
makroekonomik gelişmelerden anlaşılmaktadır. Bununla birlikte, özellikle dar ve
sabit gelirli vatandaşlarımızın ekonomik gelişmelerden olumsuz etkilenmesinin
önüne geçmek için yeni adımların atılması ihtiyacı da devam etmektedir.
Milliyetçi
Hareket Partisi olarak ekonomi politikalarının merkezine insanı koyan; eşitlik,
ahlak ve adalet ilkelerini gözeten bir yönetim anlayışıyla toplumsal refahın
artırılmasını hedefliyoruz. Ekonomide kaynak dağılımında adalet ve etkinlik,
kamu hizmet üretiminde ise verimliliğin temel ilke olmasını istiyoruz. Genç
nüfusu istihdam edebilmek için hem yüksek hem de sorunsuz bir üretim yapısına
sahip olacak şekilde istikrarlı büyümek şarttır. Bu çerçevede, devletin
ekonomideki kaynak tahsisine yön vererek üretimi artıracak yatırımlara öncelik
verilmesi, özel sektör yatırımlarının daha rekabetçi ve kaliteli üretime
yönlendirilmesi gerekmektedir. Biz, milletimizin maruz kaldığı ekonomik ve
sosyal sorunların aşılması ve topyekûn kalkınmanın sağlanması için demokratik
olgunluk ve uzlaşı kültürünün egemen olduğu, dışlayıcı ve ötekileştirici söylem
ve üslubun törpülendiği, anayasal düzenin, millî ve manevi değerlerin ortak
payda olarak kabul edildiği siyasi ve toplumsal uzlaşıyı önemli ve değerli
buluyoruz. 
Bu
düşüncelerle kanun teklifinin hayırlı olmasını diliyor, yüce Meclisin siz
değerli üyelerini saygıyla selamlıyorum. (MHP ve AK PARTİ sıralarından
alkışlar)
BAŞKAN
– Teşekkürler Sayın Aksu.
Söz
sırası Halkların Demokratik Partisi Grubu adına söz isteyen Diyarbakır
Milletvekilimiz Sayın Garo Paylan’a aittir. (HDP sıralarından alkışlar)
Süreniz
yirmi dakika Sayın Paylan. 
HDP
GRUBU ADINA GARO PAYLAN (Diyarbakır) – Sayın Başkan, değerli milletvekilleri;
hepinizi saygıyla selamlıyorum. 
Konuşmama
başlarken 2019 yılının hepimize, Türkiye’ye, dünyaya barış, adalet ve bereket
getirmesini diliyorum. Kendi dilimde de bir cümle edeyim: (…)x diyorum arkadaşlar. 
2019
yılından ilk dileğim ise altmış iki gündür açlık grevinde olan, bu Meclisin bir
üyesi, Hakkâri halkının iradesi Sevgili Leyla Güven’in açlık grevini
bitirmesini bu Meclisin sağlamasıdır arkadaşlar. Bu Meclisin bir üyesi altmış
iki gündür açlık grevinde ve maalesef, Meclisimiz buna karşı sessiz. Umalım ki
bir an önce, behemehâl Hakkâri Milletvekilimiz Leyla Güven’in açlık grevinin
bitirilmesi için hep beraber adım atarız. 
Değerli
arkadaşlar, yine bir torba yasayla karşı karşıyayız. Biliyorsunuz, 2015
yılından beri -bir önceki dönemden milletvekili olan arkadaşlar biliyorlar- her
seferinde torba yasaları eleştirdik, torba yasaların derde derman olmadığını
söyledik, yapmamız gerekenin yapısal tedbirler olduğunu söyledik ve her torba
geldiğinde arkadaşlar, yeni torbanın şartları doğdu. Nasıl ki her vergi affı
geldiğinde bir sonraki vergi affının şartları doğuyor -çünkü beklenti
doğuruluyor- nasıl ki her imar affı geldiğinde kaçak yapılaşmalar çoğalıyor,
her torba geldiğinde de yeni torbanın şartlarını hazırlıyorsunuz arkadaşlar. 
Az
önce haber aldım ki yeni bir torba daha geliyormuş, müjdeler olsun! Eminim ki
şu 71 maddelik torbada neler olduğundan 600 milletvekilimizin çok azı
haberdardır. Biz günlerce Plan ve Bütçe Komisyonunda çalıştık, biz bile inanın,
maddelere hâkim olabilmek için çok ciddi çaba sarf ettik arkadaşlar. Böyle
yasama kalitesi olmaz diyorum, yapmamız gerekenin yapısal tedbirler olduğunu
düşünüyorum. Yapısal tedbirler torbaların panzehridir arkadaşlar. Gelir vergisi
reformu yaparsak, kurumlar vergisi reformu yaparsak, adaletle ilgili reformlar
yaparsak inanın, torba yasalar son derece azalır.
Değerli
arkadaşlar, biliyorsunuz “güçlü Meclis” dediniz referandumda “Güçlü Mecliste
yasaları milletvekilleri yapacak.” dediniz, biz “Öyle olmayacak.” dedik,
maalesef biz haklı çıktık. Sayın Ziya Altunyaldız burada -bu sefer doğru
söyledim soyadını- Değerli Sayın Ziya Altunyaldız’a dedik ki: “Nasıl
hazırladınız bu torba yasayı Sayın Ziya Altunyaldız?” Dedi ki: “Ben torbayı
elime aldım, bakanlıkları gezdim ‘Neye ihtiyacınız var arkadaş?’ dedim, her
bakan 3 madde, 5 madde torbaya attı, oldu size torba.” Mealen anlatıyorum tabii
ki, kendi cümleleriyle bir kez daha söyler. Bakanlıkların ihtiyaçlarını
istemiş, gitmiş Sayın Ziya Altunyaldız. 
Değerli
arkadaşlar, bakın, ben size yalnızca bir örnek vereceğim torbadan. 29 Kasım
akşamı Sayın Ziya Altunyaldız torbayı Meclis Başkanlığımıza vermiş, 30 Kasımda
da Meclis Başkanımız yıldırım hızıyla Komisyonumuza sevk etmiş. Bakın, bizim
yüzlerce yasa teklifimiz var, bir yıldır, iki yıldır bekliyor, hiçbiri
Komisyona sevk edilmiyor; Sayın Ziya Altunyaldız herhâlde çok torpilli, bir
gecede torbası Komisyona geldi. 
Şimdi,
torbayla ilgili bir örnek vereceğim. Bakın, torbada bir madde var, diyor ki:
Finansal İstikrar ve Kalkınma Komitesini kuracağız. Sayın Berat Albayrak atmış
torbaya. Çok güzel, olabilir. Biz de baktık, ayın 4’ünde görüşmeye başladık, 4
Aralıkta, 5 Aralıkta da madde geldi önümüze. Ben de Twitter’dan bakarken Sayın
Berat Albayrak’ın şu “tweet”ini gördüm, Sayın Berat Albayrak diyor ki aynen
şöyle: “Finansal İstikrar ve Kalkınma Komitesinin ikinci toplantısını
gerçekleştirdik.” Bakın, torba Komisyonda görüşülüyor, daha Genel Kurulda değil
ha, Komisyonda görüşülüyor, Sayın Berat Albayrak diyor ki: “FİKKO’nun yani
Finansal İstikrar ve Kalkınma Komitesinin ikinci toplantısını gerçekleştirdik.
Küresel finansal piyasalardaki gelişmelere karşı önlemler almak için…” falan
filan. Değerli arkadaşlar, bu, Meclisi yok saymaktır; Sayın Başkan, bu, Meclisi
yok saymaktır. Sayın Maliye Bakanı bizim görüşmekte olduğumuz bu maddeyle ilgili
fermanını yazmış, Sayın Ziya Altunyaldız’ın torbasına atmış, “Ben fermanı
yazdım, Meclis buna laf mı söyleyecek, Meclis buna itiraz mı edebilecek?”
“Acaba, Meclis buna bir katkı sunabilir mi?” diye de düşünmemiş, birinci değil,
ikinci toplantısını yapmış. Peki -araştırdım- ilk toplantısını ne zaman yapmış?
1 Kasımda yapmış arkadaşlar yani bundan iki buçuk ay önce yapmış ilk
toplantısını FİKKO’nun. Bakın, ne diyor arkadaşlar? Diyor ki: “Biz bu
toplantıyı yaptık.” Kimler katıldı? Merkez Bankası, BDDK, SPK gibi pek çok
dengeleyici, denetleyici kurum katılmış ve diyor ki: “Arkadaşlar, biz
toplantımızı yaptık, çalışma usullerini kararlaştırdık, toplantı aralıklarını
kararlaştırdık.” Yani ne demek? İkincil mevzuatını yapmış arkadaşlar, iki buçuk
ay önce, yasasını değil ha, ikincil mevzuatını yapmış. 
Sayın
Ziya Altunyaldız, size saygım sonsuz. Eminim ki bu durumdan siz de
rahatsızsınızdır, 600 vekilimizin hepsinin rahatsız olması lazım arkadaşlar.
Bu, Meclisin iradesini yok saymaktır; açık, yok saymaktır. Kendini veliaht
olarak da görebilir “Ben fermanı yazdım, fermanı gönderdim, Meclise düşen
yalnızca bir mühür basmaktır.” demektir. Bu, Meclise hakarettir arkadaşlar. Bu
kadar açık söylüyorum. Açık bir hakaretle karşı karşıyayız. 
Bakın,
arkadaşlar, eğer ki bu maddeye “evet” dersek bu durumu kabullenmiş olacağız.
Ben hiçbir milletvekili arkadaşımın bu hakareti kabul etmeyeceğini düşünüyorum,
umarım kabul etmeyiz. Eğer ki bu hakareti kabul edersek şöyle bakar veliaht
veya padişah olduğunu düşünen kişi: “Ben ne gönderirsem, ne yazarsam nasıl olsa
geçiyor, ben yazdığım anda fermandır.” Bakın “Ben yazdığım anda fermandır,
Sayın Ziya Altunyaldız’ın torbasına attığım anda fermandır.” diye bakar ve
Meclisin ne dediğine bakmaz. 
Arkadaşlar,
bakın, 71 maddeden virgül değiştiremedik. Niye? Çünkü ferman yazılmış diye
bakılıyor. Oysa pek çok, bakın, önerimiz geldi; pek çok katkı sunduk, maddeleri
iyileştirmeye çalıştık ama “bakarız” dendi, “Genel Kurula kadar bakarız.”
dendi, daha bize iyileştirici tek bir madde söylenmedi arkadaşlar. 
Değerli
arkadaşlar, Meclisi yok sayan başka öneriler de göstereceğim, örnekler de
göstereceğim. Bakın, 71 maddelik torba, güzel… Bu, FİKKO’yla ilgili bir skandal
var, bunu umarım hep beraber aşacağız. Pilotlarla ilgili bir madde var, örnek
olarak söyleyeyim. Diyor ki bu maddede: “Pilotların ve uçuş personelinin gelir
vergisi istisnasını yüzde 70 yapıyorum.” Güzel, olabilir, bizce yüksek ama
olabilir, “yüzde 70” diyor çünkü. Ama ne diyor biliyor musunuz? Bu oranı,
istisnayı yani yüzde 100’e kadar çıkarmaya ve yüzde sıfıra kadar düşürmeye kim
yetkili? Sayın Cumhurbaşkanı. 
Değerli
arkadaşlar, demokrasilerde vergi koyma yetkisi sizlerde, bizlerde yani
Mecliste. Vergi koyma yetkisini bu maddeyi kabul edersek Sayın Cumhurbaşkanına
vermiş oluruz. Bir aralık belirlenebilir yani yüzde 40’la yüzde 60 arası
denilebilir ama yüzde sıfırla yüzde 100 derseniz vergi koyma, vergi kaldırma
yetkisini Sayın Cumhurbaşkanına teslim etmiş olursunuz. Bu da Meclisin hakkını
gasbetmek demektir, bunu kabul etmeyeceğinizi ummak istiyorum.
Diğer
bir öneri arkadaşlar, imalat sanayi yatırımlarında KDV ve kurumlar vergisi
istisnalarını bir yıl daha uzatma maddesi. Olabilir, biz karşıyız ama olabilir
arkadaşlar. Ama ne diyor devamında? “Bunu beş yıl daha uzatmaya Cumhurbaşkanı
yetkilidir.” diyor. Eskiden buraya bu tip teşvikler gelirdi -sayın Komisyon
üyelerimiz bilir- bir yılda bir uzatılırdı yani şartlara bakılırdı, ihtiyaç
varsa bir yıl daha uzatılırdı. Şimdi diyor ki Cumhurbaşkanı: “Ya, arkadaş, bana
yetkiyi ver, ben istersem beş yıl daha uzatırım.” Bu da Meclisin hakkının
saraya teslimidir arkadaşlar.
Bakın,
Meclisin itibarı tarumar ediliyor. Ama bu itibarın, tarumarın üzerine tüy diken
şey Sayın Meclis Başkanının hâlâ Meclis Başkanıyken İstanbul Büyükşehir
Belediye Başkanı adayı olmasıdır arkadaşlar. Bir Meclis Başkanı, Meclisin Üyesi
Leyla Güven’i ziyaret etmeden, onun derdini dinlemeden... Pek çok arkadaşımızın
sorunları var. Bakın, sorunumuz olsa, Meclis Başkanını aramaya kalksak; ya,
seçim kampanyasında adam, neye bakacak! Böyle bir şeyi nasıl kabul edebiliriz
arkadaşlar? O anlamda, Meclisin itibarı tarumar ediliyor ve bu torba da inanın,
Meclise şu atılan bombalar kadar en az zarar verecek arkadaşlar. Meclisi
hiçleştiren maddelerle karşı karşıyayız, fermanla karşı karşıyayız. Fermanlara
dur demek de Meclisin görevidir arkadaşlar.
Bakın,
belediyelerle ilgili, torbayla ilgili bir eleştiri sundu Sayın Lütfü Türkkan.
Bizim muhalefet şerhimizin başında bu, belediyelerle ilgili olan şerhimiz
geçiyor. Çünkü biz ademimerkeziyetçi bir partiyiz. Merkeziyetçiliği
reddediyoruz. Merkezden karar alınmasını, merkezden ferman yazılmasını
reddediyoruz. Söz, yetki, karar yerelde olmalı diyoruz. 113 ve 114 numaralı
sayfalarda muhalefet şerhimizi uzun uzun anlattık. Cumhurbaşkanına, yatırım
konusunda yetki verilmesini reddediyoruz, objektif kriterler yok çünkü.
Düşünebiliyor musunuz, biz Diyarbakır’ı, Hakkâri’yi, Şırnak’ı, Van’ı, daha pek
çok şehri 100 belediye, 200 belediye yaparak kazanacağız -Sayın Cumhurbaşkanın
da maalesef fikri belli, ön yargılı belediyelerimizle ilgili, ön yargılı- bir
yatırım projesi olacak, diyelim ki saraya bir şekilde gönderilecek o proje,
Cumhurbaşkanının bir Kayseri Belediyesi yatırım projesi ile Diyarbakır
Belediyesi yatırım projesine aynı gözle bakacağını herhangi biriniz
söyleyebilir mi arkadaşlar? Ben söyleyemem çünkü duruşu belli, düşman hukuku
uyguluyor maalesef HDP’ye karşı, HDP’li belediyelere karşı. Bu anlamda, yasalar
objektif kriterlere tabi olmalı. İller Bankasından ayrılan kaynaklar nasıl ki
nüfusa göre ayrılıyorsa Cumhurbaşkanı da bu konuda belli bir noktaya göre,
belli objektif kriterlere göre yetkili olabilmeli ancak ama böyle bir yetkiyi
de Meclisimizin vermeyeceğini umut ediyorum arkadaşlar.
Bakın,
İşsizlik Sigortası Fonu’ndan yüz yirmi gün olan kriter iyileştiriliyor biraz,
destek verdik ama “Yetmez.” dedik. Niye? Son üç yılda altı yüz gün çalışma
şartı da var. Bakın, İşsizlik Sigortası Fonu’ndan şimdiye kadar çok az işçi
yararlanabildi. Oysa 120 katrilyon lira kaynak var orada; ya, 40-50 katrilyon
lira sermayeye aktarıldı, çok az bölümü işsizlere aktarıldı. Oysa İşsizlik
Sigortası Fonu işsizler içindir, adı üzerinde arkadaşlar. Gelin, işsizlerin
yararlanma şartını daha da artıralım. 6 milyon işsiz var ülkemizde, her birine
gelir sağlayalım o kaynaklardan ve yararlanma şartlarını gelin daha da
yükseltelim; önergelerimiz var bu konuda, desteklerinizi bekliyoruz. 
Değerli
arkadaşlar, torbada bir madde daha var, şimdi ben söylesem yanlış
anlayacaksınız, madde şu: Gaziantep Bilim ve Teknoloji Üniversitesi “Gaziantep
İslam Bilim ve Teknoloji Üniversitesi” olacakmış. Ya, arkadaşlar, Türkiye
Cumhuriyeti devleti demokratik, laik bir hukuk devleti. Ben Hristiyan bir
vatandaşım. Hep burada diyorsunuz “dindaşlarımız, soydaşlarımız; dindaşlarımız,
soydaşlarımız…” Ben sizin dindaşınız değilim. Bu ülkede Hristiyanlar var, diğer
inançlardan insanlar var. Ya, olmasa bile arkadaşlar, Allah’ınızı severseniz,
bilimin İslam’ı, bilimin Hristiyan’ı olur mu ya? Bilim evrenseldir. Bilim
evrensel değil midir? Bugün Arşimet bir buluş yaptığında Hristiyanlar için mi
yapmıştır? Hayır; bütün dünya, bütün insanlık için yapmıştır. Veya bizim
hocamız, Sancar Hocamız Nobel Ödülü alırken, o bilimi yaparken bir tek
Müslümanlar için mi yapmıştır? Hayır, bütün insanlık için yapmıştır. Bilimin
Müslüman’ı, Hristiyan’ı olmaz arkadaşlar. Elbette ilahiyat fakültesi olabilir
bu ama bilimin “İslam” fakültesi olmasın deriz arkadaşlar. 
Biraz
da seçim yatırımlarından bahsedeceğim. Cumhurbaşkanı bugün müjdeler verdi
arkadaşlar. Ne dedi? “150 kilovatsaat enerji sürekli yardım alan ailelere
ücretsiz.” Çok güzel. Nihayet HDP’nin seçim programına geldi Cumhurbaşkanı.
Dört yıldır diyoruz ki: Gelin, yoksul ailelere biz 180 kilovatsaat elektriği
ücretsiz verelim. Bakın, Hakça Dağıtım Programı HDP’nin, seçim programımızda
var. Aynı zamanda diyoruz ki -bir öneri daha sundu- kredi kartı borçlarını
yapılandıralım. Arkadaşlar, bu da seçim programımızda var. Sayın Cumhurbaşkanı
da bu konuda bir adım attı, olumlu adımlar. Ama bunun kriterleri nasıl olacak,
nereye kadar kaynak olacak ve nasıl aktarılacak arkadaşlar? Bununla ilgili
ciddi kaygılarım var. 106 milyar lira kredi kartı borcu var vatandaşlarımızın.
Bunun ne kadarını yapılandıracak ve bu 106 milyar liranın, dikkatinizi çekerim,
80 milyar lirası özel bankalarda. 
Şimdi,
Ziraat Bankası yapılandıracak, parayı alacak, götürecek, özel bankalara
yatıracak vatandaşlarımız. Ne olacak? Bu 106 milyarın en az 10, 15, 20 milyarı
batak. Ziraat Bankasından ciddi bir kaynak alınacak -isim vermeyeyim- özel
bankalara yatırılacak arkadaşlar. Bu da kamudan özel bankalara ve özellikle
yabancı sermayenin elinde tuttuğu bankalara kaynak transferi demektir. 
Burada
çok dikkatli olmalıyız ve biz programımızda şu şekilde yaptık: Özel bankaların
da bu batakların belli bölümünden vazgeçmelerini, bu kredi kartı rakamlarını
düşürmelerini, faizlerinden vazgeçmeleri şartıyla bu rakamların o bankalara
aktarılması şartını biz getirdik. Bakalım, göreceğiz, böyle mi olacak? Bakalım,
göreceğiz, bu tartışılsın diye Meclise gelecek mi, hani bir dahaki torbada
gelecek mi? Bunları göreceğiz. Bunları enine boyuna, derinlemesine tartışmamız
lazım, milyonlarca vatandaşımızın sorununu çözmemiz lazım.
Ama,
arkadaşlar, elektrik meselesiyle ilgili de 2,5 milyon vatandaş yetmez. 14
milyon hane yoksulluk sınırının altında yaşıyor. Bizim önerimiz, 14 milyon
haneye ihtiyaç sınırına kadar elektrik, su ve doğal gazın ücretsiz olması.
Diyeceksiniz ki: “Bunu nasıl yapacaksınız?” 
Arkadaşlar,
güvenlikçi politikalardan vazgeçersek tam 100 katrilyon lira tasarruf ediyoruz,
S400 füzelerinden vazgeçersek 200 bin öğretmen ataması yapabiliyoruz,
milyonlarca vatandaşımızın sorununu çözüyoruz, yeter ki bu kadar güvenlikçi
savaş politikalarından vazgeçelim.
Diğer
bir önerisi: 350 bin esnaf ve sanatkârın işletme ve yatırım kredisine 22 milyar
lira kaynak ayrılacak; e, güzel. Çiftçi borçları yapılandırılacak; o da güzel
ama arkadaşlar faizle yapılandırılacak. Bakın, çiftçiler devletten alacaklı.
Borçları yapılandırıyoruz. İnanın, beş yılda 6 kere çiftçi borcu yapılandırdık,
çare olmadı. 
Arkadaşlar,
yapmamız gereken çiftçiye borç değil, destek vermek. Destek verirsek,
çiftçilerin borçlarını bir sefere dair sıfırlarsak, ondan sonra da çiftçi
desteklerini kanunda belirtildiği şekilde verirsek çiftçi borca ihtiyaç duymaz.
Ama bu teşvikler… 
Tabii
patronları da unutmamış arkadaşlar. Sigorta primini 5 puan indiriyor
patronlardan bu teşvikler ve daha pek çok torbada gördüğümüz yatırım teşviki,
kredi teşviki, KDV teşviki de patronlara veriliyor. Tabii ambalajı vatandaşa
gibi gözüküyor seçim yatırımı olarak ama ambalajın içindeki çikolatayı yine
sermayedar yiyor arkadaşlar. 
Değerli
arkadaşlar, peki bunun kaynağı nereden bulunacak? Şimdi 30-40 milyar lira
harcanacak. Arkadaşlar, bunun kaynağı Merkez Bankası. Bakın, genel kurulunu ne
zamana aldı? Bu aya, ocak ayına aldı. Merkez Bankasında geçen yıl krizden
dolayı çok ciddi bir kâr oluştu, 40 katrilyon gibi bir rakam var. Berat Bey
dedi ki: “Ya arkadaş, seçim yatırımı yapacağız. Cumhurbaşkanı da istiyor.
Vatandaşı rahatlatın biraz, çok daraldı vatandaş.” Nerede kaynak var? Merkez
Bankasında. Merkez Bankası normalde nisan ayında yapması gereken genel kurulu
ocak ayına aldı. Ocak ayının 20’sinde 30 katrilyon lira hazineye aktarılacak ve
hazineden bu 30 katrilyon lira seçim yatırımı olarak kullanılacak. Arkadaşlar,
aynı şeyi haziran seçiminden önce de Naci Ağbal yaptı, biliyor musunuz? Kredi
Garanti Fonu’nu yükledi, seçim yatırımlarını yükledi. Ben “Yapmayın.” dedim.
“Bakın, bunun kaynağını koymadan bu kadar dağıtırsanız bol kepçeden kriz
gelir.” dedim. Ben haklı çıktım. Şimdi de diyor ki Cumhurbaşkanı: “Ya, şu 31
Martı geçersek Allah kerim, ondan sonra dört yıl önümüz boş, vatandaşı güzel
güzel dizginleriz, sıkarız, onların ceplerini boşaltırız. Ama şu üç ay bir
bolluk yaşatmamız gerekiyor.” Nereden yapacak? Merkez Bankasından. Ama kazın
ayağı öyle değil. Dolar dün 5.20’ydi, bugün 5.50. Niye? Seçim yatırımı
yapıyorsunuz, karşısında kaynak koymuyorsunuz. Kaynak nerede arkadaşlar? Kaynak
güvenlikçi politikalardan vazgeçmekte. Kaynak nerede? Futbol kulüplerine milyarlarca
lira aktarmamakta arkadaşlar. Arkadaşlar, o futbol kulüpleri, o milyonlarca
doları, o otuz beş yaşındaki yabancılara aktarırken size mi sordu, vatandaşlara
mı sordu ki vatandaşların cebinden milyarlarca lirayı kulüplere aktaracaksınız?
Doğru mu bu? Kulüpler birkaç yıl UEFA’dan çekilsinler, akılları başlarına
gelsin, borçlarını öyle yapılandırsınlar. Ama milyonlarca vatandaşımızın
hakkını birkaç tane büyük kulübe, o çarçur edilen yüz milyonlarca dolar için
vatandaşlarımızın rızkını o kulüplere peşkeş çekmeyelim diyorum. 
(Mikrofon
otomatik cihaz tarafından kapatıldı) 
BAŞKAN – Sayın Paylan, bir dakika ilave edeyim,
toparlayalım. 
Buyurun. 
GARO
PAYLAN (Devamla) – Değerli arkadaşlar, 2015 yılından beri diyorum ki:
Arkadaşlar, bu palyatif tedbirlerle iş yürümez, gelin yapısal tedbir yapalım.
Ama maalesef Meclisimiz böyle bir irade gösteremiyor veya maalesef bir vesayet
altında bu iradeyi gösteremiyoruz. Yoksa çok değerli arkadaşlarımız var -her
siyasi partiden söylüyorum- bütün bu yapısal tedbirleri yapabilecek
arkadaşlarımız var. Ama Meclisin iradesi Mecliste değil arkadaşlar. Gelin, el
birliğiyle iradeyi elimize alalım. Bunun içinde, bu torba yasada geçen 71
maddenin içinde 30-40 tane vatandaş yararına madde var ama 30 tane madde var ki
Anayasa’ya aykırı arkadaşlar ve vatandaşın hakkını, hukukunu korumayan
maddeler, FİKKO gibi ferman yazılmış maddeler. 
Bunlara
karşı ses çıkaracağımızı umut ediyorum ve hepinizi saygıyla selamlıyorum. (HDP
sıralarından alkışlar)
BAŞKAN
– Teşekkürler Sayın Paylan. 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, bir söz talebiniz var.
Buyurun.

V.- AÇIKLAMALAR (Devam)
36.- Çankırı Milletvekili Muhammet Emin Akbaşoğlu’nun, Diyarbakır
Milletvekili Garo Paylan’ın 37 sıra sayılı Kanun Teklifi’nin tümü üzerinde HDP
Grubu adına yaptığı konuşmasındaki bazı ifadelerine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım. 
Tabii,
bir açıklama ihtiyacı hissettim çünkü biraz evvel hatip, sigorta puanıyla
ilgili bir düzenlemeden, bir müjdeden hareketle “Asıl maksat patronları
kurtarmak.” gibi, buna benzer mahiyette bir ifadede bulundu. Biz, toplum
kesimlerinin bütününe ilişkin bir müjdeler paketi ortaya koyuyoruz; işçimiz
için de, çiftçimiz için de, patronlar için de. Bir taraftan asgari ücreti 2.020
liraya çıkarırken, bir taraftan da yüzlerce, binlerce işçi çalıştıran, üretim
yapan, hakikaten katma değer üreten işverenlerimize de, o işçilerin, hakikaten
çalışma hayatını devam ettirebilmeleri açısından, devletin onlara da bir
desteğinin olmasından daha doğal bir durum söz konusu olmadığı cihetle, hem
işverenleri hem işçileri hem de çiftçilerimizi bu manada destekliyoruz.
Teşekkür
ederim.
BAŞKAN
– Teşekkür ediyorum. 
X.- KANUN TEKLİFLERİ İLE KOMİSYONLARDA BULUNAN DİĞER İŞLER (Devam)
A) Kanun Teklifleri (Devam)
2.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (Devam)
BAŞKAN
– Teklifin tümü üzerinde söz isteyen, Cumhuriyet Halk Partisi Grubu adına
İstanbul Milletvekilimiz Sayın Emine Gülizar Emecan.
Buyurun
Sayın Emecan. (CHP sıralarından alkışlar)
Süreniz
yirmi dakika.
CHP
GRUBU ADINA EMİNE GÜLİZAR EMECAN (İstanbul) – Sayın Başkan, değerli
milletvekilleri; 37 sıra sayılı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin geneli üzerinde Cumhuriyet Halk
Partisi Grubu adına söz aldım. Hepinizi saygıyla selamlıyorum.
Geçtiğimiz
günlerde, Çankaya Üniversitesinde öğretim görevlisi olan Ceren Damar Şener
Hocamız bir hukuk öğrencisi tarafından vahşice katledildi. Yine, Ukrayna’da 2
kız öğrencimiz vahşice katledildi. Bu iki olay da bizleri derinden üzdü,
yaraladı. Ölenlere Allah’tan rahmet, yakınlarına sabır ve başsağlığı diliyorum.
Ancak bu cinnet durumunu, toplumun neden, nasıl bu hâle geldiğini de samimi
olarak sorgulamamız, “Nerede yanlış yapıyoruz?” diye kendimize sormamız
gerekiyor, tabii ki öncelikle ülkeyi yöneten zihniyetin bu soruyu sorması ve
sorgulamayı yapması gerekiyor. 
Değerli
milletvekilleri, dün eski milletvekilimiz ve parti meclisi üyemiz Eren Erdem’e
yapılan hukuksuz ve haksız uygulamayı da bu kürsüden kınıyorum. Sayın Erdem
mahkemenin tahliye kararından sonra, hukuksuz şekilde altı saat içeride
bekletilmiş; yine, hukuk kurallarına aykırı olarak, mesai saati olmamasına
rağmen, savcının itirazıyla yeniden tutuklama kararı çıkartılmıştır. İşte, imza
attığınız bu hukuksuzlukla yargıyı oyuncağa çevirdiğiniz gibi, uluslararası
alanda da itibarımızı maalesef yerle bir ettiniz; babasına kavuşmayı bekleyen
küçücük bir çocuğun da hayallerini elinden aldınız. Bu ilk uygulamanız değil
elbette, siz bu işe 2010 yılında başladınız. 2010 yılında FETÖ’nün desteğiyle
yaptığınız referandumda toplumun, muhalefetin kabul edebileceği masum
maddelerin, kanun değişikliği maddelerinin arasına serpiştirdiğiniz maddelerle
yargının FETÖ’nün kontrolüne geçişine önayak oldunuz, destek oldunuz. O gün
bugündür de bu ülkede ne adalet kaldı ne hukuk ne de yargı bağımsızlığı. Bugün
de görülmekte olan ve adil yargılanma hakkının temel ilkelerini sıfırlayan
davaları birkaç yıl sonra kumpas olarak nitelememeniz için sizleri adil
yargılamanın temel ilkelerine davet etmek istiyorum. 
Değerli
milletvekilleri, evet, şimdi, yine 71 maddelik bir torba kanunla karşı
karşıyayız. Siz bu torba kanunları, torba işini çok sevdiniz. Öylesine sevdiniz
ki çevrecilik anlayışınızı ve çevre önlemlerini bile bir naylon torbanın içine
sıkıştırdınız. Her gün Türkiye'nin muhtelif yerlerinde HES’ler, termik
santraller, taş ocakları açabilmek için imar değişikliği yapmaya çalışmak sizin
olağan rutininiz oldu. “Çevreyi koruyacağız.” diye naylon poşeti
ücretlendirdiniz. 25 kuruşun 15 kuruşu Çevre ve Şehircilik Bakanlığına gidecek.
Bu parasız günlerde, evet, hiç de fena değil. Ne de olsa devlette para yok,
borç çok; Bakanlık ne yapsın? Yine dar gelirli vatandaşın tabii ki cebine göz
diktiniz. Madem çok çevrecisiniz, gelin 2020 yılında torbayı tamamen
yasaklayalım; öyle değil mi? Neden tamamen yasaklamıyoruz? Kaldıralım.
Evet,
değerli milletvekilleri, biraz önce söylediğim gibi, siz torbayı çok sevdiniz.
Türkiye Büyük Millet Meclisinin kanun yapma geleneğini, kanun yapma ciddiyetini
de bir torbaya doldurdunuz ve sıkıştırdınız. Getirdiğiniz torba tekliflerinin
ne siz içeriğine hâkimsiniz ne muhalefet üzerinde yeterince çalışabiliyor ne de
sivil toplum katkı sunabiliyor. Her telden konuları birkaç gün önceden
gönderip, üzerinde tartışma bile yapılamadan Meclisten geçirip toplumun önemli
kesimlerini ilgilendiren konularda kanun yapmaya çalışıyorsunuz maalesef. 
Siz
bu torbayı sevdiğiniz gibi Anayasa’yı çiğnemeyi de çok sevdiniz ve alışkanlık
hâline getirdiniz. Demokrasilerde anayasa, devletin düzenidir, kurumların
sağlıklı işleyişinin temelidir, kişilerin hak ve özgürlüklerinin de
güvencesidir. Ancak görüyoruz ki sürekli olarak Anayasa’ya aykırı kanun
değişiklikleri, Anayasa’ya aykırı karar ve uygulamalara imza atıyorsunuz.
Türkiye Büyük Millet Meclisinin yasa yapma ve uygulama yetkisini, sorumluluğunu
zedelediniz ve zedelemeye de devam ediyorsunuz. 
İstanbul
Büyükşehir Belediye Başkan adayınız, yasamanın başı, Meclis Başkanı Sayın
Binali Yıldırım bile Anayasa’ya aykırı bir şekilde, istifa etmeden adaylığını
sürdürme konusunda oldukça kararlı olduğu şeklinde açıklamalarına devam
etmektedir. Evet, burada çok tartışılıyor bu konu ve tartışılmaya da devam
edecek çünkü Anayasa’ya aykırı bir uygulama vardır, artık bunu siz de kabul
edin ve bu yanlıştan bir an önce dönün. 
Değerli
milletvekilleri, bugün görüşmeye başladığımız 71 maddelik torba kanun teklifi
de Anayasa’ya aykırı birçok maddeyi bünyesinde barındırmaktadır. Bu teklifin 9
maddesi Anayasa’ya aykırılık içermektedir. Bu teklifle toplam 40 kanun ve 2
kanun hükmünde kararnamede değişiklik yapılmıştır. Komisyonda teklifi
görüşürken de gördük ki değişiklikler doğru düzgün gerekçelendirilmemiş,
değişikliklerin çoğunun etki analizleri yapılmamış ve bizlerle
paylaşılmamıştır. 40 farklı kanunda ve 2 kanun hükmünde kararnamede değişiklik
içeren teklif, 8 milletvekilinin imzasıyla karşımıza getirilmiş ve bu kadar
fazla sayıda kanunda yapılan değişikler üzerine Komisyonda sadece üç gün
tartışılabilmiştir. Bu ciddiyetsizlik ve ben yaptım, oldu tavrınız daha nereye
kadar devam edecek merak ediyoruz doğrusu. 
Yaşamın
içinde olduğu gibi ülkeyi yönetirken de yapılan yanlışlar, hatalar, yanlış
uygulamalar, haksızlıklar ve hukuksuzluklar bir gün gelir bumerang gibi
sahibini vurur; bunu da unutmayalım lütfen. Bu nedenle sizlere, bu yüce Meclis
çatısı altında, bir milletvekili arkadaşınız olarak bir uyarı yapmak istiyorum:
Artık bu bağımlılıklarınızdan, alışkanlıklarınızdan lütfen vazgeçiniz. Türkiye
Büyük Millet Meclisinin gerçek işlevini Anayasa ve hukuk çerçevesinde yerine
getirmesinin tekrar hep birlikte önünü açalım. Anayasa’yı çiğnemekten, torba
tekliflerle kanun yapmaktan vazgeçin.
Değerli
milletvekilleri, 71 maddelik torba kanunun içeriğinden bazı maddelere gelecek
olursak... Bir ülkenin sağlıklı yönetilebilmesi için Anayasa’ya uygun
davranmak, kanunlara ve hukuka uygun hareket etmek hayati önemdedir. Şimdi,
bakıyoruz, getirilen teklifin 2, 4, 17, 21, 24, 30, 42, 48 ve 68’inci
maddeleriyle getirilen düzenlemeler hakkında yine Anayasa’nın bazı maddelerine
aykırılık yönündeki tespitlerimiz tarafımızdan Komisyon görüşmeleri sırasında
ileri sürülmüş ancak bu durum dikkate alınmamıştır, İç Tüzük gereği gereken
işlemler yapılmamıştır. Oysa Meclis İçtüzüğü’nün 38’inci maddesi “Komisyonlar,
kendilerine havale edilen tekliflerin ilk önce Anayasanın metin ve ruhuna
aykırı olup olmadığını tetkik etmekle yükümlüdürler. Bir komisyon, bir teklifin
Anayasaya aykırı olduğunu gördüğü takdirde gerekçesini belirterek maddelerin
müzakeresine geçmeden reddeder.” hükmünü taşımaktadır. Buna karşın Anayasa’ya
aykırılık iddiası karara bağlanmadan görüşmelere geçilmesi İç Tüzük’e
aykırıdır, İç Tüzük’e de aykırı davranılmıştır bu görüşmelerde. Ama tabii,
sizin Anayasa’ya, İç Tüzük’e uygunluk gibi bir telaşınız, bir derdiniz, tasanız
yok, vaktiniz de yok bunun için çünkü telaş içerisindesiniz, panik içerisindesiniz,
her getirdiğiniz teklifle ekonomik krize kısa vadeli çözümler üretmeye ve günü
kurtarmaya çalışıyorsunuz. 
Ülkede
güven ortamı kalmadığı için sermaye dışarıya kaçıyor, iç tasarruf azalıyor.
Zorunlu BES uygulamaları veya konut hesabına devlet katkısı gibi zorlama
tasarruf girişimleri de maalesef yeterli olmuyor. Bir yıl içinde bireysel
emeklilik yoluyla tasarruf yapma oranının yalnızca yüzde 0,8 olduğu
düşünüldüğünde bu girişimlerin tasarrufları artırıcı etkisinin olmadığı da
ortadadır. Sağlam ekonomi ve istikrar programları uygulamaya konmadan, geçici
ve günü kurtarmaya dönük ekonomik kararlar ne tasarrufun artmasına ne de
ekonomimizin düze çıkmasına çare olmayacaktır. Her geçen gün düşen güven
endeksleri, artan enflasyon rakamları, geriletilemeyen döviz oranları bunun
göstergesidir. Günlük ihtiyaçlarını bile karşılamakta zorlanan vatandaşlardan
ev sahibi olmaları için tasarruf yapmalarını beklemek çok gerçekçi bir beklenti
değildir. Vatandaşın bankalara olan borcu 520 milyar TL, icra ve iflas dairelerindeki
dosya sayısı 30 milyon olmuşken 80 milyon TL civarında para biriktiği
belirtilen konut hesabı gibi uygulamalar uzun vadeli çözümler olmayacaktır.
Vatandaşın tasarrufu için cebinde para, ülkedeyse güven ve istikrar şarttır.
Tasarruf yapacaksanız kamu harcamalarındaki israfı önleyerek başlamanız daha
yerinde olacaktır. 
Evet,
değerli milletvekilleri, yine bu torba kanun teklifiyle 186 kez değiştirdiğiniz
ama bir türlü size yeterli gelmeyen Kamu İhale Kanunu’na yeniden müdahale
ediyorsunuz. Cumhurbaşkanının yapacağı mal ve hizmet alımlarının neredeyse
tamamını İhale Kanunu dışına çıkarmaya çalışıyorsunuz. Örneğin bu teklifin
30’uncu maddesinde de bunu görmekteyiz. Bir mal ve hizmet alınırken bu işlemler
kamu yararı gözetilerek, vatandaşın vergisi korunarak yapılmalıdır.
Birkaç
maddeye, tabii ki burada 71 maddeye değinmem mümkün değil, maddeler üzerine
konuşulurken arkadaşlarımız detaylarına değineceklerdir, ben birkaç maddeye
şöyle değinmek istiyorum kısaca. Bu torbanın 32’nci maddesiyle ülkemizin kalkınması
için önemli olan büyük projelerde beklenmeyen fiyat artışları olması hâlinde
yüklenicilere fesih ya da devir hakkı verilmektedir. Bu da krizin aslında
açıkça itirafıdır. Nedir bu büyük projeler? Beklenmeyen fiyat artışı ve bu
artışın kaynağı nedir? Ekonomi iyi yönetilmediği ve dışa bağımlı bir ülke
olduğumuz için döviz artışı kaynaklı mıdır, yoksa bazı yandaş firmaları
kurtarma operasyonu mudur? Sözleşmenin gereğini yerine getiremiyor ama teminatı
da yanmıyor. Ne koşullarda devredeceği belli değil, projelerini zorlukla
tamamlama aşamasına gelenlere de burada bir haksızlık söz konusu maalesef.
Madem öyle, fiyat artış kararnamesi yayınlayalım, gelin bunu yapalım, bunu
Komisyonda da söyledik, teklif ettik ama orada da kabul edilmedi. Krizin
etkilerini azaltalım ve bu projeler tamamlansın; sanırım bu durumda devlet daha
kârlı olacaktır. Ama sizin için devletin kârlı olması da hiç önemli değil, her
yaptığınız işte, her yaptığınız kanuni değişiklikte bir kayırmacılık, bir
yandaş korumacılığı var maalesef. Hep söylüyoruz ya, getirdiğiniz kanun
teklifleriyle aslında ekonominin içinde bulunduğu durumu siz de açıkça itiraf
ediyorsunuz. 
Yine,
devlet, devlete ait üniversitelerin diş hekimliği fakültelerinin döner sermaye
işletmelerine olan borcunu ödeyemiyor. Bu nedenle, teklifin 12’nci maddesiyle,
Cumhurbaşkanı, çıkaracağı kararnameyle bu oranı belirleyecek. Çıkarılacak olan
bu kanunla, diş hekimliği fakültelerinin alacaklarının büyük bir kısmından
feragat etmeleri isteniyor yani kendi üniversite hastanelerinize olan borcu
bile ödeyemez hâle gelmişsiniz ve bunun için kanun çıkarmak zorunda
kalıyorsunuz. 
43’üncü
maddeyle, yaşlılık, malullük, ölüm aylığı almakta olan emeklilere ve hak
sahiplerine ödenen aylıklar ve her ay itibarıyla aylıklarıyla birlikte yapılan
ödemeler toplamı için 1.000 TL’lik bir alt sınır belirlenmektedir. Yaklaşık 150
bin kişiye bu maddeyle ek zam yapılacağı intibası yaratılmaktadır ancak
yürürlük tarihi olarak “Bu maddenin yayım tarihinden sonraki ilk ödeme
tarihinden sonra…” denilerek ocak zamlarından sonra bu zammın yapılması
düzenlenmiştir. Bu hâliyle bakıldığı zaman, maddeden yararlanabilecek kişi
sayısı oldukça azalacak, aşağıya düşecektir. Bu yapılan düzenleme de seçime
dönüktür. Emekliler, seçime giderken zam almış gibi olacaklar ama daha sonra
yapılacak zamlardan yararlanıp yararlanamayacakları da meçhuldür. Burada bir
Ali Cengiz oyunu var mı yok mu bunu uygulamada göreceğiz. Yani emekliye
gelince, işçiye, memura gelince o kadar cimrisiniz ki gerçekten çıkardığınız
kanun teklifleriyle bunu aslında toplumun gözlerinin önüne çok da güzel bir
şekilde seriyorsunuz. 
Evet,
yine devam edelim. Yerel yönetimlere kamudan aktarılan kaynakların büyük bölümü
zaten iktidara mensup belediyelere aktarılmaktadır. Yasa teklifinin 48’inci
maddesindeki düzenlemeyle Cumhurbaşkanlığı Strateji ve Bütçe Başkanlığının
bütçesine belediyelere yardım ödeneği konması… Cumhurbaşkanı “yatırım nitelikli
projelerin gerçekleşmesi” adı altında istediği belediyeye bu şekilde para
aktarabilecektir. Acaba muhalefet belediyeleri bu kaynaklardan pay
alabilecekler midir, yoksa Cumhurbaşkanlığı eliyle ayrımcılık yapılmasının önü
mü açılacaktır? Yerel seçimler öncesinde partili bir Cumhurbaşkanına böyle bir
yetkinin verilmesi -altını tekrar çiziyorum- partili bir Cumhurbaşkanına böyle
bir yetkinin verilmesi kesinlikle adil değildir. İktidar ve muhalefetin eşit
koşullarda bir seçim yarışına giremeyeceğini de göstermektedir bu düzenleme. 
Yine
benzer bir düzenlemeyi 58’inci maddede görmekteyiz. Amaç ne? Yerel seçimler
öncesi AKP’li belediyeleri borç batağından kurtarmak. Nasıl olacak? Bu defa da
İller Bankası var. İller Bankasının gelirleri bu belediyelere aktarılarak bir
kez daha beton ekonomisine hizmet edilecektir. Oysa İller Bankasının asli
görevi nedir? İl özel idarelerinin sorumluluğundaki geliri olmayan köyler ile
küçük belediyelerin altyapı, üstyapı projelerine, özellikle sulama gibi
yatırımlara destek sağlamaktır. Ancak İller Bankası bu müteahhit bankasına,
inşaat şirketine çevrilmek istenmektedir. 
Bir
diğer sıkıntılı madde de 22’nci maddedir. Bu madde krizin daha da derinleşeceği
endişesiyle Finansal İstikrar ve Kalkınma Komitesi aracılığıyla Cumhurbaşkanına
her türlü yetkinin verilmesidir. İlave bir OHAL yetkisi olan bu yetkiler
aslında krizin önümüzdeki günlerde ne kadar derinleşeceğinin de net bir
göstergesidir.
Değerli
arkadaşlar, kasada para yok. Tüm bu değişiklikler, uygulamalar yaklaşan
seçimlere kadar idare etmeye çalıştığınızın göstergesidir. Tabii, bu 71
maddelik torba kanun teklifi de yeterli değildir bunun için. Önce TÜİK’e baskı
yapıp talimatla ve farklı sepet uygulamalarıyla kasım, aralık aylarında
enflasyonun düşük gösterilmesini sağlayıp çalışana, emekliye hak ettiği oranda
enflasyon farkını vermediniz, asgari ücrete yansıtmadınız, yine vatandaşın
cebindeki üç kuruşa göz diktiniz. Bir de bunun yanında, biz “Asgari ücret vergi
dışı bırakılsın.” derken siz yeni vergi tarifesiyle daha fazla vergi alacak
düzenlemeler yapıyorsunuz, sonra da “Asgari ücreti 2.020 lira yaptık.”
diyorsunuz. Asgari ücretlinin vergi diliminden etkilenmemesi için 18 bin TL
olan ilk dilim sınırının yükseltilmesi gerekmektedir. Aynı durum diğer
çalışanlarımız için de geçerli tabii. Yaptığınız düzenlemelerle memurlarımız da
temmuz ayını beklemeden, mayıs ayında maalesef vergi dilimine girecekler ve
aldıkları zamlar çok daha önce ceplerinden çıkacaktır. 
Artan
vergileri çalışanın ve emeklinin sırtına bindirip yandaşların vergi borçlarını
ise bir bir silen bir iktidarla karşı karşıyayız değerli milletvekilleri. Bu da
yetmedi, nisan ayında yapılması gereken Merkez Bankası Genel Kurulunu 18 Ocak
tarihinde yaptırarak, elde ettiği kârın seçim öncesi Hazineye aktarılmasını
sağlayıp milletin parasını seçimlerde harcamayı planlıyorsunuz. 2018 için
beklenen yaklaşık 35 milyar TL Merkez Bankası kârının 20-25 milyar TL’si
Hazineye aktarılacak ve ocak ayı yüklü borç ödemesi ve maaş ödemeleri tabii ki
bu paradan yapılacak, görünen köy kılavuz istemiyor. Elbette Merkez Bankasının
sizin bu planınıza ortak olması yeni sistemin ne kadar sağlıksız ve bu
sistemdeki kurumların ne kadar bağımlı olduğunu da bizlere göstermektedir. 
Değerli
milletvekilleri, gündemimizde bir de spor kulüplerinin borçlarının
yapılandırılması konusu var. Süper Lig kulüplerinin yaklaşık 15 milyar, tüm
kulüplerin ise 50 milyar TL civarında borcundan bahsediliyor. Tamam, spor
kulüpleri bu hâle düşmüş, borçlarını yapılandıralım ama birtakım yasal
düzenlemeler yapılmaz ve bazı yapısal değişikliklere gidilmezse çok değil, altı
ay, bir yıl sonra bu kulüpler aynı hâle düşeceklerdir; o zaman yine mi bankalar
yapılandırmaya ve kurtarmaya gidecek? Örneğin kulüp yönetimlerinin sınırsız
borçlanma yetkisine bir sınırlama getirilmelidir, yasal düzenleme yapılmalıdır.
Yabancı futbolcu transferlerindeki anlaşmalar da dövizle yapıldığı için, döviz
de frenlenemediği için kulüp borçlarını çok artırmıştır. 
Gelelim
Ziraat Bankasının bu yapılandırma ve borçların ödenmesinde görevlendirilmesine.
Ziraat Bankası, üreticinin, çiftçinin, esnafın ve tarım kredi
kooperatiflerinin, ticaretin desteklenmesi için kurulmuştur, uzun yıllar da bu
görevini hakkıyla yerine getirmiştir. Şimdi ise medya patronlarına ucuz kredi
verir, yandaş firmaların batan kredilerini ve spor kulüplerini kurtarır hâle
getirilmiştir.
Ben
şunu sormak istiyorum: Yüzlerce fabrika zarar ederken, zarar ettiği söylenen
şeker fabrikaları satılırken Ziraat Bankası neredeydi? 
(Mikrofon
otomatik cihaz tarafından kapatıldı) 
EMİNE
GÜLİZAR EMECAN (Devamla) – Toparlayacağım Başkanım. 
BAŞKAN
– Sayın Emecan, bir dakika ilave ediyorum. 
EMİNE
GÜLİZAR EMECAN (Devamla) – Çitçimiz borç batağında çırpınırken, taban
fiyatların altında ürünlerini satarken, elektrik borçlarını ödeyemezken nerede
Ziraat Bankası? Futbol kulüpleri kurtarılsın ama bu Ziraat Bankasına mı kaldı?
Bir Ziraat Bankası mensubunun kızı olarak, Ziraat Bankasının ekmeğiyle büyümüş,
ekmeğiyle okumuş, buralara gelmiş bir vekil arkadaşınız olarak, Ziraat
Bankasının bu hâle düşürülmüş olmasını kınıyorum. 
Değerli
milletvekilleri, teklifin Komisyondaki görüşmeleri sırasında verdiğimiz bazı
önergeler maalesef kabul görmemiştir. Bu önergelerden birincisi, eğitim ve
öğretim hizmetleri sınıfındaki öğretmenlerimiz ve diğer personelin, polisler ve
emniyet müdürlerinin, din hizmetleri sınıfında görev yapan en az dört yıllık
yükseköğrenimi bitiren din görevlilerinin ek göstergelerinin 3600 olarak
değiştirilmesi; ikincisi, makam tazminatı alamayan Petrol Ofisi AŞ, PTT, Devlet
Malzeme Ofisi, Devlet Demiryolları gibi kamu iktisadi teşebbüsleri bölge
müdürlerinin emeklilerinin durumlarının düzeltilmesi…
(Mikrofon
otomatik cihaz tarafından kapatıldı) 
EMİNE
GÜLİZAR EMECAN (Devamla) – Başkanım, selamlayacağım, son cümlelerim.
BAŞKAN
– Tabii tabii, buyurun, bir dakika daha verelim.
EMİNE
GÜLİZAR EMECAN (Devamla) – Teşekkür ederim Başkanım.
…ve
son olarak yardımcı hizmetler sınıfında görev yapanların genel idare hizmetleri
sınıfına dâhil memur unvanlı kadrolara atanması önergelerimiz AKP ve MHP
milletvekillerinin oylarıyla reddedilmiştir. 
Sonuç
olarak, vatandaş lehine olmayan ve Anayasa’ya aykırılıklar içeren, ilgili
komisyonlarda yeteri kadar tartışılmadan, sadece Plan ve Bütçe Komisyonundan
geçirmek suretiyle yasa yapma alışkanlığını, genel demokratik ilkelere ve
Türkiye Büyük Millet Meclisi geleneklerine aykırı bulduğumuzdan teklifin
bütününe karşı olduğumuzu bildirir, Genel Kurulu saygıyla selamlarım. (CHP
sıralarından alkışlar)
BAŞKAN
– Teşekkürler Sayın Emecan.
Şimdi,
soru-cevap işlemine geçeceğiz ancak soru olmadığından bu işlemi geçiyoruz.
Sayın
Gaytancıoğlu, Hayrabolu’daki kaza nedeniyle bir açıklama yapmak istemiştiniz.
Ben
size kısa bir söz veriyorum, buyurun. 
V.- AÇIKLAMALAR (Devam)
37.- Edirne Milletvekili Okan Gaytancıoğlu’nun, “ölüm yolu” olarak
adlandırılan Tekirdağ-Hayrabolu kara yolunda meydana gelen kazada hayatını
kaybedenlere Allah’tan rahmet dilediğine ve bu yolda daha kaç can verileceğini
öğrenmek istediğine ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan.
Bugün
“ölüm yolu” olarak adlandırılan Tekirdağ-Hayrabolu kara yolunda meydana gelen
trafik kazasında Uzunköprü ilçemizde yaşayan 8 yurttaşımızı kaybettik. Duble
yollar yapmakla övünen AKP nedense tüm uyarılarımıza rağmen “ölüm yolu” olarak
nitelendirilen ve bugüne kadar yüzlerce vatandaşımızın hayatını kaybettiği bu
yolu sürekli görmezden geliyor. Daha kaç can vereceğiz? Trafik kazasında
kaybettiğimiz yurttaşlarımıza Allah’tan rahmet, yakınlarına başsağlığı
diliyorum.
Teşekkür
ederim.
BAŞKAN
– Teşekkür ederim.
X.- KANUN TEKLİFLERİ İLE KOMİSYONLARDA BULUNAN DİĞER İŞLER (Devam)
A) Kanun Teklifleri (Devam)
2.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (Devam)
BAŞKAN
– Değerli milletvekilleri, teklifin tümü üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
Birleşime
beş dakika ara veriyorum.
Kapanma Saati: 23.31
DÖRDÜNCÜ OTURUM
Açılma Saati: 23.32
BAŞKAN: Başkan Vekili Levent GÖK
KÂTİP ÜYELER: Şeyhmus DİNÇEL (Mardin), İshak GAZEL (Kütahya) 
-----0-----
BAŞKAN
– Türkiye Büyük Millet Meclisinin 42’nci Birleşiminin Dördüncü Oturumunu
açıyorum.
37
sıra sayılı Kanun Teklifi’nin görüşmelerine devam ediyoruz.
Komisyon?
Yok.
Ertelenmiştir.
Bugünkü
gündemimizde başka bir konu bulunmadığından, alınan karar gereğince, kanun
teklifleri ile komisyonlardan gelen diğer işleri sırasıyla görüşmek üzere 9
Ocak 2019 Çarşamba günü saat 14.00’te toplanmak üzere birleşimi kapatıyorum.
Hepinize
iyi geceler diliyorum.
Kapanma Saati: 23.33




(x) 28 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir. 


(X) 37 sıra sayılı Basmayazı tutanağa
eklidir. 


x Bu bölümde hatip tarafından Türkçe
olmayan kelimeler ifade edildi. 




