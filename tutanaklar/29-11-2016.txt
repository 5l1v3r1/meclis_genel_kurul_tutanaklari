



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 28’inci
Birleşim
 29
Kasım 2016 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR 
III.- YOKLAMALAR
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Pervin Buldan’ın,
HDP’nin tutuklu milletvekillerine ve diğer seçilmişlere yönelik antidemokratik
uygulamalardan son derece hicap duyduğuna ve bu demokrasi ayıbından bir an
evvel dönülmesi çağrısında bulunduğuna ilişkin konuşması
2.- Oturum Başkanı TBMM Başkan Vekili Pervin Buldan’ın,
ülkenin resmî dilinin Türkçe olduğuna ancak zaman zaman kürsüde farklı dillerde
konuşulduğuna ve herkesin birbirini incitici sözlerden kaçınması gerektiğine
ilişkin konuşması

V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Fatma Benli’nin, 25 Kasım
Kadına Yönelik Şiddete Karşı Uluslararası Mücadele ve Dayanışma Günü’ne ilişkin
gündem dışı konuşması
2.- Mersin Milletvekili Serdal Kuyucuoğlu’nun, OHAL
uygulamalarının ülke demokrasisine etkilerine ilişkin gündem dışı konuşması
3.- Mardin Milletvekili Ali Atalan’ın, Mardin’deki
insan hakları ihlallerine ilişkin gündem dışı konuşması


VI.- AÇIKLAMALAR
1.- Mersin Milletvekili Ali Cumhur Taşkın’ın, Halep’te
yaşananların insanlık suçu olduğuna ilişkin açıklaması
2.- İstanbul Milletvekili Didem Engin’in, yirmi iki
yıldır AKP tarafından yönetilen İstanbul’da altyapı sorununun çözülemediğine
ilişkin açıklaması
3.- Balıkesir Milletvekili Ahmet Akın’ın, yoğun yağış
nedeniyle ciddi maddi zarar meydana gelen Ayvalık’ın afet bölgesi ilan edilmesi
gerektiğine ilişkin açıklaması
4.- Bursa Milletvekili Erkan Aydın’ın, AKP iktidarında
büyüme hızının düştüğüne ve hiçbir sektörde büyüme rekoru kırılmadığına ilişkin
açıklaması
5.- İstanbul Milletvekili Onursal Adıgüzel’in, ülkenin
adım adım istikrarsızlığa götürüldüğüne ilişkin açıklaması
6.- İstanbul Milletvekili Ali Şeker’in, kimyasal silah
kullanımlarına ilişkin açıklaması
7.- Antalya Milletvekili Gökcen Özdoğan Enç’in, Antalya
Milletvekili Niyazi Nefi Kara’nın 15 Temmuz kalkışmasının Cumhurbaşkanının
bilgisi dâhilinde yapıldığına dair açıklamalarını kınadığına ilişkin açıklaması
8.- Trabzon Milletvekili Ayşe Sula Köseoğlu’nun, yakıt
desteği verilecek havalimanları arasına Trabzon Havalimanı’nın da alınması
nedeniyle Başbakana ve Hükûmete teşekkür ettiğine ilişkin açıklaması
9.- Kayseri Milletvekili Çetin Arık’ın, Türkiye’nin
birlik ve beraberliğine kasteden karanlık güçlerin Cumhuriyet Halk Partisi üzerine
yeni bir algı operasyonu yapmaya çalıştığına ve Hacılar ilçe örgütüne yönelik
saldırıyı lanetlediğine ilişkin açıklaması
10.- İzmir Milletvekili Musa Çam’ın, Cumhuriyet
gazetesi çalışanları, Mardin Belediye Başkanı Ahmet Türk ve gazeteci yazar Ali
Bulaç’ın sadece düşüncelerinden dolayı tutuklu olmalarını protesto ettiğine
ilişkin açıklaması
11.- Mersin Milletvekili Aytuğ Atıcı’nın, Fidel
Castro’nun fikirlerinin, mücadele azmi ve direnişçi ruhunun ilelebet
yaşayacağına ilişkin açıklaması
12.- Balıkesir Milletvekili Namık Havutça’nın,
Ayvalık’ta yoğun yağış nedeniyle vatandaşların büyük bir mağduriyet yaşadığına
ve AFAD’ı harekete geçmeye davet ettiğine ilişkin açıklaması
13.- Adıyaman Milletvekili Behçet Yıldırım’ın,
Diyarbakır Baro Başkanı Tahir Elçi’nin ölümünün 1’inci yıl dönümüne ve tutuklu
HDP milletvekilleri ile Mardin Belediye Başkanı Ahmet Türk’ün derhâl serbest
bırakılması gerektiğine ilişkin açıklaması
14.- Bursa Milletvekili Orhan Sarıbal’ın, Fidel
Castro’nun ölümüne ve Gemlik’te yapılacak pazar yeri ihalesinin iptal edilmesi
gerektiğine ilişkin açıklaması
15.- İstanbul Milletvekili Mahmut Tanal’ın,
Cumhurbaşkanının Fırat Kalkanı operasyonu konusunda yaptığı açıklamaya ilişkin
açıklaması
16.- Manisa Milletvekili Erkan Akçay’ın, Türkiye’nin
terörle mücadelesinin geri dönüşü olmayan bir yolda olduğuna, Tunceli ve
Diyarbakır Silvan’da şehit olanlara Allah’tan rahmet dilediğine, ülkemizin
kuraklık tehdidi eşiğinde olduğuna ve suyun rasyonel ve etkili kullanımını
sağlamak için su yasasının bir an evvel çıkarılması gerektiğine ilişkin
açıklaması


17.- İstanbul Milletvekili Filiz Kerestecioğlu
Demir’in, Diyarbakır Baro Başkanı Tahir Elçi’nin ölümünün 1’inci yıl dönümüne,
tutuklu HDP milletvekillerinin bir an önce özgürlüklerine kavuşmalarını temenni
ettiklerine ve bunun için sonuna kadar mücadelelerini sürdüreceklerine,
Parlamento ve iktidarın milletvekilleri arasında ayrımcılık suçu işlediğine
ilişkin açıklaması
18.- İstanbul Milletvekili Engin Altay’ın, CHP grubu
olarak Fidel Castro’yu rahmet, minnet ve saygıyla andıklarına, Diyarbakır Baro
Başkanı Tahir Elçi’nin ölümünün 1’inci yıl dönümüne, yargıda suçluluğu
sabitlenmeden milletvekillerinin yasama faaliyetlerinden alıkonulmasının bir
yargı darbesi ve Parlamentonun itibarına gölge düşürecek bir durum olduğuna,
Hükûmetin Fırat Kalkanı operasyonu hakkında Genel Kurulu bilgilendirmesini
talep ettiklerine ilişkin açıklaması
19.- İstanbul Milletvekili Mehmet Muş’un, Fırat Kalkanı
operasyonu ve terörle mücadelede şehit düşenlere Allah’tan rahmet dilediğine,
Avrupa Parlamentosunun Türkiye’ye yönelik aldığı son kararın Avrupa Birliğinin
kendi ilkelerinden uzaklaştığını ve teröre kucak açtığını gösterdiğine, bir
milletvekilinin yerinin Parlamento olduğuna ama teröriste destek verir,
terörizm propagandası yaparsa kanunlara göre hareket edileceğine ilişkin
açıklaması
20.- İstanbul Milletvekili Filiz Kerestecioğlu
Demir’in, İstanbul Milletvekili Mehmet Muş’un yaptığı açıklamasındaki bazı
ifadelerine ilişkin açıklaması
21.- İstanbul Milletvekili Filiz Kerestecioğlu
Demir’in, bazı konuların gizli kalması istenmiyorsa araştırma önergelerinin
kabul edilmesi ve iddiaların ortaya çıkarılması gerektiğine ilişkin açıklaması
22.- İstanbul Milletvekili Mahmut Tanal’ın, Bartın
Milletvekili Yılmaz Tunç’un HDP grup önerisi üzerinde yaptığı konuşmasındaki
bazı ifadelerine ilişkin açıklaması
23.- İstanbul Milletvekili Engin Altay’ın, iktidar
partisi milletvekillerine HDP grup önerisinde araştırılması istenen Tahir Elçi
cinayeti konusunda vicdan muhasebesi yaparak oy vermeleri yönünde bir çağrıda
bulunmak istediğine ilişkin açıklaması
24.- Diyarbakır Milletvekili Çağlar Demirel’in, Tahir
Elçi cinayetinin failini açığa çıkarmak için hep birlikte bir komisyon oluşturulmasının
önümüzdeki süreçte barış ve demokrasiye ışık tutacağına ilişkin açıklaması
25.- Aksaray Milletvekili İlknur İnceöz’ün, İstanbul
Milletvekili Mahmut Tanal’ın HDP grup önerisi üzerinde yaptığı konuşması ile
yaptığı açıklamasındaki bazı ifadelerine ilişkin açıklaması
26.- İstanbul Milletvekili Mahmut Tanal’ın, Aksaray
Milletvekili İlknur İnceöz’ün yaptığı açıklamasındaki bazı ifadelerine ilişkin
açıklaması
27.- İstanbul Milletvekili Mehmet Muş’un, Siirt
Milletvekili Besime Konca’nın 405 sıra sayılı Kanun Tasarısı’nın 30’uncu maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
28.- İstanbul Milletvekili Engin Altay’ın, 2 Türk
askerinin esir alındığı ve Rakka’ya götürüldüğü haberlerine ve Hükûmetin
Meclise bilgi vermesi gerektiğine ilişkin açıklaması
29.- İstanbul Milletvekili Mehmet Muş’un, Iğdır
Milletvekili Mehmet Emin Adıyaman’ın 405 sıra sayılı Kanun Tasarısı’nın 34’üncü
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
30.- Millî Eğitim Bakanı İsmet Yılmaz’ın, Adana
Aladağ’da bir öğrenci yurdunda çıkan yangında 11 kişinin hayatını kaybettiğine
ve Fırat Kalkanı Operasyonu kapsamında 2 askerimizle irtibatın kesildiğine dair
Genelkurmay Başkanlığının bir açıklaması olduğuna ilişkin açıklaması
31.- Diyarbakır Milletvekili Çağlar Demirel’in,
Kürtçenin Mecliste “bilinmeyen dil” olarak geçmesinin kabul edilemez bir durum
olduğuna ilişkin açıklaması
32.- İstanbul Milletvekili İzzet Ulvi Yönter’in, ülkede
Türk-Kürt ayrımı olmadığına ve hiçbir dile karşı husumetlerinin olmadığına
ilişkin açıklaması
33.- Siirt Milletvekili Besime Konca’nın, Ankara Milletvekili
Erkan Haberal’ın 405 sıra sayılı Kanun Tasarısı’nın 38’inci maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
34.- Manisa Milletvekili Erkan Akçay’ın, Siirt
Milletvekili Besime Konca’nın yaptığı açıklamasındaki bazı ifadelerine ilişkin
açıklaması
35.- Diyarbakır Milletvekili Çağlar Demirel’in, Adana
Aladağ’da bir öğrenci yurdunda çıkan yangında hayatını kaybedenlere Allah’tan
rahmet dilediğine ve yurt sorununun öncelikle Millî Eğitim Bakanlığının
sorumluluğunda olması gerektiğine ilişkin açıklaması
36.- Kayseri Milletvekili Mustafa Elitaş’ın, Adana
Aladağ’da bir öğrenci yurdunda çıkan yangında hayatını kaybedenlere Allah’tan
rahmet dilediğine ilişkin açıklaması
37.- Manisa Milletvekili Erkan Akçay’ın, Van Milletvekili
Bedia Özgökçe Ertan’ın 405 sıra sayılı Kanun Tasarısı’nın 49’uncu maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
38.- Van Milletvekili Bedia Özgökçe Ertan’ın, HDP
milletvekillerinin hukuki olmayan kararlarla tutuklanmış olmasının meşru olmadığına
ve bunun sorgulanması gerektiğine ilişkin açıklaması

VII.- SATAŞMALARA İLİŞKİN KONUŞMALAR
1.- Antalya Milletvekili Niyazi Nefi Kara’nın, Antalya
Milletvekili Gökcen Özdoğan Enç’in yaptığı açıklaması sırasında şahsına
sataşması nedeniyle konuşması
2.- Antalya Milletvekili Gökcen Özdoğan Enç’in, Antalya
Milletvekili Niyazi Nefi Kara’nın sataşma nedeniyle yaptığı konuşması sırasında
şahsına sataşması nedeniyle konuşması
3.- Şanlıurfa Milletvekili Osman Baydemir’in, Bartın
Milletvekili Yılmaz Tunç’un HDP grup önerisi üzerinde yaptığı konuşması
sırasında HDP Grubuna sataşması nedeniyle konuşması
4.- Bartın Milletvekili Yılmaz Tunç’un, Şanlıurfa
Milletvekili Osman Baydemir’in sataşma nedeniyle yaptığı konuşması sırasında
şahsına sataşması nedeniyle konuşması
5.- Şanlıurfa Milletvekili Osman Baydemir’in, Bartın
Milletvekili Yılmaz Tunç’un sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
6.- İstanbul Milletvekili Mehmet Muş’un, İstanbul
Milletvekili Barış Yarkadaş’ın doğrudan gündeme alınma önergesi üzerinde
yaptığı konuşması sırasında Adalet ve Kalkınma Partisine sataşması nedeniyle
konuşması
7.- İstanbul Milletvekili Barış Yarkadaş’ın, İstanbul
Milletvekili Mehmet Muş’un sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
8.- İstanbul Milletvekili Mehmet Muş’un, İstanbul
Milletvekili Barış Yarkadaş’ın sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
9.- Manisa Milletvekili Özgür Özel’in, İstanbul
Milletvekili Mehmet Muş’un sataşma nedeniyle yaptığı konuşması sırasında Cumhuriyet
Halk Partisine sataşması nedeniyle konuşması
10.- Siirt Milletvekili Besime Konca’nın, İstanbul
Milletvekili Mehmet Muş’un yaptığı açıklaması sırasında şahsına sataşması nedeniyle
konuşması
11.- Iğdır Milletvekili Mehmet Emin Adıyaman’ın,
İstanbul Milletvekili Mehmet Muş’un yaptığı açıklaması sırasında şahsına sataşması
nedeniyle konuşması
12.- İstanbul Milletvekili Mehmet Muş’un, Hatay
Milletvekili Hilmi Yarayıcı’nın 405 sıra sayılı Kanun Tasarısı’nın 35’inci maddesiyle
ilgili önerge üzerinde yaptığı konuşması sırasında Adalet ve Kalkınma Partisine
sataşması nedeniyle konuşması
13.- Hatay Milletvekili Hilmi Yarayıcı’nın, İstanbul
Milletvekili Mehmet Muş’un sataşma nedeniyle yaptığı konuşması sırasında
şahsına sataşması nedeniyle konuşması
14.- Siirt Milletvekili Besime Konca’nın, Ankara
Milletvekili Erkan Haberal’ın 405 sıra sayılı Kanun Tasarısı’nın 38’inci maddesiyle
ilgili önerge üzerinde yaptığı konuşması sırasında şahsına sataşması nedeniyle
konuşması
15.- İstanbul Milletvekili İzzet Ulvi Yönter’in, Siirt
Milletvekili Besime Konca’nın sataşma nedeniyle yaptığı konuşması sırasında Milliyetçi
Hareket Partisine sataşması nedeniyle konuşması
16.- İstanbul Milletvekili Mehmet Muş’un, İstanbul
Milletvekili Filiz Kerestecioğlu Demir’in 405 sıra sayılı Kanun Tasarısı’nın
39’uncu maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
17.- İstanbul Milletvekili Filiz Kerestecioğlu
Demir’in, İstanbul Milletvekili Mehmet Muş’un sataşma nedeniyle yaptığı
konuşması sırasında şahsına sataşması nedeniyle konuşması
18.- İstanbul Milletvekili Mehmet Muş’un, Van
Milletvekili Bedia Özgökçe Ertan’ın 405 sıra sayılı Kanun Tasarısı’nın 49’uncu
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
19.- İstanbul Milletvekili Filiz Kerestecioğlu
Demir’in, İstanbul Milletvekili Mehmet Muş’un sataşma nedeniyle yaptığı
konuşması sırasında Halkların Demokratik Partisine sataşması nedeniyle konuşması

VIII.- BAŞKANLIĞIN GENEL KURULA SUNUŞLARI
A) Genel Görüşme Önergeleri
1.- Ankara Milletvekili Mustafa Mit ve 20
milletvekilinin, 6415 Sayılı Terörizmin Finansmanının Önlenmesi Hakkındaki
Kanun’un uygulamalarında eksiklik veya aksaklıklar konusunda genel görüşme
açılmasına ilişkin önergesi (8/6)
B) Meclis Araştırması Önergeleri
1.- Isparta Milletvekili Nuri Okutan ve 20
milletvekilinin, arı ve bal ürünlerinin üretiminde ve pazarlanmasında yaşanan
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/384)
2.- Gaziantep Milletvekili Mahmut Toğrul ve 21
milletvekilinin, Afşin-Elbistan Termik Santrallerinin çevreye ve insan
sağlığına verdiği zararların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/385)
C) Tezkereler
1.- Türkiye Büyük Millet Meclisi Başkanlığının,
Dışişleri Komisyonu Başkanı ve Malatya Milletvekili Taha Özhan’ın, Sasakawa
Barış Derneğinin 24-25 Kasım 2016 tarihlerinde Tokyo’da düzenleyeceği Müslüman
Demokratlar Forumu Üçüncü Konferansı’na katılmasına ilişkin tezkeresi (3/861)

D) Önergeler
1.- İstanbul Milletvekili Barış Yarkadaş’ın, (2/1178)
esas numaralı Basın İlan Kurumu Teşkiline Dair Kanunda Değişiklik Yapılması
Hakkında Kanun Teklifi’nin doğrudan gündeme alınmasına ilişkin önergesi (4/70)

IX.- USUL HAKKINDA GÖRÜŞMELER
1.- Oturum Başkanı TBMM Başkan Vekili Pervin Buldan’ın
Türkiye Büyük Millet Meclisi Başkanlığı tezkeresini Genel Kurulun oyuna
sunmasının İç Tüzük hükümlerine uygun olup olmadığı hakkında

X.- ÖNERİLER
A) Siyasi Parti Grubu Önerileri
1.- HDP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, Grup Başkan Vekili Diyarbakır Milletvekili İdris Baluken
tarafından, Diyarbakır Baro Başkanı Tahir Elçi’nin katledilmesi olayı,
katledilmesine zemin sunan hedefleştirici süreç ve bu süreçte yer alan
dâhiliyetlerin araştırılması ve bu katliama zemin sunanların açığa çıkarılması
amacıyla verilmiş olan (10/85) esas numaralı Meclis Araştırması Önergesi’nin ön
görüşmelerinin Genel Kurulun 29 Kasım 2016 Salı günkü birleşiminde yapılmasına
ilişkin önerisi

XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Millî Eğitim Bakanlığının Teşkilat ve Görevleri
Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda Değişiklik
Yapılmasına Dair Kanun Teklifi (2/546), Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural’ın
Yükseköğretim Kanununda Değişiklik Yapılmasına Dair Kanun Teklifi (2/666) ile
Millî Eğitim, Kültür, Gençlik ve Spor Komisyonu Raporu (S. Sayısı: 405) 
2.- Sınai Mülkiyet Kanunu Tasarısı (1/699) ve Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 341)
3.- Türkiye Cumhuriyeti Hükümeti ile Benin Cumhuriyeti
Hükümeti Arasında Ekonomik, Ticari ve Teknik İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/549) ve Dışişleri
Komisyonu Raporu (S. Sayısı: 205)

XII.- YAZILI SORULAR VE CEVAPLARI
1.- İstanbul Milletvekili Mustafa Sezgin Tanrıkulu’nun,
TOKİ ve Emlak Konut yöneticilerinin inşaat şirketlerine bazı gazetelere reklam
verilmemesi yönünde baskı yaptığı iddialarına ilişkin Başbakandan sorusu ve
Başbakan Yardımcısı Nurettin Canikli’nin cevabı (7/8413)
2.- Kars Milletvekili Ayhan Bilgen’in, 15 Temmuz darbe
girişimi sonrası Kars’ta açığa alınan ve ihraç edilen personele ilişkin Başbakandan
sorusu ve Başbakan Yardımcısı Nurettin Canikli’nin cevabı (7/8588)
3.- İstanbul Milletvekili Mahmut Tanal’ın, bir
milletvekilinin üyelikle bağdaşmayan bir görevi yürüttüğü iddiasına ilişkin
sorusu ve Türkiye Büyük Millet Meclisi Başkan Vekili Ahmet Aydın’ın cevabı
(7/8787)
4.- Çanakkale Milletvekili Bülent Öz’ün, kamu
kurumlarından ihraç edilen ve açığa alınan personele ve YSK’daki FETÖ/PDY yapılanmasına
ilişkin Başbakandan sorusu ve Başbakan Yardımcısı Nurettin Canikli’nin cevabı
(7/8790)
29 Kasım 2016 Salı
BİRİNCİ OTURUM
Açılma Saati: 15.04
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Elif Doğan
TÜRKMEN (Adana)
-----0-----
BAŞKAN
– Sayın milletvekilleri, Türkiye Büyük Millet Meclisinin 28’inci Birleşimini
açıyorum.
Toplantı
yeter sayısı vardır, görüşmelere başlıyoruz.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Pervin Buldan’ın,
HDP’nin tutuklu milletvekillerine ve diğer seçilmişlere yönelik antidemokratik
uygulamalardan son derece hicap duyduğuna ve bu demokrasi ayıbından bir an
evvel dönülmesi çağrısında bulunduğuna ilişkin konuşması
BAŞKAN
– Sayın milletvekilleri, gündem dışı konuşmalara geçmeden önce kısa bir
açıklama yapacağım.
Sayın
milletvekilleri, demokrasilerde herkes aynı fikirde olmak zorunda değildir.
Hangi görüşten olursa olsun toplumun bütün kesimlerinin parlamento çatısı
altında temsil edilme, hak ve taleplerini bu meclis çatısı altında ifade etme
ve arama hakkı vardır. Bu nedenle, her bir milletvekili kendi şahsiyetinden çok
daha fazlasını, kendisini temsilci olarak belirleyen halk çoğunluğunun
iradesini ifade eder. Dolayısıyla, parlamento halk iradesinin tecelli ettiği
yerdir. Bu nedenledir ki demokrasilerde yasama dokunulmazlığı elzemdir. Zira
parlamento farklı siyasi temsiliyetlerin bir diğer temsil gücünü baskı altına
aldığı, susturduğu ve derdest ettiği bir zemin değildir, olmamalıdır da. Aksi
durumda parlamentonun meşruiyeti tartışma konusu olur ki içi demokrasiyi
engelleme çabalarıyla doldurulmuş son asrın bu ülkenin omuzlarındaki ağır yükü
dayanılmaz hâle getirilir. 
Bilindiği
üzere, Türkiye Büyük Millet Meclisinde grubu bulunan 4 partiden 1’inin Eş Genel
Başkanları Sayın Figen Yüksekdağ, Sayın Selahattin Demirtaş, Grup Başkan Vekili
Sayın İdris Baluken ve 7 sayın milletvekili daha antidemokratik bir şekilde
tutuklanmışlardır, tıpkı cumhuriyet tarihine gölge düşüren, Meclise yapılmış
olan diğer müdahaleler gibi. Kimi zaman askerî, kimi zaman siyasi iktidar
gücüyle gelen antidemokratik müdahaleler sonuçta tek bir amaca hizmet eder; o
da parlamentonun işlevsizleştirilmesi, halk iradesinin ve demokrasinin üzerine
sünger çekilmesidir. Şu tartışmasız bir gerçektir ki milyonlarca yurttaşın
tercihiyle bu Parlamentoya taşınan sayın milletvekillerinin yeri cezaevleri
değil, burası, bu yasama alanıdır. Milletvekilleri halkın taleplerini,
ihtiyaçlarını burada dile getirmeli, bu minvalde yasama faaliyetlerine katkı
sunmalıdır. Bu durum demokratik parlamenter sistemin vazgeçilmezidir. Yasama
organı ancak bu şekilde işlerlik kazanabilir. Milletvekilleri tutuklu bulunan
26’ncı Dönem Millet Meclisinin bünyesinde açılan büyük eksiklik, sayın
milletvekillerinin olmaları gereken yere, Parlamentoya dönmeleriyle ancak
kapanabilir. Bu durum, yerelden merkeze bütün seçilmişler için geçerlidir. 
Son
olarak Türkiye’de demokratik siyasetin geliştirilmesine ve barış mücadelesine
ömrünü adamış Sayın Ahmet Türk’ün tutuklanmasıyla, Türkiye’de barışı ve huzuru
çağıran diyalog diline ve demokratik siyasete olan inanca ağır bir darbe
vurulduğunu belirtmek durumundayım. Türkiye Büyük Millet Meclisinin Başkanlık
ettiğim bu oturumunda Meclis Başkan Vekili olarak sayın milletvekillerimize ve
diğer bütün seçilmişlere yönelik olarak geliştirilen bu antidemokratik
uygulamalardan son derece hicap duyduğumu belirtirken bu demokrasi ayıbından
bir an evvel dönülmesi çağrısını yapmak istiyorum ve hepinize teşekkür
ediyorum. (HDP sıralarından alkışlar)
Sayın
milletvekilleri, gündeme geçmeden önce üç sayın milletvekiline gündem dışı söz
vereceğim.
Gündem
dışı ilk söz, Kadına Yönelik Şiddete Karşı Uluslararası Mücadele Günü
münasebetiyle söz isteyen İstanbul Milletvekili Sayın Fatma Benli’ye aittir. 
Sayın
Benli, buyurunuz. (AK PARTİ sıralarından alkışlar)
Süreniz
beş dakika. 
V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Fatma Benli’nin, 25 Kasım
Kadına Yönelik Şiddete Karşı Uluslararası Mücadele ve Dayanışma Günü’ne ilişkin
gündem dışı konuşması
FATMA
BENLİ (İstanbul) – Teşekkürler. 
Sayın
Başkan, değerli milletvekilleri; aslında konuşma için müracaat ederken 25
Kasımda Kadına Yönelik Şiddetle Mücadelede Uluslararası Dayanışma Günü
vesilesiyle talepte bulunmuştum ama 25 Kasım Cuma günü Meclis çalışma yaptığı
için bu konuda zaten bir konuşma gerçekleştirildi. Ama, işin doğrusu bu hiç
önemli değil çünkü kadına karşı şiddet konusu sadece 25 Kasımda konuşacağımız,
yılın diğer günlerindeyse kendi kendimize hayıflanacağımız, gazetedeki
haberleri gördüğümüz zaman suçu başkalarına atacağımız bir mevzu değil, her gün
tekrar ve tekrar düşünmemiz gereken, “Beraberce ne yapabiliriz? Beraberce bu
sorunun çözümü için nasıl bir katkıda bulunabiliriz?” dememiz gereken bir
husus. Çünkü kadına karşı şiddet konusu sadece söylemlerle karşılık
bulacağımız, “Ben kadına karşı şiddete karşıyım, çocuğa karşı şiddete
karşıyım.” diyerek çözümleyebileceğimiz bir husus değil. Söylemler yeterli
olsaydı, sadece yazılı kâğıtlar üzerinde yazılanlar geçerli olsaydı en
basitinden bu Mecliste olan insanların da bulunduğu üzere hiç kimse sigara
içmezdi. Sonuçta devasa isimlerle bütün sigaraların üzerinde “Sigara öldürür.”
diyor ama bunu biliyor olmak bu sorunu çözmeye yetmiyor. Biz de biliyoruz ki
kadına karşı şiddet konusu ya da çocuğa karşı şiddet konusu geçmişten günümüze
en can yakıcı konulardan bir tanesi, sadece Türkiye'nin bir mevzusu değil -tırnak
içerisinde- kendisini “gelişmiş” olarak adlandıran ülkelerde de ya da diğer
bütün ülkelerde de var olan, sayıları oransal olarak değişen bir olgu ve her
bir kadına karşı şiddet vakası asla tamamlanamayacak olan, onun ruhunda onulmaz
yaralara sebebiyet verebilecek olan bir konu. O yüzden bunun için mücadele
vermek zorundayız, onun için sadece sözleri bırakıp somut davranışlarda hep
beraber bulunmak zorundayız. Ki AK PARTİ iktidarı zamanında 2004’te bu Mecliste
çıkartılan Türk Ceza Kanunu’nda eziyet suçunun Ceza Yasası içerisinde yer
alması, hatta Adalet Bakanımızın “Sessiz bir devrim gerçekleşiyor.” diyerek
tanımladığı, kadınla ilgili konularda 35 maddeden 30’unda değişiklik yapılması,
töre cinayetleri konusunda ağırlaştırıcı sebep öngörülmesi, aslında kadına
şiddetle mücadele konusunda alınan somut önlemlere bir örnek. Ama onun ötesinde
yine bu Mecliste alınan, kadına ve çocuğa karşı şiddetle ve töre ve namus
cinayetleriyle mücadele ana komisyonunda çıkan raporlarda alınan önlemlerin
bizatihi Başbakanımızın, şu an Cumhurbaşkanı olan Recep Tayyip Erdoğan’ın
imzasıyla ilgili kurumlara gönderilmesi ve sadece sözlerden ziyade
-aydınlatmanın yapılması, spot filmlerin oluşturulması, sosyal eşitsizliğin
kaldırılması, ekonomik anlamda kadının güçlendirilmesi, mahallî idarelerin bu
anlamda görevlerinin yapılması gibi sözlerden ziyade- somut cümlelere ifade
veren, somut önlemler alan, hatta daha sonra da Kadın Erkek Fırsat Eşitliği
Komisyonunun bizatihi bu Mecliste kurulmasını sağlayan kanun sonrası alınan
önlemler, bu konuda yapılan çalışmaların ne kadar değerli olduğunu bize
anlatıyor. Ama ülkemizde yaşanan tek bir hak ihlali bile, bir kadına karşı
gerçekleştirilen ya da bir çocuğa karşı gerçekleştirilen tek bir ihlal bile
önemli olduğu için alınan önlemler yetmiyor. O yüzden zaten 2011’de İstanbul
Sözleşmesi’ni imzaladık, hatta ilk imzalayan, ilk onaylayan ülke olma konumuna
geldik. 2012’de yine bütün partilerin desteğiyle beraber, ailenin korunması ve
kadına karşı şiddetin önlenmesine dair yasayı burada çıkardık ama o yasa sadece
şiddet uygulayan bireylerin evden uzaklaştırılmasını gerektirmiyor. O yasada
pek çok önleyici ve koruyu tedbir var, o yasada sadece mahkemelere görevler
verilmiyor, mahallî idarelere, kaymakamlara, sosyal güvenlik uzmanlarına,
velhasılıkelam, bütün herkese görevler veriliyor. İşte benim bu kadar kısa
zamanda sizlerden ricam, yasaları sadece bu Meclisten çıkarmakla yetinmeyelim
çünkü burada olan herkes seçim bölgesinde çok ciddi bir ağırlığa sahip. Kadına
karşı şiddet konusu ya da çocuğa karşı şiddet konusu her birimizin beraberce
mücadele etmemiz gereken, illerimizde diğerleriyle beraber çaba göstermemiz ve
sadece sözlerde kalınmaması gereken bir husus. 
Bunu
bilgilerinize sunuyor ve her birinizi saygıyla selamlıyorum. 
Teşekkürler.
(AK PARTİ sıralarından alkışlar)
BAŞKAN
– Teşekkür ederiz Sayın Benli.
Gündem
dışı ikinci söz, OHAL uygulamalarının ülkemiz demokrasisine etkileriyle ilgili
söz isteyen Mersin Milletvekili Sayın Serdal Kuyucuoğlu’na aittir. 
Süreniz
beş dakika.
Buyurun.
(CHP sıralarından alkışlar)
2.- Mersin Milletvekili Serdal Kuyucuoğlu’nun, OHAL
uygulamalarının ülke demokrasisine etkilerine ilişkin gündem dışı konuşması
SERDAL
KUYUCUOĞLU (Mersin) – Sayın Başkan, değerli milletvekilleri; OHAL sonrası
ülkemizde yaşanan hukuk dışı uygulamaları sizlerle paylaşmak üzere gündem dışı
söz almış bulunuyorum. Bu vesileyle hepinizi saygıyla selamlıyorum.
Değerli
milletvekilleri, öncelikle, geçtiğimiz günlerde kaybettiğimiz, Meksika’dan 12
kişilik Granma teknesiyle yola çıkarak 82 kişiyle Küba kıyılarına ulaşan ve 12
kişiyle Sierra Maestra Dağlarında devrim ateşini yakan Fidel Castro ve
arkadaşlarını saygıyla anarak konuşmama başlamak istiyorum. Bu devrimciler bir
ayda yüzler, altı ayda beş yüzler, bir yıl sonra binler oldular ve diktatör
Batista’yı yıktılar, ABD’nin burnunun dibinde devrim yaptılar. Fidel ve
arkadaşları küçücük ülkeleriyle elli yedi yıldan beri ABD’nin ambargosuna ve
emperyalizme karşı direndiler, direniyorlar. Mazlumların, bağımsızlık,
özgürlük, adalet arayanların idolü oldular. Fidel ve arkadaşları dünyaya umut,
mazlum milletlerin ise sesi oldular. Evet, sosyalizmin ve devrimin ulu çınarı,
devrimin ve devrimciliğin simgesi Fidel Castro’yu kaybettik. Yaptıkları,
mücadelesi, duruşu devrimleri anlatacak kitapların baş köşesinde yer alacaktır.
Hoşça kal Fidel, seni hep saygı ve özlemle anacağız, seni hep özleyeceğiz,
tarih seni unutmayacak.
Değerli
milletvekilleri, hiçbir gerekçe darbeyi meşru kılmadığı gibi hiçbir gerekçe de
bir ülke yönetiminde hukuksuzluğu ve keyfî uygulamaları meşru kılmaz. Maalesef
15 Temmuz sonrası darbe gerekçesiyle birçok hukuksuz uygulamaya şahit olduk. Bu
süreç boyunca Mersin ve Osmaniye ilimizden darbe mağduru olan 900 kişiyle tek
tek konuştuk. Neden ihraç edildiklerini, tutuklandıklarını ya da açığa
alındıklarını anlamaya çalıştık ve anladık ki bu kişilerin büyük çoğunluğu
suçsuz. Eğer bu kişiler mahkemeye çıkarılsalar haklarında sunulabilecek,
dosyalarına konabilecek hiçbir gerçek suçlayıcı belge yok. Suçlamalar arasında
en ağırlarından biri legal bir sendikaya sizin baskınızla üye olmaları ve sonra
da istifa etmeleri ya da görüşünü beğenmediğiniz bir sendikaya üye olmaları.
Bir diğeri ise yine devletin yetkili kurumlarından izin alarak kurulmuş bir
bankaya cüzi miktarlarda para yatırmış veya o bankayla herhangi bir işlem
yapmış olmaları. Bu kişiler arasında kolu, bacağı olmayan, yüzde 95’e varan
engelli vatandaşlarımız var. Bakın, iki kolu olmayan bir arkadaşımız… Eşi açığa
alındığı için valilik tarafından yazı yazılarak özel şirketlerden işine son
verilenler var. Bu nasıl bir hukuk, nasıl bir hukuk devleti? Adalet Bakanının
açıkladığı 37 bin civarı tutuklanan ve 93 bin civarı soruşturulan kişi var.
İhraç edilenlerin eşleri de sebepsiz yere ya işten atılıyorlar ya da
attırılıyorlar. Bu kişilerin ertesi gün sağlık güvenceleri sona erdiriliyor.
Çoluk çocuk, eşler perişan oluyorlar. Emeklilik hakkını elde etmiş olanların bile
tüm hakları bir günde yok ediliyor. Özel şirketlerde çalışma hakları bile
ellerinden alınıyor. Hak, hukuk, adalet bunun neresindedir? “Önce atalım, sonra
bakalım.” anlayışını bırakınız. Önce bakın, inceleyin, sonra cezalandırın.
“Faşist askerî yönetim” dediğimiz 1980 darbesinde bile kamudan atılanların
sayısı 5 bin civarındadır. 
Değerli
arkadaşlar, bu yapılanların hesabını hiçbir yerde veremezsiniz. Eğer bir nebze
kaldıysa sizi vicdanınızla baş başa bırakıyor, yüce Meclisin vicdanlı
vekillerini saygıyla selamlıyorum. (CHP sıralarından alkışlar) 
BAŞKAN
– Teşekkür ederiz Sayın Kuyucuoğlu.
Gündem
dışı üçüncü söz Mardin’deki insan hakları ihlalleri hakkında söz isteyen Mardin
Milletvekili Sayın Ali Atalan’a aittir. 
Süreniz
beş dakika, buyurun Sayın Atalan. (HDP sıralarından alkışlar)
3.- Mardin Milletvekili Ali Atalan’ın, Mardin’deki
insan hakları ihlallerine ilişkin gündem dışı konuşması
ALİ
ATALAN (Mardin) – Sayın Başkan, değerli milletvekilleri, Meclisin değerli
emekçileri ve bizi izleyen, dinleyen yurttaşlar; hepinizi saygıyla
selamlıyorum. 
Malumunuz,
7 Haziran genel seçimlerinden sonra halkın iradesi gasbedilmek üzere sistematik
bir antidemokratik süreç başlatılmış, belediye eş başkanlarımız, birçok
yöneticimiz ve daha sonra 4 Kasımda eş genel başkanlarımız ve
milletvekillerimiz siyasi rehin olarak tutuklanmış ve bununla zirve yapmıştır.
Darbe teşebbüsünü âdeta Allah’ın bir lütfu olarak görerek OHAL uygulamaları ve
kanun hükmündeki kararnamelerle kayyumlar atanıyor, görevden alınmalara
gidiliyor, insanlar tutuklanıyor ve böylelikle bir partinin anlayışına göre
toplumun tamamı büsbütün zapturapt altına alınmak isteniyor. 
Değerli
arkadaşlar, sadece 22 Kasım tarihli kanun hükmünde kararnameyle Mardin ve
ilçelerinde işten çıkarılan belediye çalışanlarının sayısı 400’ü aşmaktadır. 
Belediyelere
el koymakla yetinilmiyor, emekçinin hakkı da elinden alınıyor. 74 yaşında, kalp
hastası, barışın sesi, halkın seçilmiş iradesi ve ortak yaşamın sarsılmaz
simgesi değerli Ahmet Türk bir darbe sonucunda alınıp hücreye konulmaktadır.
Türkiye’nin her darbesinde içeri alınıp daha sonra milletin iradesiyle tekrar
seçilen bir şahsiyettir Ahmet Türk. Toplumun vicdanı ve iradesi, barışın çınarı
zindana hapsedilmeye çalışılıyor. Ama, bir şey unutuluyor: Onur ve bir halkın
iradesi zindanlara, dört duvar arasına sığdırılamaz. 
Nusaybin’de
hâlen yıkmaktan başka hiçbir şey yapılmıyor. Kış gelmesine rağmen binlerce
evsiz barksız ve yoksul insan için ne geçici ne de kalıcı herhangi bir tedbir
alınmış değildir, alınacağa benzemiyor. 
İlginç
ve ibretlik olması açısından söylemek lazım: Kuşkusuz, ülkeler arası
yardımlaşmaya hiç itirazımız yoktur ve olamaz. Ancak, birçok yerde olduğu gibi,
Mardin’in Bagok Dağı’nda birçok sefer yangın çıkmış, bunun üzerine biz mülki
amirlerle konuşmamıza rağmen maalesef yangın söndürme aracı ve özellikle uçak
gönderilememiş ama nedense İsrail’e gönderilebiliyor. Burada ortaya çıkan
gerçeklik şudur: Güçlüye yaranma ve itaat etme ama diğer yandan da mazlumu ezme
siyaseti hâkimdir burada. Soruyoruz size: Bu olup bitenler ayrımcılık değilse,
bölücülük değilse nedir? Başka bir izahatı var mıdır? 
Değerli
milletvekilleri, bu söylediklerimiz Orta ve Doğu Asya’da ve Afrika’nın herhangi
bir ülkesinde değil bu ülkede gerçekleşiyor. Bir de kalkıyorsunuz bu koşullarda
Avrupa Parlamentosuna veryansın ediyorsunuz. Bir kere bu kafayla, değil Avrupa
Birliğine üye olmayı, bir bilardo kulübüne bile üye olamazsınız. Burada halkı
kandırmaya gerek yoktur. Biz mi Avrupa Birliğine üye oluyoruz, yoksa Avrupa
Birliği mi bize üye oluyor? Uygulanan bildiğimiz objektif kriterler var, bunlar
herkes için geçerlidir. Her gün popülist, demagojik söylemlerle halkın kafasını
karıştırmaya, halkı kandırmaya gerek yoktur. 
Bakın
biz, eş genel başkanlarımızı, milletvekillerimizi ve belediye eş başkanlarımızı
cezaevinde ziyaret edemiyoruz yani buna bile müsaade edilmiyor. Diğer yandan
ama bakıyoruz ki bazı milletvekillerine pürüzsüz, sorunsuz izin verilebiliyor. 
Değerli
milletvekilleri, her zaman demokrasiden, özgürlükten, barıştan ve eşitlikten
yana olduk. Bu tutumumuzu her zaman aynı şekilde ortaya koyduk ve koymaya devam
edeceğiz. Mevcut antidemokratik uygulamalara karşı halktan, haktan ve emekten
yana bir duruşu ve tutumu sergilemek öncelikle bu Meclisin ve
milletvekillerinin görevi olmalıdır.
(Mikrofon
otomatik cihaz tarafından kapatıldı) 
ALİ
ATALAN (Devamla) – Bu haksızlık, hukuksuzluk ve irrasyonel siyaset anlayışı
artık son bulmalıdır.
Hepinizi
saygıyla selamlıyor, teşekkür ediyorum. (HDP sıralarından alkışlar) 
BAŞKAN
– Teşekkür ederiz Sayın Atalan. 
Sayın
milletvekilleri, gündeme geçmeden önce, sisteme giren ilk 15 sayın
milletvekilline yerlerinden birer dakikalık söz vereceğim.
Sırasıyla
başlıyoruz.
Sayın
Taşkın…
VI.- AÇIKLAMALAR
1.- Mersin Milletvekili Ali Cumhur Taşkın’ın, Halep’te
yaşananların insanlık suçu olduğuna ilişkin açıklaması
ALİ
CUMHUR TAŞKIN (Mersin) – Teşekkürler Sayın Başkan.
Halep’in
Türkiye sınırına uzaklığı 40 kilometre. Rejim güçleri Halep’te yüz binlerin
yaşadığı 45 kilometrekarelik alanı son iki haftadır tüm gücüyle bombalıyor.
Yaklaşık 300 bin sivilin 30 kilometrekarelik bölgede sıkıştığı bildirildi. 15
Kasımdan bu yana rejim güçleri, 613 sivili öldürürken, 1.871’ini de yaraladı.
Yine, son iki haftada kentin doğusundaki tüm hastaneler ve sağlık merkezleri
vuruldu. Yaralılar harabeye dönmüş binaların bodrum katlarında tedavi ediliyor.
Okullarda eğitim durdu, ekmek üretimi durmak üzere. Birleşmiş Milletler geçen
ay yaptığı açıklamada 7 Temmuzdan bu yana Halep’in doğusuna hiçbir Birleşmiş
Milletler konvoyunun girmediğini söylemişti. 
Buradan
Birleşmiş Milletlere sesleniyorum: Halep’te yaşananlar insanlık suçudur. Bu
çocukların ahı sizi boğar. 
Her
ne olursa olsun Halepli kardeşlerimizin yanında olduğumuzu ifade ediyor, Genel
Kurulu saygıyla selamlıyorum. 
BAŞKAN
– Sayın Engin… 
2.- İstanbul Milletvekili Didem Engin’in, yirmi iki
yıldır AKP tarafından yönetilen İstanbul’da altyapı sorununun çözülemediğine
ilişkin açıklaması
DİDEM
ENGİN (İstanbul) – Teşekkürler Sayın Başkan. 
İstanbul’da
pazar gecesi geç saatlerde başlayan ve aralıklarla devam eden yağmur, her
yağmurda olduğu gibi, yine İstanbul’da hayatı felç etti; önemli bağlantı
yolları suyla doldu, kimi zaman trafik yoğunluğu yüzde 80’i aştı, ev ve iş
yerlerini su bastı, vatandaşlarımız kovalarla evlerindeki suyu boşaltmaya çalıştılar,
ciddi maddi ve manevi zorluklarla karşılaştılar. Yetkililerin ise “Dikkatli
olun.” uyarıları yapmanın ötesinde hiçbir çözümleri yok. İstanbul yirmi iki
yıldır AKP tarafından yönetiliyor ve her yağmur yağışında biz aynı sorunları
yaşıyoruz; trafik kitleniyor, evleri ve yolları su basıyor. 
Hükûmete
ve İstanbul Büyükşehir Belediyesini yönetenlere sesleniyorum: İstanbul’un
altyapı sorununu yirmi iki senedir çözemediniz ama tarihî silüetini ranta
kurban vererek İstanbul’a en büyük kötülüğü yaptınız. AKP’yi anlamak
isteyenlerin İstanbul’a bakmaları yeterli olacaktır. 
BAŞKAN
– Sayın Akın… 
3.- Balıkesir Milletvekili Ahmet Akın’ın, yoğun yağış
nedeniyle ciddi maddi zarar meydana gelen Ayvalık’ın afet bölgesi ilan edilmesi
gerektiğine ilişkin açıklaması
AHMET
AKIN (Balıkesir) – Dün geceden sabaha kadar süren ve metrekareye 210 kilogram
yağışın düştüğü açıklanan Ayvalık ilçemizde ev ve iş yerlerini su basmış,
ulaşımda aksamalar olmuş, cadde ve sokaklar sel yatağı hâline gelmiştir. Günlük
hayatı durduran yağış, tarım alanlarında da su baskınlarına yol açmıştır. Yoğun
yağış nedeniyle okullar Ayvalık’ta bir gün tatil edildi. Belediye Başkanımızla
görüşerek ayrıntılı bilgi aldım. Çok şükür ki herhangi bir can kaybı meydana
gelmedi ancak yaşanan bu felakette ciddi miktarda maddi zararlar mevcut.
Ayvalıklı hemşehrilerimiz ve esnafımız, iş yeri sahipleri perişan olmuş
durumda. Bu yüzden Ayvalık’ın afet bölgesi ilan edilmesi gerekiyor. Halkımızın
bu yönde bir beklentisi oluşmuş durumda.
Ben,
Ayvalık’ta yaşayan tüm hemşehrilerime geçmiş olsun dileklerimi iletiyor,
yaşanan sıkıntının tarafımızdan yakından takip edildiğini bilmelerini
istiyorum. 
BAŞKAN
– Sayın Aydın… 
4.- Bursa Milletvekili Erkan Aydın’ın, AKP iktidarında
büyüme hızının düştüğüne ve hiçbir sektörde büyüme rekoru kırılmadığına ilişkin
açıklaması
ERKAN
AYDIN (Bursa) – Teşekkür ederim Sayın Başkan. 
Türkiye
ekonomisinin AKP Hükûmeti döneminde rekor düzeyde büyüdüğünü bizzat Kalkınma
Bakanı yalanladı. Bakanlığın raporuna göre darbe, muhtıra ve koalisyon yıllarında
yüzde 7 ve yüzde 5,3 olan büyüme AKP iktidarında yüzde 4,7’ye geriledi.
Ekonomiyi sanayi yerine inşaatla büyütmeye çalışan AKP’nin büyüme verileri
kalite yönünden de ciddi düzeyde gerilerde kaldı. Ekonominin can damarı olan
sanayi sektörü AKP döneminde sadece yüzde 5,4 büyüyebildi. Aynı şekilde
hizmetler sektöründe yüzde 5,4 büyümeyle dördüncü sıraya geldi. AKP dönemi
tarım sektöründe de yüzde 1,9 büyümeyle ikinci olabildi. AKP hiçbir sektörde
büyüme rekoru kıramadığı gibi diğer dönemlere göre en fazla büyüme sağladığı
herhangi bir sektör de olmadı. 
BAŞKAN
– Sayın Adıgüzel…
5.- İstanbul Milletvekili Onursal Adıgüzel’in, ülkenin
adım adım istikrarsızlığa götürüldüğüne ilişkin açıklaması
ONURSAL
ADIGÜZEL (İstanbul) – Teşekkürler Sayın Başkan.
2004
yılında Avrupa Birliğine girdik diye gündüz vakti Kızılay’da havai fişek
patlatanlar bugün devlet yönetmenin sorumluluğundan bihaber. “Komşularla sıfır
problem” tezlerini “sıfır komşu” tezlerine dönüştürenler içi boş, hamasi
söylemlerle ülkeyi adım adım istikrarsızlığa sürüklüyor. Aylan bebeği
ağzınızdan düşürmeyeceksiniz ama bir taraftan Türkiye’de bulunan yüz binlerce
mülteci çocuğu sınıra yığmakla tehdit edeceksiniz. Size sorarlar: “Buraya kadar
mıydı misafirperverliğiniz?” Daha düne kadar Rusya’ya çekilen sözde restlerin
bedelini bugün ülkenin turizmcisi, çiftçisi ödüyor. Savaş döneminin yokluk
yıllarını, ekmeğin karneye bağlanmasını dillere dolayanlar bugün çıkmış “Gıda
krizi, su krizi olabilir.” diye açıklamalar yapıyor. Toplam ihracatımız
içerisinde sadece yüzde 3’lük bir paya sahip Şanghay ülkeleriyle mi bu ülkeyi
içine soktuğunuz ekonomik darboğazdan çıkaracaksınız?
Teşekkür
ediyorum.
BAŞKAN
– Sayın Şeker…
6.- İstanbul Milletvekili Ali Şeker’in, kimyasal silah
kullanımlarına ilişkin açıklaması
ALİ
ŞEKER (İstanbul) – Sayın Başkan, Adana’da görülen sarin gazı davasında yapılan
açıklamalarım nedeniyle dokunulmazlığım kaldırılmıştı. Bu davada roket
parçaları, ateşleme için kullanılan saniyeli fitil, nitrik asit, roket şemaları
ve entegre devreler ele geçirilmişti. Bu ele geçirilenlerin karşısında Haytam
Kasap dedikleri terörist bu suçtan dolayı cezalandırılmamıştı ve resmen
kaçırılmıştı ve sınır dışına gönderilmişti. Dün IŞİD ve El Nusra, Ahrar-uş Şam
kimyasal silahları kullanıyordu ve Guta bölgesinde 1.400 kişi çoğu çocuk
kimyasal silahların saldırısı sonucu öldürülmüştü. Bugün de IŞİD ÖSO’ya karşı
bu kimyasal silahları kullanıyor ve bu kimyasal silahların kullanımı savaş suçu
uluslararası alanda. Bursa TEKKİM Firmasından temin edildiği bilinen birçok
kimyasal silahın o bölgedeki deneylerde kullanıldığı açık olarak İnternet’te
videolarda görülüyor. TSK, kimyasal silah kullanıldığını belirtti geçenki
saldırıda, iki gün önce, AFAD da “Hiçbir şey yok.” diyor.
(Mikrofon
otomatik cihaz tarafından kapatıldı) 
BAŞKAN
- Sayın Özdoğan Enç…
7.- Antalya Milletvekili Gökcen Özdoğan Enç’in, Antalya
Milletvekili Niyazi Nefi Kara’nın 15 Temmuz kalkışmasının Cumhurbaşkanının
bilgisi dâhilinde yapıldığına dair açıklamalarını kınadığına ilişkin açıklaması
GÖKCEN
ÖZDOĞAN ENÇ (Antalya) – Sayın Başkan, değerli milletvekilleri; 15 Temmuz darbe
girişimiyle ilgili Cumhuriyet Halk Partisi Antalya Milletvekili Niyazi Nefi
Kara’nın “15 Temmuz kalkışması, Cumhurbaşkanının bilgisi dâhilinde
yapılmıştır.” şeklindeki deli saçması açıklamalarını kınıyorum. 
ALİ
ŞEKER (İstanbul) – Kimse deli değildir, “deli saçması” demeyin. 
GÖKCEN
ÖZDOĞAN ENÇ (Antalya) – Bunu, ifade özgürlüğü çerçevesinde değerlendirmek
imkânsızdır. 
ALİ
ŞEKER (İstanbul) – Beyin cerrahına “deli saçması” demeyin ha!
GÖKCEN
ÖZDOĞAN ENÇ (Antalya) – Sayın Kara, gerçeklikle olan algısına perde çekmiş,
hayal âleminde yaşıyor ve kendi ürettiği dayanağı olmayan suçlamalarla Sayın
Cumhurbaşkanımızı hedef alan söylemlerine devam ediyor. Darbe girişiminin
başarısız olması, muhtemelen kendisini rahatsız etmiş ki bu şekildeki
hezeyanlarıyla rahatsızlığını gidermeye çalışıyor. Kendisini kınamakla
kalmıyor, en kısa zamanda psikologlardan ve psikiyatrlardan akıl sağlığı için
destek almasını istiyorum. 
(Mikrofon
otomatik cihaz tarafından kapatıldı) 
(AK
PARTİ sıralarından alkışlar, CHP sıralarından sıra kapaklarına vurmalar) 
GÖKCEN
ÖZDOĞAN ENÇ (Antalya) – Ne var? İfade özgürlüğü… 
ALİ
ŞEKER (İstanbul) – İfade özgürlüğü de, doktorların psikiyatrik değerlendirme
yapmaya hakkı var. 
BAŞKAN
– Sayın milletvekilleri, rica ediyorum. 
Sayın
Enç, kırıcı cümlelerden lütfen kaçınalım. 
ENGİN
ALTAY (İstanbul) – Sayın Başkan…
BAŞKAN
– Sayın Altay, buyurunuz. 
ENGİN
ALTAY (İstanbul) – Sayın Başkan, Sayın milletvekilinin biraz önce yerinden
yaptığı konuşma, Türkiye Büyük Millet Meclisinin çalışma usullerine de uymayan
çok açık bir hakarettir. Milletvekillerine yerinden söz verme işlemine devam
edersiniz, ama o arada Meclisi izleyen vatandaşlarımız konuyu kaçırır.
Milletvekilimize sataşmadan söz verip, sonra…
BAŞKAN
– Evet, vereceğim Sayın Altay. 
Sayın
Kara, siz mi konuşacaksınız? 
NİYAZİ
NEFİ KARA (Antalya) – Evet. 
BAŞKAN
– Buyurunuz, iki dakika. (CHP sıralarından alkışlar.) 
Yeni
bir sataşmaya mahal vermeyelim. 
VII.- SATAŞMALARA İLİŞKİN KONUŞMALAR
1.- Antalya Milletvekili Niyazi Nefi Kara’nın, Antalya
Milletvekili Gökcen Özdoğan Enç’in yaptığı açıklaması sırasında şahsına
sataşması nedeniyle konuşması
NİYAZİ
NEFİ KARA (Antalya) – Sayın Başkan, bir kere arkadaşımızın sözlerini iade
ediyorum. Bir beyin cerrahı olarak sağlık sorunu varsa onda da yardımcı oluruz
boynuyla ilgilendiğimiz gibi. (CHP sıralarından alkışlar)
ABDULLAH
NEJAT KOÇER (Gaziantep) – Ne oldu, niye alkışladınız!
NİYAZİ
NEFİ KARA (Devamla) – Değerli arkadaşlar, ne söylediğimizi çok iyi biliyoruz.
Kendi akrabanız, enişteniz, Fetullahçı Niagara Vakfı’nın yöneticisi midir? (CHP
sıralarından alkışlar) Sizin Büyükşehir Belediye Başkanınız, Fetullahçı Fettah
Tamince’nin aynı yönetiminde midir? Uluslararası Antalya Üniversitesiyle ilgili
soru önergesi verdik, üç buçuk ay sonra açılışını yaptınız. 
GÖKCEN
ÖZDOĞAN ENÇ (Antalya) – Ne alakası var?
NİYAZİ
NEFİ KARA (Devamla) – Diyor ki Fettah Tamince: “Sayın Cumhurbaşkanımıza biat
ettim, beni bıraktı, korumaya aldı.” diyor. Sayın Cumhurbaşkanının neler
söylediklerini kendiniz söyleyin. Sayın Cumhurbaşkanının kendi bilgisi olduğunu
dinlemediğinizi gösteriyor. Sayın Cumhurbaşkanı “Öğleden sonra hareketlilik
vardı.” diyor. Siz bunu bile dinlememişsiniz. Tabii ki bilgisi vardı. Bundan
hiç kaçamazsınız. Siz kendinizin Fetullahçı terör örgütünün üyesi olduğunuzu
bizlere sataşarak saklayamazsınız, milletvekillerinizi, belediye başkanlarınızı
saklayamazsınız. 
Sizin
haddinize mi benim sağlık sorunum? Siz kimsiniz de tartışıyorsunuz? Siz gelin,
asıl beyninize biz bakalım. Bu Meclisin ilk ve tek beyin cerrahına sataşma,
haddine mi düşmüş? Kim besliyor seni? Kim besliyor? (CHP sıralarından alkışlar)

HÜSNÜYE
ERDOĞAN (Konya) – Şu andaki tavrınız çok sağlıklı değil ama.
NİYAZİ
NEFİ KARA (Devamla) – Maaş aldığınız yetmedi mi? Fetullahçı terör örgütlerine
verdiğiniz 150 milyon dolar himmet parası nerede? Cevabını verin. (CHP
sıralarından alkışlar) 
İLKNUR
İNCEÖZ (Aksaray) – Sayın Başkan, aynı şekilde uyarmak durumundasınız.
BAŞKAN
– Sayın Kara… 
NİYAZİ
NEFİ KARA (Devamla) – Cevabını verin. (CHP sıralarından alkışlar)
GÖKCEN
ERDOĞAN ENÇ (Antalya) – Bitti mi, daha var süren…
Sayın
Başkan… 
BAŞKAN
– Sayın Enç, sataşmadan söz mü istiyorsunuz?
GÖKCEN
ÖZDOĞAN ENÇ (Antalya) – Ben de cevap vermek istiyorum. Şahsıma direkt
sataşmıştır, cevap hakkı istiyorum.
BAŞKAN
– Buyurun Sayın Enç, iki dakika da size söz veriyorum.
Lütfen,
yeni bir sataşma olmasın.
2.- Antalya Milletvekili Gökcen Özdoğan Enç’in, Antalya
Milletvekili Niyazi Nefi Kara’nın sataşma nedeniyle yaptığı konuşması sırasında
şahsına sataşması nedeniyle konuşması
GÖKCEN
ÖZDOĞAN ENÇ (Antalya) – Sayın Başkan, değerli milletvekilleri; dün akşam yerel
bir televizyon kanalında yaptığı açıklamayı kendisine hatırlattım sadece ben.
Bizimle ilgili söylemiş olduğu şeyleri ben kendisine iade etmiyorum,
kendilerinin ne olduğunu zaten bütün Antalya biliyor; bir kere bu, cepte. 
ALİ
ŞEKER (İstanbul) – 1’inci sıradan çıktı ön seçimde.
GÖKCEN
ÖZDOĞAN ENÇ (Devamla) – İkincisi: “Sayın Cumhurbaşkanını ‘Darbeden haberi
vardı.’” diyerek aşağılama hadsizliğini de siz yapamazsınız Sayın Kara. (AK
PARTİ sıralarından alkışlar)
ALİ
ŞEKER (İstanbul) – Aşağılamak değil bu, bilgi.
GÖKCEN
ÖZDOĞAN ENÇ (Devamla) – Sizin de hangi şartlarda nerelerden geldiğinizi biz
biliyoruz. 
Bir
tanesi, benim eniştemle ilgili yapmış olduğunuz iftirayı kesinlikle kabul
etmiyorum. 
NİYAZİ
NEFİ KARA (Antalya) – Google’a gir, Google’da yazıyor. 
GÖKCEN
ÖZDOĞAN ENÇ (Devamla) – Bugüne kadar alnımın akıyla, FETÖ’nün uşağı olmadan
siyaset yaptım ben burada. 
NİYAZİ
NEFİ KARA (Antalya) – Keşke öyle olsaydı. 
GÖKCEN
ÖZDOĞAN ENÇ (Devamla) – Kesinlikle… İspat edin, milletvekilliğinden istifa
edeceğim. İspat edemezseniz siz ne yapacaksınız? 
NİYAZİ
NEFİ KARA (Antalya) – Google’da yazıyor, Google’da. 
GÖKCEN
ÖZDOĞAN ENÇ (Devamla) – Kafanıza huni giyip Antalya sokaklarında dolaşacak
mısınız? 
NİYAZİ
NEFİ KARA (Antalya) – Google’a gir, Google’a gir.
GÖKCEN
ÖZDOĞAN ENÇ (Devamla) – Sizin ruh sağlığınızla ilgili sorununuzun olduğunu
sadece ben söylemiyorum, sizin etrafınızdakiler de söylüyor. Kendinizi ispat
etme çabasına girerek, Sayın Cumhurbaşkanını kullanarak… Bu dilinizi de
kınamıyorum. Siz kesinlikle bir psikologdan, bir psikiyatrdan tavsiye
almalısınız. Bunu da bir iletişimci olarak söylüyorum.
Teşekkür
ederim. (AK PARTİ sıralarından alkışlar)
MEHMET
BEKAROĞLU (İstanbul) – Sayın Başkan, mesleğime sataşma var, mesleğime,
psikiyatriye sataşma var.
BAŞKAN
– Size sataşma yok Sayın Bekaroğlu. 
Sayın
milletvekilleri… 
NİYAZİ
NEFİ KARA (Antalya) – Sayın Başkan…
BAŞKAN
– Sayın Kara…
NİYAZİ
NEFİ KARA (Antalya) – Sataşma var, direkt isim vererek sataşıyor. Cevap vermek
istiyorum. 
BAŞKAN
– Sayın Kara, ikiniz de birbirinize cevap verdiniz. 
MEHMET
MUŞ (İstanbul) – Böyle bir şey yok ki Sayın Başkan ya. Kendisi ağzına geleni
saydı. Sayın Başkan, böyle bir usul yok ya. 
BAŞKAN
– Sayın Kara, ben rica ediyorum. İstiyorsanız yerinizden size bir söz vereyim,
düzeltme yapmak istiyorsanız… 
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – Sayın Başkan, bir milletvekilinin, Meclis kürsüsünden başka
bir siyasi partiye mensup milletvekiline “Sizin ne olduğunuzu, nereden
geldiğinizi cümle âlem biliyor…” demesi, Meclisi izleyen herkesin kafasında
milletvekilimizle ilgili açık bir kuşku yaratır. 
BAŞKAN
– Sayın Altay, karşılıklı yapıldı bu. 
ENGİN
ALTAY (İstanbul) – Yani milletvekilimizin daha makul bir şekilde bir cevap
vermesi gerekir. 
BAŞKAN
– Ben yerinden söz vereceğim.
Sayın
Kara, buyurunuz lütfen.
Süreniz
bir dakika. 
NİYAZİ
NEFİ KARA (Antalya) – Sayın Başkan, teşekkür ederim. 
Fazla
söz söylemeyeceğim. Sayın vekili, Sayın Mehmet Bekaroğlu’na, vekilimize havale
ediyorum. 
BAŞKAN
– Teşekkür ederiz Sayın Kara.
Sayın
milletvekilleri, devam ediyoruz.
Şimdi,
sırada Köseoğlu var.
Sayın
Köseoğlu…
VI.- AÇIKLAMALAR (Devam)
8.- Trabzon Milletvekili Ayşe Sula Köseoğlu’nun, yakıt
desteği verilecek havalimanları arasına Trabzon Havalimanı’nın da alınması
nedeniyle Başbakana ve Hükûmete teşekkür ettiğine ilişkin açıklaması
AYŞE
SULA KÖSEOĞLU (Trabzon) – Teşekkür ediyorum Sayın Başkan.
Sayın
Başkan, saygıdeğer milletvekilleri; bugün Sayın Başbakanımızın vermiş olduğu
müjdeli haberle Ege ve Akdeniz illerindeki havalimanlarının yanı sıra, yakıt
desteği verilecek havalimanları arasına Trabzon Havalimanı’nın da alındığını
memnuniyetle öğrenmiş bulunmaktayız. Öncelikle bu müjdeli haber için Sayın
Başbakanımıza ve Hükûmetimize teşekkür ediyorum.
Bu
müjdeyle, tarifeli ya da tarifesiz seferlerle 2017 yılı boyunca dışarıdan
turist getirecek olan A grubu seyahat acentelerine uçak başı 6 bin dolar destek
verilecek. Eğer uçaktaki doluluk oranı daha da yükseğe ulaştığında bu destek
7.800 dolara kadar ulaşmış olacak. Turizmin parlayan yıldızı, özellikle tüm
dünyadaki gelen turistlerin yanı sıra Körfez ülkelerinden gelen turistlerin de
yeni cazibe merkezi olan Trabzon’umuzun bu destekle çok daha fazla turisti
ağırlayacağına, bölge ve ülke ekonomisine katkı sağlayacağına inancım tamdır.
Hayırlı
olsun. 
ERKAN
HABERAL (Ankara) – Rize’yi de söyle.
BAŞKAN
– Sayın Arık…
9.- Kayseri Milletvekili Çetin Arık’ın, Türkiye’nin birlik
ve beraberliğine kasteden karanlık güçlerin Cumhuriyet Halk Partisi üzerine
yeni bir algı operasyonu yapmaya çalıştığına ve Hacılar ilçe örgütüne yönelik
saldırıyı lanetlediğine ilişkin açıklaması
ÇETİN
ARIK (Kayseri) – Teşekkür ederim Sayın Başkan.
Cumhuriyet
Halk Partisi, bu milleti esaretten kurtaran, Türkiye Cumhuriyeti’ni kuran
partidir. Bu ülkenin birlik ve beraberliğinin teminatıdır. Türkiye'nin birlik
ve beraberliğine kasteden karanlık güçler ve onların maşaları, bu gerçeği
görmezden gelerek Cumhuriyet Halk Partisi üzerine yeni bir algı operasyonu
yapmaya çalışıyor. Uyuşturucu bağımlısı kiralık bir şahsın kullanıldığı Hacılar
ilçe örgütümüze yönelik saldırı, bu algı operasyonun bir parçasıdır. Bu alçak
saldırıyı bir kez daha lanetliyorum. Kimse, Mustafa Kemal Atatürk’ün yol
arkadaşlarını böyle alçak saldırılarla korkutamaz. Biz aydınlık Türkiye için
dün yandık, bugün yanıyoruz, yarın yine yanarız ve bu algıyı yaratmaya
çalışanlar bilsinler ki bu millet, kimin PKK, kimin IŞİD, kimin FETÖ’yle iş birliği
yaptığını çok iyi biliyor. Ne yapsanız nafile.
Teşekkür
ediyorum.
BAŞKAN
– Sayın Çam…
10.- İzmir Milletvekili Musa Çam’ın, Cumhuriyet
gazetesi çalışanları, Mardin Belediye Başkanı Ahmet Türk ve gazeteci yazar Ali
Bulaç’ın sadece düşüncelerinden dolayı tutuklu olmalarını protesto ettiğine
ilişkin açıklaması
MUSA
ÇAM (İzmir) – Teşekkür ediyorum Sayın Başkan.
Dün
Silivri’de Cumhuriyet gazetesi tutuklusu Akın Atalay, Mehmet Murat Sabuncu,
Ahmet Kadri Gürsel, Güray Tekin Öz, Turhan Günay, Hacı Musa Kart, Önder Çelik,
Bülent Utku, Mustafa Kemal Güngör’ü ziyaret ettim. Ayrıca, yine 6 dönem Türkiye
Büyük Millet Meclisinde görev yapmış olan ve bugün kalbi pille çalışan eski
Mardin Milletvekilimiz ve Belediye Başkanı Ahmet Türk’ü ve yine yazar, gazeteci
Ali Bulaç’ı ziyaret ettim. Bu arkadaşlarımızın hiçbirinin yazmak ve düşünmekten
öte hiçbir suçu ve günahı yok. Sadece düşüncelerinden dolayı tutuklu olmalarını
şiddetle protesto ediyorum ve buradan bir kez daha iktidara şu mesajı iletmek
istiyoruz: Bunlar bu ülkenin çıkarlarını, menfaatlerini ve bu ülkenin
geleceğini düşünen insanlardır. Bunların tutsak olarak Silivri’de bulunması
kabul edilemez ve buradan, bir kez daha, arkadaşlarımıza kucak dolusu
selamlarımızı, sevgilerimizi gönderiyoruz ve onlarla dayanışma içerisinde
olduğumuzu belirtmek istiyoruz.
BAŞKAN
– Sayın Atıcı…
11.- Mersin Milletvekili Aytuğ Atıcı’nın, Fidel
Castro’nun fikirlerinin, mücadele azmi ve direnişçi ruhunun ilelebet
yaşayacağına ilişkin açıklaması
AYTUĞ
ATICI (Mersin) – Teşekkürler Sayın Başkan.
Mazlum
milletlerin emperyalizme karşı direniş mücadelesinde Atatürk’ü örnek alan Fidel
Castro’nun bedeni öldü ancak fikirleri mücadele azmi ve direnişçi ruhu ilelebet
yaşayacaktır. Onun Küba halkı için yaptıklarını mazlum halklar örnek alacak;
barış, kardeşlik, eşitlik ve özgürlük arayanlar kendilerine rehber edinecektir.

Yöneticiler
yaşarken ve güçlüyken pek çok insan yalakalık yapabilir ancak önemli olan,
yönetici öldükten sonra geniş ve farklı kitlelerin gözyaşı dökmesidir.
Diktatörlerin veya diktatörlüğe heveslenenlerin ardından herkes gözyaşı dökmez
ancak hiçbir ayrım yapmadan herkesi kucaklayan halk kahramanlarının ardından
herkes ağlar. Diktatörlüğe heveslenenlere önemle duyurulur.
BAŞKAN
– Sayın Havutça…
12.- Balıkesir Milletvekili Namık Havutça’nın,
Ayvalık’ta yoğun yağış nedeniyle vatandaşların büyük bir mağduriyet yaşadığına
ve AFAD’ı harekete geçmeye davet ettiğine ilişkin açıklaması
NAMIK
HAVUTÇA (Balıkesir) – Teşekkür ederim Sayın Başkan.
Sayın
Başkan, dün ve bugün Ayvalık’ta, körfez bölgesinde yoğun yağmurdan
vatandaşlarımız büyük bir mağduriyet yaşamışlardır. Metrekareye saatte 210 ile
276 kilogram yağış düşen Ayvalık’ta ciddi şekilde evlerde hasar, su baskınları,
iş yeri baskınları olmuş ve köprüler, yollar zarar görmüştür. Ayvalık Belediye
Başkanımızın ifade ettiğine göre, şu anda Altınova yolunda bile sel felaketi
sebebiyle önemli ölçüde hasarlar vardır ve yollarda birçok şeyler ortadan
kalkmıştır. Buradan bu zararlarla ilgili, vatandaşlarımıza, öncelikle, ben,
Ayvalık’ta yaşayan yurttaşlarımıza geçmiş olsun dileklerimi iletiyorum ve
buradan Hükûmet yetkililerine de sesleniyorum: Orada zarar gören, evleri, iş
yerleri, yolları zarar gören Ayvalık Belediyemize ve vatandaşlarımıza yardım
elinin bir an önce uzatılması çağrısını buradan yapıyorum ve Hükûmet
yetkililerini, AFAD’ı harekete geçmeye davet ediyorum. 
BAŞKAN
– Sayın Yıldırım…
13.- Adıyaman Milletvekili Behçet Yıldırım’ın,
Diyarbakır Baro Başkanı Tahir Elçi’nin ölümünün 1’inci yıl dönümüne ve tutuklu
HDP milletvekilleri ile Mardin Belediye Başkanı Ahmet Türk’ün derhâl serbest
bırakılması gerektiğine ilişkin açıklaması
BEHÇET
YILDIRIM (Adıyaman) – Teşekkürler Başkanım. 
Öncelikle,
bir insan hakları savunucusu olan, meslek hayatının tamamını faili meçhul
cinayetler ve gözaltındaki kayıplara adayan, ancak katledilişinin üzerinden bir
yıl geçmesine rağmen hâlâ sorumluları açığa çıkarılmayan sevgili Tahir Elçi’yi
saygıyla anıyorum. 
Saray
ve AKP Hükûmeti, 15 Temmuz darbe girişiminin asıl sorumlularının siyasi ayağını
bir türlü ortaya çıkarmak istemediği gibi, bizzat kendileri, 4 Kasım gecesi bu
ülkeye ikinci bir darbe girişiminde bulunmuşlardır. Başta Eş Genel
Başkanlarımız Selahattin Demirtaş ve Figen Yüksekdağ olmak üzere 10
milletvekilimiz bir gece yarısı operasyonuyla rehin alınmıştır. Bunun yanı
sıra, neredeyse bütün belediye eş başkanlarımız, il, ilçe eş başkanlarımızın
hepsi rehin alınmış durumdadır. Tüm yaşamı boyunca Türkiye için barış
mücadelesi veren, ülkenin barış çınarlarından biri olan Ahmet Türk’ü dahi rehin
alıp, tecrit ettiniz. Buradan bütün arkadaşları saygıyla selamlıyorum.
Yaşamlarını bu ülkenin barışına, adaletine, özgürlük mücadelesine adayan bu
arkadaşlarımızın yeri, cezaevi değil şu an bulunduğumuz Meclistir. Bu
arkadaşlarımızın derhâl serbest bırakılarak en acil ihtiyacımız olan
demokrasiye yönelik çalışmalara katılmaları sağlanmalıdır. 
BAŞKAN
– Sayın Sarıbal…
14.- Bursa Milletvekili Orhan Sarıbal’ın, Fidel
Castro’nun ölümüne ve Gemlik’te yapılacak pazar yeri ihalesinin iptal edilmesi
gerektiğine ilişkin açıklaması
ORHAN
SARIBAL (Bursa) – Teşekkür ederim Sayın Başkan. 
Emperyalizme,
küresel sömürüye, sıcak ve soğuk savaşa rağmen elli yıldır ülkesinde sosyalizmi
yaşatan Fidel Castro, fizyolojik olarak aramızdan ayrıldı ama aynen yoldaşı Che
Guevara gibi sonsuza kadar yaşayacak. Çok yaşa Fidel, çok yaşa! Işıklar
içerisinde uyu! 
Değerli
milletvekilleri, özellikle çok değerli Bursa milletvekilleri, değerli
arkadaşlar; Gemlik Belediyesi, AKP belediyesi. Şu anda elli yıldır var olan
açık pazar yeri, kapalı pazar yerine dönüştürülmüştür. Orada bir ihale
yapılacaktır yarın. İhale, sadece Gemlik’te ikamet edenlere verilmek üzere
planlanmıştır, oysa Bursa’dan, diğer yerlerden gelen pazarcılar da orada hak
sahibidirler. Lütfen, buradan, siz değerli milletvekilleri, AKP’li belediye başkanını
uyaralım, yarın o ihale iptal edilsin. Orada bir infial var. Lütfen, o halkın
sesine kulak verelim. Pazarcı esnafının kırk yıllık, elli yıllık emeği çöpe
gitmesin.
Saygılar
sunuyorum.
BAŞKAN
– Son olarak Sayın Tanal…
İlk
defa son olarak Sayın Tanal, hep ilk başta konuşurdunuz.
Buyurun.
15.- İstanbul Milletvekili Mahmut Tanal’ın,
Cumhurbaşkanının Fırat Kalkanı operasyonu konusunda yaptığı açıklamaya ilişkin
açıklaması
MAHMUT
TANAL (İstanbul) – Teşekkür ederim. 
Sayın
Başkan, değerli milletvekilleri, iktidarın da sayın bakanları; Cumhurbaşkanı,
bugün Fırat Kalkanı’na ilişkin şöyle bir açıklama yaptı: “Esed hükümranlığına
son vermek için biz oraya girdik, başka bir şey için değil.” dedi. Şimdi, sayın
iktidarın “öfkeli çocuklar” dediği IŞİD terör örgütüyle mücadeleden vaz mı
geçildi? 
Teşekkür
ediyorum.
BAŞKAN
– Teşekkür ederiz sayın milletvekilleri.
Şimdi,
sisteme giren sayın grup başkan vekillerine söz vereceğim. 
Sayın
Akçay girmişler.
Buyurunuz
Sayın Akçay.
16.- Manisa Milletvekili Erkan Akçay’ın, Türkiye’nin
terörle mücadelesinin geri dönüşü olmayan bir yolda olduğuna, Tunceli ve
Diyarbakır Silvan’da şehit olanlara Allah’tan rahmet dilediğine, ülkemizin
kuraklık tehdidi eşiğinde olduğuna ve suyun rasyonel ve etkili kullanımını
sağlamak için su yasasının bir an evvel çıkarılması gerektiğine ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Terör,
ülkemizi ve istisnasız bütün vatandaşlarımızı hedef almaya devam etmektedir.
Türkiye'nin terörle mücadelesi, geri dönüşü olmayan bir yoldadır. Terörle
mücadeleyi içeride ve dışarıda her türlü düşman odağa karşı kararlılıkla
sürdürmeliyiz. Bu mücadelede kanıyla, canıyla, alın teriyle var olan aziz
kahramanlarımıza görevlerinde başarılar diliyor, her birini Cenab-ı Allah’a
emanet ediyoruz.
Bugün
yine 3 şehit haberiyle yüreğimiz dağlandı. Tunceli’deki terör operasyonunda 2
askerimiz, Diyarbakır Silvan’da teröristlerin saldırısı sonunda 1 korucumuz
şehit olmuştur. Şehitlerimize Allah'tan rahmet, kederli yakınlarına ve büyük
Türk milletine başsağlığı diliyorum.
Değerli
milletvekilleri, ülkemiz, kuraklık tehdidinin eşiğindedir. Bu yıl yağış
miktarının da azlığı sebebiyle barajlarımızdaki doluluk oranı tehlikeli
sınırlara gelmiştir. Meteoroloji Genel Müdürlüğünün analizlerine göre,
ülkemizin yüzde 90’ı geçen ayı şiddetli kuraklık içinde geçirmiştir. Hükûmet
Sözcüsü Sayın Kurtulmuş konuyla ilgili olarak dün yaptığı açıklamada gıda ve su
krizi gibi durumlarla karşı karşıya kalabileceğimizi söylemiştir. Susuzluğun
birçok nedeni vardır. Elbette iklim, önemli bir nedendir. Bununla birlikte, su
rezervlerine bakılmadan bölgelere sanayi ve aşırı nüfus yığılmasının ve son
yıllarda gittikçe artan HES’lerin etkisini de gözden uzak tutmamak gerekir.
Ülkemiz açısından üçüncü bir neden de su yönetimindeki çok başlılıktır. 2013
yılında kanun hükmünde kararnamelerle su hizmetleriyle ilgili pek çok düzenleme
yapılmıştır.
(Mikrofon
otomatik cihaz tarafından kapatıldı) 
BAŞKAN
– Açıyorum Sayın Akçay, buyurun.
ERKAN
AKÇAY (Manisa) – Ancak su yönetimindeki çok başlı, çok parçalı ve koordinasyon
eksikliğinin olumsuz etkileri hâlen giderilememiştir. Ülkemizde su yönetiminden
sorumlu şu anda 14 farklı kurum bulunmaktadır. Suyun etkili kullanılmaması
nedeniyle ülkemizde her yıl 5 milyon hektar tarım arazisi nadasa bırakılmaktadır.
Suyun rasyonel ve etkili kullanımını sağlamak için su yasası da bir an evvel
çıkarılmalıdır.
Teşekkür
ederim.
BAŞKAN
– Teşekkür ederiz Sayın Akçay.
Sayın
Kerestecioğlu HDP Grubu adına konuşacak.
Buyurunuz.
17.- İstanbul Milletvekili Filiz Kerestecioğlu
Demir’in, Diyarbakır Baro Başkanı Tahir Elçi’nin ölümünün 1’inci yıl dönümüne,
tutuklu HDP milletvekillerinin bir an önce özgürlüklerine kavuşmalarını temenni
ettiklerine ve bunun için sonuna kadar mücadelelerini sürdüreceklerine,
Parlamento ve iktidarın milletvekilleri arasında ayrımcılık suçu işlediğine
ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Ben
de, grubumuz olarak, barışın elçisi olan, bugüne kadar faili meçhuller için
hayatını adamış, bunun için mücadele etmiş olan ve aynı zamanda değerli bir
meslektaşım olan Sevgili Tahir Elçi’yi anarak sözlerime başlamak istiyorum.
Tahir
Elçi’nin diğer faili meçhuller gibi, aslında kendisinin araştırdığı faili
meçhuller gibi cinayetinin meçhule bırakılmasını engelleyeceğimizi ve bunun her
zaman takipçisi olacağımızı ifade etmek isteriz. 
Bugün
burada fotoğraflarını gördüğümüz değerli milletvekillerimiz, eş başkanlarımız
ve grup başkan vekilimiz, hâlen rehin tutulmakta ve cezaevinde tecrit altında
bulunmaktadır. Onların yeri, bizlerin yanıdır, Parlamentodur. Bu Parlamentonun
Selahattin Demirtaş, Figen Yüksekdağ, İdris Baluken ve diğer bütün vekillerimiz
içerideyken aslında başka bir gündeminin olmaması gerekir. 10 milletvekilinin
tutuklu olduğu bir Meclisin, sanki hayat çok normal akıyormuş gibi
davranamaması gerekir. Biz, buna izin vermeyeceğiz ve gerçekten bu durumun
meşruiyetinin ciddi olarak sorgulanması gerekir. Bu vekillerimizin cezaevinde
bulunmasının gölgesinde ne Anayasa tartışmaları yapılabilir ne demokrasiden söz
edilebilir. Eş başkanlarımızın ve milletvekillerimizin bir an önce özgürlüğüne
kavuşmasını temenni ediyoruz ve bunun için mücadelemizi sonuna kadar
sürdüreceğimizi ifade ediyoruz. 
Bir
şey daha eklemek isterim. 
(Mikrofon
otomatik cihaz tarafından kapatıldı)
BAŞKAN
– Açıyorum Sayın Kerestecioğlu, buyurun. 
FİLİZ
KERESTECİOĞLU DEMİR (İstanbul) – Teşekkürler. 
Bu
Parlamento ve bu iktidar, aynı zamanda, ciddi olarak milletvekilleri arasında
Anayasa’ya aykırı bir şekilde ayrımcılık suçu işlemektedir. Biz, bir yıldır
cezaevlerini ziyaret edememekteyiz ve bizi buna karşı dava açmak zorunda
bırakmış bir iktidar ve Parlamentoyla karşı karşıyayız. Bu da bu Parlamentonun
utancıdır diyorum. 
Teşekkürler
Sayın Başkan. 
BAŞKAN
– Teşekkür ederiz Sayın Kerestecioğlu.
Sayın
Altay, buyurunuz.
18.- İstanbul Milletvekili Engin Altay’ın, CHP grubu
olarak Fidel Castro’yu rahmet, minnet ve saygıyla andıklarına, Diyarbakır Baro
Başkanı Tahir Elçi’nin ölümünün 1’inci yıl dönümüne, yargıda suçluluğu
sabitlenmeden milletvekillerinin yasama faaliyetlerinden alıkonulmasının bir
yargı darbesi ve Parlamentonun itibarına gölge düşürecek bir durum olduğuna,
Hükûmetin Fırat Kalkanı operasyonu hakkında Genel Kurulu bilgilendirmesini
talep ettiklerine ilişkin açıklaması
ENGİN
ALTAY (İstanbul) – Teşekkür ederim Sayın Başkan. 
Küba
devriminin büyük lideri Fidel Castro’nun ölümü, tüm dünyada olduğu gibi
ülkemizde de derin üzüntüye sebep olmuştur. Gazi Mustafa Kemal Atatürk’ü
kendisine örnek alan ve fikirleriyle, düşünceleriyle dünya durdukça yaşamaya
devam edecek olan Fidel Castro’yu, Cumhuriyet Halk Partisi Türkiye Büyük Millet
Meclisi grubu adına rahmet, minnet ve saygıyla anıyoruz, anısı önünde saygıyla
eğiliyoruz.
Sayın
Başkan, gene bu vesileyle, ölümünün birinci yıl dönümünde Diyarbakır Barosu Başkanı
Sayın Tahir Elçi’ye yapılan suikastın gerçek anlamda aydınlanmamış olmasından
duyduğumuz üzüntüyü belirterek, tekrar tüm Türkiye Barolar Birliğine,
Diyarbakır Barosuna ve ailesine üzüntülerimizi ve taziyelerimizi bildiriyoruz.
Sayın
Başkan, öte yandan, Türkiye Büyük Millet Meclisi olarak bizler, parti ayrımı
yapmaksızın, Türkiye Büyük Millet Meclisinin itibarını koruyamıyorsak
Türkiye'nin itibarını koruyamayacağız kanısındayım. 
Bu
sebeple, Türkiye Büyük Millet Meclisinde grubu bulunan bir siyasi partinin
genel başkanlarının ve milletvekillerinin yargılanmasına “evet”, sadece siyasi
parti genel başkanları değil, herkesin yargılanmasına “evet” diyen bir anlayış
içindeyiz ama Anayasa’nın 15’inci maddesini de dikkate alarak yargıda suçluluğu
sabitlenmeden milletvekillerimizin yasama faaliyetlerinden alıkonulması bir
yargı darbesidir, Türkiye’de bir jüristokratik yönetim olduğu algısına yol
açacak vahim bir tablodur. Milletvekillerinin yargılanmak kaydıyla suç
sabitleninceye kadar Parlamento faaliyetlerine devam etmeleri demokrasinin
olmazsa olmazıdır.
(Mikrofon
otomatik cihaz tarafından kapatıldı) 
BAŞKAN
- Açıyorum Sayın Altay.
Buyurunuz.
ENGİN
ALTAY (İstanbul) – Bu, aynı zamanda, Parlamentomuzun itibarına gölge düşürecek
bir hâldir. 
Öte
yandan, Sayın Başkan, Tunceli, Diyarbakır ve Elâzığ’dan gelen şehit haberleri
bizleri gene derin üzüntüye boğmuştur. Bununla beraber, Fırat Kalkanı
Harekâtı’ndan da şehit haberleri gelmeye devam ediyor.
Biraz
önce söylediğim gibi, Hükûmet, Suriye’deki operasyonu Türkiye Büyük Millet
Meclisinden aldığı bir yetkiye dayanarak yapmaktadır ve operasyon 24 Ağustos
2016’da başlamış ve bugün doksan beşinci günündedir. Bildiğim kadarıyla 18
şehidimiz var bu operasyonda. 
Hükûmetin,
Türkiye Büyük Millet Meclisine bir parça saygılı davranarak Fırat Kalkanı
operasyonu hakkında Genel Kurulu bilgilendirmesini ve Türkiye Büyük Millet
Meclisine yapılan bu saygısızlığın bir an önce nihayete erdirilmesini de
Cumhuriyet Halk Partisi Grubu olarak talep ediyoruz efendim. 
BAŞKAN
– Teşekkür ederiz Sayın Altay.
Sayın
Muş, buyurunuz.
19.- İstanbul Milletvekili Mehmet Muş’un, Fırat Kalkanı
operasyonu ve terörle mücadelede şehit düşenlere Allah’tan rahmet dilediğine,
Avrupa Parlamentosunun Türkiye’ye yönelik aldığı son kararın Avrupa Birliğinin
kendi ilkelerinden uzaklaştığını ve teröre kucak açtığını gösterdiğine, bir
milletvekilinin yerinin Parlamento olduğuna ama teröriste destek verir,
terörizm propagandası yaparsa kanunlara göre hareket edileceğine ilişkin
açıklaması
MEHMET
MUŞ (İstanbul) – Sayın Başkan, ben de hem Fırat Kalkanı operasyonunda hem de
yurdumuzda terörle mücadelede şehit düşen hem askerlerimize hem de
korucularımıza Cenab-ı Allah’tan rahmet diliyorum, milletimizin başı sağ olsun.

Burada
bir şeyi özellikle ifade etmek istiyorum: Ülkelerinde teröristlerin rahatça
faaliyet göstermesine izin verenler, terör örgütünün irtibat büroları,
temsilcilikler ve şirketler kurmasına müsaade eden Avrupalı ülkeler bu terör
suçuna ortaktır. Terör örgütü PKK’yı âdeta bağrına basan, terör elebaşlarını Türkiye’ye
teslim etmeyen Avrupalı ülkeler, terörizme verdikleri bu desteği tarihlerine
kara bir leke olarak kaydetmektedirler. Bu, Avrupa için bir utanç vesikasıdır.
Bir yandan “özgürlükler” diyeceksin, “demokrasi” diyeceksin, “Kopenhag
Kriterleri” diyeceksin, öte yandan canlı bomba eylemleri yapan, çocukları
katleden alçak terör örgütüne sahip çıkacaksın. Bir yandan “insan hakları”
diyeceksin, “temel hak ve hürriyetler” diyeceksin, öte yandan eli kanlı
teröriste mermi taşıyan, bomba taşıyan terör mekanizmasını himaye edeceksin.
Bu, nasıl bir ikiyüzlülüktür? 
“Senin
teröristin iyi, benim teröristim kötü.” anlayışıyla “DAEŞ’le mücadele edelim
ama PKK’yı besleyelim.” diyenler, terörizmden çıkar elde eden menfaat
şebekeleridir. Brüksel’de katliam yapana “terörist”, Ankara’da terör eylemi
yapana “özgürlük savaşçısı” nitelendirmesi yapanlar, vicdan, insaf ve
insanlıktan nasibini almamışlardır. 
Avrupa
Parlamentosunun Türkiye’ye yönelik aldığı son garabet karar ve terörizme sahip
çıkan bu anlayış göstermektedir ki: Türkiye, Avrupa Birliğinden değil, Avrupa
Birliği, kendi değerlerinden ve ilkelerinden uzaklaşmakta ve terörizme kucak
açmaktadır. Terörü himaye eden Avrupa Birliğine bir kez daha biz, Kopenhag
Kriterleri’ni ve Avrupa İnsan Hakları Sözleşmesi’ni hatırlatıyoruz. Teröre
desteğinizi kesin ve kendi koyduğunuz ilkelere kendiniz uyun. 
Avrupa’nın
teröre desteği ve bu düşmanca tutumları ortada iken kimse bize “Sessiz kalın ve
bunları yutkunun.” diyemez. Zira, Türkiye'nin güvenliği, millî menfaatleri ve
izzeti her şeyin üzerindedir. 
(Mikrofon
otomatik cihaz tarafından kapatıldı) 
BAŞKAN
– Açıyorum Sayın Muş, buyurunuz. 
MEHMET
MUŞ (İstanbul) – Son olarak Avrupa Birliğine şunu söylüyoruz: Sakın ha böyle
bir yanlışın içerisine girmeyin ve Türk milletini karşınıza almayın. Zira, bu
millet, dostlarına karşı ne kadar müşfik ise düşmanlarına karşı da o kadar
gazaplıdır. 
Şunun
da altını özellikle çizmek istiyorum: Tabii ki milletvekillerinin yeri
Parlamentodur. Yasama faaliyeti için seçilirler ama milletvekili, teröriste
destek veremez; milletvekili, teröriste lojistik sağlayamaz; milletvekili,
teröriste propaganda, terörizme propaganda yapamaz. Eğer bir milletvekili, bunu
yaparsa, o ülkede hukuk vardır, kanunlar vardır ve o hukuk ve kanunlara göre de
hareket edilir diyorum. 
Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederiz.
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Buyurunuz Sayın Kerestecioğlu.
FİLİZ
KERESTECİOĞLU DEMİR (İstanbul) – Özellikle “Milletvekilleri suç işleyemez…”
Açık değil mi?
BAŞKAN
– Açıyorum Sayın Kerestecioğlu, buyurun.
20.- İstanbul Milletvekili Filiz Kerestecioğlu
Demir’in, İstanbul Milletvekili Mehmet Muş’un yaptığı açıklamasındaki bazı
ifadelerine ilişkin açıklaması
FİLİZ
KERESTECİOĞLU DEMİR (İstanbul) – Sataşmadan dolayı yerimden söz alıyorum.
MEHMET
MUŞ (İstanbul) – Ne sataşması ya? Ne sataşması?
FİLİZ
KERESTECİOĞLU DEMİR (İstanbul) – Ona siz karar verecek değilsiniz.
MEHMET
MUŞ (İstanbul) – Öyle şey mi olur ya? Sataşmayı açıklamak zorundasınız. 
Sayın
Başkan, siz de izah etmek zorundasınız.
FİLİZ
KERESTECİOĞLU DEMİR (İstanbul) - Tıpkı milletvekillerinin teröre destek verip
başka bir şeye destek verip vermediğine siz karar veremeyeceğiniz gibi.
MEHMET
MUŞ (İstanbul) – Biz karar vermiyoruz, hukuk karar veriyor.
FİLİZ
KERESTECİOĞLU DEMİR (İstanbul) - Ben sadece şunu ifade etmek için söz istedim:
Eğer bu ülkede –tırnak içerisinde söylüyorum- gerçekten bağımsız bir yargı
varsa ve Anayasa varsa, şu anda sayın grup başkan vekili, yargılama içerisinde
olan, o faaliyet içerisinde olan, yargılama faaliyeti devam ederken içeride
bulunan insanları açıkça hedef göstererek yargı faaliyetini etkileme suçunu
işlemektedir. Kimin suçlu kimin suçsuz olduğuna karar verecek olan yargıdır…
HÜSNÜYE
ERDOĞAN (Konya) – Sen de “Suçsuz.” diyorsun.
FİLİZ
KERESTECİOĞLU DEMİR (İstanbul) - …ki şu anda, maalesef, zaten hukuksuz olarak
milletvekillerimiz tutuklu bulunmaktadır. Burada bağımsız bir yargının
olduğundan da asla söz etmemiz mümkün değildir. 
Bu
nedenle söz aldım.
BAŞKAN
– Peki, teşekkür ederiz.
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş.
MEHMET
MUŞ (İstanbul) – Sayın Başkan, ben de aynısını söylüyorum. Kimin suçlu kimin
suçsuz olacağına yargı karar verecektir, hukuk karar verecektir.
FİLİZ
KERESTECİOĞLU DEMİR (İstanbul) – Siz öyle demiyorsunuz. “Teröre destek veremez,
şunu yapamaz.” diyorsunuz.
MEHMET
MUŞ (İstanbul) – İddia edilen suçlarla alakalı da kararı verecek olan, yüce
Türk yargısıdır diyorum.
Teşekkür
ediyorum.
BESİME
KONCA (Siirt) – Cemaati terör ilan edip destek verenler sizsiniz. Yargılanın o
zaman.
BAŞKAN
– Peki, teşekkür ediyorum sayın milletvekilleri.
Gündeme
geçiyoruz.
HÜSNÜYE
ERDOĞAN (Konya) – Bagajında silah taşıyan kim hanımefendi, kim? 
BESİME
KONCA (Siirt) – Yalan… Sor bakalım… Sor bakalım… Savcıya sor, o dosyayı
hazırlayan savcıya sor.
BAŞKAN
– Sayın milletvekilleri…
HÜSNÜYE
ERDOĞAN (Konya) - Arabasında terörist taşıyan kim? Cezasını çekecek, çekecek…
Yok öyle dava!
BESİME
KONCA (Siirt) – Sor savcıya… Bu dosyayı hazırlayan savcıya sor var mı böyle bir
şey, yok mu?
FİLİZ
KERESTECİOĞLU DEMİR (İstanbul) – Nasıl karar veriyorsunuz?
HÜSNÜYE
ERDOĞAN (Konya) – Biz bu toprakları şehit kanlarıyla suladık. Teröristlerin
ayaklarının altında ezilmesine asla izin vermeyeceğiz.
BESİME
KONCA (Siirt) – Sizin IŞİD’e gönderdiğiniz tırlarla dolu silahları yaşadı bu
Meclis. Bunun hesabını Lahey’de vereceksiniz.
BAŞKAN
– Sayın milletvekilleri, gündeme geçiyoruz.
Başkanlığın
Genel Kurula sunuşları vardır.
Genel
görüşme açılmasına ilişkin, bir Meclis araştırması açılmasına ilişkin iki
önerge vardır, ayrı ayrı okutuyorum:
VIII.- BAŞKANLIĞIN GENEL KURULA SUNUŞLARI
A) Genel Görüşme Önergeleri
1.- Ankara Milletvekili Mustafa Mit ve 20
milletvekilinin, 6415 Sayılı Terörizmin Finansmanının Önlenmesi Hakkındaki
Kanun’un uygulamalarında eksiklik veya aksaklıklar konusunda genel görüşme
açılmasına ilişkin önergesi (8/6)
Türkiye Büyük Millet Meclisi Başkanlığına
6415
sayılı Terörizmin Finansmanının Önlenmesi Hakkında Kanun’un uygulamalarında
eksiklik veya aksaklıkların araştırılması, varsa eksiklik ve aksaklıkların
giderilmesi için Anayasa’nın 98'inci maddesi ve İç Tüzük’ün 102 ve 103'üncü
maddeleri gereğince genel görüşme açılmasını arz ve talep ederim.
1)
Mustafa Mit (Ankara)
2)
Oktay Vural (İzmir) 
3)
İsmail Faruk Aksu (İstanbul)
4)
Ahmet Selim Yurdakul (Antalya)
5)
Mehmet Parsak (Afyonkarahisar)
6)
Mustafa Kalaycı  (Konya) 
7)
Baki Şimşek  (Mersin) 
8)
İzzet Ulvi Yönter (İstanbul)
9)
Deniz Depboylu (Aydın)
10)
Mehmet Erdoğan (Muğla)
11)
Fahrettin Oğuz Tor (Kahramanmaraş)
12)
Mehmet Günal (Antalya)
13)
Erhan Usta (Samsun) 
14)
Ruhi Ersoy (Osmaniye)
15)
Mehmet Necmettin Ahrazoğlu (Hatay)
16)
Zihni Açba (Sakarya) 
17)
Atila Kaya (İstanbul)
18)
Arzu Erdem (İstanbul)
19)
İsmail Ok (Balıkesir)
20)
Kadir Koçdemir (Bursa) 
21)
Kamil Aydın (Erzurum)
Gerekçe:
7
Şubat 2013 tarih ve 6415 sayılı Terörizmin Finansmanının Önlenmesi Hakkında
Kanun’un uygulamaları bağlamında terörizmin finansmanı, özellikle PKK terör
örgütünün finansmanı konusunda tatmin edici neticeler alınamadığı, terör örgütü
ve yandaşlarının kanunun suç saydığı kaçakçılık, uyuşturucu madde ticareti,
haraç alma, kamu imkân ve kaynaklarını kullanma gibi fiilleri işlediği yaygın
kanaat olarak ortaya çıkmıştır.
Bu
durum terörle mücadele ve terörle mücadele eden güvenlik güçlerinin olumsuz
etkilenmesine sebep olmaktadır. Terör örgütünün sınıraşan bir finansman ağına
sahip olduğu göz önüne alındığında, terörizmin finansmanının engellenmesi
mücadelesinin de buna uygun hâle getirilmesi gerekmektedir. Gerek uluslararası
protokol ve sözleşmeler ve gerekse iç hukukumuzda yapılan düzenlemelerde yer
alan “terörizmin finansmanı” tanımlaması ve buna karşı geliştirilen tedbirler
ve genel tanımlamalar üzerine bina edildiğinden, terör örgütünün ulaşabildiği
değişik finansman araç ve metotları açısından mevcut durumun incelenerek varsa
eksikliklerin, aksaklıkların tespit edilerek hâle uygun düzenleme yapılması
gerekmektedir.
PKK
terör örgütü muhtelif finansman kaynak ve metotlarını kullanmaktadır.
Uluslararası nitelik arz etmesi açısından uyuşturucu ticareti bu konuda
titizlikle engellenmesi gereken bir husustur. Bu konunun hem terörün finansmanı
ve hem de uluslararası uyuşturucu trafiğinin engellenmesi açısından
araştırılması, uyuşturucu kaynağı, güzergâhı, dağıtım ağı vesaire gibi
hususların tespit edilmesi gerekmektedir. Devletin yurt içi ve yurt dışındaki
güvenilirliğinin pekişmesi ve bu gelişmelerden kamuoyunun aydınlatılması
terörle mücadelede önemli bir başarı olacaktır. Bu konuda kamuoyunun desteğinin
tam olması çalışmalara güç ve ilham verecektir.
PKK
terör örgütünün finansman kaynaklarından biri olarak kamuoyuna mal olan haraç
alma faaliyetlerinin muhtelif adlarla devam ettiği, vatandaşın hak ve hukukunun
tehdit altında olduğu kamuoyuna mal olmuş bir gerçekliktir. Vatandaşın mal ve
can güvenliğinin sağlanmasının devletin asli görevi olması hasebiyle,
vatandaşın kamu düzenine inanması gerekmektedir. Kamu düzenini bozucu bu kanun
dışı faaliyetlerin engellenmesi için mevcut düzenlemelerin yeterli olup
olmadığı, varsa eksiklik ve aksaklıkların tespit edilerek gerekli
düzenlemelerin yapılması gerekmektedir.
Bir
diğer husus da belediye imkân ve kaynaklarının yerinde kullanılmadığı, terör
örgütüne aktarıldığı veya belediye imkânlarının terör örgütünce
kullanıldığıdır. Kamu kaynaklarının kamu ihtiyaçlarını karşılamak yerine terör
örgütüne aktarılmasında varsa ihmali olan kamu görevlilerinin tespit edilmesi
gerekmektedir. Bu kabîl ihmali olan kamu görevlileri varsa işten el çektirmesi,
yargılanması ve kamu zararına sebep olanlara rücu edilerek, kamu zararının
tazmin edilmesi gerekmektedir.
PKK
terör örgütünün uyguladığı terör faaliyetleri ve stratejilerinin özgünlüğü
hasebiyle, bütün boyutları dikkate alınarak finansman kaynaklarının
engellenmesi için hukuki altyapının buna uygun hâle getirilmesi, bu konuda
ihtisas sahibi personelden oluşan birimlerin teşkil edilerek mücadelenin
akamete uğramasının önünün kesilmesi gerekmektedir.
PKK
terör örgütünün mali kaynaklarının tespit edilerek engellenmesi için yapılması
gereken iş ve işlemler ile bu husustaki sorunların giderilmesine yönelik olarak
Anayasa'nın 98'inci maddesi ve İç Tüzük’ün 102 ve 103'üncü maddeleri gereğince
genel görüşme açılması gereklilik arz etmektedir.
B) Meclis Araştırması Önergeleri
1.- Isparta Milletvekili Nuri Okutan ve 20
milletvekilinin, arı ve bal ürünlerinin üretiminde ve pazarlanmasında yaşanan
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/384)
Türkiye Büyük Millet Meclisi
Başkanlığına
Arı
ve bal ürünlerinin üretiminde ve pazarlanmasında yaşanan sorunların
araştırılarak ülkemizde arıcılık potansiyelinin etkin ve verimli
değerlendirilmesi, ürün kalitesi ve çeşitliliğinin geliştirilerek ekonomik
değerinin yükseltilmesi için alınması gereken önlemlerin belirlenmesi amacıyla
Anayasa’nın 98'inci ve Türkiye Büyük Millet Meclisi İçtüzüğü’nün 104 ve
105'inci maddeleri uyarınca Meclis araştırması açılmasını saygılarımızla arz
ederiz. 
1)
Nuri Okutan  (Isparta)
2)
Oktay Vural  (İzmir)
3)
Mustafa Mit  (Ankara)
4)
Yusuf Halaçoğlu  (Kayseri)
5)
Deniz Depboylu  (Aydın)
6)
Mehmet Necmettin Ahrazoğlu  (Hatay)
7)
Mustafa Kalaycı  (Konya)
8)
Kamil Aydın  (Erzurum)
9)
Seyfettin Yılmaz  (Adana)
10)
Emin Haluk Ayhan  (Denizli)
11)
Mehmet Parsak  (Afyonkarahisar)
12)
Kadir Koçdemir  (Bursa)
13)
Fahrettin Oğuz Tor  (Kahramanmaraş)
14)
Ruhi Ersoy  (Osmaniye)
15)
Saffet Sancaklı  (Kocaeli)
16)
Erhan Usta  (Samsun)
17)
Celal Adan  (İstanbul)
18)
Atila Kaya  (İstanbul)
19)
Arzu Erdem  (İstanbul)
20)
Mehmet Günal  (Antalya)
21)
Baki Şimşek  (Mersin)
Gerekçe:
Ülkemiz,
geniş yayla sahaları, çiçeklenme için uygun mevsimleri, yapısı, bal verimi
yüksek kır çiçekleri, endüstri bitkileri, akasya, kestane, ıhlamur, kızılçam
ormanları gibi doğal kaynaklar yönünden arıcılık için son derece şanslı bir
ülkedir. Arıcılığımız, mevcut durumu itibarıyla önemli bir potansiyele sahip
olmasına rağmen, bu potansiyelin tam olarak kullanıldığı söylenemez.
Bal,
Anadolu’nun çok eskiden beri bilinen besin maddelerinden birisidir. Hititlerin
başkenti Boğazköy’de bulunan, milattan önce 1300’lere dayalı bazı yazıtlardaki
bulgular, arıcılığın eski Anadolu kültürlerinde de önemli bir yer tuttuğunu
göstermektedir. Ülkemizde bazı yerleşim merkezlerinin isimlerinde de “bal”
sözcüğünün geçmesi topraklarımızda balın ve balcılığın tarihini net bir şekilde
ortaya koyan bir başka açıklama sayılabilir.
Ülkemizin
her bölgesinde arı kovanları mevcuttur. Bu kovanlardan da birbirinden farklı
lezzette, çeşit çeşit bal elde edilir. Doğu Anadolu’da Bitlis, Erzurum, Kars;
Güneydoğu Anadolu’da Şemdinli; Orta Anadolu’da Ankara, Konya; Karadeniz’de
Anzer Yaylası ile Ege Bölgesi’nin bazı kesimleri bal üretiminin ülkemizdeki
çeşitliliğini ve frekansını gösterir. Bu yoğun frekansın işlek ve yararlı bir
ifade biçimiyle arz edilebilmesi için birtakım bilgi ve tecrübe katmanlarının
ortak paydaya oturtulması gerekir. Zira bilgisiz ve tecrübesiz bir üretim
anlayışı kazanç değil, zarar getirir. 
Öte
yandan, kalitesiz ve hatta sahte bal üretimi denetim mekanizmasının işlek
olmasının önemini sergilemektedir. Bu açıdan, sahte balla mücadele noktasında
ciddi yaptırımlar elzemdir. 
Bilimsel
kaynaklar ve bu konuda bilgi sahibi bilimsel kurumlar üretimi artırırken,
standarda ve pazarlamaya yönelik stratejiler de ülkemizin kazanç hanesini
zenginleştirecektir.
Tüm
bu gelişmeler göz önünde bulundurulduğunda, ülkemizde arıcılığın sorunları ve
çözüm yollarının belirlenmesi için Meclis araştırması açılması büyük yarar
sağlayacaktır.
2.- Gaziantep Milletvekili Mahmut Toğrul ve 21
milletvekilinin, Afşin-Elbistan Termik Santrallerinin çevreye ve insan
sağlığına verdiği zararların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/385)
Türkiye Büyük Millet Meclisi Başkanlığına
Afşin-Elbistan
termik santrallerinin çevreye ve insan sağlığına verdiği zararların ve alınması
gereken önlemlerin tespiti amacıyla Anayasa’nın 98’inci, TBMM İçtüzüğü’nün 104
ve 105’inci maddeleri gereğince Meclis araştırması açılmasını arz ederiz.
1)
Mahmut Toğrul  (Gaziantep)
2)
İdris Baluken  (Diyarbakır)
3)
Filiz Kerestecioğlu Demir  (İstanbul)
4)
Garo Paylan  (İstanbul)
5)
Hüda Kaya  (İstanbul)
6)
Müslüm Doğan  (İzmir)
7)
Ali Atalan  (Mardin)
8)
Erol Dora  (Mardin)
9)
Mithat Sancar  (Mardin)
10)
Ahmet Yıldırım  (Muş)
11)
Burcu Çelik Özkan  (Muş)
12)
Kadri Yıldırım  (Siirt)
13)
Aycan İrmez  (Şırnak)
14)
Faysal Sarıyıldız  (Şırnak)
15)
Ferhat Encu  (Şırnak)
16)
Leyla Birlik  (Şırnak)
17)
Dilek Öcalan  (Şanlıurfa)
18)
İbrahim Ayhan  (Şanlıurfa)
19)
Osman Baydemir  (Şanlıurfa)
20)
Alican Önlü  (Tunceli)
21)
Nadir Yıldırım  (Van)
22)
Tuğba Hezer Öztürk  (Van)
Gerekçe:
A
santrali 1984 yılında, B santrali de 2005 yılında inşa edilen, zaten
hâlihazırda 2 adet termik santral bulunan Elbistan şu an yaşanmaz hâlde iken
yeni santraller kurulmak isteniyor. A ve B santrallerine ek olarak C, D ve E
santralleri planlanmaktadır. Kurulacak bu termik santrallerin Akbayır ve
Küçükyapalak köyleri çevresine kurulacağı belirtilmektedir.
1984
yılında üretime başlayan A santralinin yapımına 1970’li yıllarda başlandığında
herhangi bir ÇED uygulaması bulunmadığından çevreyle ilgili herhangi bir
çalışma veya düzenleme yapılmamıştır, bu yüzden bu santralin bacalarında filtre
bulunmamaktadır. Yanan kömürden çıkan cüruf, radyoaktif maddeler ve insan
sağlığını tehdit eden kimyasal maddeler atmosfere bırakılmaktadır. 1995 yılında
üretime başlayan B santralinin yapımına ise 1999 yılında verilen olumlu ÇED
raporundan sonra A santraline filtre sistemi kurulması ön şartıyla izin
verilmiştir. B santrali yapılmış ama A santraline herhangi bir filtre sistemi
takılmamış ve bu şartın gereği yapılmamıştır.
Otuz
yıllık üretim ömrünü dolduran, bacalarında herhangi koruyucu bir filtre sistemi
veya herhangi bir baca sülfürizasyonu bulunmayan A santrali son günlerde özel
sermayeye devredilmek istenmektedir. ERG İnşaat Ticaret ve Sanayi AŞ adlı bir
firmaya neredeyse hibe düzeyinde verilmek istenen santral, âdeta halkın sağlığı
hiçe sayılarak kullanılması için verilmektedir, hatta mevcut 4 üniteye ilaveten
2 ünite daha yapma imkânı verilmektedir. 
Linyit,
düşük kaliteli ve yüksek derecede kirlenmeye yol açan bir yakıt kaynağıdır.
Termik santrallerin faaliyetleri sonucu atmosfere azot oksit, kükürt dioksit,
florür, radyasyon, ozon ve cıva salınımı yapılmaktadır. Türkiye Cumhuriyeti,
uluslararası iklim değişikliği toplantılarında söz vermiş olduğu
yükümlülüklerini yerine getirmemektedir. Kömür santralleri iklim
değişikliklerine yol açan en önemli işletmelerdir.
Devlet
yetkilileri ve belediye, Elbistan'daki ölümcül hava kirliliğini sobalarda yanan
kömürlere bağlayarak santrallerin lafını dahi etmemektedirler. Isınma için
kullanılan kömürlerin de zararlı olması doğru olmakla birlikte, Elbistan'da
ortalama ısınma için kullanılan kömür miktarı yıllık 100 bin ton iken her bir santralde
yanan kömür miktarı 18-32 milyon ton civarındadır. 
Termik
santrallerin yerleşim yerlerinin yakınına kurulması, geçen zamanla birlikte
sağlık etkilerini de kamuoyunun gündemine taşımıştır. Çünkü termik santrallerin
sağlığa dönük zararları yapılan bilimsel araştırmalarla birlikte gözle görülür
biçimde ortaya çıkarılmıştır. Termik santrallerin sağlık etkisi, daha çok hava
kirliliği nedeniyle özellikle solunum ve dolaşım sistemlerinde yol açtıkları
rahatsızlıklar ve hastalıklarla ilişkili olarak gündeme gelmektedir. Termik
santrallerin sağlığı olumsuz etkilediği kesindir ve birtakım önlemlerle
-desülfürizasyon üniteleri, elektrostatik filtreler ve benzeri- bu etkilerin
tamamıyla ortadan kaldırılabileceğine ilişkin iddialar dünyanın en gelişmiş
ülkelerinde bile kanıtlanamamıştır. 
Bu
santralin kurulması yalnızca Anadolu Enerji Üretim AŞ'nin işine yaramaktadır.
Halkın ezici çoğunluğu bu santrale karşı çıkmaktadır. Yeni santral kurulması
yerine otuz yıl çalışıp ömrünü bitiren, filtre sistemi dahi olmayan A santrali
kapatılmalıdır. Otuz yıllık üretim ömrünü dolduran A santralinin halk sağlığına
verdiği zararlardan dolayı özel sermayeye devri derhâl durdurularak
kapatılmalıdır. Sağlıklı yaşamak Elbistan'da yaşayan yurttaşlarımızın en temel
insani hakkıdır. Bunun için Mecliste bir araştırma komisyonun kurulması büyük
önem arz etmektedir.
BAŞKAN
– Bilgilerinize sunulmuştur. 
Önergeler
gündemdeki yerlerini alacak, genel görüşme ve Meclis araştırması açılıp
açılmaması konusundaki görüşmeler sırası geldiğinde yapılacaktır.
Türkiye
Büyük Millet Meclisi Başkanlığının bir tezkeresi vardır, okutup oylarınıza
sunacağım.
C) Tezkereler
1.- Türkiye Büyük Millet Meclisi Başkanlığının,
Dışişleri Komisyonu Başkanı ve Malatya Milletvekili Taha Özhan’ın, Sasakawa
Barış Derneğinin 24-25 Kasım 2016 tarihlerinde Tokyo’da düzenleyeceği Müslüman
Demokratlar Forumu Üçüncü Konferansı’na katılmasına ilişkin tezkeresi (3/861)
28/11/2016
Türkiye
Büyük Millet Meclisi Genel Kuruluna
Sasakawa
Barış Derneğinin 24-25 Kasım 2016 tarihlerinde Tokyo’da düzenleyeceği Müslüman
Demokratlar Forumu Üçüncü Konferansı’na Dışişleri Komisyonu Başkanı ve Malatya
Milletvekili Sayın Taha Özhan’ın katılması hususu, 28/3/1990 tarihli ve 3620
sayılı Türkiye Büyük Millet Meclisinin Dış İlişkilerinin Düzenlenmesi Hakkında
Kanun’un 9’uncu maddesi uyarınca Genel Kurulun tasviplerine sunulur.
 İsmail
Kahraman
 TBMM
Başkanı
ENGİN
ALTAY (İstanbul) – Sayın Başkan…
BAŞKAN
– Buyurunuz Sayın Altay.
ENGİN
ALTAY (İstanbul) – Bu tezkerenin oylanmasından önce, Türkiye Büyük Millet
Meclisi Başkanlığının üç aydır süren bir uygulamasıyla ilgili usul itirazımız
var. Şöyle ki: Türkiye Büyük Millet Meclisinin Dış İlişkilerinin Düzenlenmesi
Hakkında Kanun’un 2’nci maddesini okumama müsaade edin efendim.
BAŞKAN
– Buyurunuz. 
ENGİN
ALTAY (İstanbul) – “Madde 2- Birinci maddede gösterilen dış ilişkilerde,
dostluk grupları hariç, Türkiye Büyük Millet Meclisini temsil edecek heyet
üyeleri aşağıdaki esaslara göre seçilirler. 
a)
Türkiye Büyük Millet Meclisini temsil edecek asıl ve yedek üyeler mensup
oldukları siyasi parti grubunun iç yönetmelik hükümlerine göre aday
gösterilirler. Bu adaylar T.B.M.M. Başkanlığınca Genel Kurulun bilgisine
sunulmakla seçilmiş sayılırlar.” 
Hüküm
çok açık. Bu bakımdan, Meclis Başkanının kendilerine 1/10/2016 ve 15/11/2016’da
Cumhuriyet Halk Partisi Grubu olarak bu konudaki şikâyetimize ve uygulamadaki
yanlışlığın giderilmesine yönelik taleplerimize de an itibarıyla bir yanıt
alamadık.
Sayın
Başkan, makamı ve mevkisi ne olursa olsun, hiç kimse, kaynağını Anayasa'dan,
kanunlardan almadığı bir yetkiyi kullanamaz. Türkiye Büyük Millet Meclisinin Sayın Başkanı çok
açık bir yetki gasbı yapmaktadır. Türkiye Büyük Millet Meclisi İçtüzüğü’nün
63’üncü maddesine göre, bu önergenin oylanmasından önce bir usul tartışması
talep etmekteyiz efendim ve aleyhte söz istiyorum.
BAŞKAN – Sayın Altay, peki.
Bir usul tartışması talebi var.
2 lehte, 2 aleyhte sayın milletvekillerini belirleyelim.
MEHMET DOĞAN KUBAT (İstanbul) – Lehte.
MEHMET MUŞ (İstanbul) – Lehte.
ERKAN AKÇAY (Manisa) – Aleyhte.
BAŞKAN – Sayın Muş, lehte siz mi konuşacaksınız?
MEHMET DOĞAN KUBAT (İstanbul) – İkinci lehte.
BAŞKAN – İkinci lehte Sayın Muş. 
Lehte olmak üzere Sayın Kubat, buyurunuz. (AK PARTİ
sıralarından alkışlar)
Süreniz üç dakika.
IX.- USUL HAKKINDA GÖRÜŞMELER
1.- Oturum Başkanı TBMM Başkan Vekili Pervin Buldan’ın
Türkiye Büyük Millet Meclisi Başkanlığı tezkeresini Genel Kurulun oyuna
sunmasının İç Tüzük hükümlerine uygun olup olmadığı hakkında
MEHMET DOĞAN KUBAT (İstanbul) – Sayın Başkanım, çok
değerli milletvekili arkadaşlarım; açılan usul görüşmesinde, Başkanlık
makamının, Türkiye Büyük Millet Meclisi Başkanının tezkeresini Genel Kurulun
oyuna sunma yönündeki tutumunun lehinde söz almış bulunuyorum. Bu vesileyle
yüce heyetinizi saygılarımla selamlarım.
Değerli arkadaşlar, CHP Grup Başkan Vekili Sayın Altay
bir usul itirazında bulundu, yurt dışına gönderilen heyetlerin ilgili kanundaki
kriterlere uygun olmadığı yönünde bir itiraz dile getirdi. Değerli arkadaşlar,
bu itirazın haklı olup olmadığı Başkanlık makamınca elbette ki
değerlendirilecektir. Böyle bir itirazda da bulunabilir, buna da saygı
duyuyorum ancak takdir edilmelidir ki, bugüne kadar bu tezkerelerden onlarca
oyladık ve bu yurt dışı heyetler belirlenirken, gidilen ülkenin dostluk
grubundan, muhalefetten, iktidardan fark
etmeksizin… Çünkü, Türkiye
Büyük Millet Meclisi adına oraya gidiyor ve ben de bu birkaç toplantıya
giderken her partiden milletvekili arkadaşımla birlikte gittim ve bu dikkat ve
özen, azami derecede, Türkiye Büyük Millet Meclisinin yurt dışındaki temsiline
yönelik toplantılarda gözetiliyor. 
Şimdi, burada bu heyetle ilgili olarak mı bu itiraz ileri
sürülüyor, yoksa genel olarak mı? Tabii, onu Sayın Altay belirleyecektir.
Ancak, şu noktada itiraz geçerli değil: Bu, Başkanlık makamınca yapılmış bir
tasarruftur, idari bir tasarruftur. 63’üncü madde uyarınca, şu anda Başkanlık
makamının bu konuda, Başkanlıkça kendisine iletilen tezkere hakkında bir kanaat
belirtmesi, bunu işleme alıp almama noktasında bir yetkisi maalesef yoktur, İç
Tüzük’e göre yoktur. Bu yetki salt Türkiye Büyük Millet Meclisi Başkanına, bu
heyeti belirleme yetkisi ona ait olduğundan, burada Sayın Başkanımızın bu
konuda yapacağı bir işlem de bulunmadığından dolayı, Başkanlık makamının bu
tezkeresini Genel Kurulun oyuna sunmalı; Genel Kurul bunu uygun bulmazsa zaten
reddedecektir, uygun bulursa da bu konu kapanmış olacaktır. 
Ancak, ben elbette ki Sayın Altay’ın iyi niyetle yapmış
olduğu bu itirazın Başkanlık makamınca bundan sonra dikkate alınacağını da ümit
ediyorum. Umarım, bir yanlışlık yoktur, varsa da elbette ki bu düzeltilir.
Bundan yana hiç kimsenin de şüphesi olmamasını diliyor, yüce heyetinizi
saygılarımla selamlıyorum. 
BAŞKAN – Teşekkür ederiz Sayın Kubat. 
Aleyhte
Sayın Altay. 
Süreniz
üç dakika. 
Buyurun.
(CHP sıralarından alkışlar)
ENGİN
ALTAY (İstanbul) – Teşekkür ederim Sayın Başkan. 
Genel
Kurulu saygıyla selamlıyorum. 
Ben
“Meclis Başkanı sadece iktidar partisi milletvekillerini yurt dışına
götürüyor.” demedim. Meclis Başkanı, ilgili kanuna, 3620 sayılı Kanun’a aykırı
iş yapıyor. Yani, burada, (b) fıkrasında da diyor ki: “Her bir siyasi parti
grubuna düşen sayı, bunların, parti grupları toplam sayısı içindeki yüzde
oranlarına göre Türkiye Büyük Millet Meclisi Başkanlığınca tespit edilir.”
Tamam, siyasi parti gruplarına düşen sayıdan dolayı Meclis Başkanı milletvekili
davet ediyor. Burada kanun diyor ki: “Bunu grup belirler.” Meclis Başkanı diyor
ki: “Hayır, İsviçre’ye giderken Cumhuriyet Halk Partisinden kimi götüreceğime ben karar veririm.” Bu,
kanunu yok saymaktır. Ben hep söylüyorum, kanunların en son çiğneneceği yer
burasıdır. Yani, kanun yapan bir yerin başı kanunu yok hükmünde sayamaz sayın
milletvekilleri; bu benim meselem değil, bu hepinizin meselesi.
MEHMET METİNER (İstanbul) – Haklı bir itiraz. 
ENGİN ALTAY (Devamla) – Burada biz iki şey yapacağız…
Meclis Başkanına ana muhalefet grubu olarak 2 tane yazı
yazdık, 2’sine de cevap verme zahmetinde bulunmadı. Hasta olduğunu bu kürsüde
öğrendim, odama çıktım telefon açtım, cevap vermedi; ana muhalefet partisinin
grup başkan vekili geçmiş olsun telefonu açıyor, cevap vermiyor. 
Meclis Başkanı iki yerde; ya yoğun bakımda yatakta ya
yurt dışında. Allah’tan acil şifa diliyorum ama yani bu adam hasta olmadığı
zaman da Türkiye’de durmuyor. Bu kadar gezmeyi seviyorsa ona başka bir imkân
bulalım. 
İki şey yapacağız, umarım bürokratları beni dinliyordur.
Biz hiçbir milletvekilimizi, milletvekillerimizle direkt temas kurması hâlinde
Meclis Başkanının gezilerine katmıyoruz. Hiçbir CHP milletvekili Meclis
Başkanıyla geziye gitmeyecek, bir. İkincisi, şunu yapacağız: Meclis Başkanı
nereye gidiyor? İsviçre’ye. Yazı yazacağız İsviçre Meclis Başkanlığına, Meclis
Başkanının gezisiyle ilgili rahatsızlıklarımızı Meclis Başkanı oraya gitmeden
bildireceğiz. 
CAHİT ÖZKAN (Denizli) – Aaa! 
ENGİN ALTAY (Devamla) – Evet. 
Bir şey daha yapacağız: Bundan sonra Meclis
Başkanlığından gelen bütün tezkerelerde Türkiye Büyük Millet Meclisi
İçtüzüğü’nün bize verdiği hakları kullanacağız. 
Bu vesileyle, demin söylediğimi tekrar ediyorum: Makamı ve
mevkisi ne olursa olsun, hele hele kanun yapan yerin Başkanının kanun çiğnemek
hakkı da, haddi de değildir. Meclis Başkanına haddini bildirerek onu kanunlara
uymaya, üzerine yemin ettiği Anayasa’ya uymaya davet ediyoruz. Eğer uymamakta
direnirse hodri meydan diyoruz. 
Genel Kurulu saygıyla selamlıyorum. (CHP sıralarından
alkışlar) 
BAŞKAN – Teşekkürler Sayın Altay. 
Lehte Sayın Muş.
Süreniz üç dakika.
Buyurun. (AK PARTİ sıralarından alkışlar) 
MEHMET MUŞ (İstanbul) – Sayın Başkan, değerli
milletvekilleri; öncelikle burada bir üzüntümü ifade etmek istiyorum. Sayın
Altay gayet tecrübeli bir siyasetçidir, uzun yıllardır Parlamentoda siyaset yapmaktadır. Şu anda ana muhalefet partisinin
grup başkan vekilidir. Bir Meclis Başkanımız hakkında kullandığı ifadeler
yanlış olmuştur, doğru olmamıştır. 
ENGİN
ALTAY (İstanbul) – Neresi yanlış?
MEHMET
MUŞ (Devamla) – İnsanlar hasta olabilir, siz de hasta olabilirsiniz.
ENGİN
ALTAY (İstanbul) – Ya, aradım, dönmüyor adam.
MEHMET
MUŞ (Devamla) – Bunu kürsüye getirip de kürsüden ifade edip bir polemik konusu
hâline getirmek, ana muhalefet partisine de yakışmaz, Engin Bey’e de yakışmaz.
ENGİN
ALTAY (İstanbul) – Meclis Başkanına da dönmemek yakışmaz, telefona çıkmamak
yakışmaz.
MEHMET
MUŞ (Devamla) – Bu noktada bir talebi ana muhalefet dile getiriyor, bir sorun
olduğunu iddia ediyor. Tabii ki biz burada kanun yapıyorsak herkes kanuna
riayet eder, buna bizim hiçbir itirazımız olamaz. Ama şu ana kadar, bildiğimiz
üzere, bu yurt dışı gezileri epeyce bir zamandır -ki ben 2011’den beri
Parlamentodayım- o zamandan bu zamana kadar buraya gelir ve oylanır. 
HAYDAR
AKAR (Kocaeli) – Oylamaya kimsenin itirazı yok.
MEHMET
MUŞ (Devamla) – Sizden de gidenler olmuştur, diğer partilerimizden de gidenler
olmuştur ve şimdiye kadar herhangi bir sorun olmamıştır. Böyle bir sorunu şu an
Sayın Altay dile getirmiştir.
Fakat
burada şunu ifade etmek durumundayız. Türkiye Büyük Millet Meclisinin şu an
gündemi bellidir ve Meclisin Meclis Başkanlığına bu tezkere gelmiştir. Bu
açıdan, bir usul tartışması açılıyorsa eğer, Sayın Başkanın -şu an yöneten
Başkanı kastediyorum- yöntemi doğrudur. Bunu Genel Kurula sormak suretiyle
burada bir karara varacaktır ve Genel Kurul burada bunu oylamak suretiyle bu
noktadaki kanaatini belirtecektir. 
Bu
açıdan, biz, şu an yapılan uygulamanın… Başkanın şu an bunu reddetme gibi bir
imkânı yoktur. Bunu ancak Türkiye Büyük Millet Meclisinin onayına sunar ve
burada Genel Kurul bununla alakalı kanaatini belirtir, ifade eder. Bu açıdan,
Sayın Başkanın lehinde olduğumuzu ifade etmek istiyoruz. Birazdan bununla
alakalı gerekli kararı da Genel Kurul verecektir diye düşünüyorum.
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Muş.
Aleyhte
olmak üzere ikinci ve son konuşmacı Sayın Akçay.
Buyurun.

ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum.
Sayın
Engin Altay’ın bahsettiği konuda Cumhuriyet Halk Partisi Meclis Başkanlığına
yazı yazmış. Milliyetçi Hareket Partisi olarak ve Milliyetçi Hareket Partisi
Grubu adına bizzat, şahsen Türkiye Büyük Millet Meclisi Başkanı Sayın
Kahraman’la bu konuyu bundan yaklaşık iki üç ay evvel görüştüm ve bu
uygulamanın yanlış olduğunu kendisine söyledim; hem biraz evvel bahsedilen
mevzuat, kanun ve uygulamaya aykırı olduğunu, gruplardan bu ziyaretlere
katılacak milletvekillerinin de gruptan talep edilerek, grubun takdiriyle
gönderilmesi gerektiğini ve zaten grupların da o seyahatin amacına yönelik
olarak gerekli tercihte bulunabileceğini ifade ettik. Şimdi, eğer ayrıca Meclis
Başkanının gözettiği bir husus var ise, özellik var ise yine gruptan da talep
edilebilir yani bu özenin, hassasiyetin ne olduğu ifade edilir, belli konuya ve
temaya yönelik bir seyahatse bu isim de zikredilebilir ancak gruplardan
habersiz, bir emrivaki şeklinde bu seyahate dâhil edilmesini kesinlikle doğru
bulmadığımızı ifade etmek istiyorum. 
Türkiye
Büyük Millet Meclisinin işleri, şahsi birtakım ilişkilere, affedersiniz, ahbap
çavuş ilişkilerine dayandırılamaz. Kurumsal yapıya ve kurumsal işleyişe gereken
özenin, hassasiyetin ve saygının gösterilmesi gerekir. Fakat, durum böyleyken
de tabii, bu durumu İsviçre Meclisine şikâyeti doğru bulmadığımızı da ifade
etmek istiyorum yani Türkiye bir müstemleke ülkesi değil ki yabancılara bu
hususu şikâyet edelim. Ancak, gruplar olarak -Sayın Kubat’ın da ifade ettiği
gibi- bunu mutlaka çözüme kavuşturmamızda fayda var. Türkiye Büyük Millet
Meclisi Başkanı grupları baypas ederek bu tür düzenlemeler ve uygulamalar
yapmamalıdır. Biz iyi niyetimizi, hassasiyetimizi devam ettiriyoruz. Aksi
takdirde, eğer grup olarak karar verirsek o seyahate milletvekili
göndermeyebiliriz. Yani, Sayın Meclis Başkanı bunu da hesaba katsın ve göz
önünde bulundursun.
Bu
hatırlatmayı yapıyor, hepinize saygılar sunuyorum. (MHP sıralarından alkışlar)
BAŞKAN
– Teşekkür ederiz Sayın Akçay. 
ENGİN
ALTAY (İstanbul) – Sayın Başkan…
BAŞKAN
– Buyurun. 
ENGİN
ALTAY (İstanbul) – Sayın Muş konuşmasında, yaptığım konuşmayı yakıştıramadığını
söyledi. Herhâlde yanlış anladı. Ben önce peşinen “Allah sağlık, şifa versin.”
dedim Meclis Başkanı için. Biz kimsenin sağlığına bir şey demiyoruz. Bilakis,
dedim ki: “Meclis Başkanının hasta olduğunu duydum, aradım, geçmiş olsun
telefonu açtım. Yani, tenezzül edip görüşme gereği duymuyor.” Bunu belirttim
ama aynı gün 10 tane, 20 tane yerle görüştüğünü de ben biliyorum. Özetle, bu
durum böyledir. 
Ayrıca,
oylamadan önce yoklama talep ediyoruz efendim. 
BAŞKAN
– Teşekkür ederiz Sayın Altay. 
Sayın
Altay, şimdi, usul tartışması sonucunda, biz de Başkanlık Divanı olarak ya da
bugün oturumu yöneten Divan olarak bir görüş belirtmek durumundayız. Ben
oylamadan önce isterseniz tutumum hakkında görüşümü ifade edeyim. 
Bu
meselenin Meclis Başkanıyla bizzat görüşülmesinde elbette ki fayda vardır.
Kendisi şu anda yurt dışında. Geldiği zaman ben de bir Meclis Başkan Vekili
olarak bu konuyu özellikle sizlerin talepleri doğrultusunda kendisiyle
konuşacağımı ifade etmek istiyorum ancak buraya gelen bir tezkere okunduktan
sonra, tam oylama sırasında, böylesi bir usul tartışmasında benim yapacağım bir
şey yoktur. 
VIII.- BAŞKANLIĞIN GENEL KURULA SUNUŞLARI (Devam)
C) Tezkereler (Devam)
1.- Türkiye Büyük Millet Meclisi Başkanlığının,
Dışişleri Komisyonu Başkanı ve Malatya Milletvekili Taha Özhan’ın, Sasakawa
Barış Derneğinin 24-25 Kasım 2016 tarihlerinde Tokyo’da düzenleyeceği Müslüman
Demokratlar Forumu Üçüncü Konferansı’na katılmasına ilişkin tezkeresi (3/861)
(Devam)
BAŞKAN
– Ben tezkereyi oylayacağım. 
III.- YOKLAMA
(CHP
sıralarından bir grup milletvekili ayağa kalktı)
BAŞKAN
– Ancak oylamadan önce bir yoklama talebi vardır, yoklama talebini
gerçekleştireceğiz. 
Sayın
Altay, Sayın Yüksel, Sayın Yedekci, Sayın Gürer, Sayın Kayışoğlu, Sayın Arık,
Sayın Akar, Sayın Kaplan Hürriyet, Sayın Tanal, Sayın Göker, Sayın Budak, Sayın
Akaydın, Sayın İrgil, Sayın Usluer, Sayın Tarhan, Sayın Aldan, Sayın Çam, Sayın
Kesici, Sayın Bozkurt, Sayın Yarkadaş.
Yoklama
için iki dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı yoktur.
Birleşime
on beş dakika ara veriyorum. 
Kapanma Saati: 16.30
İKİNCİ OTURUM
Açılma Saati: 16.48
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Elif Doğan
TÜRKMEN (Adana)
-----0-----
BAŞKAN
– Sayın milletvekilleri, Türkiye Büyük Millet Meclisinin 28’inci Birleşiminin
İkinci Oturumunu açıyorum.
III.- YOKLAMA
BAŞKAN
- Türkiye Büyük Millet Meclisi Başkanlığı tezkeresinin oylamasından önce istem
üzerine yapılan yoklamada toplantı yeter sayısı bulunamamıştı. 
Şimdi
yoklama işlemini tekrarlayacağım.
Yoklama
için üç dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır. 
VIII.- BAŞKANLIĞIN GENEL KURULA SUNUŞLARI (Devam)
C) Tezkereler (Devam)
1.- Türkiye Büyük Millet Meclisi Başkanlığının,
Dışişleri Komisyonu Başkanı ve Malatya Milletvekili Taha Özhan’ın, Sasakawa
Barış Derneğinin 24-25 Kasım 2016 tarihlerinde Tokyo’da düzenleyeceği Müslüman
Demokratlar Forumu Üçüncü Konferansı’na katılmasına ilişkin tezkeresi (3/861)
(Devam)
BAŞKAN
– Tezkereyi oylarınıza sunuyorum: Kabul edenler… Kabul etmeyenler… Tezkere
kabul edilmiştir. 
Şimdi,
Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım. 
X.- ÖNERİLER
A) Siyasi Parti Grubu Önerileri
1.- HDP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, Grup Başkan Vekili Diyarbakır Milletvekili İdris Baluken
tarafından, Diyarbakır Baro Başkanı Tahir Elçi’nin katledilmesi olayı,
katledilmesine zemin sunan hedefleştirici süreç ve bu süreçte yer alan
dâhiliyetlerin araştırılması ve bu katliama zemin sunanların açığa çıkarılması
amacıyla verilmiş olan (10/85) esas numaralı Meclis Araştırması Önergesi’nin ön
görüşmelerinin Genel Kurulun 29 Kasım 2016 Salı günkü birleşiminde yapılmasına
ilişkin önerisi
29/11/2016
Türkiye Büyük Millet Meclisi Başkanlığına
Danışma
Kurulu 29/11/2016 Salı günü (bugün) toplanamadığından, Grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Çağlar
Demirel
 Diyarbakır
 Grup
Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, 30 Kasım 2015 tarihinde
Diyarbakır Milletvekili Grup Başkanvekili İdris Baluken tarafından verilen
(10/85) esas numaralı Diyarbakır Baro Başkanı Sayın Tahir Elçi'nin katledilmesi
olayı, katledilmesine zemin sunan hedefleştirici süreç ve bu süreçte yer alan
dâhiliyetlerin araştırılması ve bu katliama zemin sunanların açığa çıkarılması
amacıyla bir Meclis araştırması açılmasına ilişkin önergelerin görüşmelerinin
Genel Kurulun 29/11/2016 Salı günlü birleşiminde birlikte yapılması
önerilmiştir.
BAŞKAN
– Halkların Demokratik Partisi grup önerisinin lehinde olmak üzere ilk
konuşmacı, Şanlıurfa Milletvekili Sayın Osman Baydemir.
Süreniz
on dakika Sayın Baydemir.
Buyurun.
(HDP sıralarından alkışlar)
OSMAN
BAYDEMİR (Şanlıurfa) – Sayın Başkan, saygıdeğer milletvekilleri; bundan tam bir
yıl önce, dün, bütün hayatını haklar ve özgürlükler mücadelesine adayan bir
hukukçu, bütün hayatını hukukun üstünlüğünün tecellisi için vakfeden yılmaz bir
insan hakları savunucusu ve bütün hayatını, meslek hayatını suçluların,
işkencecilerin, gözaltında insanları kaybedenlerin yani suç işleyenlerin
cezasız kalmaması için vakfeden Tahir Elçi kardeşimiz, Diyarbakır Baro
Başkanımız katledildi. Katledilişinin 1’inci yılında bir kez daha Tahir
Elçi’yi, haklar ve özgürlükler mücadelesindeki “Tahir”i ve şüphesiz ki barış
mücadelesindeki “Elçi”yi saygıyla, sevgiyle, hürmetle yâd ediyorum. Ve ahdımız
olsun ki onun mücadelesi, haklar ve özgürlükler mücadelesi, onun eşitlik
mücadelesi ve onun suçluların cezasız kalmaması mücadelesinin bayrağı asla ve
kata, biz yaşadığımız müddetçe yere düşmeyecektir, yere düşürmeyeceğiz.
Müsaadenizle,
Tahir Elçi’nin konuşmasıyla başlamak istiyorum: “Dört Ayaklı Minare’yi ne yazık
ki iki gün önce, şu anda gördüğünüz bu ayağından vurdular. Tarihî Dört Ayaklı
Minare insanlığa sesleniyor: ‘Beni ayağımdan vurdular; ne savaşlar, ne
felaketler gördüm ama böyle ihanet görmedim.’ diyor bize. Biz bu tarihî
bölgede, birçok medeniyete beşiklik etmiş, ev sahipliği yapmış bu kadim
bölgede, insanlığın bu ortak mekânında silah, çatışma, operasyon istemiyoruz;
savaşlar, çatışmalar, silahlar, operasyonlar bu alandan uzak olsun diyoruz.”
Tam da bunu dediği için Tahir Elçi cinayete maruz kaldı. 
Tahir
Elçi öğrencilik yıllarımın idolü hukukçuydu, Tahir Elçi meslek hayatımızın
sembollerinden birisi olan hukukçuydu ve Tahir Elçi’yi katletme süreci sadece
Dört Ayaklı Minare önündeki açıklamasından kaynaklı değildi, aynı zamanda,
Avrupa İnsan Hakları Mahkemesine kadar iç hukuk yollarının elverişsiz olduğu
durumlarda uluslararası mekanizmalara kadar haklar ve özgürlükler mücadelesinin
yılmaz savunucusu olduğu için katledildi ama aynı zamanda, bir televizyon
programında fikrini özgürce ve cesurca ifade ettiği için, korku
imparatorluğunun, korku cumhuriyetinin temellerini atmak isteyenlere karşı
boyun eğmediği için önce siyasi lince maruz bırakıldı, hedef gösterildi ve
akabinde de senaristler bir senaryo yazdılar. Kötü bir senarist eğer bir senaryo
yazarsa onun filmi iyi olur veya kötü olur, o takdire bağlıdır ama bir katil,
bir zorba rejim bir senaryo yazarsa ortaya cinayet çıkar. İşte, bu cinayet de
böylesi bir senaryonun adımlarıydı, böylesi bir senaryonun zemin hazırlamasıydı
ve Tahir Elçi cinayeti bir sürecin kapanmış, yeni bir sürecin, imha sürecinin,
yıkım sürecinin, bir nevi birlikte yaşam duygusunun ortadan kaldırılması
sürecinin âdeta fitilleyicisiydi. Tıpkı Vedat Aydın cinayeti gibi ve tıpkı Ape
Musa cinayeti gibi ve tıpkı ondan sonra karanlıkta bırakılan, devlet içi, hukuk
dışı örgütlenmelerce katledilen bütün bu ülkenin değerlerine yönelik suikast ve
katliamlarda olduğu gibi.
Değerli
milletvekilleri, aradan bir yıl geçti, önce ön otopsi raporunda Tahir Elçi’nin
uzak mesafeden atışla katledildiği ifade edilirken, daha sonraki zaman dilimi
içerisinde bilirkişinin ortaya çıkarmış olduğu veri, Tahir Elçi’yi katleden
kurşunun hangi mesafeden geldiğinin tespit edilemeyeceğine dairdir.
Bir
diğer husus, o günden bugüne bir yıl geçmesine rağmen, yine, cinayetin
gerçekleşmiş olduğu Yenikapı Sokak’ta bulunan PTT’ye ait olan güvenlik
kamerasının on yedi dakikalık görüntüsü hâlen gizleniyor, hâlen saklanıyor,
hâlen dosyanın içerisine konulmuyor.
Aynı
şekilde, orada bulunan restorana ait görüntüler, restoranın kamerasından çıkan
görüntüler hâlen dava dosyasına konulmuş değil, hâlen avukatların bunu
incelemesine izin verilmiş değil. 
Diyarbakır
Barosunun mevcut Başkanı Sayın Ahmet Bey’in ve diğer meslektaşlarımızın şu ana
kadar sunmuş olduğu 12 dosya, 12 dilekçe ve 100’ü aşkın talebin tek bir
tanesinin gereği yerine getirilmiş değil.
Yine,
15 Temmuzdan bugüne değin bu dosya savcısızdır. 15 Temmuzdan bugüne değin bu
dosyaya atanan 3 savcının 3’ü de çeşitli gerekçelerle görevinden alınmış ve bu
dosya şu an itibarıyla savcısızdır. 
Çok
açık ve net söylüyorum, Tahir Elçi’yi katledenler, bugün o katliamların aynı
zamanda müsebbibidirler. Katliamın gerçekleştiği, ölümün, suikastın
gerçekleşmiş olduğu günlerde Cumhurbaşkanından Başbakana, Adalet Bakanlığından
ilgili bütün kamu kurum, kuruluşlarına kadar, bir an önce cinayetin
aydınlanacağını ifade etmişlerdi, bu konuda kamuoyuna taahhütlerde
bulunmuşlardı. Tam bir yıl geçti, bırakın cinayetin aydınlanması, dosya
üzerinde resmî bir yasaklama kararı olmamasına rağmen Diyarbakır Barosu başta
olmak üzere avukatlar dosyanın içeriğine ulaşamıyorlar, fiilî bir gizlilik
kararı uygulanıyor. Bir boyutuyla, cinayet gizleniyor; bir boyutuyla, canilerin
toplum içerisine dönmesine, toplum içerisinde yaşam bulmasına ve yeni suikastların
zemininin hazırlanmasına katkı sunuluyor.
Özü
itibarıyla, Tahir Elçi cinayeti -bir kez daha söylüyorum- müzakere sürecinden,
diyalog sürecinden çatışma ve kaos sürecine girişin bir işaret fişeğiydi. Eş
Başkanlarımız Sayın Demirtaş ve Sayın Figen Yüksekdağ ve diğer
milletvekillerimiz bugün burada değilse, bu araştırma önergesinin imzacısı olan
Grup Başkan Vekilimiz İdris Baluken bugün burada değilse, bu, Tahir Elçi’nin
suikastını gerçekleştiren ceberut yapının politikalarının hayat bulduğunun aynı
zamanda ifadesi, göstergesidir.
Değerli
milletvekilleri, daha önce de bu kürsüden vicdanlarınıza seslenmiştim.
Doğrusunu söylemek gerekirse artık vicdanlarınıza seslenmeyeceğim. Çünkü
vicdanlar, sevgili Tahir Elçi’nin eşi sevgili Türkan Elçi’nin de ifade ettiği
gibi âdeta kış uykusunda. Ama, şundan şüpheniz olmasın ki bu cinayet
aydınlatılmadığı müddetçe bu ülkeden hukukun üstünlüğünü beklememelisiniz,
beklememeliyiz, bekleyemeyiz. Çünkü, karanlıkta bırakılan her cinayet yeni
cinayetlerin zemin hazırlayıcısıdır. Eğer Tahir Elçi cinayeti aydınlatılmış
olsaydı, o yapı, o klik açığa çıkarılmış olsaydı, cunta kliği 15 Temmuzda darbe
girişimi zeminini bulamayacaktı. Eğer bu hukuksuzluklara göz yumulmuş
olmasaydı, bir başka darbe olan eş genel başkanlarımızın ve milletvekillerimizin
bugün Parlamentoda olmalarının, seçme ve seçilme haklarının gereğini yerine
getirilmesi sürecinin önüne engel konulmuş olmayacaktı yani Parlamentonun
darbelenmesi süreci de gerçekleşmemiş olacaktı. Bu itibarla da ortada 2
karşıtlık var. Bir tanesi zorba rejimdir ve zorba rejimine karşı vicdan
hareketini devreye koyma zorunluluğudur. 
Ben,
bir kez daha, başta yüreği hukuk için, insanlık için… “Ben bu suça ortak
olmayacağım. Dolayısıyla, televizyon kanalından siyasi lincin zemininin hazırlandığı
bütün aşamalara kadar kimlerin dahli varsa bu siyasi cinayetin aydınlığa
kavuşmasını istiyorum.” diyen kimler varsa bugün bu önergede pozitif rey
kullanması çağrısında bulunuyorum. Bu cinayetin karanlıkta kalması için
kullanılan her bir ret oy, hiç şüpheniz olmasın ki tarihte bu suça ortak
olunduğu… 
(Mikrofon
otomatik cihaz tarafından kapatıldı) 
OSMAN
BAYDEMİR (Devamla) – …anlamına gelecektir. Gelin, hep birlikte bu suça karşı
ortak bir mücadeleyi ortaya koyalım. Bir kez daha, Tahir Elçi şahsında bütün
demokrasi şehitlerini, bütün insanlık şehitlerini, bütün barış savunucuları ve
şehitlerini saygıyla, sevgiyle, minnetle yâd ediyorum. (HDP ve CHP sıralarından
alkışlar) 
BAŞKAN
– Teşekkür ederiz Sayın Baydemir. 
Grup
önerisinin aleyhinde olmak üzere Adıyaman Milletvekili Sayın Adnan Boynukara. 
Buyurun.
(AK PARTİ sıralarından alkışlar) 
Süreniz
on dakika Sayın Boynukara. 
ADNAN
BOYNUKARA (Adıyaman) – Teşekkür ederim Sayın Başkan. 
Değerli
milletvekilleri, 28 Kasım 2015 tarihinde İstanbul’da bir toplantının yapılması
planlanmıştı. Toplantıya şiddetin, silahın ve terörün dışında söyleyecek sözü
olan insanlar davetliydi. Davetliler arasında ben de vardım. Diyarbakır Baro
Başkanı Tahir Elçi de davetliler arasındaydı. Toplantının yapılacağı sabah
Tahir Elçi’nin Diyarbakır’a gelen misafirleri nedeniyle toplantıya geç
katılacağı bildirildi. Toplantı başladı. Toplantı sırasında Tahir’in
vurulduğuna ilişkin haber geldi. Demokrasiden ve sivil siyasetten yana olan
Tahir Elçi öldürülmüştü.
Süreci
hatırlamakta fayda var. Tahir Elçi neden olayın meydana geldiği yerdeydi?
Terörü şehirlere taşıyarak şehirleri yıkmaya çalışan PKK terörünün
tahribatlarına karşı çıkmak ve dikkat çekmek için oradaydı, Diyarbakır’ın
tarihî değerlerini ve kültürel mirasını korumak için oradaydı. PKK’nın “çukur
terörü” stratejisini izleyen herkes PKK’nın bu değerleri yıkmak için terörü
şehirlere taşıdığını iyi bilir. Tahir Elçi’nin bu konuya ilişkin kaygıları ve
endişeleri ülkenin geleceği konusunda kaygısı olan herkesin ortak kaygılarıydı.
Değerli
milletvekilleri, terör örgütlerinin doğasında ara renkler yoktur. Arada
kaldıklarını düşündükleri yapı ve kişilerin kimliğine bakmaksızın hedeflerine
alırlar, yok edilmesi gerektiğini ilan ederler. PKK terör örgütünün de kendi
tezlerine ve terör dayatmalarına karşı çıkan herkesi hedefine koyduğunu çok iyi
biliyoruz. Doğu ve Güneydoğu Anadolu Bölgesi’nde PKK terörünün hedefinde olan
insan kitlesi az değildir. Yerine göre muhafazakâr, yerine göre sosyal demokrat
ve yerine göre de Kürt meselesi konusunda duyarlı olan insanlar hedefe
konuluyor ve konulmaya da devam ediliyor. 
Değerli
milletvekilleri, Tahir Elçi’nin öldürülmesi bana Musa Anter olayını
hatırlatıyor yani düşüncesine nüfuz edemediği ve hâkim olamadığı insanları
ortadan kaldırmak. PKK çizgisine yakın olan yüzlerce insan Musa Anter’in katledilmesi
olayı ile PKK arasında ilişki olduğunu gayet iyi bilir. Tahir Elçi olayı
sırasında olay yeri inceleme çalışmalarının çevreye yerleşmiş teröristlerin
saldırısı sonucu yapılamamasının nedeni de bu benzerliktir.
MERAL
DANIŞ BEŞTAŞ (Adana) – Siz silah sıktınız, siz. Sizin güvenlik personeli sıktı,
biz oradaydık, tamam mı? Böyle yalanlarla yapmayın. (AK PARTİ sıralarından “Ya
siz sıktıysanız ne yapacağız?” sesi)
FİLİZ
KERESTECİOĞLU DEMİR (İstanbul) – Siz niye Musa Anter’in, Tahir Elçi’nin adını
ağzınıza alıyorsunuz?
MERAL
DANIŞ BEŞTAŞ (Adana) – Bunu atmayın yani. Olay yeri incelemesini yaptırmadınız.
İLKNUR
İNCEÖZ (Aksaray) – Adnan Bey, devam edin. 
BAŞKAN
– Sayın Boynukara…
BESİME
KONCA (Siirt) – Siz niye aleyhte söz aldınız, niye aleyhte?
MERAL
DANIŞ BEŞTAŞ (Adana) – Olay yeri incelemesini yaptırmadınız. 
HAKAN
ÇAVUŞOĞLU (Bursa) – Onlar PKK savunucusu.
İLKNUR
İNCEÖZ (Aksaray) – Adnan Bey, duymayın.
ADNAN
BOYNUKARA (Devamla) – Bitti mi? 
MERAL
DANIŞ BEŞTAŞ (Adana) – “Olay yeri incelemesini yaptırmadık.” deyin.
ADNAN
BOYNUKARA (Devamla) – Devam edebilir miyim?
MERAL
DANIŞ BEŞTAŞ (Adana) – Delilleri niye olay yerinde başlatmadınız?
ADNAN
BOYNUKARA (Devamla) – Sizin söylediğinizi, sizin inandığınızı söylemek zorunda
mıyım?
MERAL
DANIŞ BEŞTAŞ (Adana) – Ben oradaydım.
ADNAN
BOYNUKARA (Devamla) – Ben de oradaydım.
MERAL
DANIŞ BEŞTAŞ (Adana) – Hayır, yalan atıyorsun! Seni görmedim orada.
ADNAN
BOYNUKARA (Devamla) – Size kendimi göstermek zorunda mıyım ben?
BAŞKAN
– Sayın Boynukara…
MERAL
DANIŞ BEŞTAŞ (Adana) – Seni görmedim.
ADNAN
BOYNUKARA (Devamla) – Size kendimi göstermek zorunda mıyım?
BAŞKAN
– Sayın milletvekilleri…
MERAL
DANIŞ BEŞTAŞ (Adana) – Sen gizli mi çalışıyorsun?
ADNAN
BOYNUKARA (Devamla) – Siz savcı mısınız?
BEHÇET
YILDIRIM (Adıyaman) - Yalan söyleme!
MERAL
DANIŞ BEŞTAŞ (Adana) – Böyle bir konuda doğru konuşun, arkadaşımızdan söz
ediyoruz.
BAŞKAN
– Sayın milletvekilleri…
HAKAN
ÇAVUŞOĞLU (Bursa) – Zaman geçiyor, devam et Adnan Bey.
İLKNUR
İNCEÖZ (Aksaray) – Adnan Bey, buraya konuşun lütfen ve biz sürenin ilave
edilmesini istiyoruz.
BAŞKAN
– Sayın Boynukara, devam ediniz.
ADNAN
BOYNUKARA (Devamla) – Temel amaç, gerçeğin ortaya çıkmasını önlemek, olayı kaos
için kullanmak.
BESİME
KONCA (Siirt) – Lehte oy kullanın da görelim.
MERAL
DANIŞ BEŞTAŞ (Adana) – Böyle bir şey olamaz ya. Olay yeri incelemesi
yaptırılmadı ya.
ADNAN
BOYNUKARA (Devamla) – Değerli milletvekilleri, Tahir Elçi’nin katledilmesi bir
gözdağı olayıdır, PKK’nın sıklıkla başvurduğu gözdağı stratejisinin somut bir
örneğidir. 
MAHMUT
TOĞRUL (Gaziantep) - Sayın Vekilim, Meclis araştırması önergesine destek verin.
MERAL
DANIŞ BEŞTAŞ (Adana) – Tamam, kabul edin, çıkaralım. 
MAHMUT
TOĞRUL (Gaziantep) – Araştıralım.
MERAL
DANIŞ BEŞTAŞ (Adana) – Kabul edin, çıkaralım, kim vurmuş çıkaralım.
ADNAN
BOYNUKARA (Devamla) - Terör örgütü başarısızlığının ve yanlışlarının
tartışılması için bir Araf alan oluşmasından korkar, bunun öz eleştiriye
dönüşeceğini bilir ve bunu bastırmaya çalışır.
BESİME
KONCA (Siirt) – Bunların hepsini kendiniz için anlatıyorsunuz, bunlar sizin
gerçekliğiniz.
ADNAN
BOYNUKARA (Devamla) – Bunu önlemek içinse bildiği tek yol ve çıkış öldürmektir.

BESİME
KONCA (Siirt) – “Çocukları da kadınları da vuracağız.” dediğiniz gibi. 
ADNAN
BOYNUKARA (Devamla) – Değerli milletvekilleri, tekrar terör örgütünün bu
stratejisini ortaya koyan onlarca örnek verebilirim. 
MERAL
DANIŞ BEŞTAŞ (Adana) – Reddetmeyin o zaman, gelin araştıralım.
ADNAN
BOYNUKARA (Devamla) – İzniniz olursa sadece bir örneği paylaşayım: PKK terör
örgütünün yayın organı olan TV kanalının yorumcusu ve ilgili kanalın
çalışanının olaydan kısa bir süre önce yazdığı bir “tweet” vardı.
MERAL
DANIŞ BEŞTAŞ (Adana) – Katillerin arkasında durun siz. 
ADNAN
BOYNUKARA (Devamla) – “Tweet”ten öte aynı düşüncelerini, aynı sözlerini terör
örgütü kanalında da tekrarlamıştı.
MERAL
DANIŞ BEŞTAŞ (Adana) – Hele bak ya! Ayıptır ya! Sizi oraya gönderenlere yazık
ya! 
ADNAN
BOYNUKARA (Devamla) – Olayı takip edenler neyi ve kimi kastettiğimi gayet iyi
bilir. Bu kişi “PKK’ya karşı tek laf söyleyenin yaşama hakkı yoktur. Eğer
sömürgeciliğe karşı direnmiyorsan, üstelik kalkıp direnenleri eleştiriyorsan
senin yaşama hakkın yoktur, kim olursa olsun.” Bu ifade PKK’nın yayın organında
olaydan on yedi gün önce, ilgili PKK destekçisi, PKK yöneticisi tarafından dile
getirilmiş bir olaydır. Sizce bunun adı nedir? Bu, açık bir tehdittir. 
BESİME
KONCA (Siirt) – Devletin Kürtleri niye kabul etmediğinin ifadesidir.
ADNAN
BOYNUKARA (Devamla) – Peki, Tahir Elçi bu açıklamadan kısa bir süre önce ne
söylemişti? 
MERAL
DANIŞ BEŞTAŞ (Adana) – Tahir Elçi CNN Türk’te ne söyledi? Niye linç ettiniz,
onu söyleyin, onu!
ADNAN
BOYNUKARA (Devamla) – Tahir Elçi “Şehirlere inmiş olan yasa dışı silahlı
gruplar ilçelerden ayrılsın, hendekler kapatılsın.” demişti. Kimi baro
başkanlarıyla birlikte bunu kitlesel bir çağrıya dönüştürüyordu. Tahir Elçi
sırf bu açıklamadan dolayı hedefti. Tahir Elçi, tüm duyarlı insanlar için iyi
bir hukukçu, insan hakları savunucusu ve değerli bir insandı.
MEHMET
EMİN ADIYAMAN (Iğdır) – Onun için mi yargılıyorsunuz?
ADNAN
BOYNUKARA (Devamla) – PKK ve türevleri için ise varlığı tehditti, ölüsü ise
yararlanılacak bir malzemeydi. 
MERAL
DANIŞ BEŞTAŞ (Adana) – Niye dava açtınız hakkında? Niye İstanbul’a götürdünüz?
Niye manşetlerden verdiniz? Neden, neden? Bunlara cevap ver. Neden linç ettiniz
Adalet Bakanı, Başbakan?
BAŞKAN
– Sayın milletvekilleri, lütfen dinleyelim.
MERAL
DANIŞ BEŞTAŞ (Adana) – Ya, insan biraz vicdanlı olur, vicdanlı ya! Siz hain
ilan ettiniz, hain!
ADNAN
BOYNUKARA (Devamla) – Bakın, benim vicdanımı ölçecek vicdan, kalibre, terazi
sizde yok! (AK PARTİ sıralarından alkışlar) 
MERAL
DANIŞ BEŞTAŞ (Adana) – Sizde hiç yok!
ADNAN
BOYNUKARA (Devamla) – Herkes haddini ve sınırını bilecek.
MERAL
DANIŞ BEŞTAŞ (Adana) – Sizde vicdan mı var?
BAŞKAN
– Sayın milletvekilleri, lütfen dinleyelim.
ADNAN
BOYNUKARA (Devamla) – Ben burada düşüncemi ifade ediyorum.
MERAL
DANIŞ BEŞTAŞ (Adana) – Düşünce ifade etmiyorsun, bir şeyi aklamaya
çalışıyorsun!
BAŞKAN
- Sayın Boynukara, siz devam edin.
MERAL
DANIŞ BEŞTAŞ (Adana) – Sen bir cinayeti aklıyorsun, cinayeti!
ADNAN
BOYNUKARA (Devamla) – Ben kimseyi aklamıyorum! 
İLKNUR
İNCEÖZ (Aksaray) - Sayın Başkan, susturun lütfen. Ya, böyle bir şey olur mu?
Hatip orada konuşuyor.
ADNAN
BOYNUKARA (Devamla) – Ben kimseyi aklamıyorum! Katil PKK terör örgütüdür!
BESİME
KONCA (Siirt) – Bir vekil katili koruyamaz! 
MERAL
DANIŞ BEŞTAŞ (Adana) – Katili koruyorsun!
BAŞKAN
– Sayın milletvekilleri, daha sonra kalkıp cevap verirsiniz.
BESİME
KONCA (Siirt) – Katilin savunmasını yapıyorsun.
BAŞKAN
- Sayın milletvekilleri… 
MERAL
DANIŞ BEŞTAŞ (Adana) – Katili savunuyor ama.
BAŞKAN
- Sayın milletvekilleri, konuşmasını bitirsin, sonra kalkıp cevap verirsiniz,
lütfen…
İSMAİL
TAMER (Kayseri) – PKK’yı niye savunuyorsunuz?
ADNAN
BOYNUKARA (Devamla) – Ben PKK’yı dile getiriyorum. Ben katilin PKK olduğunu
söylüyorum. 
AHMET
YILDIRIM (Muş) – Katili savunuyor, katili!
İLKNUR
İNCEÖZ (Aksaray) - Katil PKK olunca zorlarına gidiyor.
ADNAN
BOYNUKARA (Devamla) – Seçilmiş sivil siyasetçi olduğunu sandığımız insanlar
üzerlerine alınıyor. 
MERAL
DANIŞ BEŞTAŞ (Adana) – Niye çıkarmıyorsunuz o zaman? Kimse çıksın!
ADNAN
BOYNUKARA (Devamla) – Tahir Elçi, klasik bir PKK şakşakçısı değildi, PKK terör
örgütünün yaptığı yanlışlara ayna tutan birisiydi. Bu anlamıyla terör örgütünün
tekerine çomak sokan bir insandı. 
BESİME
KONCA (Siirt) – Oy verin o zaman, oy verin, araştırılsın.
ADNAN
BOYNUKARA (Devamla) – Sadece bu nedenle dahi hedefe konulduğuna inanıyorum. 
MAHMUT
TOĞRUL (Gaziantep) - Hangi sözü üzerine hedefe koydunuz?
BESİME
KONCA (Siirt) – Parmakları göreceğiz şimdi.
ADNAN
BOYNUKARA (Devamla) – Yargının bu olayı araştırıp aydınlatmasını, katilleri
ortaya çıkarmasını talep ediyorum. 
MERAL
DANIŞ BEŞTAŞ (Adana) – 3 savcıyı niye değiştirdiniz?
ADNAN
BOYNUKARA (Devamla) – Ve Tahir Elçi’yi rahmetle anıyorum.
FİLİZ
KERESTECİOĞLU DEMİR (İstanbul) – Anma!
MERAL
DANIŞ BEŞTAŞ (Adana) – Anma, senin anmana ihtiyacı yok!
BAŞKAN
– Sayın milletvekilleri, lütfen…
ADNAN
BOYNUKARA (Devamla) – Tahir Elçi benim arkadaşım, benim arkadaşım. 
MERAL
DANIŞ BEŞTAŞ (Adana) – Anma! Mezarda ters dönmüştür, anma onu! Senin ağzına
yakışmıyor, anma onu!
ADNAN
BOYNUKARA (Devamla) – Tahir Elçi PKK’lı değil.
FİLİZ
KERESTECİOĞLU DEMİR (İstanbul) – Sen anma!
BAŞKAN
– Sayın milletvekilleri, lütfen…
ADNAN
BOYNUKARA (Devamla) – Tahir Elçi sizden değil.
BAŞKAN
- Sayın Boynukara...
ADNAN
BOYNUKARA (Devamla) - Tahir Elçi PKK’lı değil. 
BAŞKAN
– Teşekkür ederiz. 
MERAL
DANIŞ BEŞTAŞ (Adana) – Sen kimsin ya!
ADNAN
BOYNUKARA (Devamla) – Var mı itirazınız, var mı itirazınız? (AK PARTİ
sıralarından alkışlar)
BAŞKAN
– Sayın Boynukara...
MERAL
DANIŞ BEŞTAŞ (Adana) – Sen kimsin ya! Tahir’i anamazsın sen, anamazsın, öyle
bir hakkın yok! Hem öldürün hem anın! 
BAŞKAN
– Sayın Beştaş...
ADNAN
BOYNUKARA (Devamla) – Hayret bir şey! 
İLKNUR
İNCEÖZ (Aksaray) – Adnan Bey kürsüye konuşun lütfen.
ADNAN
BOYNUKARA (Devamla) – Senin hakkın mı var? Böyle bir usul var mı?
BAŞKAN
– Sayın Boynukara, tamam, bitirdiniz.
İLKNUR
İNCEÖZ (Aksaray) – Siz de Sayın Başkan görevinizi yapın ve bunları susturun
lütfen. Böyle Meclis düzeni olur mu ya! 
BAŞKAN
- Sayın milletvekilleri, lütfen...
İLKNUR
İNCEÖZ (Aksaray) – Sayın Başkan, görevinizi yapınız lütfen. Buradan sürekli
konuşuyorlar, hatibe müdahale ediyorlar.
BAŞKAN
– Sayın İnceöz, lütfen oturur musunuz yerinize.
İLKNUR
İNCEÖZ (Aksaray) – Aynısının tersini bu grup yapsa ne yaparsınız? İstirham
ediyorum, Meclisin düzenini sağlamakla görevli Başkan Vekili sizsiniz orada. 
BAŞKAN
– Ben ikazımı yapıyorum. 
İSMAİL
TAMER (Kayseri) – Yapmıyorsunuz, görevinizi yapmıyorsunuz Başkan! 
İLKNUR
İNCEÖZ (Aksaray) – Bunlar buradan hatibin insicamını bozuyor ve sesinizi
çıkarmıyorsunuz, hayret bir şey ya!
BAŞKAN
– Sayın İnceöz, lütfen...
AHMET
YILDIRIM (Muş) – Geçen hafta çıkıp bunları söyleseydiniz hanımefendi, geçen
haftaki başkan vekiline söyleseydiniz. 
BAŞKAN
– Böyle bağırmanıza gerek yok Sayın İnceöz. 
İLKNUR
İNCEÖZ (Aksaray) – Böyle bir şey olur mu ya!
BAŞKAN
- Ben ikazımı yaptım. 
TAHİR
ÖZTÜRK (Elâzığ) - Nasıl ikaz yaptınız!
İLKNUR
İNCEÖZ (Aksaray) – Bu taraftan konuşuyorlar, konuşuyorlar, yok böyle bir şey. 
BAŞKAN
– Tamam, doğru. 
AHMET
YILDIRIM (Muş) – Geçen haftaki başkan vekiline söyleseydiniz. 
TAHİR
ÖZTÜRK (Elâzığ) - Nasıl ikaz yaptınız, nasıl ikaz yaptın ya!
İSMAİL
TAMER (Kayseri) – Hiçbir ikaz yapmadınız!
İLKNUR
İNCEÖZ (Aksaray) – Hatip bir cümle söylüyor... Biz akşama kadar katılmadığımız
her düşünceyi dinliyoruz burada! 
OSMAN
BAYDEMİR (Şanlıurfa) – Sayın Başkan...
BAŞKAN
– Sayın Baydemir, buyurun. 
OSMAN
BAYDEMİR (Şanlıurfa) – Sayın Başkan...
FİLİZ
KERESTECİOĞLU DEMİR (İstanbul) – Daha çok bağıracak mısın?
İSMAİL
TAMER (Kayseri) – Sen bağır, biz bağırmayalım, devam et bağırmana! 
MERAL
DANIŞ BEŞTAŞ (Adana) – Bağırınca sizden mi korkacağız!
İSMAİL
TAMER (Kayseri) – Fazla konuşmayın be!
MERAL
DANIŞ BEŞTAŞ (Adana) – Sen konuşma! 
BAŞKAN
– Sayın Beştaş...
MERAL
DANIŞ BEŞTAŞ (Adana) – Burada, katlettiğiniz bir insanın hesabına hayır
diyorsunuz.
BAŞKAN
- Sayın milletvekilleri...
İSMAİL
TAMER (Kayseri) – Katil de sizsiniz, katil PKK, katil PKK. 
MERAL
DANIŞ BEŞTAŞ (Adana) – Katil sizsiniz, katil siz değilseniz ellerinizi
kaldırın.
BAŞKAN
– Birleşime on dakika ara veriyorum. 
Kapanma Saati: 17.14
ÜÇÜNCÜ OTURUM
Açılma Saati: 17.25
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Elif Doğan
TÜRKMEN (Adana)
-----0-----
BAŞKAN
– Sayın milletvekilleri, Türkiye Büyük Millet Meclisinin 28’inci Birleşiminin
Üçüncü Oturumunu açıyorum.
Halkların
Demokratik Partisi grup önerisi üzerinde lehte söz isteyen İstanbul Milletvekili
Sayın Mahmut Tanal’da sıra. 
Sayın
Tanal, buyurun. (CHP sıralarından alkışlar)
Süreniz
on dakika. 
MAHMUT
TANAL (İstanbul) – Sayın Başkan, değerli milletvekilleri; hepinizi saygıyla ve
hürmetle selamlıyorum.
Bugün,
Gazi Meclisin Başkanlık Divanına baktığımız zaman kadın ağırlığının
hissedilmesi, bu güzel görüntü takdire şayandır. Umarım ve dilerim ki bu
Divanın oluşumu, bu kadın ağırlıklı oluşum tüm devlet kurumlarında kendisini
hissettirir ve demokrasiye büyük bir katkı sunar. 
Kadın
varsa demokrasi var, kadın yoksa demokrasi yok. Ayrıca, kadının yönettiği yerde
gerçekten savaşın yeri yoktur. Eğer ülkeleri kadınlar yönetmiş olsaydı faili
meçhul cinayetler de olmazdı diye düşünüyorum ben. 
Değerli
Başkan, değerli milletvekilleri; “Rahmetli Tahir Elçi kimdir?” derlerse; Tahir
Elçi barışın elçisiydi, hukukçu meslektaşımdı. Cenazesini morgdan aldığımız
zaman… Gerçekten, o anı kimsenin yaşamasını istemiyorum, çok ağır bir anı. O
dönem Türkiye Barolar Birliği Başkanıyla, tüm Türkiye’deki baro başkanlarıyla
birlikte morga birlikte girmiştik. 
Tahir
Elçi 1992 yılından beri Diyarbakır’da serbest avukatlık yaptı, mesleki
faaliyetleri ceza ve insan hakları hukuku alanında yoğunlaştı, kamuoyunda
bilinen tüm mağdur davalarını gerek yurt içinde gerek yurt dışında Avrupa İnsan
Hakları Mahkemesi önünde temsil etti. 
Tabii,
Türkiye’deki cinayetlere baktığımız zaman, siyasi olmayan, adi cinayetlerin
hepsini Emniyet açığa çıkarmakta, failleri yakalanmakta, suça iştirak eden,
arkasında kim varsa, kim destek vermişse, kim yardım yataklık etmişse bugüne
kadar adi suçların hepsinde yakalanmış durumda. Aşağı yukarı, adi suç olup
aydınlığa kavuşmayan cinayetler yok gibi ama Türkiye’de, baktığımız zaman,
siyasi suçlarla ilgili, siyasi cinayetlerle ilgili ne hikmetse bu suça iştirak
edenler bulunamıyor, failleri bulunamıyor, faili meçhul cinayetlerle karşı
karşıya kalıyoruz. Tabii, biz bu döneme baktığımız zaman, yani -2002’den- AKP
dönemindeki faili meçhul karnesine baktığımız zaman, gerçekten AKP’nin
iktidarda olduğu dönemde 208 faili meçhul cinayet kurbanı var. Necip
Hablemitoğlu suikastı AKP’nin son yıllarda mücadele ettiği paralel yapıyla
ilgili 2002’de kaleme alınan… Alman vakıflarıyla uğraşan Necip Hablemitoğlu
evinin önünde uğradığı suikast sonucu… Hâlen bugüne kadar failleri bulunamadı.
Aynı şekilde, ASELSAN mühendislerinin şüpheli şekilde ölmesi neticesinde
Milliyetçi Hareket Partisi araştırma komisyonu önerdi ancak o dönemde AKP’nin
oylarıyla reddedildi. Aynı şekilde, Muhsin Yazıcıoğlu, evet, bu bir uçak kazası
mıdır yoksa gerçekten bir faili meçhul müdür, bu olay hâlen aydınlığa
kavuşturulamadı, hâlen gizliliğini koruyor. Hrant Dink davası, aynı şekilde
sadece tetikçiler şu anda yakalanmış durumda ama işin perde arkasında bulunan
failler hâlen bulunamadı. Rahip Santoro cinayeti, yine aynı şekilde tetikçiler
bulundu, esasen bunu azmettirenler, perde arkasında bulunanlar yine
yakalanamadı. Uludere katliamına baktığımız zaman, dava dosyası kapatıldı hâlen
bu sis perdesi bugüne kadar aydınlatılamadı. Zirve Yayınevi suikastında, yine
baktığımız zaman, o dönemle ilgili “Ergenekon kumpas davası” denildi, vesairesi
oldu, bugüne kadar yine bu da aydınlığa kavuşturulamadı. Bingöl dosyası,
geçtiğimiz yıl Bingöl İl Emniyet Müdür Yardımcısı ve bir başkomiser sokak
ortasında silahlı saldırıya uğradı, bununla birlikte o dönemde HDP tarafından
olayla ilgili Meclis araştırması istenildi, kimlerin yaptığının tespiti
istenildi, yine AKP’nin oylarıyla bu reddedildi. 
Bu
seri cinayet olaylarına baktığımız zaman yani eğer bir ülkede demokrasi varsa,
özgürlükler varsa faili meçhullerin sayısının artmaması lazım ve bunların
herhangi bir siyasi parti farkı gözetmeksizin tüm siyasi partiler bu faili
meçhul cinayetlerin üstüne gitmesi lazım. Eğer faili meçhul cinayetlerle
ilgili, bunun üzerine, siyasi cinayetlerin üzerine birileri gitmek istemiyorsa
anlayın ki bunun sonucu o siyasi partiye dokunuyor, demek ki o sebepten
istemiyorlar diye düşünüyorum. Yani yoksa, eğer gerçekten bu siyasi
cinayetlerin aydınlığa kavuşmasını bir siyasi iktidar, bir siyasi parti istiyorsa
ret oyunu kullanmaması lazım. (CHP sıralarından alkışlar) Bu açıdan, burada
açıkça şu tavrı koymak lazım: Eğer siyasi cinayetlere “hayır” diyorsak bu
önergenin kabul edilmesi lazım. Yok, “evet” diyorsak da ret oyunun verilmesi
lazım. Bu konuda baktığımız zaman, geçmişte bununla ilgili gerek ASELSAN
olayıyla ilgili, gerek diğer olaylarla ilgili siyasi iktidar ret oyu vermiş mi?
Vermiş ama dilerim ve isterim ki, umarım ki bugün siyasi iktidar bu cinayetin
araştırılmasını ister ve Tahir Elçi’nin katilleri en azından bulunur. Ama biz
bu olayın takipçisi olacağız. Bu tür cinayetlerde sıkıntı ne var? Sıkıntı şu:
Cezasızlık var, aynı zamanda zaman aşımına uğruyor ve sanıklar bulunamıyor,
yaptığı yanına kâr kalıyor. Bu anlamda da hukuk devleti, demokrasi olan
ülkelerde bu faili meçhuller mutlaka bulunur. 
Değerli
arkadaşlar, bu faili meçhuller, bu cinayetler bu dönemde daha da artacak. Niye?
Getirilen kanun hükmünde kararnameyle ilgili, kanun hükmünde kararnamenin
uygulanmasıyla ilgili, “Suç işleyen kişinin siyasi, idari, ekonomik, mali ve
cezai anlamda bir soruşturması olmayacak, herhangi bir ceza uygulanmayacak.”
diyor. 
Şimdi,
bakın, bugün Cumhurbaşkanı olan Sayın Recep Tayyip Erdoğan İstanbul Büyükşehir
Belediye Başkanıyken terörden dolayı ceza aldı; ceza mahkûmiyeti kesinleşti,
Belediye Başkanlığı düştü, cezaevine gönderildi. Onun yerine, belediye meclis
üyeleri seçimle Ali Müfit Gürtuna’yı Belediye Başkanı seçtiler. Terör suçundan
dolayı ceza aldı, Belediye Başkanlığı düştü, belediye meclis üyeleri seçimle
Ali Müfit Gürtuna’yı seçtiler. 
SALİH
CORA (Trabzon) – Şiir okuduğu için cezaevine girdi, devlete meydan okumadı!
MAHMUT
TANAL (Devamla) – Netice itibarıyla, bugün, aynı şekilde -mahkûmiyet kararı
olduğu hâlde düştü- Türkiye’deki belediye başkanları hakkında hâlen düzenlenen
bir iddianame yok, hâlen kesinleşen bir mahkûmiyet kararı yok; sadece
soruşturma aşamasında, belediye başkanları alınıyor, kayyum atanıyor. Peki,
kayyumu atarken, FETÖ soruşturmasından dolayı görevden alınan AKP’li belediye
başkanlarının bulunduğu yerlerde belediye meclisleri kendi arasında seçim
yapıyor, belediye başkanı seçiliyor, diğer siyasi partilerin belediye
başkanlarının bulunduğu yerlerde atamayla yapılıyor. Değerli arkadaşlar,
hukukta çifte standart olmaz. Yani, “terör örgütü üyeliğinden” derseniz, terör
suçlarından, Terörle Mücadele Kanunu kapsamında İstanbul Büyükşehir
Belediyesinin örneği ortada; geçmişte Adana Belediye Başkanının mahkûmiyet
kararı vardı, o dönem düştü, ortada ve aynı şekilde belediye başkanının boşaldığı
yer… Mesela, Şanlıurfa Belediye Başkanı milletvekili seçildi, boşluğa düşünce
yine belediye meclis üyeleri kendi aralarında belediye başkanını seçtiler. Onun
için, bu şekilde kayyum atanması, bu şekilde belediye başkanlarının seçilmiş
iradeye rağmen kayyuma verilmesi demokrasiyle bağdaşır bir durum değil.
Demokrasinin olduğu ülkelerde özgürlükler vardır ve terörün panzehri
demokrasidir, katılımcılıktır, özgürlüktür. Biz, eğer ne kadar demokraside,
özgürlüklerde bir kısıtlama getirirsek gerçekten başımız dertten kurtulmaz. 
Anlayamadım,
buyurunuz. 
NURETTİN
ARAS (Iğdır) – Bir gün o çukurlara düşersiniz. 
MAHMUT
TANAL (Devamla) – “O çukurlara düşersiniz.” O çukurları açan siyasi parti
AKP’ydi değerli üstat. (CHP sıralarından alkışlar) Yani -ben Şırnak, Cizre’ye
gittiğim zaman- o çukurları AKP açtı, izin verdi. Oslo’da çadır mahkemeyi siz
kurdunuz, gidip Oslo’da gizli görüşmeyi siz yaptınız. Habur’da çadır mahkemeyi
siz oturttunuz. Yani, gidip Dolmabahçe’de iki ayak üst üste atan sizdiniz, ben
miydim ya! Türkiye’ye bu FETÖ’yü bela ettiniz, PKK’yı bela ettiniz. Yani,
çukuru açan da sizsiniz, yardım, yataklık eden de sizsiniz. Yani, zorla
kaşınıyorsunuz, ben bunu size söylemek istemezdim ama keşke… (CHP sıralarından
alkışlar)
NURETTİN
ARAS (Iğdır) – Sivri laflarınızı biraz törpüleyin.
MAHMUT
TANAL (Devamla) – Bak kardeşim, varsa bir sözün…
(Mikrofon
otomatik cihaz tarafından kapatıldı)
MAHMUT
TANAL (Devamla) – …varsa bir lafın gelip burada söylersin ama bir lafın yoksa
böyle yerinde oturarak, laf atmayla milletvekilliği yapılmaz. Sen bugüne kadar
bu Mecliste yemin dışında ne yaptın? Gel burada bir konuş ya Allah rızası için.
(CHP sıralarından alkışlar)
BAŞKAN
– Sayın Tanal, teşekkür ediyoruz. 
Sayın
Kerestecioğlu, sisteme girmişsiniz. 
Grup
sözcüsü olarak, buyurun. 
VI.- AÇIKLAMALAR (Devam)
21.- İstanbul Milletvekili Filiz Kerestecioğlu
Demir’in, bazı konuların gizli kalması istenmiyorsa araştırma önergelerinin
kabul edilmesi ve iddiaların ortaya çıkarılması gerektiğine ilişkin açıklaması
FİLİZ
KERESTECİOĞLU DEMİR (İstanbul) – Sadece bir şeyi hatırlatmak için Sayın Başkan,
söz aldım. 
Meclis
eğer demokratik bir Meclisse ve gerçekten bazı şeylerin bu ülkede gizli
kalmasını istemiyorsak, şeffaf olarak araştırılmasını istiyorsak araştırma
önergesi vermek zaten bunun bir yoludur. Yapılması gereken de, burada bu
önergelerin kabul edilip ondan sonra gerçeği nedir, öyle midir, böyle midir,
bizim iddia ettiğimiz gibi midir, yoksa sizin iddia ettiğiniz gibi midir; bunun
ortaya çıkarılmasını sağlamaktır. Meclisin görevi budur. Yapmak istediğimiz şey
bu.
HASAN
BASRİ KURT (Samsun) – Burası mahkeme değil.
FİLİZ
KERESTECİOĞLU DEMİR (İstanbul) – Burası mahkeme değil ama komisyon bunun için
kuruluyor.
HASAN
BASRİ KURT (Samsun) – Araştırma için kuruluyor, araştırma için.
FİLİZ
KERESTECİOĞLU DEMİR (İstanbul) – Komisyonlar bunun için var. Bu nedenle
araştırma önergeleri veriliyor. Susurluk Araştırma Komisyonu da bunun için
kurulmuştu. 
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (İstanbul) – Daha öncesinde Faili Meçhul Cinayetleri
Araştırma Komisyonu da bunun için kurulmuştu. 
O
nedenle herkes elini vicdanına koysun. Biz kaybettiğimiz bir arkadaşımız,
gerçekten sevdiğimiz bir arkadaşımız için bunu söylüyoruz ve bunu, bütün
Türkiye toplumu için istiyoruz, şahsımızın, bizim partimizin haklı çıkması için
istemiyoruz.
Bunu
bir kez daha vicdanlara sunmak için söz aldım. 
Teşekkür
ederim.
BAŞKAN
– Teşekkür ederiz Sayın Kerestecioğlu. 
X.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, Grup Başkan Vekili Diyarbakır Milletvekili İdris Baluken
tarafından, Diyarbakır Baro Başkanı Tahir Elçi’nin katledilmesi olayı, katledilmesine
zemin sunan hedefleştirici süreç ve bu süreçte yer alan dâhiliyetlerin
araştırılması ve bu katliama zemin sunanların açığa çıkarılması amacıyla
verilmiş olan (10/85) esas numaralı Meclis Araştırması Önergesi’nin ön
görüşmelerinin Genel Kurulun 29 Kasım 2016 Salı günkü birleşiminde yapılmasına
ilişkin önerisi (Devam)
BAŞKAN
– Şimdi, grup önerisinin aleyhinde olmak üzere ikinci ve son konuşmacı Bartın
Milletvekili Sayın Yılmaz Tunç. (AK PARTİ sıralarından alkışlar) 
Süreniz
on dakika. 
Buyurun.

YILMAZ
TUNÇ (Bartın) – Sayın Başkan, değerli milletvekilleri; HDP grup önerisinin
aleyhinde söz aldım. Bu vesileyle Genel Kurulu saygılarımla selamlıyorum. 
HDP
grup önerisiyle -daha önce de aynı grup önerisi gündeme gelmişti, bu 3’üncü kez
verildi- 30/11/2015 tarihli araştırma önergesiyle ilgili olarak bugün
görüşülüp, bu konuda araştırma komisyonu kurulması ve Diyarbakır Barosu eski
Başkanı Tahir Elçi’nin ölümüne ilişkin olayların araştırılmasıyla ilgili
komisyonun kurulması için bugün ön görüşmelerinin yapılması isteniyor HDP grup
önerisiyle. 
Öncelikle
menfur saldırıyı bir kez daha kınıyorum. Merhum Tahir Elçi’ye Allah’tan rahmet
diliyorum. Aynı olayda şehit olan polislerimiz Ahmet Çiftaslan ve Cengiz
Erdur’a ve daha sonra terörle mücadelede şehit verdiklerimize Allah’tan rahmet
diliyorum.
Değerli
milletvekilleri, Tahir Elçi’ye yapılan saldırı milletimizin birlik ve
beraberliğine yapılan bir saldırıdır. Teröristlerin amacına hizmet eden bir
saldırıdır. Tahir Elçi’nin öldürülmesi hepimizi derinden üzmüştür çünkü Tahir
Elçi Diyarbakır Barosu Başkanı olarak hepimizin takip ettiği önemli bir
isimdir. Şiddetin doğru yol olmadığını, hendek siyasetinin terk edilmesi
gerektiğini gerek basın açıklamalarında gerekse sosyal medyada yapmış olduğu
açıklamalarda hep dile getirmişti. Tahir Elçi’ye yapılan saldırı sırasında
basın olayın büyük bir bölümünü çekmişti -bir yıl öncesini hatırlayalım- ancak
tabii, basının çekemediği bölümler ve karanlıkta kalan, şu anda aydınlatılmayı
bekleyen yargının önünde bir dosya var ve inşallah, temennimiz, Tahir Elçi’yi
katleden kurşunu sıkan eller bulunur ve cezalarını çeker; bütün temennimiz bu. 
Şimdi,
burada PKK’lı teröristler o olay sırasında polislerimizle bir çatışmaya
giriyorlar ve çatışmanın akabinde, işte 150-200 metre ileride basın açıklaması
yapan Tahir Elçi’nin bulunduğu ortama koşarak geliyorlar ve o sırada polisler
ile teröristler arasında çıkan çatışma sırasında Tahir Elçi vuruluyor. Tabii,
vuran elin kim olup olmadığına ilişkin soruşturma hâlen devam ediyor.
Diyarbakır Cumhuriyet Başsavcılığı, hemen olayın akabinde olay yeri incelemesi
için bir çalışma başlatıyor. O olay yeri incelemesi sırasında uzun menzilli
silahlarla ateşler açılıyor ve olay yeri incelemesinin çalışmasına imkân
sağlanmıyor. İkinci gün yine Cumhuriyet Başsavcılığının başkanlığında olay yeri
inceleme ekibi geliyor, yine çatışma çıkıyor ve olay yeri inceleme ekibini
korumak için görevli olan zırhlı araçlar -bomba patlatılarak- uzaktan menzilli
bombalarla kobra araçları patlatılıyor ve orada da 4 polisimiz yaralanıyor ve
daha sonra, olaydan üç gün sonra 30/11/2015 günü cumhuriyet başsavcısıyla
birlikte barodan görevli 5 avukat olay yeri inceleme ekipleriyle beraber sabah
06.30’da çalışmaya başlıyorlar ve birtakım bulgular elde ediyorlar ve daha
sonra bu çalışmayı tamamlamadan yine bir saldırı gerçekleştiriliyor üçüncü gün
ve elde etmiş oldukları 71 bulguyu muhafaza altına alıyorlar ve dönüyorlar.
Tabii, birtakım ifadeler alınıyor, görüntü kayıtları elde ediliyor. Tüm bunlar,
dosya kapsamı Adli Tıp Kurumuna kriminal, balistik ve kimyasal analizler için
gönderiliyor ve şu anda bunlar inceleniyor. Ayrıca, İçişleri Bakanlığının idari
soruşturması devam ediyor. İdari soruşturmada 2 mülkiye müfettişi, 2 polis
başmüfettişi görevlendirilmiş ve olayla ilgili olarak aranan teröristlerden
Mahsun Gürkan kolluk kuvvetlerince etkisiz hâle getiriliyor Sur’da meydana
gelen çatışmalarda ve Uğur Yakışır isimli şahıs hakkında da yakalama kararı
çıkarılıyor. 
Şimdi,
tabii, Tahir Elçi’nin ölümüne neden olan kişi ya da kişiler adli soruşturma
neticesinde belli olacaktır. Ancak Tahir Elçi’nin ölümüne neden olan en önemli
etken ise hiç tartışmasız bölgedeki terör olaylarıdır, Tahir Elçi’nin de itiraz
ettiği hendek siyasetidir değerli milletvekilleri. Eğer burada terör olayları
olmasaydı dört ayaklı minare hasar görmeyecekti ve Tahir Elçi de dört ayaklı
minarenin etrafından çatışmalar uzak dursun diye basın açıklaması yapmak
zorunda kalmayacaktı. Maalesef terörü destekleyen açıklamalar, teröriste
verilen destekler, hendek siyaseti o bölgede böyle bir huzursuzluğu meydana
getirdi. 
SİBEL
YİĞİTALP (Diyarbakır) – Kürt sorunu var, hendek siyaseti demeyin, Kürt sorunu
var! Tarihsel bir Kürt sorunu var!
YILMAZ
TUNÇ (Devamla) - Onun için, o huzursuzluğun sebebi terör örgütleridir.
Öncelikle, bir kere, terör örgütüne bir laf söyleyebilmen lazım. Bakın, biz
temkinli davranıyoruz. Teröristlerden bir tanesinin ifadesi burada. İfadesi
basına da yansıdı. Ne diyor? Diyarbakır Cumhuriyet Başsavcılığının Tahir Elçi
soruşturmasında değil de başka bir davada vermiş olduğu Sur’la ilgili ifadesini
ben isterseniz aynen okuyayım. Bakın, ne diyor. “Soruldu: Sorumlu düzeyde
faaliyet gösteren Rodi kod adlı erkek örgüt mensubunun yanından hiç ayırmadığı
video çekimi yapan küçük Sony marka el kamerasında Tahir Elçi'nin vurulma anına
ilişkin görüntüler mevcuttu. Ve bu görüntüler hatırladığım kadarıyla RKÖ, RT,
CA, DA ve benim de bulunduğum ortamda Rodi ve Zagros kod adlı örgüt mensupları
tarafından izletildi. Ben izlemiş olduğum görüntülerden çok net bir şekilde MG
isimli şahsın tek bir atışta Tahir Elçi’yi vurduğunu bizzat gördüm. Zaten bu
bir marifetmiş gibi bizlere vurulma anı sonrasında kendisine çevirip çeken
Zagros ve Rodi diyordu. Yine görüntülerde MG ise ‘Ben vurdum, ben vurdum.’ diye
söylemde bulunduğunu gördüm. Hatta, Tahir Elçi’nin vurulma olayında MG’nin
herhangi bir yara almadığını, diğer Hakkı kod adlı örgüt mensubunun arka sırt
bölgesinden ateşli silahla vurulması sonucu ağır yaralandığını biliyorum. Zira,
o yaralanmasından dolayı, benim, Suriçi bölgesine girişimden sonra dahi hâlen
tedavisi devam etmekteydi dedi.” 
Şimdi,
bakın, bu ifadeye rağmen, biz, yine temkinli davranıyoruz. 
SİBEL
YİĞİTALP (Diyarbakır) – Araştırılsın. 
BESİME
KONCA (Siirt) – Yine araştırılsın.
YILMAZ
TUNÇ (Devamla) – “Tahir Elçi’nin ölümüne sebebiyet veren şudur.” demiyoruz.
Bunu yargı değerlendirecektir. Ama siz bu ifadeye rağmen ön yargıda
bulunuyorsunuz. 
FİLİZ
KERESTECİOĞLU DEMİR (İstanbul) – Bu savcı niye değişiyor, bu savcı niye
değişiyor? 
YILMAZ
TUNÇ (Devamla) – “Tahir Elçi’nin katili devlettir.” diyorsunuz. Bunu nasıl
söyleyebilirsiniz? Buna ilişkin, eğer polisin kurşunuyla öldüğüne ilişkin bir
deliliniz varsa yardımcı olun…
FİLİZ
KERESTECİOĞLU DEMİR (İstanbul) – Delil toplanmadı ki. 
YILMAZ
TUNÇ (Devamla) - …yargı makamlarına takdim edin, cumhuriyet başsavcılığına
elinizdeki delilleri verin ki olay açığa çıksın. Hepimiz bunu istiyoruz. 
FİLİZ
KERESTECİOĞLU DEMİR (İstanbul) – Delil toplansaydı, verirdik biz de, delil
toplanmadı. 
YILMAZ
TUNÇ (Devamla) – Evet. 
Adli
soruşturma: Şimdi, bakın, eğer…
MEHMET
EMİN ADIYAMAN (Iğdır) – Bir yıldır nerede? Yerinde sayıyor, tek bir adım atmış
mı savcılık? 
YILMAZ
TUNÇ (Devamla) – Şimdi, HDP’li milletvekillerimiz, bulunduğunuz yerden sürekli
sataşıyorsunuz, konuşmamızın insicamını bozmaya çalışıyorsunuz. Ama şu gerçeği
siz de çok iyi biliyorsunuz: Eğer, bir yaşam hakkı ihlali varsa, bu konuda
yetkili ihtisas komisyonu Türkiye Büyük Millet Meclisinde İnsan Hakları
Komisyonudur. Orada, bütün iddialarınızı ortaya koyarsınız. İnsan Hakları
Komisyonunun bu konuda daimi çalışma yetkisi var. 
MEHMET
EMİN ADIYAMAN (Iğdır) – Ya, araştırma sizi niye rahatsız ediyor? 
YILMAZ
TUNÇ (Devamla) - Bu yetkiyi kullanır, alt komisyonlar oluşturur ve
araştırırlar. Ancak, burada, adli bir soruşturma söz konusu. Adli soruşturma şu
anda devam ediyor. Cumhuriyet başsavcılığı bütün delilleri -toplayabildiği
kadar, terör örgütünün müsaade ettiği kadarıyla- 71 bulguyu ifadelerle beraber
-toplanan kovanlar, fişekler neyse hepsini- adli tıbba teslim etmiş ve adli tıp
incelemesini gerçekleştiriyor. 
Başka
ifadeler, işte, biraz önceki şüphelinin başka bir dosyada vermiş olduğu ifade
de ortada. Bu ifadelerin hepsini şu anda Diyarbakır Cumhuriyet Başsavcılığı
değerlendirecek ve ona göre bir karar verecektir. Elbette ki temennimiz bu olayın
aydınlatılmasıdır. 
Bakın,
faili meçhul olaylarla alakalı olarak -şimdi bu önergede de yazılmış- AK PARTİ
suçlanmaya çalışılıyor. 90’lı yıllardaki faili meçhul olaylar, faili meçhul
kalmış olaylarla alakalı olarak AK PARTİ iktidarı döneminde tüm araştırmalar
yapılmış ve Tahir Elçi de o soruşturmaların duruşmalarına girmeye başlamıştır.
Tahir Elçi o faili meçhul olaylarla ilgili davalarda avukatlık yapmıştır ki
avukatlık yapabilmesi için o davaların açıldığı dönem de AK PARTİ dönemindedir.
AK PARTİ, faili meçhul olayların aydınlatılmasına ilişkin kararlı bir politika
izlemiştir, bunu da merhum Tahir Elçi çok iyi bilmektedir. 
Değerli
milletvekilleri, Tahir Elçi’nin televizyon programında yapmış olduğu konuşma
ayrı bir konudur, Tahir Elçi’nin öldürülmesi olayı ayrı bir konudur. Belki de o
konuşmayı yaptığı için, suçlamayı başka yere çekmek için bu yönde bir açıklama
yapılması da elbette ki olayın karartılmasına yönelik bir davranıştır diyor, bu
duygu ve düşüncelerle tekrar Allah’tan rahmet diliyorum, Genel Kurulu
saygılarımla selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Tunç.
OSMAN
BAYDEMİR (Şanlıurfa) – Sayın Başkan..
BAŞKAN
– Sayın Baydemir…
OSMAN
BAYDEMİR (Şanlıurfa) – Hatip konuşmasını yaparken “Eğer samimi olsa idiler
–grubumuza yönelik ve önergemize ilişkin- buraya değil başka bir komisyona
gideceklerdi.” demek suretiyle samimiyetimizi sorgulama konusu yapmıştır. 
Sataşmadan
dolayı söz talep ediyorum efendim. 
BAŞKAN
– Buyurun Sayın Baydemir, iki dakika size sataşmadan söz veriyorum. 
VII.- SATAŞMALARA İLİŞKİN KONUŞMALAR (Devam)
3.- Şanlıurfa Milletvekili Osman Baydemir’in, Bartın
Milletvekili Yılmaz Tunç’un HDP grup önerisi üzerinde yaptığı konuşması
sırasında HDP Grubuna sataşması nedeniyle konuşması
OSMAN
BAYDEMİR (Şanlıurfa) – Sayın Başkan, değerli milletvekilleri; çok açık, net bir
dille ifade ediyorum: Önce, canlı yayında bir siyasi lince tabi tutuldu,
akabinde siyaset mekanizmasından tutun medyaya kadar kalemini ve vicdanını
satanlara karşı o siyasi linç kampanyası ta ki katiller, alçaklar tetiği
çekinceye kadar canlı yayında Tahir Elçi kardeşimiz katledildi. 
Şimdi,
soru şudur: Bir yıldır soruşturmada bir gram ilerleme yok. Hukukçular var
içinizde, hukuk fakültesini bitirenler var, baronun 12 dilekçesi var, 100 talebi
var, tek bir talep yerine getirilmemiş. Deliller karartılıyor, demin hatibin
okumuş olduğu beyan gibi, deliller karartılıyor. Bir cinayeti gerçekleştiren
mekanizma, bir diğer mekanizma eliyle deliller karartılıyor ve bir nevi
katliamın üstü örtülüyor. Şüpheniz olmasın ha, karanlıkta kalan her bir cinayet
yeni cinayetlerin haber vericisidir. Bu itibarla da, son bir yıl içerisinde
yaşamış olduğumuz bütün cinayetlerin hukuki, ahlaki, siyasi sorumluluğu
Hükûmetindir, Hükûmettedir.
Bir
yıl boyunca dediniz ki: “Biz failleri açığa çıkaracağız.” Bense diyorum ki: Şu
anda soruşturmanın savcısı yok, savcısı. 3 savcı görevden alındı. Dönemin,
operasyonu yürüten, delillerin toplanmasını önleyen paşası şu anda nerede? O
paşa şu anda cezaevinde, FETÖ’den tutuklu! “Darbe mekaniği” dediğiniz mekanik
işte buydu! Darbe mekaniği katletti!
NİHAT
ÖZTÜRK (Muğla) - Niye bağırıyorsun?
OSMAN
BAYDEMİR (Devamla) - Şu anda siz de üstünü örtmeye çalışıyorsunuz! 
Eğer
samimiyseniz, gelin, ortak bir komisyon kuralım ve o Allah’ın belası, cani…
(Mikrofon
otomatik cihaz tarafından kapatıldı) 
OSMAN
BAYDEMİR (Devamla) - …suç şebekesi kimse beraber yakasına yapışalım, açığa
çıkaralım, yargılayalım, sorgulayalım, bir daha bu ülkede böylesi cinayetler
yaşanmasın! (HDP sıralarından alkışlar)
BAŞKAN
- Teşekkür ederiz Sayın Baydemir.
YILMAZ
TUNÇ (Bartın) - Sayın Başkan…
MAHMUT
TANAL (İstanbul) - Sayın Başkan…
BAŞKAN
- Sayın Tunç…
YILMAZ
TUNÇ (Bartın) - Sayın Başkanım, hatip ifade tutanağıyla ilgili olarak delilleri
kararttığımı ifade etti. 69’a göre söz istiyorum.
BAŞKAN
- Buyurun Sayın Tunç, iki dakika da size söz veriyorum. (AK PARTİ sıralarından
alkışlar)
Sayın
Tanal, sonra sizi dinleyeceğim.
4.- Bartın Milletvekili Yılmaz Tunç’un, Şanlıurfa
Milletvekili Osman Baydemir’in sataşma nedeniyle yaptığı konuşması sırasında
şahsına sataşması nedeniyle konuşması
YILMAZ
TUNÇ (Bartın) - Sayın Başkan, değerli milletvekilleri; hepinizi saygıyla
selamlıyorum.
Sayın
hatip delilleri karattığımızdan bahsetti. Konuşmamız açık: On dakika boyunca
burada, Tahir Elçi’nin ölümüyle ilgili karanlık noktaların aydınlatılması
gerektiğini ifade ettik. Bu karanlık noktaların aydınlatılmaması için ta olay
gününden itibaren gayret gösterenlerin de kimler olduğunu söyledim, orayı
duymazdan geliyorsunuz. Cumhuriyet başsavcılığının başkanlığında 5 baro üyesi
avukat ve olay yeri inceleme ekibini olayın sıcaklığıyla… Ceza soruşturmasında
delillerin toplanmasıyla ilgili olarak olay anından sonraki dakikalar çok
önemlidir. Bu dakikalarda orada bir çalışma yapılmamasını sağlayan terör
örgütüdür. Terör örgütüne neden bir laf söyleyemiyorsunuz buraya gelip?
Söyleyemezsiniz çünkü sırtınızı her defasında onlara dayadığını söyleyen bir
siyaseti izliyorsunuz. 
BESİME
KONCA (Siirt) – Biz halka dayadık sırtımızı.
SİBEL
YİĞİTALP (Diyarbakır) – Niye komisyon isteyelim o zaman?
YILMAZ
TUNÇ (Devamla) - Bakın, bu ifade açık. Ben ne diyorum? Teröristlerden bir
tanesi böyle bir ifade verdi: “Tahir Elçi’yi PKK öldürdü.” diyor ama buna
rağmen cumhuriyet başsavcılığı bu ifadeyle yetinmiyor. “Olayın, soruşturmanın
savcısı yok.” diyorsunuz. Neye dayanarak söylüyorsunuz bunu? Soruşturmanın
savcısı şu anda Diyarbakır Cumhuriyet Başsavcısıdır. Diyarbakır Cumhuriyet
Başsavcısının görevlendirmiş olduğu cumhuriyet savcıları devam ettiriyor
soruşturmayı ve tüm bu ifadeler de değerlendirilecektir. “Ya, Tahir Elçi eğer
teröristlerden çıkan bir kurşunla öldürülmüşse bunu acaba siyaseten nasıl izah
ederiz? Bugüne kadar yapmış olduğumuz savunmalar, hepsi çökecek.” diye
korkuyorsanız o korku artık sizin kendi bileceğiniz iştir. 
SİBEL
YİĞİTALP (Diyarbakır) – Biz komisyon kurulmasını istiyoruz.
ÇAĞLAR
DEMİREL (Diyarbakır) – İşte, bunları ortaya çıkaralım. 
YILMAZ
TUNÇ (Devamla) - Biz bu olayın aydınlatılması taraftarıyız diyor, saygılar
sunuyorum. (AK PARTİ sıralarından alkışlar)
BAŞKAN
– Teşekkür ederiz Sayın Tunç.
OSMAN
BAYDEMİR (Şanlıurfa) - Sayın Başkan, sayın hatip…
BAŞKAN
– Sayın Baydemir, sizden önce Sayın Tanal söz istedi. 
Sayın
Tanal, sizi dinleyeceğim demiştim, buyurun.
MAHMUT
TANAL (İstanbul) – Sayın Başkan, biraz önce hatip konuşmasında dedi ki:
“Efendim, bu faili meçhul cinayetler AKP’ye yıkılmaya çalışılıyor.” Şimdi,
gayet açık ve net, Ziyaeddin Akbulut, Şanlıurfa Valisiydi… Ben 60’a göre
yerimden de söyleyebilirim.
BAŞKAN
– Sayın Tanal, sisteme girmişsiniz, buyurun, açık mikrofonunuz.
VI.- AÇIKLAMALAR (Devam)
22.- İstanbul Milletvekili Mahmut Tanal’ın, Bartın
Milletvekili Yılmaz Tunç’un HDP grup önerisi üzerinde yaptığı konuşmasındaki
bazı ifadelerine ilişkin açıklaması
MAHMUT
TANAL (İstanbul) – Teşekkür ederim Sayın Başkan.
Şimdi,
faili meçhul cinayetler… Biraz önce hatip dedi ki: “Efendim, AKP’ye bağlanmaya
çalışılıyor.” Örnek vereceğim ben, Ziyaeddin Akbulut, son FETÖ soruşturmasından
dolayı yakalandı, şu anda içeride, geçmişte Şanlıurfa Valisiyken onun döneminde
faili meçhul çok cinayet yaşandı, rahmetli Vedat Melik(x) vardı
yani bunlar o dönemde gerçekten bulunamadı ve AKP bunu ödüllendirdi,
milletvekili yaptı. Aynı şekilde, Oğuz Kağan Köksal, Emniyet Müdürüydü, yine
AKP bunu milletvekili yaptı. Abdülkadir Aksu, o dönemde Bakandı, faili meçhul
cinayetler o dönemde çok oldu, bakanlığı devam etti. Aynı şekilde, yine, burada
baktığımız zaman, şu anda, hâlen… Faili meçhul cinayetlerin yoğun olduğu
dönemlerde Beşir Atalay’ı bakan yaptı. Yani bir yönden siyasi iktidar bunları
ödüllendiriyor bakan yapmakla, milletvekili yapmakla. 
Teşekkür
ederim.
BAŞKAN
– Teşekkürler Sayın Tanal. 
OSMAN
BAYDEMİR (Şanlıurfa) – Sayın Başkan…
BAŞKAN
– Buyurun Sayın Baydemir.
OSMAN
BAYDEMİR (Şanlıurfa) – Sayın Başkan, hatip konuşmasında iki ayrı yerde bir kez
daha sataşmada bulundu hem olay mahalline giden savcı ve ekibini görmezden
geldiğimizi ve böylelikle gerçeği saptırdığımızı hem de kime sırtımızı
dayadığımıza dair haddini aşan bir beyanda bulundu. Ona ilişkin…
BAŞKAN
– Buyurun Sayın Baydemir, yeni bir sataşmaya mahal vermeyin, son kez size söz
veriyorum. 
MİHRİMAH
BELMA SATIR (İstanbul) – “Sırtımızı dayamıyoruz.” mu diyeceksiniz? 
AHMET
SAMİ CEYLAN (Çorum) – Kime dayamışlar sırtlarını belli değil. 
BAŞKAN
– Buyurun.
VII.- SATAŞMALARA İLİŞKİN KONUŞMALAR (Devam)
5.- Şanlıurfa Milletvekili Osman Baydemir’in, Bartın
Milletvekili Yılmaz Tunç’un sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
OSMAN
BAYDEMİR (Şanlıurfa) – Rabb’im şahittir ki sırtımızı önce Hakk’a, sonra da
halka dayarız. (AK PARTİ sıralarından gürültüler) Özgürlük davasına, adalete ve
onurlu bir barışa dayarız, onurlu bir barışa. (HDP sıralarından alkışlar)
MİHRİMAH
BELMA SATIR (İstanbul) – Bravo, kutluyorum(!) Figen Hanım ne diyecek şimdi? 
OSMAN
BAYDEMİR (Devamla) – Sayın Hatip, şundan emin olun: O gün kendim de
Diyarbakır’daydım. Olay mahalline gitmeye çalışan başsavcı, başsavcı vekili ve
avukat grubunun tamamını tanıyorum. Bir kez daha söylüyorum; olay mahalline
giden, delil toplamaya giden ekibi durduran, önleyen akıl, mekanizma cunta
aklı, cunta mekanizmasıydı ve o paşa, o operasyonu yürüten, şu anda, sizin
tabirinizle FETÖ dosyasından tutuklu. Neden bunu görmüyorsunuz? Her ne suretle
olursa olsun Tahir Elçi cinayetini azmettirenlerin, zemin hazırlayanların ve
tetiği çekenlerin Allah bir milyon kere cezasını versin. (AK PARTİ sıralarından
“Amin!” sesleri) Onlar Tahir Elçi’nin eşine ve çocuğuna bu dünyayı zindan
ettiler, cehennem ettiler ama onlar da, sizler de bilesiniz ki, cehennem ateşi
bu dünyadaki bütün ateşlerden daha çetindir. Gelin, sizlerle birlikte bu
cinayeti kim işlemişse araştıralım çünkü deliller karartılıyor, deliller
karartılıyor. Orada 100 tane delil var ama o 100 delilin sadece 70 tanesi dosyaya
konulmuş. Kamera kayıtları ortadan yok edilmiş ve yok ediliyor. Her gün yeni
bir delil yok ediliyor ve yeni deliller üretiliyor. Yani olayın üstü örtülmeye
çalışılıyor. Gelin, bunu önleyelim. Bu irade kendisini ortaya koysun ve polis
kurşunu mu, yasa dışı kurşun mu, hangi melanet dinamiğin kurşunu olursa olsun
hep beraber açığa çıkaralım ve onun yüzüne tükürelim, yüzüne. (HDP sıralarından
alkışlar)
BAŞKAN
– Teşekkür ederiz Sayın Baydemir.
Sayın
Altay, buyurun.
VI.- AÇIKLAMALAR (Devam)
23.- İstanbul Milletvekili Engin Altay’ın, iktidar
partisi milletvekillerine HDP grup önerisinde araştırılması istenen Tahir Elçi
cinayeti konusunda vicdan muhasebesi yaparak oy vermeleri yönünde bir çağrıda
bulunmak istediğine ilişkin açıklaması
ENGİN
ALTAY (İstanbul) – Teşekkür ederim.
Sayın
Başkan, tartıştığımız konu mühimdir. Tetiği çeken el Emniyetin ve adliyenin
işidir. Tetiği çeken eli; Tahir Elçi’ye isabet eden kurşunu, sıkan insanı
bulmak meseleyi çözmez. Bence çok önemi de yoktur. Türkiye'deki bütün siyasi
cinayetlerin belli bir hedefi vardır. Bu hedef, Türkiye'nin barışıdır. Bu
hedef, Türkiye'nin birliğidir. Bu hedef, Türkiye'nin huzurudur. Böyle
baktığımız zaman, geriye dönük de onlarca, yüzlerce faili meçhul cinayet orta
yerde dururken iktidar çoğunluğunun böylesi hassas bir konuda ısraren böyle bir
araştırma komisyonunun kurulmasına nötr kalmasını anlamakta zorlanıyorum.
Gerçekten iktidar grubunun öncelikli işi bu olmalı. Yani hangi sayın iktidar
partisine mensup milletvekilinin bu tür siyasi cinayetlerin kişisel olduğunu
söylemesi mümkün?
(Mikrofon
otomatik cihaz tarafından kapatıldı)
ENGİN
ALTAY (İstanbul) - Ya da hangi sayın milletvekili bu cinayetleri “bir örgüt
meselesi, şu meselesi, bu meselesi” diye, izah etmesi mümkün? Bu cinayet,
dediğim gibi siyasi cinayettir, faili meçhul…
BAŞKAN
- Sayın Altay, açıyorum mikrofonunuzu tamamlayınız lütfen.
ENGİN
ALTAY (İstanbul) – Bitiriyordum zaten.
Bu
cinayetin amacı Tahir Elçi’nin bedeni değildir. Salt Tahir Elçi’nin savunduğu
düşünceler değildir. Bu cinayetin amacı, yeri geldi mi, lafa geldi mi,
hepimizin “Uğrunda öleceğiz.” dediğimiz vatanımızın, milletimizin birliği,
barışı ve huzurudur. İktidar partisinin milletvekillerine bu konuda bir vicdan
muhasebesi yaparak oy vermek yönünde naçizane bir çağrıda bulunmak istedim.
Teşekkür
ederim.
BAŞKAN
– Teşekkür ederiz Sayın Altay.
Sayın
Demirel, sisteme girmişsiniz, buyurun.
24.- Diyarbakır Milletvekili Çağlar Demirel’in, Tahir
Elçi cinayetinin failini açığa çıkarmak için hep birlikte bir komisyon
oluşturulmasının önümüzdeki süreçte barış ve demokrasiye ışık tutacağına
ilişkin açıklaması
ÇAĞLAR
DEMİREL (Diyarbakır) – Teşekkürler Sayın Başkan.
Belki
bir ilki gerçekleştirecektik bugün burada, gerçekleştirmeyi de umut ediyorum.
Yani, bir faili meçhul olarak kalmasını istemediğimiz -Tahir Elçi gibi barıştan
yana, insan haklarından ve hukuktan yana mücadele yürüten bir ağabeyimizi, bir
hukukçumuzu- bir an önce, bu yaşanan cinayetin faillerinin kim olduğunun açığa
çıkarılması, bir yıl önce yapılan bu cinayete ilişkin de karanlıkta kalan yüzlerin
açığa çıkması ve tüm Türkiye kamuoyunun bunu görmesi gerektiği için hep
birlikte Parlamentoda bir araya gelerek bir komisyon kuralım istiyoruz. 
Tahir
Elçi CNN Türk televizyonuna çıkarılarak hedef gösterildi, Tahir Elçi canlı
yayında hedef gösterildi. Tahir Elçi gözaltına alındı. Tahir Elçi
mücadelesinden asla vazgeçmedi. 
(Mikrofon
otomatik cihaz tarafından kapatıldı) 
BAŞKAN
– Tamamlayınız lütfen Sayın Demirel.
Buyurun.
ÇAĞLAR
DEMİREL (Diyarbakır) – Teşekkürler Başkan.
Yani,
barış elçisi olan Tahir Elçi’nin faillerini neden açığa çıkarmıyoruz? O dönemde
o süreci, Sur operasyonlarını yürüten güvenlik güçleri bütün ekipleriyle, vali
yardımcıları bütün ekipleriyle, sizin dediğiniz gibi FETÖ terör örgütü
kapsamında görevden alındı ve tutuklandı. Peki, neden korkuyorsunuz? Gelin,
Parlamentoda bir ilki gerçekleştirelim; faili açığa çıkarmak için burada hep
birlikte bir komisyon oluşturalım ve bütün yönleriyle araştıralım ve failini
açığa çıkaralım. Bu, önümüzdeki sürecin barış ve demokrasisine de ışık tutacaktır;
bu anlamda önemli ve anlamlıdır diyorum. 
Bu
önerinin bütünüyle kabul edilmesi gerektiğini bir kez daha ifade ediyorum. 
Teşekkür
ediyorum. 
BAŞKAN
– Teşekkürler Sayın Demirel. 
Sayın
İnceöz, buyurunuz. 
25.- Aksaray Milletvekili İlknur İnceöz’ün, İstanbul
Milletvekili Mahmut Tanal’ın HDP grup önerisi üzerinde yaptığı konuşması ile
yaptığı açıklamasındaki bazı ifadelerine ilişkin açıklaması
İLKNUR
İNCEÖZ (Aksaray) – Sayın Başkan, az evvel Mahmut Bey kürsüde konuşurken şöyle
bir ifade kullanmış: “Recep Tayyip Erdoğan da terör suçundan yargılandı.” gibi
bir ifade kullanmış. Aslında tutanakları da istedik, belki az sonra okuyup
onların üzerine tekrar düzeltmek gerekebilir ama Sayın Cumhurbaşkanımız Recep
Tayyip Erdoğan o dönemde 312, Türk Ceza Kanunu ve herkesçe malum olan 312’nci
madde üzerinde yargılanmıştı. Bu bir düşünce suçuydu, sadece bir şiir okuması,
düşüncesini açıklamış olmasından dolayı yapılan bir yargılamaydı, terörle
ilişkili değildi bu. Bunu düzeltme gereği duyduğumuz için burada söz aldık. 
İkinci
bir konu da geçmiş dönem içerisinde bizden üç dönem milletvekilliği yapmış
Tekirdağ Milletvekilimiz Ziyaeddin Akbulut hakkında. Onunla ilgili de -ona da
yine ifadelere bakacağız ama- herhangi bir şey yoktur. Sanki isnat edici,
içeride gibi algıladık biz konuşmasından. Ziyaeddin Akbulut da şu anda emekli
bir partili olarak Türkiye’de vatanını, ülkesini seven bir önceki dönem
milletvekili olarak… 
(Mikrofon otomatik cihaz tarafından kapatıldı) 
BAŞKAN
– Açıyorum Sayın İnceöz, tamamlayın lütfen. 
İLKNUR
İNCEÖZ (Aksaray) – Onunla ilgili her hangi bir şey yoktur. Böyle bir isnat
kendisinin yokluğunda haksız ve yersiz yere bir iftira niteliği taşır, müfteri
oluruz. Bu durumlara gerek yoktur. Kendisiyle de az evvel bir telefon görüşmem
oldu, kamuoyunu da bu anlamda doğru bilgilendirmek gerekmektedir. 
Teşekkür
ediyorum. 
BAŞKAN
– Teşekkür ederiz Sayın İnceöz. 
MAHMUT
TANAL (İstanbul) – Sayın Başkan…
BAŞKAN
– Sayın Tanal…
MAHMUT
TANAL (İstanbul) – Şimdi, sayın grup başkan vekili konuşmasında, işte, benim Sayın
Cumhurbaşkanıyla ilgili sözlerimden dolayı sataşmada bulundu.
BAŞKAN
– Sayın Tanal, bu bir sataşma değildir. 
MAHMUT
TANAL (İstanbul) – 60’ıncı maddeye göre yerimden…
BAŞKAN
– Sayın Tanal, bir düzeltme yapmak istiyorsanız elbette ki size yerinizden söz
veririm, burada bir sataşma yok. 
Buyurun,
açıyorum mikrofonunuzu. 
26.- İstanbul Milletvekili Mahmut Tanal’ın, Aksaray
Milletvekili İlknur İnceöz’ün yaptığı açıklamasındaki bazı ifadelerine ilişkin
açıklaması
MAHMUT
TANAL (İstanbul) – Teşekkür ederim Sayın Başkan. 
Şimdi,
Sayın Cumhurbaşkanının o dönemdeki olayı halkı kin ve nefrete… Nefret suçundan
dolayı ceza aldı. Terör suçuna baktığımız zaman, terör suçunun kapsamında halkı
kin ve nefret suçu vardır ve bu anlamda o dönemde yargılaması yapılmıştır, iddianame
bu anlamda düzenlendi, mahkûmiyet kararı da bu şekildeydi, bu sebepten dolayı o
dönem belediye başkanlığı düştü. Ben şunu söylüyorum, diyorum ki: Yani, bir
mahkûmiyet kararı neticesinde ancak o dönem belediye başkanlığı terör
suçlarından dolayı düştü. Ancak, bugün geldiğimiz noktada belediye başkanları
hakkında hâlen iddianame düzenlenmemiş, mahkûmiyet kararı kesinleşmemiş. Burada
bir çifte standart var diyorum ben.
Teşekkür
ederim.
BAŞKAN
– Peki, teşekkür ederiz Sayın Tanal.
X.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, Grup Başkan Vekili Diyarbakır Milletvekili İdris Baluken
tarafından, Diyarbakır Baro Başkanı Tahir Elçi’nin katledilmesi olayı,
katledilmesine zemin sunan hedefleştirici süreç ve bu süreçte yer alan
dâhiliyetlerin araştırılması ve bu katliama zemin sunanların açığa çıkarılması
amacıyla verilmiş olan (10/85) esas numaralı Meclis Araştırması Önergesi’nin ön
görüşmelerinin Genel Kurulun 29 Kasım 2016 Salı günkü birleşiminde yapılmasına
ilişkin önerisi (Devam)
BAŞKAN
– Sayın milletvekilleri…
III.- YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Başkanım, yoklama talebimiz var. 
BAŞKAN
– Halkların Demokratik Partisi grup önerisini oylarınıza sunacağım ancak bir
yoklama talebi var, yoklama işlemini gerçekleştireceğim.
İsmini
okuyacağım sayın milletvekilleri lütfen yerlerine otursunlar.
Sayın
Atalan, Sayın Demirel, Sayın Kerestecioğlu Demir, Sayın Baydemir, Sayın
Yıldırım, Sayın Konca, Sayın Adıyaman, Sayın Yiğitalp, Sayın Ayhan, Sayın
Toğrul, Sayın Özgökçe Ertan, Sayın Yıldırım, Sayın Botan, Sayın Beştaş, Sayın
Irgat, Sayın Becerekli, Sayın Yıldırım, Sayın Erdoğmuş, Sayın Bilgen, Sayın
Doğan. 
Yoklama
için iki dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır.
X.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, Grup Başkan Vekili Diyarbakır Milletvekili İdris Baluken
tarafından, Diyarbakır Baro Başkanı Tahir Elçi’nin katledilmesi olayı,
katledilmesine zemin sunan hedefleştirici süreç ve bu süreçte yer alan
dâhiliyetlerin araştırılması ve bu katliama zemin sunanların açığa çıkarılması
amacıyla Türkiye Büyük Millet Meclisi Başkanlığına verilmiş olan (10/85) esas
numaralı Meclis Araştırması Önergesi’nin ön görüşmelerinin Genel Kurulun 29
Kasım 2016 Salı günkü birleşiminde yapılmasına ilişkin önerisi (Devam)
BAŞKAN
– Halkların Demokratik Partisi grup önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir. [HDP sıralarından alkışlar(!)]
Sayın
milletvekilleri, İç Tüzük’ün 37’nci maddesine göre verilmiş bir doğrudan
gündeme alınma önergesi vardır, okutup işleme alacağım ve oylarınıza sunacağım.
VIII.- BAŞKANLIĞIN GENEL KURULA SUNUŞLARI (Devam)
D) Önergeler
1.- İstanbul Milletvekili Barış Yarkadaş’ın, (2/1178)
esas numaralı Basın İlan Kurumu Teşkiline Dair Kanunda Değişiklik Yapılması
Hakkında Kanun Teklifi’nin doğrudan gündeme alınmasına ilişkin önergesi (4/70)
Türkiye Büyük Millet Meclisi Başkanlığına
2/1178
esas numaralı Teklif’imin TBMM İçtüzüğü’nün 37’nci maddesi uyarınca doğrudan
Genel Kurul gündemine alınmasını arz ve talep ederim.
 Barış
Yarkadaş
 İstanbul
BAŞKAN
– Teklif sahibi olarak İstanbul Milletvekili Sayın Barış Yarkadaş… (CHP
sıralarından alkışlar) 
Süreniz
beş dakika Sayın Yarkadaş.
Buyurun.

BARIŞ
YARKADAŞ (İstanbul) – Değerli milletvekilleri, Basın İlan Kurumunun yapısının
yenilenmesine ilişkin kanun teklifimizi bugün burada konuşacağız. Bugün, tam da
Basın İlan Kurumuna ilişkin durum değerlendirmesi yapmak üzere kürsüye gelmek
için çalışma yaparken gözüm bir anda televizyona takıldı. Televizyonda o an
Başbakan Binali Yıldırım konuşuyordu. Arkamı dönüp yeniden televizyona bakmamla
birlikte Binali Yıldırım’ın gittiğini, yerine Tayyip Erdoğan’ın geldiğini
gördüm. Öyle ki yandaş medya bile artık kimi yayınlayacağını şaşırmış; Tayyip
Erdoğan’ı mı yayınlasak, Binali Yıldırım’ı mı yayınlasak, AKP gençlik
kollarının, kadın kollarının etkinliklerini mi yayınlasak diye kara kara
düşünüyor. Ha, tabii belli ki Başbakan Binali Yıldırım’ın bu denli yayınının
kolay kesilmesi ya da Tayyip Erdoğan’ın tam da AKP grup toplantısının olduğu
saate bir konuşma koyması, AKP içindeki huzursuzluğu da ortaya çıkarıyor.
Sarayın Başbakan Binali Yıldırım’ın performansından memnun olmadığını, hatta
“Ahmet Davutoğlu’ndan bile daha kötü performans gösteriyorsun.” dediğini
biliyoruz. Ama yazıktır, medyaya bu kadar baskı yapmayın. Medya artık neyi
yayınlayacağını şaşırmış vaziyette. 
Biliyoruz,
medyayı çok önemsiyorsunuz. Geçmiş yıllarda da iktidarların medyaya yönelik
baskıları bu şekilde artardı. Bugün de değişmiş değil. Bakın, tam da Basın İlan
Kurumunu konuşacağımız gün, Cumhuriyet gazetesinin çalışanları yirmi beş
gündür, sorgusuz sualsiz, asılsız suçlamalarla cezaevinde tutuluyor. Türkiye’de
muhalif olmanın ya da Tayyip Erdoğan’ın, Binali Yıldırım’ın, AKP’lilerin her
dediğine “Doğrudur.” dememenin bedeli budur, gazetecilerin cezaevine
atılmasıdır. Şu an aralarında Aslı Erdoğan ve Necmiye Alpay’ın da olduğu tam
142 gazeteci cezaevinde haksız bir şekilde tutulmaktadır. Tek suçlarıysa ne
yazık ki muhalif olmalarıdır. 
Muhaliflere
yönelik düşmanlık ya da muhaliflere yönelik baskı bugünün konusu değil. 27
Kasım 1957 tarihinde dönemin iktidarı, Basın İlan Kurumunun önceki şirketi olan
Resmî İlanlar Şirketini uhdesine geçirdi, baskı yaparak hangi gazeteye resmî
ilan vereceğini belirledi. O gün buna direnen, karşı çıkan gazeteciler de tıpkı
bugün Cumhuriyet gazetesinin yazarları gibi cezaevine atıldı, tehdit edildi.
Bugün ise Basın İlan Kurumu 27 Mayıs 1960’tan sonra oluşturulan hâlinden
tamamen uzaklaştırılmış durumda. Basın İlan Kurumu darbeye kadar, alçak darbe
girişimine kadar FETÖ’nün arka bahçesiydi. Öyle ki 15 Temmuz 2016 tarihine
kadar, FETÖ’nün gizli kasası olarak bilinen Alaattin Kaya’nın gazetelerine
bizzat Basın İlan Kurumu tarafından reklam ve ilan yağdırıldı. AKP “FETÖ’yü
arıyorum. FETÖ’yle mücadele ediyorum.” derken Cumhuriyet gazetesi yazarlarını
hedef alıyor, muhalif kimliğiyle tanınan Sözcü’yü Basın İlan Kurumu üzerinden
boğmaya, etkisiz hâle getirmeye çalışıyor. 
Arkadaşlar,
eğer gerçekten FETÖ’yle Basın İlan Kurumunda mücadele edecekseniz Sözcü’yü,
Cumhuriyet’i, Birgün’ü yani muhalif gazeteleri hedef almayı bırakın, gelin, hep
birlikte, Basın İlan Kurumunun bu yapısını değiştirelim, 9 kişilik bir kurul
oluşturalım ve bu 9 kişilik kurul gerçek tirajlara ilan versin. 
Sözcü
gazetesi 350 binin üzerinde satarken hiç satmayan Milat gibi, hiç satmayan Yeni
Birlik gibi gazeteler Sözcü’den, Cumhuriyet’ten daha çok ilan alıyor. Bunların
resmî bir şekilde araştırılması ve Basın İlan Kanunu’nun yeniden düzenlenmesi
gerekiyor. Yok, eğer “Biz yandaşlara buradan para dağıtacağız.” diyorsanız,
tabii ki bu düzenlemeye de karşı çıkacaksınızdır. Çünkü biliyoruz ki Basın İlan
Kurumunun bütçesi üzerinden yandaş medyayı besliyor, satmayan gazeteleri ayakta
tutuyor ve onları âdeta birer propaganda bülteni hâline getiriyorsunuz. Buna
itiraz edenleri ise FETÖ’cü torbasına atarak cezalandırmaya çalışıyorsunuz. Ama
emin olun ki, ne yaparsanız yapın Cumhuriyet de, Sözcü de, Birgün de, Evrensel
de, diğer muhalif gazeteler de iktidarınızın bu baskısı karşısında geri adım
atmayacaktır. 
Saygılar
sunuyorum. (CHP sıralarından alkışlar) 
BAŞKAN
– Teşekkür ederiz Sayın Yarkadaş.
Sayın
Muş…
MEHMET
MUŞ (İstanbul) – Sayın Başkan, direkt olarak grubumuzu hedef alarak AK PARTİ
içerisindeki huzursuzluklardan kendince bahsetti. Bu, grubumuza açık bir
sataşmadır. Söz istiyorum.
BAŞKAN
– Buyurun Sayın Muş. (AK PARTİ sıralarından alkışlar)
İki
dakika söz veriyorum size, buyurun. 
VII.- SATAŞMALARA İLİŞKİN KONUŞMALAR (Devam)
6.- İstanbul Milletvekili Mehmet Muş’un, İstanbul
Milletvekili Barış Yarkadaş’ın doğrudan gündeme alınma önergesi üzerinde
yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET
MUŞ (İstanbul) – Sayın Başkan, değerli milletvekilleri; hatip konuşuyorken bir
kafa karışıklığına kapılmış sanırım. Bakın, biz on dört yıldır iktidardayız ve
hâlen Türkiye'nin en güçlü partisiyiz. Kendinize bir bakın, hâlen iktidar
alternatifi olamamış, bizim içimizdeki huzursuzluklardan bahsediyorsunuz. Bizim
içimizde huzursuzluk falan yok, siz kendi içinize bir bakın, bir umut olmaya
çalışın insanlara, ondan sonra çıkıp bu anlamda bir eleştiri yapın. 
İkincisi,
basın özgürlüğü noktasında söylediklerinin tamamını reddediyorum; tamamını
reddediyorum. Bugün savundukları Cumhuriyet gazetesini var ya, ilk kim
kapattırmış? Değerli arkadaşlar, bir şey soruyorum: Cumhuriyet gazetesini ilk
kim kapattırdı? İnönü. Beş ay ceza verdi. (AK PARTİ sıralarından alkışlar)
OSMAN
AŞKIN BAK (Rize) – Aaa! Enteresan! 
CEYHUN
İRGİL (Bursa) – Ne yapalım?
MEHMET
MUŞ (Devamla) – Beş ay. Şimdi, basın özgürlüğünden dem vuruyorlar. 
Bakın,
1942 tarihli bir vesika var elimde. Şimdi, diyeceksiniz ki “Niye 1940’lara
gitti?” Onun da cevabını vereceğim. Bakın, 1942 tarihli bir vesika.
ÜNAL
DEMİRTAŞ (Zonguldak) – 2016’dayız, 2016!
MEHMET
MUŞ (Devamla) – Başvekalet Matbuat Umum Müdürlüğü “Gazetelerimizin son
günlerindeki neşriyatı arasında –gazetelerimizin diyor- dinden bahis bazı yazı,
mütalaa, ima ve temennilere rastlanmaktadır…” 
GÜLAY
YEDEKCİ (İstanbul) – Allah akıl fikir versin size.
MEHMET
MUŞ (Devamla) – “…Bundan sonra din mevzuu üzerine gerek tarihî gerek temsilî ve
gerek mütalaa kabilinden olan her türlü makale, bent, fıkra ve tefrikaların
neşrinden tevakki edilmesi ve başlamış bu gibi tefrikaların en çok on gün
zarfında nihayetlendirilmesi rica olunur.” 1942, biz yokuz iktidarda. 
GÜLAY
YEDEKCİ (İstanbul) – Tek parti dönemiydi, şimdi de tek parti dönemi mi var? Şu
anda tek parti dönemi mi var?
MEHMET
MUŞ (Devamla) – Şimdi, diyecekler ki: “Bu 1940, yetmiş sene önce.” Fakat çok
ileriye gitmeye gerek yok. Bakın, Cumhuriyet Halk Partisi –“Kafa karışıklığı.”
diyor, asıl karışıklık onlarda- hâlen yerinde sayıyor. Niye mi? 7 Haziran
seçimlerinden önce Genel Başkan Yardımcıları -kafa hiç değişmemiş, 1940’larda
kalmışlar- “İktidara gelir gelmez o gazeteler el koyacağız.” diyor. 
OSMAN
AŞKIN BAK (Rize) – Ya, basını kapatacaklardı iktidara gelince. Televizyonları
kapatacaklardı, gazeteleri kapatacaklardı iktidara gelince. 
MEHMET
MUŞ (Devamla) - Babanızın malı mı onlar ya? “El koyacağız.” Bu açıklamayı yaptı
mı? Cumhuriyet Halk Partisinin basın özgürlüğü, ifade özgürlüğü budur değerli
milletvekilleri. (AK PARTİ sıralarından alkışlar) 
CEYHUN
İRGİL (Bursa) – Siz milletin bütün malına el koydunuz, babanızın malı mıydı?
BAŞKAN
– Teşekkür ederiz Sayın Muş. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Sayın Başkanım, Sayın Muş baştan sona, partimize, partimizin
geçmiş dönemlerdeki çok saygıdeğer genel başkanlarına… 
MEHMET
MUŞ (İstanbul) – Ben genel başkana bir şey söylemedim ya. Gazeteyi kapattırmış
onu söyledim. 
ÖZGÜR
ÖZEL (Manisa) – …yöneticilerine ve Türkiye Cumhuriyeti’nin Cumhurbaşkanına
hakaretle dolu bir konuşma yaptı. Cevap hakkımızı kullanmak istiyoruz.
BAŞKAN
– Siz mi konuşacaksınız?
ÖZGÜR
ÖZEL (Manisa) – Yok efendim, Sayın Barış Yarkadaş konuşacak.
BAŞKAN
– Sayın Yarkadaş… 
OSMAN
AŞKIN BAK (Rize) – Ya, Gürsel Tekin “İktidara gelince gazeteleri kapatacağız?”
dedi.
BAŞKAN
- Sayın Bak…
OSMAN
AŞKIN BAK (Rize) – Ya, Gürsel Tekin’in açıklamasına bir baksana Barış!
7.- İstanbul Milletvekili Barış Yarkadaş’ın, İstanbul
Milletvekili Mehmet Muş’un sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
BARIŞ
YARKADAŞ (İstanbul) – AKP içindeki huzursuzluğu burada anlatmam sayın grup
başkan vekilinin zoruna gitti.
OSMAN
AŞKIN BAK (Rize) – Kendi işinize bakın!
BARIŞ
YARKADAŞ (Devamla) – Şu arkamda duran, boş duran Başbakanlık koltuğunda ben bu
Meclise geldiğimde Ahmet Davutoğlu oturuyordu. Sonra ne olduysa birdenbire
Ahmet Davutoğlu gitti, yerine anlayamadığımız bir darbeyle Binali Yıldırım
oturtuldu. (CHP sıralarından alkışlar) 
SEBAHATTİN
KARAKELLE (Erzincan) – Bizim bileceğimiz iş.
BARIŞ
YARKADAŞ (Devamla) – Eğer gerçekten AKP içinde bir huzursuzluk yoksa, bunun adı
da bir “darbe” değilse nedir? 
AYŞE
SULA KÖSEOĞLU (Trabzon) – Hâlâ orada mısınız siz ya Sayın Yarkadaş?
BARIŞ
YARKADAŞ (Devamla) – AKP içindeki huzursuzluğun gitgide arttığını, sayın
milletvekillerinin kafa karışıklığından da, Sayın Binali Yıldırım’ın geçen
akşam TRT 1’de yaptığı konuşmadan da zaten anlıyoruz.
SALİH
CORA (Trabzon) – Kemal Kılıçdaroğlu’nun nasıl geldiğini anlatsana. Kemal
Kılıçdaroğlu nasıl geldi, onu anlat sen.
BARIŞ
YARKADAŞ (Devamla) – Bunu saklamaya çalışmak, basını baskı altına alarak bu
huzursuzluğu gizlemeye çalışmak boş, beyhude bir çabadır.
OSMAN
AŞKIN BAK (Rize) – Ya, sen Muharrem İnce’yi dinlemiyor musun Muharrem İnce’yi?
Ne diyor Muharrem İnce?
ERKAN
KANDEMİR (İstanbul) – Muharrem İnce ne diyor?
BARIŞ
YARKADAŞ (Devamla) – O yüzden, siz ne derseniz deyin, tarih sonuçta hükmünü
veriyor. 
AYŞE
SULA KÖSEOĞLU (Trabzon) – Biz çok rahatız, çok rahatız, endişe etmeyin.
BARIŞ
YARKADAŞ (Devamla) – Cumhuriyet Halk Partisi doksan yılı aşmış köklü bir
partidir, AKP gibi konjonktürel bir parti değildir. (CHP sıralarından alkışlar)
Bugün konjonktüre dayanarak yüzde 49 almak sizi çok fazla umutlandırmasın.
AYŞE
SULA KÖSEOĞLU (Trabzon) – Biz on beş yıldır aynı konjonktürdeyiz. On beş yıldır
buradayız, on beş yıldır!
SALİH
CORA (Trabzon) – Kaç seçim kazandın, ondan bahset!
BARIŞ
YARKADAŞ (Devamla) – ANAP gibi, DYP gibi bir konjonktür partisisiniz, yarın da
tarihe karışacaksınız. Tarihe karışmanızın önünde de zaten engel olamazsınız.
1940’ta İsmet İnönü’den, 1950’de başka yerlerden örnekler vererek kendinizi
açığa çıkaramazsınız.
OSMAN
AŞKIN BAK (Rize) – Gürsel Tekin ne dedi, onu söyle sen! “Kapatacağım” dedi
gazeteleri!
BARIŞ
YARKADAŞ (Devamla) – Sizin iktidarınızda şu anda 142 gazeteci sorgusuz sualsiz
cezaevinde yatıyor. 
OSMAN
AŞKIN BAK (Rize) – Ya, Gürsel Tekin ne dedi, ona cevap ver, ona!
BAŞKAN
– Sayın Bak, lütfen…
AYŞE
SULA KÖSEOĞLU (Trabzon) – Suç işleyenin kimliğine bakmıyoruz biz, suç işleyenin
mesleğine de bakmıyoruz. Kim suç işliyorsa cezasını çeker.
BARIŞ
YARKADAŞ (Devamla) – Cumhuriyet gazetesi yazarlarının attığı “tweet”ten dolayı
cezaevinde olmasını bir türlü anlatamıyorsunuz. 142 gazetecinin cezaevinde
olduğu, Türkiye'nin açık bir cezaevine dönüştürüldüğü Hükûmetin üyesisiniz ve
tarihe de böyle geçeceksiniz. Güneşi balçıkla sıvayamazsınız. (CHP sıralarından
alkışlar) 
BAŞKAN
– Teşekkürler Sayın Yarkadaş.
AYŞE
SULA KÖSEOĞLU (Trabzon) – Tarih boyunca suçlunun mesleğine nerede bakılmış
yani?
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Bir genel başkan değişiminde partimizin içerisinde bir darbe
olduğunu ifade ediyor. Bu, açık bir sataşmadır. Bundan dolayı söz istiyorum.
BAŞKAN
– Benim için hava hoş.
Buyurun.
(AK PARTİ sıralarından alkışlar) 
8.- İstanbul Milletvekili Mehmet Muş’un, İstanbul
Milletvekili Barış Yarkadaş’ın sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; AK PARTİ kongrelerinde
sadece Genel Başkan seçilmez, aynı zamanda Başbakan seçilir.
Şimdi,
bu koltuğu işaret ediyor. Bakın Sayın Yarkadaş, siz hiç bu koltuğa
oturamıyorsunuz, bak, hiç; görüyor musunuz onu? Hatırlıyor musunuz 2010 yılını?
BARIŞ
YARKADAŞ (İstanbul) – Nerede Davutoğlu? Nerede Davutoğlu?
MEHMET
MUŞ (Devamla) – 2010 yılını hatırlıyor musunuz? Bakın, şu an, şu masanızın bana
göre sağ tarafında oturan Sayın Baykal’dı. Ne oldu?
BARIŞ
YARKADAŞ (İstanbul) – Nerede Davutoğlu? Ne oldu Davutoğlu’na?
OSMAN
AŞKIN BAK (Rize) – Nerede, Baykal nerede?
MEHMET
MUŞ (Devamla) – Ne oldu, bir değişiklik oldu partinizde?
MAHMUT
TANAL (İstanbul) – Senin yaşın kadar Baykal’ın siyaseti var.
MEHMET
MUŞ (Devamla) – Niye kasetle bir darbe yaptınız?
BARIŞ
YARKADAŞ (İstanbul) – Siz kendinizi damada hazırlayın, Berat Albayrak’a
hazırlayın Başbakan olarak.
MEHMET
MUŞ (Devamla) – Bakın, Sayın Başbakanımızın kongresinde en yüksek oyu alarak AK
PARTİ’nin Genel Başkanı ve Türkiye Cumhuriyeti’nin Başbakanı olmuştur. (AK
PARTİ sıralarından alkışlar) Şimdi, bir kere, bunlara girdiğiniz zaman kendi
Genel Başkan değişim sürecinize bakacaksınız. Gayet güzel, coşkulu bir
kongreyle değişim yapılmıştır, kaset falan da yok ortada ha; kaset orada,
kasetle değiştirdiniz Baykal’ı.
BARIŞ
YARKADAŞ (İstanbul) – Komplocusunuz, komplocu! 
MEHMET
MUŞ (Devamla) – Baykal’ı kasetle götürdünüz. Baykal’ı kasetle götürdünüz, hiç
konuşmayın. 
BARIŞ
YARKADAŞ (İstanbul) – Komplocusunuz!
CEYHUN
İRGİL (Bursa) – Davutoğlu’nu nasıl götürdünüz? Davutoğlu şurada “Buradayım
Allah’ın izniyle, iradeyle buradayım.” diyordu, haftasına gitti. O neyle gitti?
MEHMET
MUŞ (Devamla) – Arkadaşlar, bakın, bir huzursuzluk daha anlatayım size, bir
kafa karışıklığı daha anlatayım. O kafa karışıklığından Sayın Genel Başkanları
hâlâ kurtulamamış. Akşam görüşüyor Baykal’la, çıkıyor “Ben Genel Başkan adayı
değilim, öyle bir şey söz konusu olmaz, liderimin yanındayım.” diyor, sabah
bakıyorsunuz, aday oluyor. O kafa karışıklığını hâlen atlatabilmiş değil, hâlâ
orada kalmış.
BARIŞ
YARKADAŞ (İstanbul) – Komployu savunuyorsunuz, komployu!
MEHMET
MUŞ (Devamla) – O açıdan, önce bunlara bir bakacaksınız, kendinize
geleceksiniz, ondan sonra konuşacaksınız.
Değerli
milletvekilleri, AK PARTİ düzenli olarak kongrelerini yapan bir partidir.
İhtiyaç duyduğu zaman partimiz, partimizin ilgili kurulları kararını verir,
kongre ve yenilenme sürecine girer. Bu kimseyi alakadar etmez.
CEYHUN
İRGİL (Bursa) – Bizim değişiklik sizi niye alakadar ediyor?
BARIŞ
YARKADAŞ (İstanbul) – Bizim değişiklikle niye o zaman ilgilisiniz bu kadar,
madem sizi alakadar etmiyor?
MEHMET
MUŞ (Devamla) – Genel Kurulu saygıyla selamlıyorum. (AK PARTİ sıralarından
alkışlar) 
BAŞKAN
– Teşekkürler Sayın Muş.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – “Bir önceki Genel Başkanınıza kasetle darbe yaptınız.” ithamı
karşısında cevap hakkımızı kullanmak isteriz.
BAŞKAN
– Bu arada Sayın Baykal da geldi. 
Sayın
Özel, buyurun.
9.- Manisa Milletvekili Özgür Özel’in, İstanbul
Milletvekili Mehmet Muş’un sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Kanun yapan bir Parlamento, hukukun üstünlüğüne inanması gereken
bir Parlamento ve burada iktidar partisinin grup başkan vekili ve tamamen,
iktidarları döneminde, kendi kontrollerinde, İçişleri Bakanını kendileri
atamış, Emniyet Genel Müdürlüğü kendilerinde, MİT kendilerindeyken ortaya
çıkmış olan bir rezaleti süreç içinde, miting meydanlarında hem de özel hayat
olduğu biline biline “genel, genel” diye üzerinde konuşan, hatta ve hatta daha
sonrasında ortaya çıkan birtakım kayıtlarda, şu anda aslında bu tartışmalardan
istisna tutulması gereken bir makam ama siyasetle ve partisiyle bağını
koparmamak için ısrar eden birisinin böyle, gözlükleri takıp izleyip de
“Yayınlayın.” dediğini de bile bile, orada oturup hâlâ daha böyle bir
ahlaksızlığı savunabilmesi gerçekten akıl alır gibi değil. 
MEHMET
MUŞ (İstanbul) – Nereden biliyorsun bunu? Kim söyledi?
MİHRİMAH
BELMA SATIR (İstanbul) – Sayın Baykal cevap versin. 
OSMAN
AŞKIN BAK (Rize) – Sen savunuyorsun be, sen savunuyorsun onları. 
ÖZGÜR
ÖZEL (Devamla) – Ben size bir şey söyleyeyim arkadaşlar, ben size bir şey
söyleyeyim: Su kabağını bilir misiniz, su kabağını? Böyle, yüz yıllık çınarın
dibine bir tane çekirdeği düşer. 
MEHMET
MUŞ (İstanbul) – Onu Muharrem İnce anlatmıştı, başka bir şey anlat. Sayın Özel,
Muharrem İnce anlattı onu. 
ÖZGÜR
ÖZEL (Devamla) – Nemi bulunca hızla büyür, yükselir gider, çınarın boyunu
geçer. Geçtikten sonra -yapısı gereği de birazcık küstah, birazcık burnu
büyüktür- yüz yıllık çınara tepeden bakar, küçümser böyle.
ŞAHİN
TİN (Denizli) – Senin gibi. 
ÖZGÜR
ÖZEL (Devamla) – Ama hiç kar, hiç kış, hiç kırağı, hiç rüzgâr görmemiştir.
Biraz önce Sayın Yarkadaş’ın söylediği karları, kışları gören, bu ülkenin iyi
gününde, kötü gününde dimdik ayakta duran bir ulu çınarın Grup Başkan Vekili
olarak…
MİHRİMAH
BELMA SATIR (İstanbul) – Biz neler gördük. Darbeyi gördük, darbeyi.
ÖZGÜR
ÖZEL (Devamla) – …su kabağının yerle yeksan olduğu günde, hâlinize yine bizim
acıyacağımızı, hakkınızı bizim savunacağımızı, mağduriyetinizi bizim dile
getireceğimizi buradan bir kere daha ifade ederiz. (CHP sıralarından alkışlar) 
BAŞKAN
– Teşekkürler Sayın Özel. 
MİHRİMAH
BELMA SATIR (İstanbul) – Kapatma davasını gördük, darbeyi bile püskürttük ya. 
MEHMET
MUŞ (İstanbul) – Sayın Başkan, söz almayacağım.
ÖZGÜR
ÖZEL (Manisa) – Buyur, buyur.
MEHMET
MUŞ (İstanbul) – Burada, bazı şeylerin kayıtlara girmesini istiyorum. 
CEYHUN
İRGİL (Bursa) – “Su kabağı değiliz.” diyecek. 
MEHMET
MUŞ (İstanbul) – Şimdi eğer siz bir partiyle alakalı, kongreyle alakalı
konuşursanız bunun cevabını alırsınız. Bu açıdan, ben başka detaylara
girmeyeceğim. Adalet ve Kalkınma Partisi tek başına iktidardayken bile kapatma
davalarıyla karşı karşıya kalmış; iktidardayken -ki biz onu Türk milletine,
milletimize karşı yapılmış olan bir darbe olarak her zaman ifade ettik- bir
darbeyle karşı karşıya kalmış, öncesinde çok farklı badireler atlatmış bir
iktidar partisinden bahsediyoruz. O açıdan, bu günlerin hepsini atlatmış bir
partidir, inşallah daha uzun yıllar milletimize hizmet edecektir.
BAŞKAN
– Teşekkürler Sayın Muş.
Sayın
Tanal, buyurun.
MAHMUT
TANAL (İstanbul) – Şimdi, Sayın Başkanım…
OSMAN
AŞKIN BAK (Rize) – Çınar iyi ama bekçileri kötü, bekçileri…
BAŞKAN
– Sayın Bak, lütfen…
Sayın
İnceöz… Neyse…
Sayın
Bak, sizi şikâyet edecektim ama Sayın İnceöz’le daha sonra konuşayım o zaman.
Sayın
Tanal, buyurun.
MAHMUT
TANAL (İstanbul) – Değerli Başkanım, Türk Dil Kurumunda “darbe”nin tanımı şu:
Zorla veya demokratik yöntemlerle bir iktidar, bir Başbakan istifa
ettiriliyorsa bu darbedir. Demokratik yöntemlerle Davutoğlu istifa
ettirilmiştir. Gerçekten Davutoğlu Hükûmetine darbe yapılmıştır. Bu gayet açık
ve net.
Teşekkür
ederim. Saygılar…
MEHMET
METİNER (İstanbul) – Yahu sana ne ya, tasası sana mı düştü ya!
VIII.- BAŞKANLIĞIN GENEL KURULA SUNUŞLARI (Devam)
D) Önergeler (Devam)
1.- İstanbul Milletvekili Barış Yarkadaş’ın, (2/1178)
esas numaralı Basın İlan Kurumu Teşkiline Dair Kanunda Değişiklik Yapılması
Hakkında Kanun Teklifi’nin doğrudan gündeme alınmasına ilişkin önergesi (4/70)
(Devam)
BAŞKAN
– Sayın milletvekilleri önerge üzerinde ikinci ve son konuşmacı Bursa
Milletvekili Sayın Ceyhun İrgil. 
Buyurun.
(CHP sıralarından alkışlar) 
Süreniz
beş dakika.
CEYHUN
İRGİL (Bursa) – Teşekkürler Sayın Başkan.
Değerli
milletvekilleri, TÜİK verilerine göre 2015 yılında neredeyse 12 gazeteden 1’i,
her 100 dergiden 2’si kapanmış. Gazete ve dergilerin toplam tirajı ise 2015’te
bir önceki yıla göre yüzde 6 civarında azalmış. 
Toplumun
bireysel ve ortak haklarına daha fazla sahip çıkabilmelerine olanak sağlayan,
istek ve ihtiyaçlarını daha rahat dile getirme imkânı sunan yerel basında da
durum farklı değil. O yüzden ben bugün daha çok yerel basının sorunları
üzerinde duracağım.
Toplumun
en yakın tarihi ve çevresel, bölgesel özellikleri açısından yerel basının
önemini belirtmek için bir tane örnek vermek isterim. Biliyorsunuz, Adıyaman
Gerger’de yaşanan çocuk istismarı bir yerel İnternet sitesinde yayınlanan
haberle duyuruldu ve her ne kadar ardından bu siteye yayın yasağı getirilse de
olayın mahkemeye intikal etmesi yerel basının başarısıdır. 
Arkadaşlar,
yerel basının önemi arşivlerinde saklıdır. Anadolu’da basılan yerel gazeteler
sayesinde bölgenin gelişimi, tarihi, kültürü, sosyolojik bakımdan yerel basın
arşivi de oluşması çok önemli imkânlar verir. Maalesef, bu gazetelerin eksiksiz
bir şekilde kayıtlara geçemediğini de biliyoruz. Eskiden valilikler bünyesinde
oluşturulan gazete arşivlerine bugün ne yazık ki gereken özen
gösterilmemektedir. 
Öte
yandan, yerel basın türlü sorunları yaşamaya, ayakta kalmaya çabalamakta.
İnsanların yaşadıkları bölgeyle ilgili her konuyu gündeme taşımak ve sorunların
aşılması noktasında önemli bir işleve sahip olan yerel basın, bu işlevini
yerine getirmeye çalışırken yerel yönetimlerle arasını iyi tutmak zorundadır.
Zorunda çünkü pahalı baskı peşi sıra mali sorunları beraberinde getirmekte,
ilanların kesilmesi korkusu yerel basının en önemli otosansürü hâline
gelmektedir. Basın İlan Kurumundan resmî ilan alabilmek için de bayiden kendi
gazetesini satın alarak belli bir tirajı tutturma çaresizliğinde olan bir yerel
basından bahsediyoruz. 
Yerel
basın bugün ne yazık ki kendi iktidarını kurmak ya da devam ettirmek isteyenler
tarafından kuşatılmış hâldedir. Az ücrete tabi ve her an işsiz kalma korkusuyla
çalışan gazete emekçileri ise iktidarla mesafesini koruyamayan gazete sahip ve
yöneticilerine, şeffaflığa sahip olamayan gazetecilik anlayışına itiraz edemez
hâldedir. Bakınız, Türkiye çapında sadece OHAL kapsamında 900’e yakın gazeteci
işsiz kaldı, elbette sadece yerelde değil. 
Türkiye’de
basının en önemli sorunu basın özgürlüğü. Aslında bu, halkın da sorunu çünkü
olayları ve haberleri saf gerçekliğiyle öğrenemiyor ve algı kurbanı oluyoruz. 
Arkadaşlar,
Çağdaş Gazeteciler Derneğinin rakamlarına göre OHAL’de 100’ün üzerinde basın
kuruluşu kapatıldı, şu anda hükümlü ve tutuklu gazeteci sayısı 142; 600’ün
üzerinde gazetecinin de basın kartı iptal edildi. Bu nedenle Hükûmete
soruyoruz: Gerçekten basın özgürlüğü var mıdır, yok mudur? Hükûmet basın
özgürlüğünün olduğuna, on beş yıldır hiç olmadığı kadar emin, muhalefet olarak
biz de adalet ve yargı bağımsızlığının olmadığından, insan haklarının ihlal
edildiğinden, OHAL’in fırsatçılığa dönüştürüldüğünden ne kadar eminsek. On beş
yıldır hiç olmadığımız kadar eminiz ki Türkiye’de basın özgürlüğü yoktur. 
Değerli
arkadaşlar, huzurunuzdan ayrılmadan önce şu soruları da dile getirmek isterim:
Muhalif gazetecilik adı altında kendisine muhalif gazeteci diyenlerin tümü,
millî güvenliğe tehdit oluşturduğu tespit edilen terör örgütlerine aidiyet,
iltisak veya irtibat içinde midir? 
Yandaş
olarak nitelenen, iktidar uygulamalarını asla eleştirmeyen, eleştiremeyen
basın-yayın organlarının yaptığı gazetecilik midir yoksa gazetecilik adı
altında başka faaliyetler yürütülmekte midir? 
İktidar
“Basın özgürlüğü var.” derken, neden muhalif gazeteciler ve dünya basın
örgütleri “Türkiye’de basın özgürlüğü yok.” demektedirler?
Siyasiler
gazetecilik faaliyeti ve meslek etiğini gazetecilerden daha iyi mi
bilmektedirler?
Teşekkür
ederim. (CHP sıralarından alkışlar) 
BAŞKAN
– Teşekkür ederiz Sayın İrgil.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Birleşime
on dakika ara veriyorum.
Kapanma Saati: 18.31
DÖRDÜNCÜ OTURUM
Açılma Saati: 18.48
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Elif Doğan
TÜRKMEN (Adana)
-----0-----
BAŞKAN
– Sayın milletvekilleri, Türkiye Büyük Millet Meclisinin 28’inci Birleşiminin
Dördüncü Oturumunu açıyorum.
Alınan
karar gereğince, sözlü soru önergeleri ile diğer denetim konularını görüşmüyor
ve gündemin “Kanun Tasarı ve Teklifleri ile Komisyonlardan Gelen Diğer İşler"
kısmına geçiyoruz.
1’inci
sırada yer alan, Millî Eğitim Bakanlığının Teşkilat ve Görevleri Hakkında Kanun
Hükmünde Kararname ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı, Tebligat Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı, Osmaniye
Milletvekili Ruhi Ersoy ve Milliyetçi Hareket Partisi Grup Başkanvekili Manisa
Milletvekili Erkan Akçay’ın 2547 Sayılı Yükseköğretim Kanununda Değişiklik
Yapılmasına Dair Kanun Teklifi, Erzurum Milletvekili Mustafa Ilıcalı’nın
Yükseköğretim Kanununda Değişiklik Yapılmasına Dair Kanun Teklifi, Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural’ın Yükseköğretim Kanununda Değişiklik
Yapılmasına Dair Kanun Teklifi ile Millî Eğitim, Kültür, Gençlik ve Spor
Komisyonu Raporu’nun görüşmelerine kaldığımız yerden devam edeceğiz.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Millî Eğitim Bakanlığının Teşkilat ve Görevleri
Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (x)
BAŞKAN
– Komisyon? Burada.
Hükûmet?
Burada.
25/11/2016
tarihli 27’nci Birleşimde, İç Tüzük’ün 91’inci maddesine göre temel kanun olarak
görüşülen 405 sıra sayılı Kanun Tasarısı’nın ikinci bölümünde yer alan 28’inci
maddesi kabul edilmişti. 
Şimdi,
29’uncu madde üzerinde aynı mahiyette üç önerge vardır, okutuyorum: 
Türkiye Büyük Millet Meclisi Başkanlığına
TBMM
Genel Kurulunda görüşülmekte olan 405 sıra sayılı Millî Eğitim Bakanlığının
Teşkilat ve Görevleri Hakkında Kanun Hükmünde Kararname ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 29’uncu
maddesinin tasarı metninden çıkarılmasını arz ve teklif ederiz. 
 Metin
Lütfi Baydar Ceyhun İrgil Mustafa
Ali Balbay
 Aydın Bursa İzmir
 Haydar
Akar Bülent Yener Bektaşoğlu Lale
Karabıyık
 Kocaeli Giresun Bursa
 Şenal
Sarıhan Aytuğ Atıcı
 Ankara Mersin
Aynı
mahiyetteki diğer önergenin imza sahipleri: 
 Zühal
Topcu Erkan Haberal Ruhi
Ersoy
 Ankara Ankara Osmaniye
 Arzu
Erdem Deniz Depboylu Kadir
Koçdemir
 İstanbul Aydın Bursa
Aynı
mahiyetteki diğer önergenin imza sahipleri: 
 Filiz
Kerestecioğlu Demir Sibel Yiğitalp Besime
Konca
 İstanbul Diyarbakır Siirt
 Osman
Baydemir Ahmet Yıldırım Meral
Danış Beştaş
 Şanlıurfa Muş Adana
BAŞKAN
– Komisyon önergelere katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MUSTAFA İSEN (Sakarya) –
Katılmıyoruz. 
BAŞKAN
– Hükûmet katılıyor mu? 
MİLLÎ
EĞİTİM BAKANI İSMET YILMAZ (Sivas) – Katılmıyoruz. 
BAŞKAN
– Aynı mahiyetteki önergeler üzerinde ilk konuşmacı, Diyarbakır Milletvekili
Sayın Sibel Yiğitalp. 
Süreniz
beş dakika. 
Buyurun.
(HDP sıralarından alkışlar)
SİBEL
YİĞİTALP (Diyarbakır) – Sayın Başkan, değerli milletvekilleri; bugün, yirmi beş
gündür eş genel başkanlarımız, milletvekillerimiz tutuklu yani rehin
tutulmakta; öncelikle, bu uygulanan politikayı şiddetle kınadığımı belirtmek
isterim. 
405
sıra sayılı Kanun Tasarısı’nın 29’uncu maddesi hakkında grubum adına konuşmak
için söz almış bulunmaktayım. 
Tasarının
bu maddesiyle disiplin soruşturması ve savunma hakkına ilişkin düzenlemeler
belirtiliyor. AKP, iktidarları sürecinde üniversiteleri araçsallaştırarak
üniversitelerin varlık nedenini ortadan kaldırmak istemiştir. Akademik
özerklik, bilimsel özgürlük, demokratik öz yönetim gibi üniversite için
vazgeçilmez ilkeler, hiyerarşik merkezî yönetim, denetim ve disiplin anlayışına
dayalı düzenlemelerle kuşatma altına alınmakta, üniversite çalışanları ve
öğrenciler üzerinde baskı oluşturmaktadır. 12 Eylül döneminde 120 akademisyen
işten atılırken 15 Temmuzdan itibaren 3.500’e yakın akademisyen işinden
atılmıştır. Nitekim, müzakere koşullarının hazırlanması ve kalıcı bir barış
için çözüm yollarının kurulmasını isteyen, bunu kamuoyuna deklare eden
akademisyenler hakkında bu Hükûmet yetkilileri tarafından soruşturmalar
açılmış, birçok akademisyen gözaltına alınıp tutuklanmıştır. Farklı bir sese
tahammülü olmayan AKP Hükûmeti, KHK'larla üniversitelere, akademisyenlere
saldırıların ardı arkasını kesmemiş, her gün bir diğer günü aratır hâle
getirmiştir.
Sayın
Başkan, değerli milletvekilleri; bu yasa tasarısındaki disipline ilişkin
hükümler de bu baskının bir parçası olarak karşımıza çıkmaktadır. Oysa olması
gereken, disiplin ve baskı araçlarını geliştirmek değil, üniversite
bileşenlerinin katılımıyla uluslararası anlaşmalarla garanti altına alınmış
olan hak ve hukuk özgürlükleri hızla yasalaştırmak ve fiiliyata, uygulamaya
geçirmektir. Maalesef bu özgürlüklerin hiçbiri olmadığı için şiddetli bir beyin
göçü olmakta ve ülkemiz Orta Çağ karanlığına hızla götürülmeye çalışılmaktadır.
Biz üniversitelerin ortak yaşam alanları olduğu düşüncesinden hareketle,
üniversite yaşamının kısıtlayıcı ve baskıcı disiplin hükümleriyle değil, ortak
yaşam ilkeleriyle hayata geçirilmesi gerektiğine inanıyoruz. Ortak yaşam
ilkelerinin ihlali durumunda neler yapılması gerektiğinin ise üniversite
bileşenlerinin, eğitim sendikalarının, bakanlığın katılımıyla hazırlanacak
ortak tasarıyla Meclise sunulması ve yasalaşması gerektiğini savunuyoruz.
Size
çok basit bir örnek vereceğim: OHAL bahanesiyle, kanun hükmünde kararnameyle
açığa alınan akademisyen Nuriye Gülmen günlerdir Yüksel Caddesi önünde eylem
yapıyor. Tek isteği görevine iade edilmek. Nuriye Gülmen eylem yaptığı her gün
gözaltına alındı. On yedi gündür gözaltına alınmasına rağmen eylemine devam
eden Nuriye Gülmen ilk kez dün gözaltına alınmadı ve bu haber konusu oldu.
Ülkenin düştüğü durumun tekrar altını çizerek söylüyorum: Gözaltına alınmamak
haber konusu oluyor ve geldiğimiz nokta budur. Nuriye Gülmen şahsında tüm
akademisyenlerin, eğitim emekçilerinin eylemini selamlıyorum.
Eğitim
ve öğretimde başarı istiyorsak öncelikle ülkemizde iç barışı sağlamak
zorundayız.
Şunu
da son olarak söylemek istiyorum: İktidar bozar, mutlak iktidar mutlaka bozar,
aynen şu an olduğu gibi. (HDP sıralarından alkışlar)
BAŞKAN
– Teşekkür ederiz Sayın Yiğitalp.
Aynı
mahiyetteki önergeler üzerinde diğer konuşmacı, Ankara Milletvekili Sayın Zühal
Topcu…
ERKAN
AKÇAY (Manisa) – Sayın Kadir Koçdemir konuşacak efendim.
BAŞKAN
– Sayın Kadir Koçdemir.
Değişiklik
var, bize iletilmedi. 
Buyurun
Sayın Koçdemir. (MHP sıralarından alkışlar)
Süreniz
beş dakika.
KADİR
KOÇDEMİR (Bursa) – Sayın Başkan, değerli milletvekilleri; sözlerimin başında
hepinizi saygıyla selamlıyorum.
Bu
görüşmekte olduğumuz maddeler, iktidarın hukuka karşı tavrını ve yasama
faaliyetini nasıl yaptığını gösteren ibretlik maddelerdir. 
Bilindiği
gibi, Anayasa Mahkemesi yükseköğretimle ilgili disiplin suçlarını düzenleyen
hükümleri, Anayasa’nın 2’nci, 38’inci, 128’inci ve 130’uncu maddelerine aykırı
bularak iptal etmişti. Ne zaman iptal etmişti? 2015 yılında iptal etmişti ve
dedi ki: “Bu iptal kararım Resmî Gazete’de yayınlandıktan sonra, dokuz ay
içinde yasal düzenleme yapılması gerekir. Eğer dokuz ay içinde yasal düzenleme
yapılmazsa, iptal edilen maddelerin yerine disiplinle ilgili suç olarak tarif
edilen fiiller kanunla belirlenmediği için yükseköğretimde disiplin hükümleri
uygulanamaz.”
Bu
Anayasa Mahkemesinin kararı Resmî Gazete’de ne zaman yayınlandı? 7 Nisan
2015’te yayınlandı. Dokuz ay koyduğumuzda iptal kararı ne zaman yürürlüğe
girdi? 7 Ocak 2016’da yürürlüğe girdi. 
Peki,
iktidar partisi ve iktidar, bu disiplin hükümleriyle ilgili maddeyi düzenleyip
ne zaman Meclise sevk etti? Mart ayının 21’inde sevk etti. 
Arkadaşlar,
bu karar verildiği vakit açılmış bulunanlar dâhil Türkiye’de iki üç yıldır
yükseköğretimde disiplin suçlarına karşı ceza verilememektedir. Çünkü, hukuk
devletinin belli ilkeleri vardır. Ceza ancak kanunla belirlenir, ceza ve
benzeri müeyyidelerin ancak kanunla belirlenmesi gerekir. Yine “Cezanın
sorumluluğu şahsidir, genel müsadere kararı verilemez.” diye Anayasa’nın ilgili
maddesinde bağlayıcı hüküm var. 
Peki,
biz nasıl yapıyoruz? 15 Temmuzdan sonra, Allah’ın lütfu olan darbeden sonra,
milletimize büyük müjde olarak bildirilen OHAL daha başlamadan biz belli
hükümleri verdik. Yükseköğretimde kalarak söylemek istiyorum. İlk yapılan iş
-her ne sebeple olursa olsun, dünyanın neresinde çalışırsa çalışsın- bütün
akademisyenlerin Türkiye’ye çağrılması oldu, bütün akademisyenlerin ve yine
öğretim üyelerinin tamamı için yurt dışına çıkış yasağı konuldu. Eğer
üniversitede olmak, suçla ilişkilendirilme bakımından özel bir sebep teşkil
etmiyorsa o zaman bütün Türkiye Cumhuriyeti vatandaşlarına da yurt dışına çıkış
yasağı ve yurt dışında bulunan bütün vatandaşların derhâl ülkeye gelmesi kararı
da aynı mantıkla verilebilirdi. Bir insan üniversite kadrosunda diye, yurt
dışında filanca bursla, falanca akademik programla, filanca akademik değişim
programıyla olması sebebiyle, eğer yurt içine çağırabiliyor isek o zaman niye
bunu bütün insanlara teşmil etmiyoruz? İşte böyle bir kafa yükseköğrenime
hâkimdir. Ki yükseköğrenim, sözün özgürlüğünün, sözün hürriyetinin en son haddi
olması gereken bir yerdir, insanların fikir ve kanaat bakımından sadece
bulunduğu ana bilim dalına -sosyolojiyse sosyolojiye- oradaki bilim
disiplininden başka herhangi bir şeye tabi olmaması gereken alandır. Ama burayı
yöneten kafanın ilk aklına gelen, yurt dışındaki bütün akademisyenleri
Türkiye’ye çağırıp belli bir rektör döneminde mesleğe giren herkesi ihraç
etmektir ve bu Anayasa Mahkemesi kararını da… Türkiye’yi iki üç yıl hukuksuz
bırakarak işlenen disiplin suçlarına -Danıştayın bu konuda çok sayıda kararı
var- ceza verilememesi sonucunu doğurmaktadır. O zaman biz, bize verilen
yetkiyi ve yasama görevini hukuka uygun olarak yerine getiremiyoruz demektir.
Bu madde bunun çok açık bir örneğidir. Bundan sonra tekrarının az olması dileğiyle
hepinize saygılar sunuyorum. (MHP sıralarından alkışlar)
BAŞKAN
– Teşekkür ederiz Sayın Koçdemir.
Aynı
mahiyetteki önergeler üzerinde üçüncü konuşmacı, Mersin Milletvekili Sayın
Aytuğ Atıcı. 
Buyurun.
(CHP sıralarından alkışlar)
AYTUĞ
ATICI (Mersin) – Teşekkür ederim Sayın Başkan.
Değerli
milletvekilleri, değişiklik yapmaya bir türlü doyamadığınız ama yine de düzene
koyamadığınız Millî Eğitimi daha da bozacak olan 405 sıra sayılı Tasarı’nın
29’uncu maddesi üzerine verdiğimiz önergeyle ilgili olarak söz aldım.
Hurafeleri değil bilimi temel alan, piyasanın, siyasi gücün değil halkın
çıkarlarını gözeten bir üniversite düzeni kurulması için çalışan
milletvekillerini saygıyla selamlarım.
Değerli
arkadaşlar, bu tasarının 29’uncu maddesiyle, üniversitelerde disiplin
soruşturması ve savunma hakkını düzenleyen bir madde ekliyorsunuz. Yanlış
duymadınız, disiplin soruşturması ve savunma hakkı ekleniyor bu tasarıya; şaka
gibi, gerçekten milletle dalga geçer gibi. Bugün hiçbir soruşturma yapılmadan,
hiçbir savunma hakkı verilmeden binlerce kişiyi ihraç ettiğiniz bir dönemde
savunma hakkından bahsediyorsunuz. Allah aşkına, size kim inanır? Kendi
çıkardığınız kanunlara, Anayasa’ya aykırı davranarak Meclisin de itibarını iki
paralık ettiniz. İntikam aracı hâline getirdiğiniz OHAL yasasıyla, çıkarılan
KHK’larla, ihbarcılık ve diğer ahlaksız yöntemlerle üniversitedeki
akademisyenleri, sosyal demokrat ve yurtsever öğretmenleri, memurları bir bir
işten attınız, şimdi kalkmışsınız “savunma hakkı” diyorsunuz. Allah akıl ve izan
versin. Bizi bu şekilde bitirebileceğinizi zannediyorsanız biz size nanik
yaparız. Akademisyenler yöneticilerin, hatta toplumun düşüncelerine aykırı
fikirlere sahip olabilirler. Bu aykırı fikirlere sahip olma herhangi bir
disiplin sorunu ya da konusu değildir, olmamalıdır. Çünkü akademisyenler halkın
sunduğu imkânlarla araştırma yaparlar ve gelecek kuşakları yetiştirirler
dolayısıyla doğrudan halka karşı da sorumlulukları vardır. Bu nedenle
akademisyenler herhangi bir Hükûmetin değil kamunun, halkın ortak değerleridir,
onlara ortak olarak sahip çıkmak gerekir. Bu nedenle biz öğrencisi,
akademisyeni, tüm birimleriyle üniversitelerin halkın bütün sorunlarına ses
çıkarmalarını istiyoruz, hatta bu işin akademisyenlerin tarihsel sorumluluğu
olduğunu düşünüyoruz. Biz istiyoruz ki üniversiteler insanı önde tutan evrensel
bir anayasanın nasıl yapılacağını bize anlatsınlar. Biz istiyoruz ki
üniversiteler çocuk tecavüzcülerini korumak isteyen zihniyetin sosyal ve
psikolojik analizini yapsınlar. Biz istiyoruz ki üniversiteler kendini uygar
sanan bir ülkede çocuk tecavüzüne af konusunda üniversitelerin neden sessiz
kaldığını yani kendi kendilerini bir tez konusu hâline getirerek araştırsınlar.
Biz istiyoruz ki akademisyenler halkın ödediği vergilerin nereye harcandığını
araştırsınlar, Kürt sorununun iktidar tarafından neden çözülmediğini, neden
özellikle çözülmediğini korkusuzca araştırsınlar. Biz isteriz ki üniversiteler
yoksulluğun on dört yıllık kesintisiz AKP iktidarına rağmen neden hâlâ
çözülemediğini özgürce araştırsınlar. Üniversiteler özgür biçimde araştırmalı,
inandığı fikrini cesaretle kimseden korkmadan, utanmadan, ekmeğinden olma
korkusu yaşamadan en gür sesiyle söyleyebilmeli, yazabilmeli. Bu dönemde bu
mümkün mü? Yarattığınız bu korku dünyasında asla mümkün değil. 
Bakın,
şimdi size önemli bir şey söyleyeceğim. Bütün bunlar yetmiyormuş gibi
kalktınız, üniversiteleri daha perişan hâle getirmek üzere milletvekili olan
öğretim üyelerine bir ayrıcalık getirmeye çalışıyorsunuz şimdi. 37’nci maddede
birazdan konuşacağız yani bir milletvekili, Sayın Bakan, buradan çıkıp
üniversitesine dönerse hem maaşını alacak hem emekli maaşını alacak ama
herhangi bir sıradan öğretim üyesi emekli olup döndükten sonra tek maaşa talim
olacak. Bakın, bu iş benim işime yarıyor, ben bir emekli öğretim üyesiyim,
milletvekiliyim, buradan çıkışta 2 maaş alırım ama bunu ahlaki bulmuyorum. Bu
ahlaksız bir tekliftir, bunu da geri çekmenizi bekliyorum. (CHP sıralarından
alkışlar) 
MUSTAFA
ILICALI (Erzurum) – Sayın Vekilim, vakıf üniversitesinde alıyor zaten. 
BAŞKAN
– Teşekkür ederiz Sayın Atıcı.
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Sayın Başkanım, biz yoklama istiyoruz efendim. 
BAŞKAN
– Sayın milletvekilleri aynı mahiyetteki önergeleri oylarınıza sunmadan önce
bir yoklama talebi var. 
Sayın
Özel, Sayın İrgil, Sayın Aydın, Sayın Gaytancıoğlu, Sayın Hakverdi, Sayın
Yalım, Sayın Tüm, Sayın Engin, Sayın Tarhan, Sayın Kayan, Sayın Durmaz, Sayın
Tuncer, Sayın Atıcı, Sayın Usluer, Sayın Yarayıcı, Sayın Yüksel, Sayın Aldan,
Sayın Kesici, Sayın Bozkurt, Sayın Çam, Sayın Bayır.
Şimdi,
yoklama için iki dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve Görevleri
Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… 29’uncu madde kabul
edilmiştir.
30’uncu
madde üzerinde aynı mahiyette olmak üzere üç önerge vardır, okutuyorum.
Türkiye
Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 30’uncu maddesinin tasarı metninden
çıkarılmasını arz ve teklif ederiz. 
 Çağlar
Demirel  Sibel Yiğitalp  Ayşe
Acar Başaran
 Diyarbakır
 Diyarbakır  Batman
 Mehmet Ali
Aslan  İbrahim Ayhan  Besime
Konca
 Batman
 Şanlıurfa  Siirt
Aynı
mahiyetteki diğer önergenin imza sahipleri:
 Metin Lütfi
Baydar  Ceyhun İrgil  Mustafa
Ali Balbay
 Aydın
 Bursa  İzmir
 Haydar
Akar  Bülent Yener Bektaşoğlu  Lale
Karabıyık
 Kocaeli
 Giresun  Bursa
Aynı
mahiyetteki diğer önergenin imza sahipleri:
 Zühal
Topcu  Erkan Haberal  Ruhi
Ersoy 
 Ankara
 Ankara  Osmaniye
 Deniz
Depboylu  Arzu Erdem  Mustafa
Mit
 Aydın
 İstanbul  Ankara

BAŞKAN
– Aynı mahiyetteki önergelere Komisyon katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MUSTAFA İSEN (Sakarya) –
Katılmıyoruz.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Aynı mahiyetteki önergeler üzerinde ilk konuşmacı, Ankara Milletvekili Sayın
Mustafa Mit.
Buyurun.
(MHP sıralarından alkışlar)
MUSTAFA
MİT (Ankara) – Sayın Başkan, değerli milletvekilleri; görüşülmekte olan 405
sıra sayılı Millî Eğitim Bakanlığının Teşkilat ve Görevleri Hakkında Kanun
Hükmünde Kararname ile Bazı Kanun Hükmünde Kararnamelerde Değişiklik
Yapılmasına Dair Kanun Tasarısı’nın 30’uncu maddesi hakkında Milliyetçi Hareket
Partisi Grubunca verilen önerge üzerinde MHP Grubu adına söz almış
bulunmaktayım. Genel Kurulu saygıyla selamlıyorum.
Değerli
milletvekilleri, tasarının 30’uncu maddesi, devlet ve vakıf yükseköğretim
kurumlarında görevi başında kalmasında sakınca görülen üst kuruluşlar ile
yükseköğretim kurumunun yöneticileri, öğretim elemanları, memurlar ve diğer
personel hakkında ihtiyaten görevden uzaklaştırmayı düzenlemektedir. Madde
metni gerek lafzı ve gerekse ruhu itibarıyla olağanüstü hâl mantalitesiyle
kaleme alınmış, komisyonlarda dile getirilen sakıncalar dikkate alınmadan Genel
Kurula getirilmiştir. Üniversitenin yüksek lise hâline getirilmesine yol açacak
olan bir anlayışla tasarının kaleme alındığı anlaşılmaktadır. Zaten sıkıntılı
olan ilim hayatımız bu anlayışla daha da sığlaştırılacaktır. Olağanüstü bir
süreçten geçtiğimizden şüphe yoktur. Bugünün şartları malum ancak kalıcı
düzenleme yaptığımız hatırlardan çıkarılmamalıdır. 
Değerli
milletvekilleri, tasarı, görevden uzaklaştırmanın disiplin veya ceza
soruşturmasının herhangi bir safhasında üç ay süreyle alınabileceğini, sebepler
devam ettiği zaman her defasında üç ay olarak uzatılabileceğini
düzenlemektedir. Bu hâliyle düzenleme birçok yönden sakatlık taşımaktadır.
Birincisi, 28’inci ve 29’uncu maddeyle sınırları belirlenmeye çalışılan
disiplin ve ceza soruşturmasına neden olan hâller ve usuller objektif unsurlar
taşımamaktadır. Keyfî uygulamaya yol açacak muğlak ve subjektif ifadeler yerine
objektif kriterler ortaya konulmalı ve keyfîlik ortadan kaldırılmalıdır. Devlet
yönetiminde neredeyse üç asırdır şikâyetçi olduğumuz keyfî uygulama neticesinde
etkin konumda olanların kendinden olmayanları tasfiye aracı olduğu 15 Temmuzda
açıkça görülmüştür. İkincisi, görevden uzaklaştırmanın her defasında üç ay
olarak tekrarlanması bir başka keyfî uygulama olacaktır. Bazı soruşturmalar
belki üç ay içerisinde, altı ay içerisinde sonuçlanmayabilir ancak düzenlemeden
anlaşıldığı kadarıyla uzatmalar süre sınırı olmadan devam edebilir, bunun
sınırlandırılması gerekmektedir. Nasıl ki görevden uzaklaştırmayı izleyen on
gün içinde soruşturmaya başlanılması düzenlendiyse sonuçlandırılması da
sınırlandırılmalıdır. Üçüncüsü: Görevde kalmanın soruşturmanın devamını teşkil
edip etmediği durumlarda uzaklaştırma tedbir süresi bitmeden
kaldırılabileceğini düzenlemektedir. Bu doğru bir anlayış olmakla beraber eksik
bir düzenlemedir. Kişinin görevde kalmasının soruşturmayı etkileyecek olup
olmadığının da subjektif kriterlere bağlanması gerekmektedir. İnsanların işi ve
aşıyla oynamak zulümdür ve biz bu zulme karşıyız, düzeltilmesi gerekmektedir.
15 Temmuz sonrası yaşanan açığa almalar neredeyse 100 bin kişiye ulaşmıştır. Bu
konuda sebep olunan mağduriyetler zaman zaman devletin en üst temsilcileri
tarafından da ifade edilmektedir. Her platformda yapmış olduğumuz itirazlar
dikkate alınmamıştır, yeni mağdurlar yaratılmıştır. Bu düzenlemenin
uygulamasında da bu tip mağduriyetler yaşanabilecektir. Dördüncüsü ise objektif
kriterlere bağlanmadan yetki verilenlerin yorum ve değerlendirmelerine açık,
subjektif sebepler ile akademik personelin idari tasarruf altında tutulması,
akademik özerklik açısından oldukça problemli olan ilim hayatımızı amir, memur
disiplini içine alacak akademik personeli devlet memuru hâline getirecektir.
Beşincisi: Tasarıdan anlaşıldığı kadarıyla modern devlet hayatının geçirdiği
tecrübeler ile ulaşmış olduğu devlet hükûmet ayrımından hükûmetin adamları modeline
geçme gayreti görülmektedir. İbni Haldun’un cemiyetin çöküş sebeplerinden biri
olarak gördüğü…
(Mikrofon
otomatik cihaz tarafından kapatıldı) 
MUSTAFA
MİT (Devamla) - …asabiyet yani partizanlık, toplumu hükûmetin adamları ve
diğerleri olarak görecek, devlete olan aidiyet duygusunu da ortadan
kaldıracaktır diyorum. Tarihin bunun örnekleriyle dolu olduğunu hatırlatıyor,
hepinizi saygıyla selamlıyorum. (MHP sıralarından alkışlar) 
BAŞKAN
– Teşekkür ederiz Sayın Mit.
Aynı
mahiyetteki önergeler üzerinde ikinci konuşmacı Bursa Milletvekili Sayın Ceyhun
İrgil.
Buyurun
Sayın İrgil. (CHP sıralarından alkışlar) 
CEYHUN
İRGİL (Bursa) – Sayın Başkan, değerli milletvekilleri; bildiğiniz gibi, Millî
Eğitim Yasası üzerindeki konuşmalardaki en önemli bölümlerden bir tanesi bu,
üniversitedeki öğretim üyelerinin ve akademisyenlerin aldığı disiplin cezaları
ve şu ana kadar yaşanan sorunlar. Bu sorunlardan, gelecekteki sorunlar için şu
an konuşuyoruz ve arkadaşlarımız başka açıklamalarda bulunacaklar ama biz şu
ana kadar, 15 Temmuzdan beri 8 bin akademisyenle ilgili, defalarca basın
toplantısında, defalarca bu kürsüden dile getirdik fakat maalesef bu sesler
duvarları aşıp duyulamıyor.
Şimdi,
ben bu konuda bazı somut örnekler vermek istiyorum: 2.500 kadar akademisyen şu
anda işsiz durumda, ocak ayında işsizlik maaşları dolacak Sayın Bakan ve ocak
ayından itibaren bu öğretim üyelerinin yurt dışına gitme ihtimali çok yüksek.
Değerli arkadaşlar, bu insanlar yirmi otuz yılda yetişmiş doçent, profesör,
yardımcı doçent insanlar. Bu insanları Avrupa ülkeleri ve Amerika bekliyor,
zaten davet ettiler. Örneğin önümüzde BBC’nin yayınladığı bir çalışma var. O
çalışmaya göre, burada diyor ki: “Uluslararası Bilim İnsanı Kurtarma Fonu’na
son aylarda en çok başvuru Türkiye’den olmuştur, eşi benzeri görülmemiş bir
başvuru vardır.” Aynı şekilde İngiltere merkezli, Londra merkezli Risk
Altındaki Akademisyenler Konseyi geçtiğimiz yıllara kadar Türkiye’den 4 ya da 5
başvuru olduğunu, son aylarda haftada 15-20 başvuru geldiğini belirtiyor.
Şimdi, hiçbir gerekçe yokken okulları kapattık ve biz bu insanları işsiz
bıraktık. Haklarında bir hüküm de kurmuyoruz yani “Sen teröristsin.” demiyoruz,
“Suçlusun.” demiyoruz, hiçbir şey demiyoruz. Peki, ne diyoruz? Diyoruz ki:
“Bekle bizi, bekle, biz size karar vereceğiz, senin çalışıp çalışamayacağına
dair hüküm kuracağız. Daha ne hüküm kuracağız? Hangi üniversiteye girip
girmeyeceğine karar vereceğiz.” Şimdi burada Anayasa’nın çalışma hürriyetine
ait bütün yasalar çiğneniyor ve YÖK’ten ve Bakanlıktan bu konuda bir yazı
bekleniyor.
Şimdi,
burada ilginç bir şey var. Devlette tutarlılık olur arkadaşlar, olanaksız
istemler olmaz. Şimdi, sizin başınıza geldiğini düşünün, Sağlık Bakanlığı yazı
gönderiyor ağustosta “Bütün akademisyenler, ihraç edilenler dâhil özel hastanelerde
çalışabilir.” diye -burada elimizde resmî belgesi var- fakat aynı şekilde Millî
Eğitim Bakanlığı, YÖK’ten bu yazıyı alamıyoruz. Yani, bir türlü bu çalışanlar
için bu izin gitmiyor. 
Daha
da ilginç bir şey var. Yani, biz bu insanlara izin bile versek Sosyal Güvenlik
Kurumundan şöyle bir yazı gidiyor arkadaşlar. Lütfen, bu yazının size,
çocuklarınıza ve ailenizden birine geldiğini düşünün. Resmî yazı elimde, diyor
ki yazıda: “Eğer çalışacaksınız -yani ihraç edilmişseniz, atılmışsanız, açığa
alınmışsanız veya kurumunuz kapatılmışsa- terör örgütlerine veya millî
güvenliğe karşı faaliyette bulunduğuna karar verilen -resmî yazı arkadaşlar bu,
ciddiyetsizlik için söylüyorum- yapı, oluşum veya grup üyeliği olmadığına dair
resmî belgenin sözleşme evrakına eklenerek tarafımıza gönderilmesi…” “Ancak o
zaman sosyal güvenlikle çalıştırabiliriz.” diyor. 
Arkadaşlar,
bana söyler misiniz bu nasıl olacak? Sayın vekiller, Sayın Bakan, siz bu
belgeyi getirebilir misiniz yani “Ben terör örgütü üyesi değilim.” belgesini? Yani,
bunu nereden alabilir? Bir tek terör örgütünden alabilir, “Evet, bu şahıs bizim
örgütümüzün üyesi değildir.” diyebilir. Ya, bunu devlet kurumlarından
alamıyorsa bu insanlar nereden alacak? Bu insanların çalışabilmesi için, Sosyal
Güvenlik Kurumlarında önünün açılabilmesi için gereken düzenlemenin hızla
yapılması lazım. Evet, bazen göstermelik yazılarla “Çalışabilir, hiçbir engel
yok.” diyoruz ama sosyal güvenlikle, diğer alanlarla önlerini tıkıyoruz. 
Bunun
dışındaki söyleyecek son sözüm, bu maddeyle ilgili veya bu maddenin devamında
gelecek olan YÖK’ün disiplin yönetmeliğiyle ilgili diğer konularda bizim çok
önemsediğimiz bir kurum var. Bu kurum da YÖK’ün yeni kurmaya çalıştığı ve yasa
tasarısını hazırladığı kalite kurulu. Kalite kurulunun kanunu hazırlandı, biz
de bu kanuna sıcak bakan gruplardan bir tanesiyiz. YÖK’ün bu çalışmasından
dolayı kendilerini takdir ediyoruz, eleştirdiğimiz zaman eleştiriyoruz ya da
övgüye değer bir şey varsa her zaman takdir ediyoruz. Biz, kalite kuruluna ait
bu yasa tasarısının bir an önce Meclise gönderilmesini ve YÖK’ün kalite
sistemlerinin bir standarda, kalite kurulunun bir standarda ve niteliğe
kavuşturulması açısından yapılacak bu çalışmanın desteklenmesini diliyoruz. 
Bunun
dışında, son olarak burada görmüşken teşekkür etmeden geçemeyeceğim konuşmanın
sonunda. YÖK Başkan Vekilimiz Profesör Doktor Hasan Mandal burada. Kendisinin
kapatılan üniversitelerin öğrencilerinin tekrar okullarına dönmesi konusunda çok
büyük gayretleri olmuştur. O yüzden YÖK’ün nezdinde, YÖK Başkanı Yekta Saraç’ın
nezdinde -onun da iyi niyetli çabaları olmuştur- YÖK Başkan Vekilimiz Hasan
Mandal’a da teşekkürlerimi iletiyorum.
Çok
teşekkür ederim, sağ olun. (CHP sıralarından alkışlar) 
BAŞKAN
– Teşekkür ederiz Sayın İrgil.
Aynı
mahiyetteki önergeler üzerinde diğer konuşmacı Siirt Milletvekili Sayın Besime
Konca. 
Buyurun
Sayın Konca. (HDP sıralarından alkışlar) 
BESİME
KONCA (Siirt) – Sayın Başkan, Genel Kurulu selamlıyorum.
Kanun
hükmünde kararnameler kanunsuz ve korsan olduğu için bu maddeye dair
düşüncelerimi belirterek suç ortağı olmak istemiyorum.
Bugün,
en fazla bağımsız hukuka ve özgür hukuka ihtiyaç duyduğumuz süreçleri, günleri
yaşarken Tahir Elçi’nin aramızda olmaması bizler için büyük bir kayıptır. Ben
de Tahir Elçi’nin katledilişinin yıl dönümünde Tahir Elçi’yi saygıyla anıyorum.

Bu
Hükûmet, sadece, siyasi cinayetlerin faillerinin korunmasını sağlamıyor, siyasi
cinayetlerin üstünü örtmüyor, bu Hükûmet aynı zamanda iş cinayetlerinin
katillerinin de üstünü örtüyor, hesap sormuyor. Bu Hükûmet, aynı zamanda
tecavüzcüleri de koruyan bir yerde duruyor ve cinayet işlemek sadece can almak
değil, bu Hükûmet siyaseten de cinayet işliyor. 
Bugün
eş genel başkanlarımız Sayın Selahattin Demirtaş’ın, Figen Yüksekdağ’ın,
parlamenterlerimizin burada olmaması, onlarca belediye eş başkanımızın burada
olmaması, 75 yaşındaki Ahmet Türk’ün, Türkiye siyasetine, Türkiye demokrasisine
katkı sunmuş Ahmet Türk’ün burada olmaması bu Hükûmetin siyaseten işlediği
cinayetlerin ifadesidir, göstergesidir. 
Evet,
bu Hükûmet iş cinayetlerini de örtbas etmeye çalıyor. Bunun en somut örneğini
Siirt’in Şirvan ilçesinin Maden köyünde on iki gündür yaşıyoruz. 17 Kasımda
gerçekleşen iş cinayetinde 16 tane canımızı kaybettik ve 16 canın 12’sini…
Kardeşini, kuzenini, yeğenini ve dayısını kaybedenler ve o cinayetten sağ
kurtulanlar on iki gündür çalışarak onları kurtarmaya çalışıyor. Biz buradan
bir kez daha ailelerimize başsağlığı diliyoruz. 
Bu
iş cinayeti açık açık işlenen bir cinayettir. Bu şirket 2011’de Maraş
Elbistan’da aynı cinayeti işledi. 9 kişi dört yıldır hâlen göçük altındadır ve
o iş merkezi, o çalıştırdıkları ocak onlara mezar hâline getirildi ve Şirvan’ın
Maden köyünde aylardır işçiler “İş güvenliğimiz yok, bu ocakta tehlike var,
çatlamalar var, palyalarda şişmeler var, biz burada çalışamayız.” dedikleri
hâlde şirket yetkililerinin söylediği “Ya burada çalışırsınız ya çıkışınızı
verirsiniz, burada çalışacak çoktur.” Orada çalışanlar Kürt olunca, orada
çalışanlar emekçi ve yoksul olunca ölmeye razı edileceksiniz diyen bir iş
anlayışı ve bir Hükûmet anlayışıyla karşı karşıyayız. 
Darbeyi
Allah’ın lütfu göreceksiniz, bu göz göre göre gelen cinayeti de “Allah’ın
takdiridir, bir şey yapamayız.” diyerek Hükûmet olarak açıklayacaksınız. Bu, iş
cinayetlerine ortak olmaktır. Bu, oradaki ranta ortak olmaktır.
Siz
ailenin taziyesine gitmek için iki gündür kurulan taziye evine gidip “Bakanımız
geliyor, taziye evini köpekle aramak istiyoruz.” diyeceksiniz, taziyeye,
acısını yaşayan aileye saygısızlık yapacaksınız, taziye evinden korkacaksınız,
köpekle gidip bomba araması yapacaksınız. Sizin iktidar anlayışınız, sizin
siyaset anlayışınız, insanlara değer anlayışınız budur. Biz bunun üzerinde
duracağız. Nereye kadar giderse gitsin bunun hesabını, bu cinayeti işleyen, bu
cinayete sessiz kalan… 
Bizi
denetlediğiniz kadar bu cinayet makinelerini bu Hükûmet olarak denetleseniz…
Bugün korsanvari kanun hükmünde kararnamelerle eğitimde de, yaşamda da, kadın
mücadelesi, kadın özgürlüğünde de despotik diktatörlüğü meşrulaştıran yasalar
Parlamentoya getirmek istiyorsunuz.
Saygılarımla.
(HDP sıralarından alkışlar)
BAŞKAN
– Teşekkür ederiz Sayın Konca.
Sayın
milletvekilleri, aynı mahiyetteki önergeleri oylarınıza sunuyorum: Kabul
edenler… Kabul etmeyenler… Önergeler kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
Muş, sisteme girmişsiniz.
Buyurun.
VI.- AÇIKLAMALAR (Devam)
27.- İstanbul Milletvekili Mehmet Muş’un, Siirt
Milletvekili Besime Konca’nın 405 sıra sayılı Kanun Tasarısı’nın 30’uncu
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, burada bir şeyi özellikle ifade etmek istiyorum.
Siirt’ten bahsedildi. Ülkemizin hangi bölgesinde olursa olsun yaşanan iş kazaları
üzücüdür ve bununla alakalı sorumlular varsa tahkikatlar da kurulmuştur. Bir
kere şu ifadeyi çok net bir şekilde reddediyoruz: “Orada olanlar Kürt olunca
ilgilenilmiyor. Olayların üzeri örtbas ediliyor.” ifadesi faşizan bir ifadedir,
kesinlikle reddettiğimiz bir ifadedir. 
Burada
şu an büyük bir dağ kitlesi gelmiş, devletin tüm imkânları seferber edilmiştir.
Orada toprak altında kalan madencilerimize ulaşmak için büyük bir çaba sarf
edilmektedir. Burada ülkemizin hangi bölgesinde olursa olsun, devlet, ayrım
göstermeden vatandaşına eşit şekilde, aynı hassasiyetle yaklaşmaktadır, AK
PARTİ hükûmetleri de buna hep dikkat etmiştir.
(Mikrofon
otomatik cihaz tarafından kapatıldı)
BAŞKAN
– Açıyorum Sayın Muş.
MEHMET
MUŞ (İstanbul) – Bir diğer konu: Tabii bunun ben doğruluk derecesinin ne
olduğunu tam bilmiyorum fakat söylenen şu: Taziye evinde bir arama
yapılmasından bahsediyor. Bu oradaki taziye evindeki taziye sahibine karşı olan
bir yaklaşım değildir, kesinlikle değildir; bunun bir kere altını çizmemiz lazım.
Bölgede, artan terör olayları vardır. Şunu unutmayalım: Kaymakamın makam
odasına kadar bomba yerleştiren bir terör örgütü var karşımızda ve orada bir
kaymakamımız şehit oldu biliyorsunuz, Derik Kaymakamımız. Bu açıdan, orada
bulunanların da güvenliğini düşünerek bir çalışma olmuş olabilir. Bunun
ötesinde, insanları rencide edecek, insanları farklı bir noktaya itecek bir
uygulama kesinlikle söz konusu olmaz çünkü zaten oraya gidilmesinin sebebi
oradaki vatandaşımızın acısını paylaşmaktır. 
Bir
şey daha: Burada, eğer, Türkiye Cumhuriyeti devleti içerisinde ortaya çıkan
hangi cinayet varsa, bunun aydınlatılması da devletimizin tüm imkânları
seferber edilerek yapılmaya çalışılmaktadır. Hiçbir şeyin üstü örtbas
edilmemiştir, edilmeyecektir. 
BAŞKAN
– Peki, teşekkür ederiz Sayın Muş.
Sayın
Konca…
BESİME
KONCA (Siirt) – Açıklamamı “faşizan bir tutum” olarak değerlendirdi. Sataşmadan
söz hakkı istiyorum. 
BAŞKAN
– Buyurun Sayın Konca.
İki
dakika size söz veriyorum, sataşmadan. 
VII.- SATAŞMALARA İLİŞKİN KONUŞMALAR (Devam)
10.- Siirt Milletvekili Besime Konca’nın, İstanbul
Milletvekili Mehmet Muş’un yaptığı açıklaması sırasında şahsına sataşması
nedeniyle konuşması
BESİME
KONCA (Siirt) – Sayın hatip orada yaşamadığı için bilmiyor. Olay
gerçekleştikten iki saat sonra Şirvan’ın Maden köyündeydim. Yirmi dört saat
çalışılmadı. “Gece vardiyasını niye çalıştırmadınız?” diye sorduğumuzda, “Gece
tehlikelidir, biz çalışma yapamayız.” dediler; birincisi bu. 
İkincisi:
Temmuz ayında yine göçük gerçekleşti, bunun için hiçbir tedbir alınmadı. 
Üçüncüsü:
İHD’nin suç duyurusu var, “Kovuşturmaya gerek yok.” diye reddedilmiş ve orada
hiçbir inceleme yapılmadı. 
Bunların
faşizan tutumlar olduğunu söyleyen ve bu tutumu sergileyenin iktidarın kendisi
olduğunu söyleyelim. 
Eğer
siz orada güvenlik sorunu olduğunu düşünüyorsanız taziye evine gidecek kadar, o
zaman gitmeyeceksiniz, o zaman taziyede “Siz çıkın, biz köpekle arama yapalım.”
demeyeceksiniz. Sizin orada bütün -basını- seferber ettikleriniz,
bakanlarınızı, vekillerinizi ve valinizi karşılamak için çalıştılar, oradaki
işçiler için çalışmadılar. Siz AFAD’ı getirdiniz, AFAD kazma kürekle çalışır,
AFAD kamyonla, AFAD iş makinesiyle çalışmaz. Burada olanlar sizin
araçlarınızdır, bununla siz çalışırsınız. Orada şunu dediniz: “Tehlikeyi göze
alacağınıza rıza gösterin, gidin öyle çalışın ve orada kalanları siz çıkarın.”
diyen bir sorumluluk anlayışınız var ve burada toplum büyük bir tepki
içerisindedir. Kaç tane medyanız oradaki tepkiyi ortaya koydu? Oradaki basın,
polisin ve askerin ablukasının dışında, bakanlarınızın gelmesinin dışında
flaşlarını açmadı; ailelerle, işçilerle görüşme almadı, tepkilerini ortaya
koymadı. Eğer faşizan bir tutumsa budur faşizan tutumunuz. Orada bekleyen
aileleri bekleme alanından çıkarıp “Bakanımız gelecek siz aşağıya inin. Biz
burada güvenlik tedbiri alacağız.” diyen sizin güvenlik anlayışınızdır.
Ailelerin söylediği şudur: “Madem çıkarmıyorsunuz, acımızla bizi baş başa
bırakınız, ikide bir ‘Bakanlarımız geliyor.’ diye bizi buradan kovmayın…” 
(Mikrofon
otomatik cihaz tarafından kapatıldı)
BESİME
KONCA (Devamla) – “…bizi güvenlik merkezlerinin içine almayın.” diye tepkileri
var. (HDP sıralarından alkışlar)
MEHMET
MUŞ (İstanbul) – Sayın Başkan, biz vatandaşlarımızı asla yalnız bırakmayacağız.

BAŞKAN
– Sayın Muş, bir saniye… Bir saniye lütfen, söz vereceğim size. 
Sayın
Konca’ya teşekkür ediyoruz.
Şimdi,
buyurun. 
MEHMET
MUŞ (İstanbul) – Asla vatandaşlarımızı yalnız bırakmayacağız. 
Oradaki
hassasiyet şu: Bir taraftan toprak kayması var; kurtarma çalışmalarına katılan
personelin de can güvenliği ortaya çıkıyor. O açıdan çalışmalar zor şartlar
altında ilerliyor. 
BESİME
KONCA (Siirt) – Yanlış bilgi Başkanım. 
MİZGİN
IRGAT (Bitlis) – Niye ruhsat verdiniz, kapatsaydınız orayı. Niye
çalıştırıyorsunuz?
MEHMET
MUŞ (İstanbul) - Bu açıdan, böyle bir risk söz konusu olmasından dolayı
çalışmaların sürdürülmesinde bunu düşünerek hareket ediyor oradaki ekipler. 
BESİME
KONCA (Siirt) – Yanlış bilgi. 
MEHMET
MUŞ (İstanbul) - İkincisi, biz oradaki vatandaşlarımızı asla yalnız bırakmayacağız,
bırakmadık da; bundan birileri rahatsız olabilir. (AK PARTİ sıralarından
alkışlar)
BAŞKAN
– Sayın milletvekilleri, birleşime kırk dakika ara veriyorum. 
Kapanma Saati: 19.34
BEŞİNCİ OTURUM
Açılma Saati: 20.23
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Elif Doğan
TÜRKMEN (Adana)
-----0-----
BAŞKAN
– Sayın milletvekilleri, Türkiye Büyük Millet Meclisinin 28’inci Birleşiminin
Beşinci Oturumunu açıyorum.
405
sıra sayılı Kanun Tasarısı’nın görüşmelerine kaldığımız yerden devam edeceğiz.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve Görevleri
Hakkında Kanun Hükmünde Kararname ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/721), Tebligat Kanunu ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/693), Osmaniye Milletvekili Ruhi Ersoy ve Milliyetçi Hareket
Partisi Grup Başkanvekili Manisa Milletvekili Erkan Akçay’ın 2547 Sayılı
Yükseköğretim Kanununda Değişiklik Yapılmasına Dair Kanun Teklifi (2/511),
Erzurum Milletvekili Mustafa Ilıcalı’nın Yükseköğretim Kanununda Değişiklik
Yapılmasına Dair Kanun Teklifi (2/546), Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural’ın
Yükseköğretim Kanununda Değişiklik Yapılmasına Dair Kanun Teklifi (2/666) ile
Millî Eğitim, Kültür, Gençlik ve Spor Komisyonu Raporu (S. Sayısı: 405) (Devam)
BAŞKAN
- Komisyon? Burada.
Hükûmet?
Burada. 
Şimdi,
31’inci madde üzerinde aynı mahiyette olmak üzere üç önerge vardır, önergeleri
okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 31’inci maddesinin tasarı metninden
çıkartılmasını arz ve teklif ederiz.
 Çağlar Demirel Sibel
Yiğitalp Ayşe Acar Başaran
 Diyarbakır Diyarbakır Batman
 Mehmet Ali Aslan İbrahim
Ayhan Behçet Yıldırım
 Batman Şanlıurfa Adıyaman
Aynı
mahiyetteki diğer önergenin imza sahipleri:
 Metin Lütfi Baydar Ceyhun
İrgil Mustafa Ali Balbay
 Aydın Bursa İzmir
 Haydar Akar Bülent
Yener Bektaşoğlu Lale Karabıyık
 Kocaeli Giresun Bursa
 Okan Gaytancıoğlu
 Edirne
Aynı
mahiyetteki diğer önergenin imza sahipleri:
 Zühal Topcu Erkan
Haberal Ruhi Ersoy
 Ankara Ankara Osmaniye
 Arzu Erdem Deniz
Depboylu Ahmet Selim Yurdakul
 İstanbul Aydın Antalya
BAŞKAN
– Komisyon aynı mahiyetteki önergelere katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Katılmıyoruz Başkan. 
BAŞKAN
– Hükûmet katılıyor mu? 
MİLLÎ
EĞİTİM BAKANI İSMET YILMAZ (Sivas) – Katılmıyoruz. 
BAŞKAN
– Aynı mahiyetteki önergeler üzerinde ilk konuşmacı, Antalya Milletvekili Sayın
Selim Yurdakul. 
Süreniz
beş dakika. 
Buyurun.

AHMET
SELİM YURDAKUL (Antalya) - Sayın Başkan, değerli milletvekilleri; temel kanun
olarak görüşülen Millî Eğitim Bakanlığının Teşkilat ve Görevleri Hakkında Kanun
Hükmünde Kararname ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 31’inci maddesi üzerine Milliyetçi Hareket
Partisi adına söz almış bulunuyorum.
Ekonomik
bir girdap içinde çeşitli sorunlarla boğuştuğumuz bir dönemden geçiyoruz.
Siyasi söylemlerle, “Döviz satın.” telkinleriyle ekonominin yönetilemediğini
canlı canlı izliyoruz. Ülkemiz maalesef 2001 krizini bile mumla arar hâle
geldi. Genç işsizlik bir yılda yüzde 18,3’ten yüzde 19,9’a yükseldi.
Vatandaşlarımız hiç olmadığı kadar borçlu. Borçtan beslenen tüketim anlayışı
iliklerimize kadar bizi kemiriyor. Otoyollar, köprüler, çok şaşalı projeler…
Yabancı cumhurbaşkanlarını, başbakanları, şarkıcıları ve taşeron işçileri
çağırarak kalabalık açılışlar yapıyorsunuz. Renkli kurdeleler kesilirken canlı
yayınlarda propagandada zirvelere çıkıyorsunuz ama hatırlatayım: Sizler AVM
açılışlarında, köprü açılışlarında zirvelere vardıkça Türk milletinden fersah
fersah uzaklaştınız. Bu necip milleti beton rantına maalesef kurban ettiniz. 
Sevgili
arkadaşlarım, küresel ekonominin de müsaadesiyle sıcak paranın ülkemize oluk
oluk aktığı dönemlerde AKP Hükûmetine vatandaşın refahını düşünen bir devletin
neler yapması gerektiğini defalarca ifade ettik. “Üretim” dedik, “AVM” dediniz.
“Vatandaşlarımız AVM’lerde ancak asgari ücretle çalışabiliyor, ev
geçindirebiliyor.” dedik; siz “Biz yaratılan ranta bakarız.” dediniz. “Fabrika
yapalım, gençlerimiz iş sahibi olsun.” dedik; “Bizim teşkilatlara üye olanları
taşeron işçi olarak alıyoruz, yeter.” dediniz. “Bakın, kendi ilacımızı, aşımızı
yapalım, başka ülkelere muhtaç kalmayalım.” dedik; “Bizden ancak ara eleman
olur, biz AR-GE yapamayız.” dediniz. “Üretime dayanan bir ekonomi modeli
kurarsak insanlar akın akın memur olmaya çalışmaz, herkes hakkıyla
kazanabildiği bir işe girer.” dedik; “Herkes bize muhtaç olsun, insanlar
kapımıza kul olsun.” dediniz. Oysa Türk’ten hiçbir fâniye kul olmaz. Türk
milleti özgürlüğüne ve kişiliğine ölümü pahasına sahip çıkar, şahsi çıkarları
için hiçbir ne idiği belirsize diz kırmaz. Geçmişte olduğu gibi, bugün de Türk
milletini ekonomik krizlerle bükmeye, çeşitli çıkarlarla terbiye etmeye
kalkanlar var. Bakın, Büyük Önder Atatürk ne diyor: “Çalışmadan, öğrenmeden,
yorulmadan rahat yaşamanın yollarını alışkanlık hâline getirmiş milletler
evvela haysiyetlerini, sonra hürriyetlerini ve daha sonra da istikballerini
kaybetmeye mahkûmdurlar.” Atatürk “Şuradan yol geçirin, doğan rantı şununla
paylaşın.” demedi. Atatürk “Yolları, köprüleri, hastaneleri yabancılara verin.”
de demedi. Aksine Atatürk bizzat millî ekonomiyi işaret etmiş ve Türk milletini
muasır medeniyetler arasında görme arzusunu defalarca dile getirmiştir. 
Kıymetli
milletvekilleri, bugün “Ticaretinizi Türk lirasıyla yapın.” diyenler, daha bir
ay önce maç yayınları için dövizle ihale yaptılar ve maalesef o şaşalı
açılışlarla yapmış olduğunuz köprüler, tüneller ve benzeri projelerde geçiş
ücretlerini bile dövizle belirlediniz ve maalesef bu döviz artışı sonucunda…
Örneğin Osman Gazi Köprüsü’ndeki geçiş ücretleri; şu anda oradan araçlar
geçmemesine rağmen, bizlerden topladığınız vergilerden almış olduğunuz
paralarla işte, o projenin sahiplerine para ödüyorsunuz. 
Velhasıl
Türk milletinin betona gömülen emeklerinin, alnından akan terlerinin sonuna
geldik. 2002’den itibaren Türk milletinin üstüne kara bir bulut gibi çöken rant
ekonomisi maalesef bitti. Bundan sonra -bizim önerimiz- üretmek ve üretene
sahip çıkmak zorundayız.
Hepinizi,
Genel Kurulu sevgi ve saygılarımla selamlıyorum. (MHP sıralarından alkışlar) 
BAŞKAN
– Teşekkür ederiz Sayın Yurdakul.
Aynı
mahiyetteki önergeler üzerinde ikinci konuşmacı, Edirne Milletvekili Sayın Okan
Gaytancıoğlu.
Buyurunuz.
(CHP sıralarından alkışlar) 
OKAN
GAYTANCIOĞLU (Edirne) – Sayın Başkan, değerli milletvekilleri; Öğretim Üyesi
Yetiştirme Programı. Evet, birazdan onunla ilgili açıklamalarda bulunacağım.
Ülkelerin en önemli motor gücü eğitimdir. Yani bir ülkeyi bir yerlere getirmek
istiyorsanız eğitimine katkı yapmak zorundasınız. Türk üniversiteleri de
kendilerine yönelik bir öğretim üyesi yetiştirme programı seçmişler, adına da
kısaca ÖYP, “Öğretim Üyesi Yetiştirme Programı” denmiş. 
Nasıl
seçiliyor bu öğretim üyeleri? Üniversiteleri bitiriyorlar, en iyi öğrenciler
akademik not ortalamalarına göre belli bir yere kaydediliyor. Daha sonra
yabancı dil sınavlarına giriyorlar. Yabancı dilden en yüksek notu alanlar,
öğretim üyesi yetiştirme programına başvuruyor. Daha sonra Akademik Personel ve
Lisansüstü Eğitimi Sınavı var. Bundan da yüksek not alırlarsa üçünün
ortalamasıyla en iyileri bizim gelecekte üniversitelerimizde araştırma
görevliliğinden başlayarak, yüksek lisans, doktora yapıp, yardımcı doçent,
doçent, profesör olma hakkını elde ediyorlar. Peki, kaç kişi bunlar? Tam 13.500
kişi. 
Sonra
ne oluyor? 15 Temmuz darbe… Arkasından bunların işlerine son veriyorsunuz.
Sonrasında da -burada YÖK’teki Başkan Vekilimiz Sayın Hasan Mandal’a teşekkür
ediyorum- 600 kişiyi geriye döndürüyorsunuz. 
Nasıl
oluyor? Şimdi, üniversitelerde araştırma görevlileri için iki tip kadro var.
Birinci kadro 33/a dediğimiz, öğretim üyesi, araştırma görevlisi akademik
çalışmalarını çok sınırlı da yapsa hatta hiç yapmasa da emeklilik şansı var
yani daimî kadro. 50/d kadrosu da geçici kadro. Yani öğrencilik bittiği zaman
üniversiteyle ilişkisi kesiliyor. 
Bu
öğretim üyelerine diyorsunuz ki: “Araştırma görevlisi oldunuz. Sen, benim
gelecekteki üniversitelerimin kurmayı olacaksın. Sana daimî kadro veriyorum.
33/a kadrosunu veriyorum.” Sonra 15 Temmuz oluyor, “Ben senden bu kadroyu
alıyorum, seni geçici kadroya atıyorum.” Böyle bir şey olabilir mi, bu mantık
olabilir mi? Neden? Bir zamanlar beraber hareket ettiğiniz Fetullah Gülen’ci
olabilir bunlar diyorsunuz ve bu gencecik, fidan gibi öğretim üyesi olacak
kişileri cezalandırıyorsunuz. Mantık nerede? Mantık yok. Soruyoruz, diyoruz ki:
En büyük cezayı kime verdiniz? Bunlara verdiniz.
Başbakan
yardımcısı dedi ki: “FETÖ bağlantısı olmayan ÖYP’lileri, kanun hükmünde
kararnameyle kazanılmış hakkı 33/a’ya geçireceğiz.” Söz verdiniz ama daha 600
kişiyi geçirdiniz. Nerede 13.100 ÖYP’linin hakkı? 33/a’dan 50/d’ye geçirilen
ÖYP’li araştırma görevlilerinin süre uzatım belgelerini imzalarken bir de
mobbing yapılıyor yani öğretim üyesinin, öğretim elamanının FETÖ’yle bir
bağlantısı yok ama bir defa 33/a’dan 50/d’ye geçirilmiş ya, “FETÖ’cü
olabilirsin.” diye baskı yapılıyor. Arkadaşlar, bunlar bizim geleceğimiz.
Geleceğimizi emin ellere teslim etmek zorundayız. En iyilerini seçiyorsunuz ama
en büyük cezayı, en büyük mobbingi bunlara yapıyorsunuz.
Bir
de şu var: Öğretim üyeleri var -doçent, profesör- ilişikleri kesilmiş,
FETÖ’cülükle ilgili ilişikleri kesilmiş. Peki, bunların yaptırdıkları yüksek
lisanslar, doktoralar incelenecek mi acaba? Kimlere teslim ettik? Kısa sürede
yüksek lisans yaptılar, doktora yaptılar, sonra doçent, profesör oldular.
Bunlar incelenecek mi? Üniversitede eğitim gören 6 milyon 800 bin öğrenci var.
Geleceğimiz bunlara emanet, bunların hocaları daha da önemli. Dolayısıyla,
bunları seçerken çok dikkatli olmak zorundayız. 
Toplamda
kanun hükmünde kararnamelerle tam 3.850 ihraç var. Bunlardan sadece 159’u
ÖYP’li yani oran olarak bakarsak 1,25’i. Geri kalan yüzde 98,75 masum ÖYP’linin
OHAL kanun hükmünde kararnamesiyle hakkını gasbettiniz. Bu hakkı geri
istiyoruz. Bunlar Türkiye’nin gözbebeği; birçoğu evlenmiş, yuva kurmuş, borca
girmiş, geleceklerini arıyorlar, geleceklerini vermek zorundayız.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederiz Sayın Gaytancıoğlu. 
Aynı
mahiyetteki önergeler üzerinde son konuşmacı Adıyaman Milletvekili Sayın Behçet
Yıldırım. (HDP sıralarından alkışlar) 
Buyurun.

BEHÇET
YILDIRIM (Adıyaman) – Teşekkürler Başkanım. 
Sayın
Başkan, değerli milletvekili arkadaşlarım; 405 sıra sayılı Yasa Tasarısı’nın
31’inci maddesi üzerine söz almış bulunmaktayım. Genel Kurulu saygılarımla
selamlıyorum. 
Bilimsel
düşünce ve fikirlerin özgürce tartışıldığı özerk bilim evi olması gereken
üniversiteleri, akademisyenleri kendisine aykırı bilimsel bir düşünce
filizlenmesin diye topyekûn denetim altına alınmaya çalışırken, çocukların
okuduğu yatılı okullarda tam bir denetimsizliğin hüküm sürdüğü,
yalnızlaştırıldığı bir eğitim sistemiyiz. Geçen hafta çokça tartışıldı,
muhalefet partisinden dile getirdi Barış Yarkadaş, bunun en bariz örneği
Adıyaman’ın Gerger Lisesinde yaşandı. Gerger İmam Hatip Lisesinin yatılı
bölümündeki çocuk istismarı gündeme getirildi. Yatılı okulda bırakın rehberlik
ve denetimi, bir okulun öğrencileri yıllarca okul hademesine teslim edilmiş;
gelen giden yok, soran yok, denetleyen yok, çocuklar hademeye emanet, âdeta
oraya terk edilmiş, savunmasız bırakılmış. Okuldaki bu durumun açığa çıkması,
araştırılması ve bu olayların bir daha yaşanmaması adına üzerine gidilmesi
gerekirken, işte tam da yapmak istendiği gibi siyasi erk bir zarar görmesin
diye olayın üstü kapatılıyor, yerel basın mensupları şey yapıyor. Bu olay bize
geçen sene 28 Şubatta Lüleburgaz’da Adıyamanlı bir öğrenci arkadaşın ev
arkadaşları tarafından öldürüldüğü iddiasını hatırlattı. Adıyaman’ın Mazel yani
Bölükyayla köyünde oturan Ramazan Fırat ev arkadaşları tarafından bilekleri
kesilmiş, sırtından defalarca bıçaklanmış hâlde bulunmuştu. Bunun için biz
önerge verdik, bu olayı araştıralım, bu olay basit bir olay değil dedik,
gizlilik kararı aldılar. Gizlilik, gizlilik... Bugün yine Gerger Lisesi için
gizlilik kararı alınmış. Tahir Elçi hakkında da gizlilik… Nerede bir gizlilik
kararı varsa orada ya iktidarın ya da derin devletin eli vardır, bu kesindir.
Öyle olmamış olsaydı Tahir Elçi olayı bugüne kadar açıklanırdı; artı, Ramazan
Fırat olayı açıklanırdı. Ramazan Fırat olayını daha sonra basından izliyoruz ki
gözaltına alınan 3 ev arkadaşı suçsuz görülmüş, bırakılmış. Tamam, o
arkadaşlar, ev arkadaşları suçsuz; peki, Ramazan Fırat’a ne oldu? Ramazan
Fırat’a ne oldu biliyor musunuz? Annesi, babası resmen -halk deyişiyle- kafayı
yedi. Evet, şu anda gerçekten ikisi de ne dediklerini bilmiyorlar, akıl sağlıkları
bozulmuş durumda. 
Bunları
niçin anlatıyoruz? İşte, gizlilik kararı var. Az önce Tahir Elçi olayı hakkında
AKP adına konuşan arkadaşlar “Yargıda.” diyorlar. Arkadaşlar, yargıya kimse
güvenmiyor, yüzde 97 güvensizlik var. Bu yargıyla nereye gideceğiz? 
Meclisin
içerisinde Adıyaman üzerinde fazla konuşulsun istemedim. Adıyaman olaylarını
şey yapalım. Bu Gerger olayı çok ciddi olduğu için gündeme getireceğiz. Bize
diyorlar “Gerger olayını bu namus olayıyla ilişkilendirmeyin.” IŞİD olayını
dile getiriyoruz, “IŞİD’le anılmasın.” diyorlar. Peki, Adıyaman’ın dünya kadar
sorunu var; 4 tarafı suyla çevriliyken bırakın sulu tarım yapımını, içecek su
bulamıyoruz. Adıyaman’ın doğası mermer ocaklarıyla, maden ocaklarıyla… Cengiz
Holding orada şu anda Bezar Dağı’nda sondajla arama yapıyor. HES'ler yapılıyor.
Kâhta halkı hiçbir siyasi örgütlenme olmadan kendi başına direniyor. Haberiniz
var mı? Tütünde dünya kadar haksızlık var. Adıyamanlı vekillerin haberi var mı?
Adıyaman şehirlerarası otobüs garı yok. Haberiniz var mı? Adıyaman Spor
yerlerde. Türkiye'de ligde takımı olmayan tek il Adıyaman. Bundan haberiniz var
mı? Turizm yerlerde, Nemrut’a tek turist gelmiyor. İşsizlik en fazla
Adıyaman’da. Ekonomi diplerde. Esnaf kan ağlıyor. Faizcilik, tefecilik almış
başını gidiyor. Daha geçen hafta iki olay oldu 3 vatandaşımız canını yitirdi, 3
kişi yaşamını yitirdi, 5-6 kişi yaralandı. Bu sebeple intiharların en fazla
olduğu yer Adıyaman. Biz diyoruz ki: Halk her şeyin farkında. Savaşın kime
yaradığının, barışın kime yaradığının farkında. Biz bunları görüyoruz. Gelin,
elinizi vicdanınıza koyun, biat etmeyi bir tarafa bırakın, Adıyaman sorunlarını
tartışalım, çözüm üretelim; hem de sizin baskı altına aldığınız medyanın
önünde, sizin medyanın içerisinde varsa, yüreğiniz yetiyorsa tartışalım.
Adıyaman olayını gündeme getirmeden -kimse kusura bakmasın- öyle Adıyaman’a iki
üç ayda bir bakan getirmekle, Meclis Başkanı getirmekle Adıyaman’ın sorunu
çözülmüyor, Adıyaman’ın sorunlarını bakan çözmüyor. 
(Mikrofon
otomatik cihaz tarafından kapatıldı) 
BEHÇET
YILDIRIM (Devamla) – Gelin somut bir adım atalım Adıyaman’ın sorunlarını
çözelim diyor, Genel Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Yıldırım.
Aynı
mahiyetteki önergeleri oylarınıza sunuyorum…
FİLİZ
KERESTECİOĞLU DEMİR (İstanbul) – Karar yeter sayısı istiyoruz.
BAŞKAN
– Karar yeter sayısı arayacağım.
Ancak
oylamadan önce Sayın Bakan, Adana Aladağ’da bir yurtta yangın çıktığına dair ve
yangından dolayı da 3 öğrenciye ulaşılamadığına dair bilgiler ve haberler var.
Bununla ilgili…
MİLLÎ
EĞİTİM BAKANI İSMET YILMAZ (Sivas) – Sağlıklı bir bilgi geldiğinde Genel
Kurulun bilgisine sunacağım.
BAŞKAN
– Peki, teşekkür ederiz.
ENGİN
ALTAY (İstanbul) – Sayın Başkan, benim de oylamadan önce bir talebim vardı.
BAŞKAN
– Sayın Altay, buyurunuz.
VI.- AÇIKLAMALAR (Devam)
28.- İstanbul Milletvekili Engin Altay’ın, 2 Türk
askerinin esir alındığı ve Rakka’ya götürüldüğü haberlerine ve Hükûmetin
Meclise bilgi vermesi gerektiğine ilişkin açıklaması
ENGİN
ALTAY (İstanbul) – Teşekkür ederim.
Sayın
Başkan, Genel Kurul açıldığında Fırat Kalkanı operasyonunun 95’inci gününde
olduğunu, 18 civarında şehidimiz –Tanrı’dan rahmet diliyorum- olduğunu ve
Hükûmetin Genel Kurula bugüne kadar bu operasyonla ilgili bilgi vermediğini ve
vermesi gerektiğini söylemiş idim. 
Şimdi,
sizin Adana’dan aldığınız kötü haber gibi bize de intikal eden bir haber var.
Bu habere göre IŞİD’in ya da DAEŞ –kim ne derse desin- El Bab kenti kırsalında
2 Türk askerini esir aldığı ve askerleri Rakka’ya götürdüğüne dair haberler
var. 
Şimdi,
Sayın Başkan, sayın milletvekilleri; burası Parlamento. Böyle konularda
Parlamentonun gerçekten doğru bilgilere sahip olması bir zaruret. Hükûmetten,
mümkünse Dışişleri Bakanından ya da Millî Savunma Bakanından Meclise gelip bir
izahat vermelerini bekliyoruz.
BAŞKAN
– Teşekkür ederiz Sayın Altay.
Belki
diğer konularda da, sizin ifade ettiğiniz konularda da Sayın Bakan Genel Kurulu
bilgilendirebilir Hükûmet adına, bilemiyorum tabii.
MİLLÎ
EĞİTİM BAKANI İSMET YILMAZ (Sivas) – Gelirse bilgilendiririz tabii ki.
BAŞKAN
– Sayın Altay’ın da ifade ettiği konularla ilgili.
MİLLÎ
EĞİTİM BAKANI İSMET YILMAZ (Sivas) – Tabii tabii.
BAŞKAN
– Peki, teşekkür ederiz o zaman.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve Görevleri
Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– Sayın milletvekilleri, önergeleri oylarınıza sunacağım ve karar yeter
sayısını arayacağım.
Kabul
edenler… Kabul etmeyenler… Karar yeter sayısı vardır, önergeler kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
32’nci
madde üzerinde aynı mahiyette olmak üzere üç önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 32’nci maddesinin tasarı metninden
çıkarılmasını arz ve teklif ederiz. 
 Çağlar Demirel Sibel
Yiğitalp Ayşe Acar Başaran
 Diyarbakır  Diyarbakır Batman

 Mehmet Ali Aslan İbrahim
Ayhan Mahmut Toğrul
 Batman Şanlıurfa Gaziantep

Aynı
mahiyetteki diğer önergenin imza sahipleri:
 Metin Lütfi Baydar Ceyhun
İrgil Haydar Akar
 Aydın Bursa Kocaeli
 Mustafa Ali Balbay Lale
Karabıyık Bülent Yener Bektaşoğlu 
 İzmir Bursa Giresun
 Hilmi Yarayıcı 
 Hatay 
Aynı
mahiyetteki diğer önergenin imza sahipleri:
 Zühal Topcu Erkan
Haberal Ruhi Ersoy
 Ankara 
Ankara Osmaniye
 Arzu Erdem Deniz
Depboylu Kamil Aydın
 İstanbul Aydın Erzurum

BAŞKAN
– Aynı mahiyetteki önergelere Komisyon katılıyor mu?
MİLLÎ
EĞİTİM KOMİSYONU SÖZCÜSÜ HALİL ETYEMEZ (Konya) – Katılmıyoruz.
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
Aynı
mahiyetteki önergeler üzerinde ilk konuşmacı Erzurum Milletvekili Sayın Kamil
Aydın.
Buyurunuz.
(MHP sıralarından alkışlar) 
KAMİL
AYDIN (Erzurum) – Sayın Başkan, değerli milletvekilleri; 405 sıra sayılı
kanunun 32’nci maddesi üzerinde Milliyetçi Hareket Partisi adına söz almış
bulunmaktayım. Yüce Meclisi saygıyla selamlıyorum. 
Bazı
kavramları zaman zaman karıştırdığımız oluyor, zaman zaman da eş anlamlı gibi
kullanıyoruz. Bunlardan bir tanesi de “eşitlik” ve “adalet” kavramı. Değerli
milletvekilleri, her eşitlikçi davranış adaleti getirmediği gibi, her adil davranışın
arkasında da eşitlik konseptini aramamak lazım. Dolayısıyla, ayırt edici bir
şey vardır, nedir o da? Adil olmak, adaleti temin etmek, hak edene hak ettiğini
vermeyi gerektirir. Hâlbuki, eşitçilikte böyle bir adalet anlayışı yoktur.
Dolayısıyla, malumunuz ilgili maddede, biz, yükseköğretim kurumlarında ceza
usul ve esaslarıyla ilgili birtakım düzenlemeler yapıyoruz ama inanın bunun en
önemli malzemesi, tabii ki eğitilmiş insan kaynağıdır. Yani, ilmiyle,
irfanıyla, vicdanıyla hür nesiller yetiştirmediğimiz sürece hangi maddeyi,
hangi kanunu hangi insiyakla çıkarırsak çıkaralım, beklediğimiz sonucu
alamayız. Dolayısıyla, nedir ilmi hür, irfanı hür, vicdanı hür bir eğitim
sistemi? İlmi hür olursa ne yapar? İlim nerede olursa olsun, Çin’de dahi olsa gider,
peşine düşer, alır gelir; bilenle bilmeyenin farkının zevkini anlar ve bilmeyi
kendine esas edinir. İrfanı hür olursa, gerçekten, bir şekilde okuyup anlama,
anladığını ifade etme yeteneğine sahip olur yani bir sebep sonuç ilişkisi kurma
yetisi kazanır. Dolayısıyla, bir bakıma dikkatli davranmayı gerektirir. Bir de
vicdanı hür olursa bunlara ilaveten, adil olur, adaleti her zaman kollar ve
korur. İşte, eğitimimizin gerçekten olmazsa olmaz bu üç ayağı… Bunlar veciz
sözler ama çokça düşünülmüş, felsefi irdelemelere tabi tutulmuş ve söylem
hâline getirilmiş şeylerdir. İşte, bizim en fazla ihtiyacımız olan, ilmi,
vicdanı ve irfanı hür nesiller yetiştirmektir. 
Şimdi,
bugünlerde, tabii ki adalet noktasından hareketle, evet, birtakım ceza usul ve
esaslarla ilgili düzenlemeler var. Neye yaracak ki? Eğer mahşeri vicdanlarda
insanları rahatlatmayacaksa, kamuoyunda bizleri tatmin etmeyecekse bu tür kanun
ve kanun hükmünde kararnameler çıkarmanın bir ehemmiyeti görülmemektedir.
Değerli
milletvekilleri, neyi kastediyoruz? Adil olmanın en fazla görülmesi
gereken alan eğitim camiasıdır. Eğitim camiasına da bir bütünlük içerisinde
baktığımızda adaletsizliğin hemen hemen hiç olmaması gereken yer
üniversitelerimizdir. Çünkü, üniversiteler, gerçekten, kâğıt üzerinde vicdanı,
ilmi ve irfanı hür akademisyenlerin faaliyet gösterdiği bir alandır ama
maalesef bugün baktığımızda adil olmayan, vicdanları kanatan birtakım
uygulamalara tanıklık etmekteyiz. Bunlar da üniversitelerimizdeki öğretim
üyelerini de, öğrencilerimizi de ve bunların üçüncü paydaşları olan velileri de
rahatsız etmektedir. Bugün birçok yerden telefon alıyoruz, bilgiler akıyor.
Adaletten ayrılmadan, bu kanunlar neyi ifade ederse etsin, kişisel birtakım
hezeyanların, kişisel güçlerin bireysel çıkarlar doğrultusunda kullanılmaması
için elimizden gelen gayreti göstermeliyiz. Niye? Biz, tarihin hep tekerrür
ettiğine tanıklık ediyoruz ama kötü şeylerden bir türlü ders çıkaramıyoruz. Bir
gün gelecek yanlış bir uygulamadan dolayı uygulayıcı diyecek ki: “Ben emir
kuluydum, bana talimat verildi, emredildi, onun için ben de gereğini yaptım.”
Bu emri ya da bu talimatı veren de bir gün gelecek diyecek ki: “Benimle alakası
yok, yetki ve sorumluluk kanunun uygulayıcılarındaydı, onlar böyle
uygulamışlar.” Ama her iki hâlükârda da kamu vicdanı bunu reddedecek, her iki
tarafı da bundan sorumlu tutacaktır diyorum.
İnşallah,
bundan sonra özellikle vicdanı, irfanı ve ilmi hür nesilleri yetiştirme
ümidiyle hepinize saygılar sunuyorum. 
BAŞKAN
– Teşekkür ederiz Sayın Aydın.
Aynı
mahiyetteki önerge üzerinde diğer konuşmacı Hatay Milletvekili Sayın Hilmi
Yarayıcı.
Buyurun.
(CHP sıralarından alkışlar)
HİLMİ
YARAYICI (Hatay) – Sayın Başkan, değerli milletvekilleri; on dört yıllık AKP
iktidarının başarıdan başarıya koştuğu tek bir alan vardır, o da tüm ülkeyi
açık bir cezaevine çevirmedeki başarısıdır. Son süreçteki uygulamalara
bakıldığında, iktidara göre siyasi parti başkanları, grup başkan vekilleri,
milletvekilleri, gazeteciler, akademisyenler, belediye başkanları, kısacası,
kendilerinden olmayan, saraya biat etmeyen herkes bir an önce saf dışı
edilmelidir. Bakış bu olunca, cezaevleri muhaliflerle doldurulmaktadır. Bu
keyfîlikte, “hukuk” ve “adalet” kavramları iktidarın elinde âdeta bir oyuncağa
dönüşmüş durumdadır. İktidar, tutuklamalar ve algı siyasetiyle yarattığı bu
korku ikliminde, en ufak bir muhalif sese hemen “terör” yaftası yapıştırarak
sindirmek istemektedir. Bu tavrın son temsilcisi “Türkiye’de millî güvenlik
sorunu olarak Kemal Kılıçdaroğlu sorunu yaşanmaktadır.” diyen, deme densizliği
ve hadsizliğinde bulunan AKP’li bir vekildir ne yazık ki. Bu ve benzeri
yaklaşımlar, partimizi, Genel Başkanımızı ve milletvekillerimizi hedef
göstermektedir. Kundaklamadan kurşunlamaya kadar son süreçteki saldırılar bu
hedef göstermenin bir sonucudur. Öncelikle, bu çabanızın beyhude olduğunu
beyninizin bir yerlerine not etmenizi şiddetle tavsiye ederim. Bugün,
yargısıyla, polisiyle, medyasıyla tüm gücü elinizde bulundurabilirsiniz ancak
bu gücünüz, bizi ne teslim almaya yeter ne de sindirmeye. 
Görüşülmekte
olan tasarıya dönecek olursak, özellikle 29’dan 36’ncı maddeye kadar hedeflenen
düzenlemeler AKP’nin muhalefetsiz tek tip ülke yaratma zihniyetinin
dışavurumudur. Muhalefetsiz bir ülke özlemindedirler çünkü ideolojik gıdalarını
12 Eylül faşizminden almaktadırlar. 
Üzerinde
söz aldığım 32’nci madde, sıralı disiplin amirlerini ve işlenen suçun
niteliğine göre karar verecek kurulları düzenlemektedir. Bu kurulların en üst
noktasına ise YÖK Başkanını en üst disiplin amiri konumuna yükseltmektedir. Bu
yönüyle, hem süper savcı hem de süper yargıç rollerinin taşıyıcısıdır. Faşist
Evren bile bu kadarını hayata geçirmeye cesaret edememişti. Disiplin
hükümlerini düzenleyen maddelerin tamamında üniversiteler âdeta birer suç
üretim merkezi olarak görülmekte ve yapılan düzenlemelerle üniversiteler
zapturapt altına alınarak iktidarın hâlâ bahçesi olması hedeflenmektedir. 
Bilindiği
üzere, Anayasa Mahkemesi 14/1/2015 tarihinde verdiği kararla, yükseköğrenim
alanında otuz üç yıldır uygulanmakta olan disiplin yönetmeliğini iptal
etmiştir. Yasa yapıcıdan beklenen, Anayasa Mahkemesinin iptal kararında
dayandığı gerçekleri göz önünde bulundurarak evrensel hukuk normlarını ve
demokratik ilkeler çevresinde çağın gereklerine uygun düzenlemeleri hayata
geçirmesidir. Önceki disiplin yönetmeliğinin iptali üzerine bu kanunu
hazırlayanlar zahmet edip Anayasa Mahkemesinin iptal gerekçelerine bakma
zahmetinde dahi bulunmamışlardır. Oysa mahkeme, ülkemiz şartlarına göre son
derece özgürlükçü gerekçelerle yönetmeliği iptal ederken, yasa yapıcı için de
bir çerçeve çizmiştir. Yönetmeliğin iptal gerekçesinde, üniversitelerin kendine
özgü durumlarını göz önünde bulundurmadan, akademisyenlerin, yönetim
hiyerarşisinin mensupları olan memurlar gibi değerlendirilemeyeceğine sıklıkla
vurgu yapmışlardır. Kararda, üniversiteler bilimsel çalışmaların yapıldığı ve
bilimin öğretildiği kurum olarak nitelendirilip, bilimsel ve idari özerkliğe
sahip kılınarak diğer kamu kurumlarından farklı değerlendirilmiş, öğretim
üyelerine de kamu görevlisi olmakla birlikte genel sınıflandırma içinde ayrı
bir yer verilerek kendilerine özgü önem ve değerli bir meslek sınıfı olduğu
belirtilmiştir. Oysa önümüze konulan tasarıda, bütününde disiplin cezası
gerektiren fiiller sıralanırken, “657 sayılı Kanun’daki fiillere ilave olarak”
ibaresi bolca serpiştirilerek normal bir memurdan daha ağır koşullar
dayatılmaktadır. 
“Terör
eylemi” tanımında, “Terör örgütüne üye olmamakla birlikte terör örgütlerinin
amaçları doğrultusunda…” diye başlayan, kapsamı muğlak ve herkesi terörist olarak
değerlendirmeye açık madde var oldukça ne akademisyenlerin ne siyasetçilerin ne
de gazetecilerin özgür olması mümkün değildir. Barış isteyen akademisyenlerin
bildirisi bu kapsamda değerlendirilmiş ve çoğu ya cezaevine atılmış ya da
mesleklerinden menedilmişlerdir ne yazık ki. 
Tasarının
her bir maddesi üniversitelerin akademik özgürlüklerini yok sayarak onları
iktidarın arka bahçesinde birer kışlaya çevirme amaçlıdır. Tasarı bu hâliyle
yasalaşırsa üniversitelerimiz 21’inci yüzyılda Orta Çağ karanlığına gömülmüş
olacaktır. Önümüzdeki süreçte dışarıya doğru beyin göçünün hızlanarak artması
kaçınılmazdır. Nitekim Almanya şimdiden akademisyenlerimize kapılarını
açabileceğini söylemektedir ki, bunun utancı bile bu iktidara yeter. 
Teşekkür
ederim. (CHP sıralarından alkışlar)
BAŞKAN
– Teşekkür ederiz Sayın Yarayıcı.
Aynı
mahiyetteki önergeler üzerinde diğer konuşmacı Gaziantep Milletvekili Sayın
Mahmut Toğrul. 
Buyurun.
(HDP sıralarından alkışlar)
MAHMUT
TOĞRUL (Gaziantep) – Teşekkür ederim Sayın Başkan.
405
sıra sayılı Kanun Tasarısı’nın 32’nci maddesiyle ilgili grubum adına söz almış
bulunuyorum. Genel Kurulu saygıyla selamlıyorum.
Sayın
Başkan, 1 Kasım 1981 tarihinden bu yana, her iktidarın geldiğinde ilk verdiği
söz YÖK’ü kaldırmak, YÖK’ün despotik, merkezci yapısını ortadan kaldırmayı vaat
etmekle geçti, ancak 2007 yılında, özellikle Cumhurbaşkanlığın AKP iktidarının
eline geçmesiyle beraber, üniversiteler AKP’nin bir arpalığına dönüşmeye hızla
sürüklendi. Özellikle rektörlerin hepsinin günümüzde Sayın Cumhurbaşkanı
tarafından atanmasına ve üniversiteler neredeyse özerklikten, özgürlükten
bahsedilemeyecek alanlar, suç merkezi alanlar olarak tarif edilmeye devam
ediliyor.
Sayın
Başkan, değerli milletvekilleri; bugün üzerinde konuştuğumuz tasarının bu
maddesi, üniversitelerde disiplin yönetmeliğini düzenliyor, üniversitelerde
disiplin yönetmeliğinin başına da, en tepesine YÖK Başkanı ve Yükseköğretim
Denetleme Kurulunu koyuyor. YÖK Başkanını hem yargıç yapıyor hem süper savcı
yapıyor, sıralı disiplin amirlik sistemi tamamen lağvediliyor. Yani Sayın
Cumhurbaşkanı, üniversiteyi rektörler ve YÖK Başkanı aracılığıyla tamamen
saraya bağlamaya çalışıyor.
Değerli
arkadaşlar, üniversitelerin ortak yaşam alanları olduğu düşüncesinden
hareketle, üniversite yaşamının kısıtlayıcı disiplin yönetmelikleriyle
düzenlenmesine, biz HDP olarak kesinlikle karşıyız. Biz bunları söylerken,
kamuoyunda bizi dinleyenlerin içinden şunun geçtiğini tahmin ediyorum: “Ya,
neresi doğru kaldı ki, neresi düzgün kaldı ki?” 
Hani
deve misali. deveye sormuşlar: “Neren eğri?” Demiş ki: “Nerem doğru ki?” Tam da
şu anda yaşadığımız hâl bu. Bugün bu ülkede demokrasi, insan hakları, eğitim,
ekonomi tamamen çökmüş durumdadır. Hükûmet, mücadele edemediklerini elindeki
gücü, asker ve polis gücünü kullanarak bertaraf etmeye çalışıyor. 
Bugün,
sevgili arkadaşım olan Sayın Tahir Elçi’nin kaybedilişinin üzerinden tam bir
yıl geçti. Sevgili Tahir Elçi bir barış elçisiydi. Bugün diyoruz ki onun
katline sebep olanları araştıralım, arkasındakileri ortaya çıkaralım ama
reddediliyor. 
Yine
siyasi iktidar muhalif gördüklerini bir şekilde bu gücü kullanarak, yargı
gücünü, polisiye gücünü kullanarak bertaraf ediyor. 
Değerli
arkadaşlar, bugün Halkların Demokratik Partisi Eş Başkanları ve Sevgili Grup
Başkan Vekilimiz İdris Baluken ne yazık ki aramızda yok. Onlarla beraber 7
milletvekilinin burada yasama faaliyetine katılması, açık hükümlere rağmen,
yerine getirilmiyor. Hatta, onu bırakın, değerli arkadaşlar, sayın eş genel
başkanımızın bizlere gönderdiği mektuplar sansür ediliyor. 
Peki,
derdiniz nedir? Biz biliyoruz değerli arkadaşlar, acı çekiyorsunuz, size acı
çektiriyoruz. Evet, bunda haklısınız. Biz, sizin bu ülkeyi böyle istediğiniz
gibi, çiftlik gibi yönetmenize müsaade etmeyeceğiz. Evet, biz biliyoruz ki bu
ülkeyi siz bir diktayla yönetmek istiyorsunuz. Buna izin vermeyeceğiz.
Selahattin Demirtaş, Figen Yüksekdağ olmasa bile, tek bir HDP’li kaldığı
sürece, asla bu ülkeyi bir çiftlik gibi yönetemeyeceksiniz. Her gün rüyanıza
karabasan olarak gireceğiz. Diktatörlüğünüzü engelleyeceğiz. 
İdris
Baluken’in bugün burada olmamasının en azından yüzünüzü kızartmasını beklerdim.
İdris Baluken’in bu Mecliste nasıl bir grup başkan vekilliği yaptığı hepinizin
bilgisi dâhilindedir. Ama, İdris Baluken’in yaptığını bugün her bir HDP’li
arkadaşım daha fazla canla başla çalışarak yerine getirecektir, asla
diktatörlüğünüze fırsat vermeyecektir. Sizin başkanlık ya da yüz yıllık çürümüş
sisteminizden bir tercih yapmak zorunda değiliz. Biz öz yönetim, demokratik
özerklik diyoruz, tam demokrasi diyoruz ve bunu sonuna kadar da savunacağız.
Teşekkür
ediyorum. (HDP sıralarından alkışlar)
BAŞKAN
– Teşekkür ederiz Sayın Toğrul.
Aynı
mahiyetteki önergeleri oylarınıza sunuyorum…
FİLİZ
KERESTECİOĞLU DEMİR (İstanbul) - Karar yeter sayısı…
BAŞKAN
– Karar yeter sayısı arayacağım.
Kabul
edenler… Kabul etmeyenler… Karar yeter sayısı yoktur.
Birleşime
on dakika ara veriyorum.
Kapanma Saati: 21.01
ALTINCI OTURUM
Açılma Saati: 21.20
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Elif Doğan
TÜRKMEN (Adana)
-----0-----
BAŞKAN
– Sayın milletvekilleri, Türkiye Büyük Millet Meclisinin 28’inci Birleşiminin
Altıncı Oturumunu açıyorum.
32’nci
madde üzerindeki önergelerin oylamasında karar yeter sayısı bulunamamıştı.
Şimdi oylamayı tekrarlayacağım ve karar yeter sayısı arayacağım.
Önergeleri
kabul edenler... Kabul etmeyenler... Önergeler kabul edilmemiştir, karar yeter
sayısı vardır.
Kanun
tasarısının görüşmelerine kaldığımız yerden devam edeceğiz.
Komisyon
burada.
Hükûmet
burada. 
32’nci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
33’üncü
madde üzerinde aynı mahiyette olmak üzere üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 33’üncü maddesinin tasarı metninden
çıkartılmasını arz ve teklif ederiz.
 Çağlar Demirel Sibel
Yiğitalp Ayşe Acar Başaran
 Diyarbakır Diyarbakır Batman
 Mehmet Ali Aslan İbrahim
Ayhan Nimetullah Erdoğmuş
 Batman Şanlıurfa Diyarbakır
Aynı
mahiyetteki diğer önergenin imza sahipleri:
 Metin Lütfi Baydar Ceyhun
İrgil Haydar Akar
 Aydın Bursa Kocaeli
 Mustafa Ali Balbay Lale
Karabıyık Bülent Yener Bektaşoğlu
 İzmir Bursa Giresun
 Kadim Durmaz
 Tokat
Aynı
mahiyetteki diğer önergenin imza sahipleri:
 Zühal Topcu Erkan
Haberal Ruhi Ersoy
 Ankara Ankara Osmaniye
 Arzu Erdem Deniz
Depboylu Mevlüt Karakaya
 İstanbul Aydın Adana
BAŞKAN
– Komisyon aynı mahiyetteki önergelere katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Katılmıyoruz. 
BAŞKAN
– Hükûmet katılıyor mu? 
MİLLÎ
EĞİTİM BAKANI İSMET YILMAZ (Sivas) – Katılmıyoruz. 
BAŞKAN
– Aynı mahiyetteki önergeler üzerinde ilk konuşmacı Adana Milletvekili Sayın
Mevlüt Karakaya.
Buyurun
Sayın Karakaya. (MHP sıralarından alkışlar) 
MEVLÜT
KARAKAYA (Adana) – Teşekkür ediyorum. 
Değerli
milletvekilleri, görüşülmekte olan tasarıyla ilgili olarak Milliyetçi Hareket
Partisi Grubu adına söz almış bulunuyorum. Hepinizi saygılarımla selamlıyorum.
Yükseköğretim
sistemi demokratikleştirilmeli ve üniversiteler özgür olmalıdır. Milliyetçi
Hareket Partisi olarak, yükseköğretim sisteminin daha demokratik ve üretken bir
yapıya kavuşturulması gerektiğini söylüyoruz. Sistem içerisinde öğrenci, kurum
ve akademik kadroların birbirleriyle uyumu ve çevreyle iş birliğinin sağlanması
gerektiğini ifade ediyoruz. Evet, üniversiteler özgür olmalıdır gerek hocaların
gerek üniversite öğrencilerinin akademik özgürlüğü, düşünce ve ifade özgürlüğü
garanti altına alınmalıdır ancak bir noktanın da altını çizmekte fayda vardır.
Gelişmiş ülkeler başta olmak üzere, dünyanın hangi üniversitesine giderseniz
gidin üniversiteler ulusal çıkarları tehdit eden görüşleri ve davranışları
bilimsel özgürlük olarak görmezler. Bu gerçek ve tespitten hareketle şu anda
görüşülmekte olan bu tasarının 33’üncü maddesi üzerinde düşüncelerimi paylaşmak
istiyorum ancak bundan önce de bir akademisyen kardeşiniz olarak bir
hissiyatımı da dile getirmek istiyorum. 1986 yılında üniversitede araştırma
görevlisi olarak akademik hayata adım atmak nasip oldu. YÖK 1982 yılında
kurulmuştu. Samimiyetle ifade etmeliyim ki o yıllarda üniversitelerdeki öğretim
elemanları ve öğrenciler belki de bugünlerden daha özgürdüler. 
Değerli
milletvekilleri, teamüller, bilimsel ve akademik çalışmaların
yönlendirilmesinde, hatta üniversite yönetiminde yazılı olmayan ama herkesin
uyduğu ve saygı duyduğu kurallardı. Biz maalesef bu teamülleri yok ettik.
Üniversiteleri sözde demokratikleştirme adına, özgürleştirme adına tamamen
siyasetin ve siyasetçilerin etki alanına çektik. Rektör seçim sonuçlarına
müdahalelerde bulunduk. Üniversite hocalarına seçim yaptırdık ama onların
iradelerini hiçe saydık ve alay edercesine, atama listesine son sıradan
girenleri siyasi tercihlerimize göre atadık. Siyasetin kayığıyla gelen
rektörler siyasetçinin talimatıyla üniversite yönetti. Akademik unvan alan bir
öğretim elemanı idari tasarruf olan kadro ilanı için partilerin ilçe
başkanlarına kadar gitmek zorunda kaldı. Başta rektör atamalarındaki çiğnenen
bu teamüller maalesef üniversitelerde demokratikleşme ve özgürleşmenin sonunu
da getirdi. Teamülleri “yetkimde” diyerek ters yüz eden ve üniversite
hocalarının iradelerini hiç hükmünde gören eski cumhurbaşkanlarımızın bu konuda
ciddi veballeri olduğunu düşünüyorum. Sayın Ahmet Necdet Sezer bu konuda
öncülük yapmış, Sayın Abdullah Gül de onun açtığı yolu genişleterek sürdürmüştür.
Sayelerinde bugün el birliğiyle rektör seçimlerini kaldırdık. Hiçbir öğretim
üyesi “eyvah” bile deme ihtiyacını duymamıştır. 
Değerli
milletvekilleri, gönül isterdi ki, şu anda, burada, üniversitelerin
demokratikleşmesi, öğretim üyelerinin özgürleşmesi, bilimsel kalitenin
yükseltilmesi konularını, üniversite öğretim üyelerinin sorunlarını tartışalım,
onların çözümüyle ilgili yasalar çıkaralım ama maalesef ki biz, uzun uzun, 9
madde hâlinde düzenlenmiş disiplin yönetmeliklerini, hangi hocaya hangi fiil karşılığında
hangi cezanın verileceğini tartışıyoruz. Evet, bu düzenlemeyle daha önce
disiplin yönetmeliğinde yer alan hükümler yasal statüye kavuşturuluyor ancak
üniversitenin derdine çare olacak bir yenilik de getirmiyor diyor, hepinizi
saygılarımla selamlıyorum. (MHP sıralarından alkışlar)
BAŞKAN
– Teşekkür ederiz Sayın Karakaya.
Aynı
mahiyetteki önergeler üzerinde, ikinci konuşmacı Tokat Milletvekili Sayın Kadim
Durmaz.
Buyurun.
(CHP sıralarından alkışlar)
KADİM
DURMAZ (Tokat) – Sayın Başkan, değerli milletvekilleri; hepinizi saygıyla
selamlıyorum.
Değerli
milletvekilleri, bilimsel, çağdaş ve demokratik eğitim sistemi çocuklarımızın,
gençlerimizin, ülkemizin geleceği için olmazsa olmazımızdır. Ne yazık ki bu
olmazsa olmaz koşul ülkemizi yöneten on dört yıllık AKP iktidarıyla çözümsüz
bir yaraya dönüşmüştür. 
Temel
eğitimden başlarken bile, Hükûmet eliyle sorunları yaratan bir sistemi birlikte
ürettiniz; 4+4+4 sistemi özellikle kız çocuklarının okula erişiminde ciddi
sorun yaşatmaktadır. “Zorunlu eğitim on iki yıla çıkarıldı.” gibi bir söylemle,
“Avrupa’da birçok ülkeden de daha öndeyiz.” sunumuyla propaganda yaptınız.
Oysa, “Birinci dört yılın sonunda isteyen öğrenci açık ortaokula devam eder.”
ibaresi birçok çocuğun eğitime ara vermesine ve özellikle -altını çiziyorum-
kız çocuklarının eğitimden koparılmasına neden olmuştur. Eğitimde ayrıştırma ta
ilkokulda başladı ve üniversitelerde ise bilimin tavsiyesiyle devam etmektedir.

Değerli
milletvekilleri, ülkemizde bir FETÖ darbe teşebbüsü yaşadık, hepimiz birlikte
direnip karşı durduk. Darbelere karşıyız ama darbe hukukuyla yönetilmeye devam
etmekteyiz. İşte, 12 Eylül zihniyetinin bir ürünü olan YÖK de bu kurumlardan
biridir. Darbelerden büyük yaralar almış ülkemizde atılan bu adım ne yazık ki
iktidarın söylemleriyle de bir tezat oluşturmaktadır. Üniversitelere
baktığımızda farklı renkte, farklı boyda ve farklı ülkelerden gelen, gülen
insanların fotoğrafı, artık bizim ülkemizde her biri farklı noktaya bakan ama
tebessümden uzaklaşmış bilim adamı fotoğraflarıyla karşı karşıyayız. Yola
çıkarken “İleri demokrasi getireceğim.” ve üstüne basa basa “YÖK’ü
kaldıracağım.” diye iktidara gelen AKP hükûmetleri YÖK kurumunun yetkilerini
daha da genişleterek kendi özeli gibi kullanmakta, artık rektör seçimlerinde de
demokrasiyi, o akademisyenlerin özgür, onurlu oylarını yok saymaya devam
etmektedir. Öyle ki bir üniversitemizde seçim yapılmış, yüzde 89 oy alan,
ömrünü bilime adamış bir yönetici ülkeyi yönetenler eliyle, o onurlu oylar yok
sayılarak, keyfiyete dayalı bir rektör atamasına bu ülkede birlikte tanık
olduk. Boğaziçi gibi dünya çapında başarılı bir üniversiteye neden müdahale
ettiniz? Çünkü, özgürlükçü, çağdaş, laik ve bilimsel anlayıştan yana olmadınız.
Her kurumun olduğu gibi üniversitelerin de içini boşaltmaya devam ediyorsunuz.
Üniversiteler özgür, demokrat, çağdaş eğitimle gelişir ve ülkemiz eğitimine
katkı sunar. 
Değerli
milletvekilleri, öğretim üyesi yetiştirme programları, kadroları ülkemiz için
önemli bir projeydi ama buradaki akademik çalışmaları da bir rafa koyarak diğer
kamu kuruluşlarında yaptığınız alışkanlıkları burada da sürdürüyorsunuz. Nedir?
Artık sınav sonrası mülakatla değerlendirme ve akademik kadroların da bu
şekilde yandaşlara bir bir paylaşımı. Bu geldiğimiz noktada, üniversite
sayımızı 200’lere çıkardınız; her ilde bir, hatta bazı illerimizde birçok
üniversitelerimiz açıldı ama gelip baktığımızda dünyadaki üniversiteler
arasında başarıya odaklanınca, ülkemizi başarıyla temsil eden üniversite sayısı
bir elin parmağını bulmamaktadır. Bunun yolu üniversitelerde aşırı disiplin,
siyasi müdahalelerden uzak, daha özgürlükçü, bilimi ve çağdaş yönetimi anlayan
üniversite yönetimini kurmakla olur. İlk adımı da 12 Eylül darbe anayasasının
ürünü olan YÖK’ü kaldırmaktan geçer. 
Hepinize
saygılarımı sunuyorum. (CHP sıralarından alkışlar) 
BAŞKAN
– Teşekkür ederiz Sayın Durmaz. 
Aynı
mahiyetteki önergeler üzerinde üçüncü ve son konuşmacı Diyarbakır Milletvekili
Sayın Nimetullah Erdoğmuş.
Buyurun.
(HDP sıralarından alkışlar) 
NİMETULLAH
ERDOĞMUŞ (Diyarbakır) – Sayın Başkan, değerli milletvekilleri; hepinizi saygı
ve hürmetle selamlıyorum. 
Bildiğiniz
gibi bilgi üretmek, değer üretmek belli koşullarla, belli zeminle ve imkânlarla
ancak mümkün olabilir. Mesela özgürlük olmazsa bilgi üretimi konusunda bizim
başarılı olabilmemiz mümkün olmaz. Özgürlük deyince bu bilgi üretiminde düşünce
ve ifade özgürlüğü her şeyden önce aklınıza gelir. Bugün gerçekten eğer bu
anlamda bilgi üretemiyor ve değerler üretemiyorsak oturup bu özgürlük
alanlarını yeniden gözden geçirme mecburiyeti var. Bakınız, eğer bir yerde
üretim olmazsa -bu maddi anlamda da böyledir, manevi anlamda da böyledir,
ilimde, bilgide de böyledir- o zaman tek bir seçeneğimiz, tek bir şansınız var;
o da üretilen değerleri tüketmeye mahkûm kalırsınız ve öyle bir zaman gelir ki
eldeki, avuçtaki var olan her şey de tükenir gider. Daha vahim olanı sizinle
paylaşmak istiyorum. Böyle bir sorumluluğumuz da var. Genel anlamda ifadelerimi
kullanmaya itina göstereceğim.
Şimdi,
cehenneme dönme, cehenneme çevirme, yeryüzünü, dünyayı, bulunduğun yeri
cehenneme çevirme diye bir ifade var; zaman zaman kullanılır veya okuruz,
makalelerde okuruz, bazen de dinleriz. Bu nasıl; bir ortam, bir dünya, bir
memleket, bir ülke cehenneme dönüyor? Demek ki insanoğlunun elinin ulaştığı
fakat musallat olduğu alanlarda bu risk ve tehdit her zaman var olagelmiş.
İnsanoğlunun eli ya inşa için bir yere uzanır, onu imar eder, onu inşa eder,
onu korur, onu bir emanet gibi gelecek nesillere devreder ama eğer o el
musallat olmuşsa bir yere o zaman onun kaçınılmaz sonucu da oranın cehenneme
dönmesidir. Ülkem için bu tabiri kullanmak istemem ama şu anda içinde
bulunduğumuz hâl maalesef biraz da buna doğru seyretmektedir. Bakınız, şu
sıralarda vekil arkadaşlarımızın, eş genel başkanlarımızın, grup başkan vekilimizin
olmaması aslında bir ayıp olarak düşünülmeli ve o şekilde yaklaşmalıyız.
Ben
Ahmet Türk’le ilgili bir örneği sizinle paylaşmak istiyorum. Ahmet Türk
aslında, bu sit alanları oluyor ya, tarihî alanlar, mekânlar yani insanoğlunun
dokunmaması gerektiği ve onunla ilgili daha dikkatli, daha özenli olması
gerektiği yerler var. Emin olunuz, Ahmet Türk sadece bizim partimiz için,
sadece bizim bölgemiz için bir değer değil, bu ülkenin bir değeriydi. 
Bakınız,
şu anda Sayın Baykal burada yok. Ben, bir Diyarbakırlı arkadaşımla bir yerde
oturuyordum, Sayın Baykal gidip Ahmet Türk’ü, ailesini evinde ziyaret etmişti.
O arkadaşımın bana söylediği: “Ben de gidip Antalya’da Sayın Baykal’ı evinde
ziyaret edeceğim.” Ne CHP’yle ne de Sayın Baykal’la herhangi bir ilgi ve
alakası var. Bu tür olaylar, bu tür sıkıntılar bizi birbirimize düşman etmek
yerine, bizi birbirimizden uzaklaştırmak yerine bizim için birer fırsat ve ders
olmalı diye düşünüyorum. 
Değerli
arkadaşlar, şu anda hâlen bu Meclisin yapabileceği, birlikte yapabileceği,
oturup uzlaşarak, konuşarak çözebileceği çok önemli sorunlarımız var. Ümidim,
inancım odur ki…
(Mikrofon
otomatik cihaz tarafından kapatıldı)
NİMETULLAH
ERDOĞMUŞ (Devamla) - …bu şekilde bir istidat gösterilir ve bu ülke o cehennem
algısından kurtulur, hem bu dünyanın hem öbür dünyanın cennetine vesile
olursunuz diyorum. 
Hepinize
hayırlı akşamlar. (HDP sıralarından alkışlar) 
BAŞKAN
– Teşekkür ederiz Sayın Erdoğmuş. 
Aynı
mahiyetteki önergeleri oylarınıza sunuyorum.
MAHMUT
TOĞRUL (Gaziantep) - Karar yeter sayısı…
BAŞKAN
– Karar yeter sayısı arayacağım: Kabul edenler… Kabul etmeyenler…
Kâtip
üyeler arasında anlaşmazlık olduğundan elektronik cihazla oylama yapacağım. 
Oylama
için iki dakika süre veriyorum ve süreyi başlatıyorum. 
(Elektronik
cihazla oylama yapıldı) 
BAŞKAN
– Sayın milletvekilleri, karar yeter sayısı vardır, önergeler kabul
edilmemiştir. 
Maddeyi
oylarınıza sunuyorum: Kabul edenler.. Kabul etmeyenler… Madde kabul edilmiştir.
34’üncü
madde üzerinde ikisi aynı mahiyette olmak üzere üç önerge vardır. Önce aynı
mahiyette olan önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 34’üncü maddesinin tasarı metninden
çıkartılmasını arz ve teklif ederiz. 
 Çağlar Demirel Sibel
Yiğitalp Mehmet Ali Aslan
 Diyarbakır  Diyarbakır Batman

 Ayşe Acar Başaran Mehmet
Emin Adıyaman İbrahim Ayhan
 Batman Iğdır
 Şanlıurfa
Aynı
mahiyetteki diğer önergenin imza sahipleri:
 Metin Lütfi Baydar Ceyhun
İrgil Haydar Akar
 Aydın Bursa Kocaeli
 Mustafa Ali Balbay Lale
Karabıyık Bülent Yener Bektaşoğlu
 İzmir Bursa Giresun
 Erkan Aydın 
 Bursa 
BAŞKAN
– Şimdi diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 1/721 esas numaralı Kanun Tasarısı’nın 34’üncü maddesinin dördüncü
fıkrasının aşağıda belirtilen şekilde değiştirilmesini arz ve teklif ederiz.
 Zühal Topcu Erkan
Haberal Ruhi Ersoy
 Ankara Ankara Osmaniye
 Arzu Erdem Deniz
Depboylu
 İstanbul Aydın
“Üniversitelerarası
Kurul personeli için disiplin kurulu, Genel Sekreterin başkanlığında Genel
Sekreter Yardımcısı ile Hukuk Müşavirinden teşekkül eder.”
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Katılmıyoruz. 
BAŞKAN
– Hükûmet katılıyor mu? 
MİLLÎ
EĞİTİM BAKANI İSMET YILMAZ (Sivas) – Katılmıyoruz. 
BAŞKAN
– Önerge üzerinde, Aydın Milletvekili Sayın Deniz Depboylu, buyurun. (MHP
sıralarından alkışlar) 
DENİZ
DEPBOYLU (Aydın) – Sayın Başkan, değerli milletvekilleri; Milliyetçi Hareket
Partisi Grubumuz adına vermiş olduğumuz önergemizle ilgili olarak söz almış
bulunmaktayım, aziz Türk milletini ve sizleri saygıyla selamlıyorum. 
Sayın
milletvekilleri, AKP döneminde, Türk millî eğitim sistemi, sorunlarından
kurtularak atılım yapamamış, çağdaş ülkeler seviyesinde bir insan yetiştirme
düzeni oluşturulamamıştır. Niceliksel ve özellikle niteliksel olarak dikkate
değer bir gelişme kaydedilememiştir. Eğitimin bütün kademeleri itibarıyla
yeterli okullaşma sağlanamamış, fiziki altyapı ve insan kaynağı ihtiyacı
giderilememiş, finansman kaynakları artırılamamıştır. Sorun çözmek şöyle
dursun, sorun çözme iddiasıyla atılan her adım yeni sorunların oluşmasına sebep
olmuştur. 
Başta
bölücülüğe hizmet eden çevrelerin önerisiyle Andımız ilköğretim okullarından kaldırılmıştır.
“Çözüm” denilen yıkım sürecinde kaleme alınan 18’inci Millî Eğitim Şûrası’nda
Andımız’ın kaldırılması yönündeki tavsiye karar metninde yer alan hususlara AKP
milletvekilleri acaba bugün de iştirak etmekte midir, merak ediyorum. 
12
Eylül 2012 tarihinde Millî Eğitim Bakanlığı Ders Kitapları ve Eğitim Araçları
Yönetmeliği ve de Talim ve Terbiye Kurulu Yönetmeliği’ni değiştirdiniz. Bu
değişiklikle ders kitaplarının hangi usullere göre hazırlanacağına ilişkin
hükmünde “Ders kitapları Atatürk inkılap ve ilkelerine ve Anayasa’da ifadesini
bulan Atatürk milliyetçiliğine bağlı; Türk milletinin millî, ahlaki, insani ve
manevi, kültürel değerlerini benimseyen, koruyan ve geliştiren; ailesini,
vatanını, milletini seven ve daima yüceltmeye çalışan; insan haklarına ve
Anayasa’nın başlangıcındaki temel ilkelere dayanan demokratik, laik ve sosyal
bir hukuk devleti olan Türkiye Cumhuriyetine karşı görev ve sorumluluklarını
bilen ve bunları davranış hâline getirmiş yurttaşlar olarak yetiştirmek hükmüne
ve Türk Millî Eğitiminin temel ilkelerine uygun olarak hazırlanır.” ifadesini
çıkardınız. Seçim zamanı milliyetçilik ruhunuz olduğunu kanıtlamak için okumak
üzere seçtiğiniz Arif Nihat Asya’nın “Bayrak” şiirini müfredattan çıkardınız.
Millî Eğitimi millî olmaktan uzaklaştırdınız. Çıkardıklarınızın yerine ne
yaptınız? FETÖ’nün kendi hedeflerini içeren mesajları yerleştirmesine maalesef izin
verdiniz. Bugün FETÖ’nün kitaplara ektiği bilinçaltı tohumlarını temizleyeceğiz
diye uğraşıyorsunuz. “Ders kitaplarını biz vereceğiz.” dediniz, cemaatin
kitapevlerine ihale ettiğiniz bu ihaleler sebebiyle çocuklarımız bu yıl iki
aydan fazla kitapsız kaldı.
Değerli
milletvekilleri, Hükûmet eğitim alanını âdeta deneme tahtasına çevirmiş, bakan
değiştikçe eğitim müfredatı değişmiş, bakan değiştikçe sınav sistemi değişmiş,
bakan değiştikçe Atama ve Yer Değiştirme Yönetmeliği daha zalim hâle
getirilmiş, kayırmacılık zirve yapmıştır. Kendi sendikalarından istifa edip
AKP’ye yandaş olan sendikalara kayıt yaptırmayan okul idarecileri görevden
alınıp farklı okullarda üçer beşer saat dersler verilerek zora sokulmuş,
hakları yenilmiştir. Bugün öğretmen adayları sözlü mülakatlara alınarak
yandaşlık dereceleri test ediliyor, liyakat yine hiçe sayılıyor, KPSS’de yüksek
notlar alan adayların hakkı yeniliyor. Herhangi bir kuruma görev yapmak
talebiyle başvuran kişilerin, mülakata girmeden önce, AKP il ve ilçe
başkanlarıyla görüşerek icazet alması gerekiyor. 
Sayın
Bakan, sizlerden aldığımız bilgilere göre, FETÖ/PDY soruşturmaları sebebiyle
53.854 öğretmen açığa alınmış ve bunun ancak 7 bini görevine iade edilmiştir.
Bunun yanı sıra, emekli olan öğretmenler de mevcuttur. 2017 Şubat ayında 30 bin
öğretmen alacağınızı ifade ettiniz. Ancak, çocuklarımızın, hak ettikleri
evrensel kriterlere uygun, iyi bir eğitim alabilmeleri için, yine, yeterli
öğretmen sayısıyla, iyi yetişmiş öğretmenler tarafından eğitilmeleri
gerekmektedir. Atama bekleyen çok sayıda öğretmen mevcuttur. Bu adayların;
bilimsel bilgilerinin, eğitim becerilerinin, yansız, objektif bir şekilde
ölçüldüğü bir yöntemle işe alınmaları gerekmektedir. 
Sözleşmeli
öğretmenlik uygulaması bizce doğru değildir. Mülakat sistemi kalkmalı,
kaldırılamıyorsa, mülakatlar kamerayla kayıt altına alınmalıdır. Unutmayınız
ki, hakkı yenilen her aday öğretmenle birlikte çocuklarımızın da hakkı
yenmektedir. 
Bunu
size hatırlatıyor, yüce heyetinizi saygıyla selamlıyorum. (MHP sıralarından
alkışlar)
BAŞKAN
– Teşekkür ederiz Sayın Depboylu. 
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.

Şimdi
aynı mahiyetteki önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 34’üncü maddesinin tasarı metninden
çıkartılmasını arz ve teklif ederiz. 
Mehmet Emin Adıyaman
(Iğdır) ve arkadaşları
Aynı
mahiyetteki diğer önergenin imza sahipleri: 
Erkan Aydın (Bursa) ve
arkadaşları
BAŞKAN
– Komisyon aynı mahiyetteki önergelere katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Katılmıyoruz. 
BAŞKAN
– Hükûmet katılıyor mu? 
MİLLÎ
EĞİTİM BAKANI İSMET YILMAZ (Sivas) – Katılmıyoruz. 
BAŞKAN
– Aynı mahiyetteki önergeler üzerinde ilk konuşmacı Bursa Milletvekili Sayın
Erkan Aydın. 
Buyurun.
(CHP sıralarından alkışlar)
ERKAN
AYDIN (Bursa) – Teşekkür ederim Sayın Başkan. 
Değerli
milletvekilleri, 405 sıra sayılı kanunun 34’üncü maddesi üzerine verilen önerge
üzerine söz almış bulunmaktayım. 
İlgili
madde, üniversitelerde yüksek disiplin kurullarının oluşturulmasını kapsıyor,
tabii ki yine kâğıt üzerinde. Bu kadar akademisyenin cezaevinde tutulduğu,
yüzlerce akademisyenin suçlu suçsuz ayrımı görmeksizin mesleklerinden ihraç
edildiği, rektör atamalarının artık gazete ilanlarıyla verildiği, aslında bütün
bunlara da nereden karar verildiği malumken bu kurulun oluşturulmasının da
hiçbir anlam ifade etmediğini hep birlikte görüyoruz. Üniversitelerin durumu
aynı zamanda ülkenin de aynası gibi. 
Baktığımızda,
Osmanlı İmparatorluğu’nun çöküş dönemine göz attığımız zaman; bilimden
uzaklaşma, teknolojiden kaçış, bağnazlık, devlet yönetiminde liyakat ilkesinden
uzaklaşma, yozlaşma, adam kayırmacılık, şatafatlı yaşam, gelenek ve görenekler
ile devleti ayakta tutan temel kurumsal yapıların tahribatı gibi birçok neden
görürsünüz. Bütün bu olumsuzlukların bugün için de geçerli olmaya başladığını
görmek için âlim olmaya gerek yok. Bütün bunlar da Türkiye için umut
beslememizi maalesef engelliyor ancak bütün bu olumsuzluklara rağmen ülkeyi
yaşatacak sihirli bir güç olduğuna da inanıyorum. 
Her
şeyden önce, bilimi temsil eden üniversitelerin kalitesinde ve özerkliğinde
ciddi bir erozyon söz konusu. Üniversitelerin hâli ortadayken bilimsel gelişme
konusunda ne söylenebilir ki? Türkiye Bilimler Akademisi Hükûmetin atamaları
kontrol altına alma isteği üzerine dağılmış durumda. Tıpkı Osmanlı’nın çöküş
döneminde olduğu gibi bilim alanında da bir çöküş yaşıyoruz. Diğer bir çöküş
nedeni ise bağnazlık. Bir ülkede gelişmelere ve değişime, reformlara ve
devrimlere karşı olan bağnazlık o ülkenin gelişmesine engel olduğu gibi gerilemesinin
ve çöküş sürecine girmesinin de kaynağı olmaktadır. Türkiye’de eğitimsiz din
adamlarının devlet tarafından ödüllendirilmeye ve devlet görevlisi yapılmaya
çalışılmasının bağnazlığa verilen bir prim olduğu da açıktır. 
Bunun
dışında, tarikatların devlet yönetimindeki etkisi, din adamlarının ve
kurumlarının devlet yönetiminde üstlendikleri görevler ve roller, dış
politikanın din eksenine oturtulmaya çalışılması gibi gerçekler ülkenin
bağnazlık batağına sürüklendiğini gösteren en önemli işarettir. 
Bir
devletin çöküşünün kaynaklarının birisi ve en önemlisi de devlet yönetiminde
liyakat ilkesinden uzaklaşmaktır. Her nerede çökmüş bir devlet varsa, devlet
yönetiminde liyakat ilkesinden vazgeçildiği görülmektedir. Bugün Türkiye’de
devlet yönetiminde ve devlet kurumlarında çok yüksek oranda liyakatsizlik ve
kalitesizlik egemen olmaya başlamıştır. Bunun gibi birçok sayıda örnek, ülke
yönetiminde liyakatin neredeyse tamamen ortadan kalktığını göstermekte. Devlet
yönetiminin tamamen liyakat ilkesi ortadan kalkmış, yandaş atamalar dönemi
başlamış, bu durum da devletin bir çöküş sürecine girmesini gösteren en önemli
nedenlerden biri olmuştur. Bunlar arasında, her alanda yozlaşma, adam
kayırmacılık, iktidar yandaşlarının şatafatlı yaşamları, yerel yönetimlere
yönelik yapılan aşırı partizanlık, gelenek ve göreneklerin tahribi ile devleti
ayakta tutan temel kurumsal yapılara yapılan tahribat bulunmaktadır.
Bunca
olumsuzluk söz konusu iken bu devletin nasıl olup da ayakta kalmaya devam
ettiğini açıklamak da çok kolay değildir. Ama bu devleti ayakta tutan, vatan
sevgisiyle yoğrulmuş bireylerin her alanda yaptığı yürekli ve özverili
çalışmalardır. 
“İnsanlık
kurtaracak dünyayı.” sözünden esinlenerek “Cesur ve dürüst insanlar kurtaracak
Türkiye Cumhuriyeti’ni.” sözüyle konuşmama son verirken, Türkiye Cumhuriyeti’ni
yıkmak için birileri içeriden, bazıları dışarıdan çalışmaya devam ediyor ancak
Türk insanının mücadeleci ruhu ve vatan sevgisi teslim alınamadığı sürece
Türkiye Cumhuriyeti sonsuza kadar yaşamaya devam edecektir diyor, hepinizi
saygıyla selamlıyorum. (CHP sıralarından alkışlar)
BAŞKAN
- Teşekkür ederiz Sayın Aydın.
Aynı
mahiyetteki önergeler üzerinde Iğdır Milletvekili Sayın Mehmet Emin Adıyaman. 
Buyurun.
(HDP sıralarından alkışlar)
MEHMET
EMİN ADIYAMAN (Iğdır) – Sayın Başkan, değerli milletvekilleri; 405 sıra sayılı
kanunun 34’üncü maddesine ilişkin verdiğimiz değişiklik önergesi hakkında söz
almış bulunmaktayım. Hepinizi saygıyla selamlıyorum.
Değerli
milletvekilleri, tabii, öncelikle belirtmek gerekir ki on dört yıllık AKP
iktidarı boyunca belki de AKP’nin en çok uğraştığı, en çok değişiklikler
yaptığı, neredeyse her yıl yeni bir müfredatla karşımıza çıktığı alan Millî
Eğitim Bakanlığı alanı. Tabii, millî eğitim çok önemli bir alan. Zira, AKP’nin
burada güttüğü saik, hedef aslında yıllarca “Devletin resmî ideolojisi olmaz.”;
işte, özellikle iktidara gelmeden önce gündeme getirdiği “Devletlerin resmî
ideolojisi olmaz.” mantalitesini bir kenara bırakıp, hatta mevcut doksan yıllık
resmî ideolojiyi tasfiye edip kendi AKP ideolojisini bugün devletin ideolojisi
hâline getirmeye çalışınca eğitim sisteminde de kendi mantalitesini, kendi
düşüncesini, kendi ideolojisini en tepeden taşraya kadar tüm alanlarda hâkim
kılmaya çalışmakta, böylece hem merkezî bir hiyerarşik yapıyı inşa etmekte hem
bu merkezî hiyerarşik yapı içerisinde bütün eğitim alanını, bütün eğitim
kurumlarını tek elden dizayn etmeye çalışmaktadır. Kimi zaman müfredatı
değiştiriyor, kimi zaman personel yasası, kimi zaman sınav sistemini
değiştirerek ama esasında bütünüyle bu alanı bir hiyerarşik yapı içerisinde
kontrol etme ve kendi felsefesini halka kadar taşıma amacı içerisinde. Bunu
daha önceleri dile getirdiler. Yıllar içinde yapamayacakları birtakım
düzenlemeleri OHAL ve kanun hükmünde kararnamelerle bir ay gibi kısa bir süre
içerisinde bunu hayata geçirmeye ve bunun hukuksal zemini olan bu yasal
düzenlemelerle de aslında o fiilî ve hukuksuz uygulamalara meşruiyet
kazandırılmaya çalışılmakta. 
Dikkat
ederseniz, at izinin it izine karıştığı bir dönemde on binlerce eğitim
emekçisi, üniversite öğretim üyesi görevden alındı ve bunların yerine özellikle
AKP yerel teşkilatlarının ve AKP yandaşı olan sendikaların sağlamış olduğu
istihbaratla yüzlerce, binlerce emekçi özellikle muhalif sendikalara üye
öğretmenler görevden alınıp mülakatla yerine yandaş öğretmenler -yine AKP yerel
teşkilatlarının ve yandaş sendikaların verdiği bilgiler doğrultusunda- atanarak
sistem geliştirilmeye çalışıldı. 
Şimdi,
değerli arkadaşlar, millî eğitimi tartışırken, hiç şüphesiz bu ülkede Türkçeden
sonra en çok konuşulan bir dil daha var; hani şu yasaklı dil, konuşulunca suç
sayılan dil yani Kürtçe. 20-25 milyon insanın bu ülkede konuştuğu bir dil daha
var ama bu dile ilişkin bugüne kadar AKP tek bir düzenleme getirmemiştir.
Çağdaş dünyada, demokratik sistemlerde ana dille eğitim hakkı bireyin en temel,
en kutsal hakkıdır. Kürtçe de Kürtçe konuşan her bireyin temel ve insani bir
hakkı, vazgeçilmez bir hakkı ama Kürtçe konuşmanın 21’inci yüzyılda hâlâ
yasaklı olduğu… AKP’nin “teröristlerin kontrolünde” dediği o Rojava var ya,
Rojava’da bugün Kürtçe, Türkçe, Süryanice, Ermenice, Arapça dillerinde
eğitimler verilmektedir, eğitim yapılmaktadır. Bu eğitim müfredatını da
konuşulan her dilde o bölgenin yöre meclisleri belirlemektedir. Eleştirdiğiniz,
“teröristlerin kontrolünde” dediğiniz bir bölgede bu uygulamalar varken bu
ülkede hâlâ Kürtçe yasak, hâlâ Kürtçe eğitim yasak, hâlâ Kürtçe konuşmak
suçtur. AKP iktidarının öncelikle bu sorunları çözmesi, çağdaş bir yaklaşımla
eğitime yaklaşması gerekmektedir diyor, hepinizi saygıyla selamlıyorum. (HDP
sıralarından alkışlar)
BAŞKAN
– Teşekkür ederiz Sayın Adıyaman.
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Sayın Başkan, yoklama istiyoruz.
BAŞKAN
– Aynı mahiyetteki önergeleri oylarınıza sunacağım ancak bir yoklama talebi
var.
Sayın
Altay, Sayın İrgil, Sayın Kayışoğlu, Sayın Öz, Sayın Aydın, Sayın Durmaz, Sayın
Yarayıcı, Sayın Gürer, Sayın Kök, Sayın Gündoğdu, Sayın Yarkadaş, Sayın
Özdemir, Sayın Çam, Sayın Emre, Sayın Baydar, Sayın Yalım, Sayın Bakan, Sayın
Akkaya, Sayın Demir, Sayın Akar. 
Yoklama
için iki dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır. 
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve Görevleri
Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
35’inci
madde üzerinde üç önerge vardır, okutuyorum.
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 35’inci maddesinin “itiraz”
başlıklı 53/f maddesindeki “yedi gün” ibaresinin “otuz iş günü” ve “altmış gün”
ibaresinin “altmış iş günü” olarak değiştirilmesini arz ve talep ederiz.
 Zühal Topcu Erkan
Haberal Ruhi Ersoy
 Ankara Ankara Osmaniye
 Arzu Erdem Deniz
Depboylu İzzet Ulvi Yönter
 İstanbul Aydın İstanbul
BAŞKAN
– Şimdi, aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 35’inci maddesinin tasarı metninden
çıkarılmasını arz ve teklif ederiz.
 Çağlar Demirel Sibel
Yiğitalp Ayşe Acar Başaran
 Diyarbakır Diyarbakır Batman
 Mehmet Ali Aslan İbrahim
Ayhan Ahmet Yıldırım
 Batman Şanlıurfa Muş
Aynı
mahiyetteki diğer önergenin imza sahipleri:
 Metin Lütfi Baydar Ceyhun
İrgil Mustafa Ali Balbay
 Aydın Bursa İzmir
 Bülent Yener Bektaşoğlu Haydar
Akar Lale Karabıyık
 Giresun Kocaeli Bursa
 Hilmi Yarayıcı 
 Hatay
BAŞKAN
- Önerge üzerindeki işlemleri yapmadan önce, Sayın Muş sisteme girmişler.
Sayın
Muş, buyurun. 
VI.- AÇIKLAMALAR (Devam)
29.- İstanbul Milletvekili Mehmet Muş’un, Iğdır
Milletvekili Mehmet Emin Adıyaman’ın 405 sıra sayılı Kanun Tasarısı’nın 34’üncü
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, az önce kürsüde konuşma yapan hatiplerden bir
tanesi “Kürtçe konuşmak yasak. Kürtçe konuşmak suç.” şeklinde bazı ifadeler
kullandı.
Türkiye
Cumhuriyeti’nde Kürtçe konuşmak suç değil. Kimse Kürtçe konuştu diye herhangi
bir yasal işlemle karşı karşıya kalmış değil; yasak da değil, Kürtçe de
konuşulabilmektedir. “Bu ülkede neler yapıldı!” vesaire gibi şeyler de
söylendi. AK PARTİ iktidarları döneminde bu anlamda atılan adımlar ortadadır,
bunları tek tek saymaya da gerek yoktur.
MAHMUT
TOĞRUL (Gaziantep) – İlkokul çocukları için açılan okulları kapattınız, okul
öncesi okulları kapattınız. 
MEHMET
MUŞ (İstanbul) – Seçmeli dersten tutun özel okullar, kurslar açılmasına kadar,
TV yayınlarına kadar pek çok alanda düzenleme yapılmıştır. 
Genel
Kurulun takdirlerine arz ediyorum. 
BAŞKAN
– Teşekkür ediyoruz Sayın Muş.
BESİME
KONCA (Siirt) – Zarok TV’yi niye kapattınız, Zarok TV’yi?
MEHMET
EMİN ADIYAMAN (Iğdır) – Sayın Başkan…
BAŞKAN
- Sayın Adıyaman…
MEHMET
EMİN ADIYAMAN (Iğdır) – Efendim, sayın gurup başkan vekili yanlış bilgilendirme
yaptığım konusunda aslında sataşmada bulundu.
BAŞKAN
– Buyurun Sayın Adıyaman, iki dakika size söz veriyorum. (HDP sıralarından
alkışlar) 
VII.- SATAŞMALARA İLİŞKİN KONUŞMALAR (Devam)
11.- Iğdır Milletvekili Mehmet Emin Adıyaman’ın,
İstanbul Milletvekili Mehmet Muş’un yaptığı açıklaması sırasında şahsına
sataşması nedeniyle konuşması
MEHMET
EMİN ADIYAMAN (Iğdır) – Teşekkür ederim. 
Sayın
Başkan, değerli milletvekilleri; evet, Kürtçe konuşmak yasak Sayın Grup Başkan
Vekili. Daha iki gün önce Mardin Cezaevinde müvekkilleriyle Kürtçe konuşan
avukatların konuşmaları kesildi ve görüşme sonlandırıldı, bir. 
İkincisi:
Ben avukatlık yaptım yıllarca, hâlâ kamu kurumlarında Kürtçe konuşmak -mesela
cezaevi gibi, mesela mahkeme gibi- yasaktır. Konuştuğunuz zaman konuşma kesilir
ve konuşma bitirilir. Ziyaretçiler cezaevlerinde yakınlarıyla Kürtçe
konuşamıyor. Mesele sadece Kürtçe konuşmak da değil. Benim konuşmamın temel
içeriği sadece konuşma değildi, Kürtçe ana dille eğitim hakkını konuştum ben.
Kürtçe eğitim hâlâ suçtur sizin açınızdan. Zarok TV gibi bir televizyonu ben mi
kapattım, kapatmadınız mı, hâlâ kapalı değil midir? Siz, Kürt çocuklarının
bırakın eğitim hakkını, çizgi film izleme hakkını bile elinden aldınız. Hâlâ
kamuoyunu yanıltmak adına Kürkçe konuşmak serbestmiş! Haydi bir de göbek
atmaları da yasak deseniz. Düğünlerini yasaklıyorsunuz. Valileriniz, bölgedeki
tüm valileriniz Kürtçe müzikli düğünlerin dışarıda yapılmasını yasaklamamış
mıdır, yasaklama kararı yok mudur? 
OSMAN
AŞKIN BAK (Rize) – Ya, yasak falan yok, nereden çıktı ya! 
MEHMET
EMİN ADIYAMAN (Devamla) – Yani kamuoyunu burada yanıltmak adına rastgele takiye
yapıyorsunuz, gerçek dışı beyanlarda bulunuyorsunuz, burada sıralarda oturarak
her şeyi güllük gülistanlık şeklinde sunuyorsunuz. 
OSMAN
AŞKIN BAK (Rize) – Vatandaşlarımız istediği dilde konuşuyor. 
MEHMET
EMİN ADIYAMAN (Devamla) – Bakın, Kürtçe yapılan düğünler şu anda bölgede
yasaklı, sokakta yapamıyorsun.
ALİM
IŞIK (Uşak) – Ne alakası var?
MEHMET
EMİN ADIYAMAN (Devamla) – Cezaevlerinde Kürtçe konuşamıyorsun, dışarı atılıyor,
avukatlar müvekkilleriyle görüşemiyor. Yasak derken ne anlıyorsunuz? 
Teşekkür
ediyorum. (HDP sıralarından alkışlar)
BESİME
KONCA (Siirt) – İdam etmiyor Allah’tan.
OSMAN
AŞKIN BAK (Rize) – Yasak değil, yasak değil. 
BAŞKAN
- Teşekkür ederiz Sayın Adıyaman. 
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Resmî dairelerde resmî dil, şu an Türkiye Cumhuriyeti
devletinin resmî dili Türkçedir. 
MEHMET
EMİN ADIYAMAN (Iğdır) – Ee, biz ne diyoruz? 
MAHMUT
TOĞRUL (Gaziantep) – He, işte ona gelin, onu söyleyin. 
MEHMET
EMİN ADIYAMAN (Iğdır) – Mesele bu; tek dil, tek lider, tek başkan… 
MEHMET
MUŞ (İstanbul) – Resmî dairelerde ülkenin resmî dili konuşulur ama buradan
hareketle Kürtçe konuşmak yasak, suç diye bir ifade kullanılmaz. 
MAHMUT
TOĞRUL (Gaziantep) – Evimize girin bir de, evimize müdahale edin. 
BESİME
KONCA (Siirt) – Utanın ya, bu yaklaşımınızdan utanın!
MEHMET
MUŞ (İstanbul) – İnsanlar bu dili kullanabiliyorlar, konuşabiliyorlar ve bu
anlamda da AK PARTİ iktidarları döneminde önemli düzenlemeler yapılmıştır. 
MEHMET
EMİN ADIYAMAN (Iğdır) – Ha, bir de köyünde de konuşmasın diyorsun! 
MAHMUT
TOĞRUL (Gaziantep) – Evinde de konuşmasın diyor. 
BESİME
KONCA (Siirt) – Her eve bir jandarma gönderin.
BAŞKAN
– Sayın milletvekilleri, önerge işlemlerine başlayacağız.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve Görevleri
Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– Aynı mahiyetteki önergelere Komisyon katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Katılmıyoruz. 
BAŞKAN
– Hükûmet katılıyor mu? 
MİLLÎ
EĞİTİM BAKANI İSMET YILMAZ (Sivas) – Katılmıyoruz. 
BAŞKAN
– Aynı mahiyetteki önergeler üzerinde ilk konuşmacı Hatay Milletvekili Sayın
Hilmi Yarayıcı. 
Buyurun.
(CHP sıralarından
alkışlar)
HİLMİ
YARAYICI (Hatay) – Sayın Başkan, değerli vekiller; görüşmekte olduğumuz
tasarının 35’inci maddesi, akademisyenleri sürekli ceza tehdidiyle karşı
karşıya bırakmaktadır. Disiplin cezası almış bir akademisyenin cezaya karşı
yaptığı itiraz kabul edilip ceza iptal edilse dahi disiplin kuruluna üç ay
içerisinde aynı konuda yeni bir işlem yapma yetkisi verilmektedir. Bu da
iktidarın yeni demokrasi tanımının bir sonucu olsa gerek. Geçtiğimiz günlerde
El Cezire televizyonuna bir mülakat veren Cumhurbaşkanı “Laiklik ve
demokrasinin tanımlarını değiştirdik.” diyor. Doğrudur, on dört yıllık AKP
iktidarında laiklik de demokrasi de bambaşka bir şekle bürünmüştür. Tanım
değiştirildiğinde geriye elde kalanın demokrasiyle bağdaşır bir yanı kalıp
kalmadığını da anlatsaydı biraz daha iyi aydınlanırdık.
Son
bir buçuk yılda yaşadıklarımızın tek bir tanımı vardır. Bu tanımın içinde
diktatörlük var, tek adam rejimi var, faşizm var ama bu tanımın içerisinde bir
tek demokrasi kendine bir yer bulamamaktadır. Propaganda yöntemlerinden,
yönetimden kurumsallaşma süreçlerine kadar hemen her şey Hitler’in yükseliş
döneminden en küçük bir farklılık taşımamaktadır. Eksik olan tek şey Reichstag
yangınıydı. O da iktidarın geçmişteki gayriresmî koalisyon ortağınca 15
Temmuzda iktidara hediye edildi.
Demokrat
muhalif yayın organları, radyolar, televizyonlar birbiri ardına kapatılırken
Cumhuriyet gazetesine yapılan baskın ve tutuklamalar bu süreci doruk noktasına
ulaştırmıştır. AKP'nin siyasal sisteme katılmasından otuz yıl öncesinden
cemaatin gerçek yüzünü teşhir eden ve önlem alınması uyarılarını yapan
Cumhuriyet’e FETÖ’den operasyon çekmeyi “utanmazlık” dışında bir kavramla
açıklamak mümkün değildir. Üstelik, muhalifleri sindirme amaçlı birçok
soruşturma, eski koalisyon ortakları FETÖ’den dolayı ihraç edilmiş veya hâlen
sanık savcılarla yürütülmektedir. Konu, muhaliflerin susturulması olunca kirli
koalisyonun sürmesinde bir beis görülmediği açıktır. 
Her
sıkıştığında “millî irade” kavramını dilinden düşürmeyen iktidar, 6 milyon oyu
hiçe sayarak aralarında Halkların Demokratik Partisi Eş Başkanları Sayın
Selahattin Demirtaş ve Figen Yüksekdağ’ın da bulunduğu 10 milletvekilini -tıpkı
darbe günlerinde olduğu gibi- gece yarısı operasyonuyla gözaltına aldırarak
tutuklamıştır. Bu tutuklamalar hakkında uzun uzadıya siyasi değerlendirmeler
anlamını yitirmiştir. Yapılacak tek doğru değerlendirme vardır, o da AKP'nin
halk iradesine yaptığı darbedir ve 4 Kasım tarihi halkın iradesine darbe
yapıldığı gün olarak kayıtlara geçmiştir. 
Başkanlık
uğruna iktidar, MHP’yle flört yaparak yeni bir milliyetçi cephe hükûmetini
fiilen hayata geçirmiştir. Ancak, bu faşist cephe hesapları içerisinde
bulunanların sivil siyasete tüm kapıları kapatmanın sonuçlarının halkımıza
nasıl acılar yaşattığını anlamaları için 1990’lı yıllara dönüp bakmalarını
öneririm. Gazetecileri hapsetmenin, belediye başkanlarını tutuklamanın,
kayyumlar atamanın, siyasi parti başkanlarını ve milletvekillerini gözaltına
almanın iç barışımıza hiçbir katkısı olmayacağı gibi yeni acılara ve
çatışmalara zemin yaratacağının öngörülmesi gerekir. Artık yeter, çatışma ve
gerginlik siyasetinin halklarımıza kan ve gözyaşından başka bir şey
kazandırmadığı gün gibi ortadadır. Bu ülkenin bugün tek bir şeye ihtiyacı
vardır: Barış, barış, barış. Siz legal siyaseti yer altına ittikçe barış
giderek bizden uzaklaşmaktadır. Tek adamın hırslarına teslim olmayıp
gözlerinizi açın, gerçeklerle yüzleşin. Korkmayın, tek adam kaybetse de kazanan
Türkiye halkları olacaktır. Bugün yaşadıklarımız devlet aklının ortadan
kalktığı, ülke geleceğinin tek bir adamın hırslarına kurban edildiği,
kapkaranlık bir zulümdür. Bu karanlık, halklarımızı teslim alamayacaktır. Büyük
şairimiz Cemal Süreyya’nın dediği gibi: 
“Biz
şimdi alçak sesle konuşuyoruz ya
Sessizce
birleşip sessizce ayrılıyoruz ya
Anamız
çay demliyor ya güzel günlere
Sevgilimiz
ise çiçekler koyuyor ya bardağa
Sabahları
işimize gidiyoruz ya sessiz sedasız
Bu,
böyle gidecek demek değil bu işler
Biz
şimdi yan yana geliyor ve çoğalıyoruz
Ama
bir ağızdan tutturduğumuz gün hürlüğün havasını
İşte
o gün sizi tanrılar bile kurtaramaz.”
Teşekkür
ederim Başkanım. (CHP sıralarından alkışlar) 
BAŞKAN
– Teşekkür ederiz Sayın Yarayıcı. 
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Hatip, AK PARTİ ile Hitler arasında bir benzetme yapmıştır. 
BAŞKAN
– Sayın Muş, biraz daha yüksek sesle…
MEHMET
MUŞ (İstanbul) – Konuşmacı, partimiz ile Hitler arasında bir benzetme
yapmıştır. Halk iradesine darbe yapıldığını ifade etmiştir. Bu, partimize
yönelik açık bir sataşmadır. Bu açıdan söz istiyorum. 
BAŞKAN
– Buyurun Sayın Muş.
VII.- SATAŞMALARA İLİŞKİN KONUŞMALAR (Devam)
12.- İstanbul Milletvekili Mehmet Muş’un, Hatay
Milletvekili Hilmi Yarayıcı’nın 405 sıra sayılı Kanun Tasarısı’nın 35’inci
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; AK PARTİ, millet
iradesine gücünü dayandırarak siyaset yapan bir partidir. On dört yıllık
iktidarı döneminde sadece milletten güç alarak bugünlere gelmiştir. Karşısına
çıkan bütün engelleri de milletten aldığı güçle beraber yerle bir etmiştir.
Şimdi,
şunu bir kere açık bir ifadeyle ortaya koymamız lazım; eğer söyleyecek sözünüz
olmazsa meseleyi alır, tek adama indirger, buradan polemik yaparsınız ama
meseleye ülke zaviyesinden bakar, eğer biraz da halk iradesine saygınız varsa
dersiniz ki: “Bir sistem tartışması yapıyorsunuz Adalet ve Kalkınma Partisi olarak,
biz parlamenter sistemi savunuyoruz, siz başkanlık sistemini savunuyorsunuz.”
NURHAYAT
ALTACA KAYIŞOĞLU (Bursa) – Sistem değil o, sistem değil, rejim.
MEHMET
MUŞ (Devamla) – “Peki, hadi, milleti şahit tutalım, milleti hakem yapalım, bu
işi milletin önüne götürelim; millet burada hangi kararı veriyorsa bunu hepimiz
kabul edip başımızın üstüne koyalım.” Burada söylenmesi gereken budur. Millet
iradesinden çekinmemek lazım. Benzetme yapıyorken millet iradesinden çekinerek,
milletin önüne sandığı götürmekten korkarak hiçbir yere varamazsınız.
O
açıdan, bu kullanılan ifadelerin hiçbirini AK PARTİ Grubu olarak kabul
etmiyoruz, reddediyoruz. 
CEYHUN
İRGİL (Bursa) – Adil koşullarda gitmek lazım seçimlere, adil. Koşullar adil
değil, bütün medyayı satın almışsınız.
MEHMET
MUŞ (Devamla) – Türkiye'de sistemin ne olacağına milletimiz karar verecektir.
Başkanlık mı olacaktır, parlamenter sistem olarak devam mı edecektir; bunun
nihai kararını milletimizin önüne sandık gittiği zaman kendileri uygun şekilde
takdir edeceklerdir ve bu şekilde çıkacak olan karara göre de ülkemiz
yönetilmeye devam edilecektir. 
Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Muş.
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – Ya Sayın Muş hatibimizi dinlememiş ya da eksik anlamış. “6
milyon oy almış bir siyasi partinin genel başkanını hapsetmek, halk iradesine
ipotek koymak.” mealinde bir konuşması var hatibimizin. “Millî iradeyi yok
sayıyoruz.” Böyle bir şey…
OSMAN
AŞKIN BAK (Rize) – Hayır canım, “Hitlere benzediniz.” dedi, “Hitler Almanyası
gibi oldunuz.” dedi. 
ENGİN
ALTAY (İstanbul) – Onu hep söylüyoruz canım, benziyor biraz da zaten.
OSMAN
AŞKIN BAK (Rize) – Ne diyorsun ağabey ya?
MEHMET
MUŞ (İstanbul) – Ne alakası var?
ENGİN
ALTAY (İstanbul) – Ancak burada, Sayın Başkan, millet iradesini hiçe
saydığımızla…
OSMAN
AŞKIN BAK (Rize) – 11 seçim oldu ya, hepsinde gömüldünüz sandığa. Çalışın
biraz.
ENGİN
ALTAY (İstanbul) – …itham ederek hatibin konuşması üzerinden bize bir sataşma
yapmıştır. Millet iradesinin başımızın üstünde yeri var. Her vesileyle kürsüde
de bunu ifade ettik, defaatle ifade ettik ama milletten çok oy almanız
yaptığınız her yanlışa “Doğru.” denmesini gerektirmez. Olay bundan ibarettir.
Sataşmadan hatibimize söz verilmesini talep ediyoruz.
BAŞKAN
– Peki.
Sayın
Yarayıcı, buyurun, size de iki dakika süre veriyorum. (CHP sıralarından
alkışlar) 
13.- Hatay Milletvekili Hilmi Yarayıcı’nın, İstanbul
Milletvekili Mehmet Muş’un sataşma nedeniyle yaptığı konuşması sırasında
şahsına sataşması nedeniyle konuşması
HİLMİ
YARAYICI (Hatay) – Teşekkür ederim Sayın Başkan. 
Evet,
Sayın Engin Altay’ın söylediği gibi ya anlamamışlar konuşmamızı ya da
çarpıtmaya yönelik her zaman yaptıkları taktiklerle algı operasyonu yaratmaya
çalışıyorlar. Demokrasi hepimiz için… Evet, bu darbeye hepimiz karşı çıktık;
hem burada hem sokaklarda karşı çıktık, demokrasiye de sahip çıktık. Ancak,
demokrasi sadece sizin ipoteğiniz atında değil. 
MEHMET
MUŞ (İstanbul) – Mutlaka.
HİLMİ
YARAYICI (Devamla) – Kaldı ki burada “mili irade” sözcüğünü sürekli kullanan
sizlersiniz ve bunu ne yazık ki kendi lehinize çevirmekte üstatsınız. 
OSMAN
AŞKIN BAK (Rize) – Siz de çevirin ya, siz de çalışın, çevirin. 
HİLMİ
YARAYICI (Devamla) – Oysa, 6 milyon insan tarafından seçilen, devlet… 6 milyon
insandan bahsediyoruz.
OSMAN
AŞKIN BAK (Rize) – Tamam, siz de çevirin. Barışın, çevirin, oy alın.
HİLMİ
YARAYICI (Devamla) – Seçilen bir belediye başkanı, eş genel başkanları,
milletvekilleri var. Oradaki halk iradesi değil midir, halk tarafından
seçilmemişler midir? O yüzden, her zaman yaptığınız bu algı operasyonu üzerinde
biz “barış” dedikçe bizi terör örgütüyle bağdaştırmanız, ilişkilendirmeniz çok
ayıp, yakışmıyor. 
OSMAN
AŞKIN BAK (Rize) – Ya, propagandasını yapıyorsun.
HİLMİ
YARAYICI (Devamla) – Söylediğimiz çok açık, şurada söyledim, yazıda da var,
tekrar alıp bakabilirsiniz: “Her sıkıştığında “millî irade” kavramını dilinden
düşürmeyen iktidar, 6 milyon oyu hiçe sayarak, aralarında HDP eş başkanları
olmak üzere, 10 milletvekilini gözaltına almış, tutuklamıştır. AKP’nin halk
iradesine yaptığı darbe budur.” demişimdir. (CHP sıralarından alkışlar) 
Teşekkür
ederim.
BAŞKAN
– Teşekkür ederim Sayın Yarayıcı.
ENGİN
ALTAY (İstanbul) – Ne var bunda?
OSMAN
AŞKIN BAK (Rize) – Hukuk yaptı onu ya, ne alakası var? Sen seçimlere bak. Biraz
çalışın, gelin iktidara kardeşim. 
CEYHUN
İRGİL (Bursa) – Bırak şu seçimi ya!
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve Görevleri
Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– Aynı önergeler üzerinde ikinci konuşmacı, Muş Milletvekili Sayın Ahmet
Yıldırım. (HDP sıralarından alkışlar) 
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; özellikle siyasi iktidar açısından, burada,
tek sesli televizyon ve radyolardan, gazetelerden oluşan medya gerçekliği tek
sesli Meclis gerçekliğine dönüştürülmek istenmektedir. Ben yaptım, vaatler
pembe rüyalar şeklinde dizilir ama buradan muhalefet partisinden biri gerçeği
ayna gibi yüzünüze tuttuğunda bütün yalanlarınız ifşa olur. Kürtçeyle ilgili,
Kürt diliyle ilgili radyolar varmış da, televizyonlar varmış da, okullar varmış
da, eğitimde, kamuda serbestmiş de…
MEHMET
MUŞ (İstanbul) – “-mış” değil, var.
HASAN
BASRİ KURT (Samsun) – Bırakın inkârcı politikaları, bırakın. 
AHMET
YILDIRIM (Devamla) – Evet, doğru, bunların hepsi bu iktidar döneminde sadece
siyasi pragmatizm uğruna çıkarıldı ama aynı iktidarın yasakçı zihniyeti
tarafından ortadan kaldırıldı.
HASAN
BASRİ KURT (Samsun) – Yapılan şeyleri inkâr etmeyi bırakın.
AHMET
YILDIRIM (Devamla) – Bugün, siz Kürtçe eğitim veren ne bir kurstan ne bir
okuldan söz edemezsiniz, bunun bir örneğini gösteremezsiniz.
HASAN
BASRİ KURT (Samsun) – Açın kardeşim, açın.
AHMET
YILDIRIM (Devamla) – Bakın, Kürtçenin farklı veçhelerinde ve tematiğinde yayın
yapan, sadece halay ve müzik yayını yapan kanallar kapatıldı; sadece çizgi film
gösteren, hiçbir siyasi temaya, içeriğe sahip olmayan kanallar kapatıldı. Hangi
ülkede yaşıyorsunuz siz? Ardı arkası kesilmeyen yasaklarınızdan haberiniz yok.
Bir açın kanun hükmünde kararnameleri… Anlıyorum sizi, hiç okumadan elinizi
kaldırıp indirdiğiniz yasa ve yönetmelikleri anlıyoruz da bunları anlayabilmek
çok imkân dâhilinde değildir. 
MEHMET
MUŞ (İstanbul) – Yahu, sen yasakları söyle.
AHMET
YILDIRIM (Devamla) – Değerli milletvekilleri, bakın, aynı üniversite
tahayyülünü de bu ülkeye oturtmaya çalışıyorsunuz. Renksiz, üniversite kimliği
taşıma özelliğini haiz kaç üniversite veya bu üniversitelerden kaç tane kürsü
kaldı? Bu üniversiteleri, vaktiyle, özellikle, liyakatten yoksun
akademisyenlerle, cemaat akademisyenleriyle dolduran zihniyet de aynıdır; onları
hukuka, hakka, evrensel normlara aykırı bir şekilde üniversiteden atan zihniyet
de aynıdır. Bunlar sadece liyakatten yoksun üniversiteye alınmadılar, jet
hızıyla akademik terfilere sahip oldular. Sizin ortaklığınız döneminde
liyakatten yoksun pespaye kadrolaşmalarla üniversiteleri dejenere eden bu
anlayışınız, bugün aynı şekilde hukuktan yoksun bir biçimde adil yargılanma,
adil idari soruşturma yürütülme haklarından yoksun bırakarak, yarın sonucu
cezasızlıkla bitecek olan bir süreç yaşanıyor. Bunu 17-25 Aralığa kodlamak,
ondan öncesini aklamak veya bugün hukuk dışı yöntemlerle -aynen liyakatten
yoksun üniversiteye girdikleri gibi- girişleri bir garabetti, üniversiteden ve
eğitim kurumlarından, kamudan atılışları bir başka garabete tekabül ediyor.
Açık söylüyorum: Bu şekilde bunları kamudan uzaklaştırmak yarın bir gün iç
hukuk, olmadı uluslararası hukuktan dönme sonucunu beraberinde getirecektir.
Az, biraz hukuktan anlayan birinin bileceği gibi, bu dava dosyalarını hiç
esastan tartışmaya gerek kalmaksızın usulden bozularak bunların haksız elde
ettikleri yerlere geri dönme sonucunu açığa çıkaracaktır. 
Bakın,
bir hususu dikkatinize sunmak istiyorum: Eğer siz hukuktan kopmuş, sadece
duygularınızla, rövanşist duygularla bunları üniversitelerden, kamudan atıyorsanız
bunun adı, hukuk veya yargı değildir; bunun adı, demokrasi veya özgürlükler hiç
değildir; bunun adı, kamu güvenliği, vesair hiç değildir; bunun adı,
rövanşizmdir. Devlet, bireysel duygularla, rövanşist duygularla hareket ederek
hiç kimseyi mağdur edemez. Siz, bunları üniversitelere ve kamuya el ele, kol
kola girerek kadrolaştırmak suretiyle doldururken bir hukuksuzluğun, bir
haksızlığın, toplum vicdanını yaralayan sürecin altına imza attınız. Bugün ise
onların adil yargılanma haklarını ellerinden almak suretiyle bir başka
hukuksuzluğun altına imza attığınızı özellikle ifade etmek isterim ya değilse
aynen alınışları gibi olmasın kamudan ayrılışları. Etkin soruşturmaların, adil
yargılamaların, idari soruşturmaların hakka, hukuka, adalete, hakkaniyete tekabül
etmesi temelinde gerçekleşmesi gerekir ki yarın bir gün bunlara yapılanların
tekrar bir başka hukuk alanının duvarına çarpıp geri dönmemesini sağlayabilelim
diyorum. 
Bütün
Genel Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Yıldırım. 
Aynı
mahiyetteki önergeleri oylarınıza…
FİLİZ
KERESTECİOĞLU DEMİR (İstanbul) – Karar yeter sayısı…
BAŞKAN
- …sunacağım ve karar yeter sayısı arayacağım. 
Önergeleri
kabul edenler… Kabul etmeyenler… Karar yeter sayısı vardır, önergeler kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 35’inci maddesinin “itiraz”
başlıklı 53/f maddesindeki “yedi gün” ibaresinin “otuz iş günü” ve “altmış gün”
ibaresinin “altmış iş günü” olarak değiştirilmesini arz ve talep ederiz.
Zühal Topcu (Ankara) ve
arkadaşları
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Katılmıyoruz. 
BAŞKAN
– Hükûmet katılıyor mu? 
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde İstanbul Milletvekili Sayın İzzet Ulvi Yönter…
Buyurun.
(MHP sıralarından alkışlar)
İZZET
ULVİ YÖNTER (İstanbul) – Sayın Başkan, değerli milletvekilleri; öncelikle, az önceki
tartışmaları ibretle izlediğimizi, takip ettiğimizi söylemek isterim. Önemle ve
öncelikle şunun altını kalın bir şekilde çizmek lazımdır ki, Türk milletinin
dili Türkçedir. Türkçe, bizim geleceğimizdir, Türkçe, bizim ufkumuzdur; Türkçe,
bizim millî birlik ve beraberliğimizin alametifarikası ve vazgeçilmezidir. Bu
nedenle, Türkçeye rakip çıkarılarak yapay millet oluşumunun önünün açılması
bölücülük demektir ve çok tehlikeli sonuçlara sebep olabilecektir.
Dil
ile millî şuur arasında doğrudan bir bağlantı vardır. Eğer dil canlı, diri bir
hâldeyse, millî şuur tüm milleti kaplayacaktır. Biz sahip olmuş olduğumuz millî
şuur sayesinde 15 Temmuz günü ihanetin tepesine bindik. Bu millet, sahip olmuş
olduğu millî şuurla hainlere karşı geldi ve hamdolsun, çok şükür, 15 Temmuzda
FETÖ ihanetini püskürttü. Bu nedenle, dilimizin üzerinde oynamak, farklı
tartışmalarla ülke gündemini, Meclis ortamını meşgul etmek bize göre doğru ve
yerinde değildir. 
Şimdi,
Millî Eğitim Bakanlığının Teşkilat ve Görevleri Hakkındaki Kanun Hükmünde
Kararname ile Bazı Kanunlarda Değişiklik Yapılmasına Dair Tasarı’yı
konuşuyoruz. “Dil” dedik, “millî şuur” dedik, elbette bunların hepsini millî
eğitim kapsamında ele almak zorundayız. Az önce de ifade ettiğim gibi, canlı
bir millî şuurun olması için elbette meselelere hâkim, milletinin tüm
kimliğini, tüm değerlerini benimsemiş, özümsemiş ve bunu tüm fertlerine yayan
millî eğitim politikalarının da varlığı elbette vazgeçilmezdir. 
Bu
Millî Eğitim Bakanlığının Teşkilat ve Görevleri Hakkında Kanun Tasarısı
yapılırken, düzenlenirken, üzerinde belki de durulmayan en önemli
eksikliklerden bir tanesi, atanamayan öğretmen meselesidir. 
Atanamayan
öğretmenlerimiz, sürekli bir şekilde bizlere sosyal medya üzerinden, diğer
farklı kanallardan ulaşarak ihtiyaçlarını, taleplerini iletmekte ve
mağduriyetlerinin çözülmesini beklemektedirler. Atanamayan öğretmen çilesi gün
geçtikçe büyümektedir ve şu anda yaklaşık 450 bin sınırına dayanmış durumdadır.
Bu, aynı zamanda bir insan hakkı ihlalidir. Bu kadar kardeşimiz, bu kadar
milletimizin tertemiz evladı eğitimini tamamlayıp, puanını alıp, öğretmen
olacak seviyeye gelmişken, hâlâ mesleklerine, sınıflarına kavuşamamaları büyük
bir skandal olarak değerlendirilmelidir. 
Sayın
milletvekilleri, bugün iki kesimden çok yoğun mesaj aldım. Birincisi uzman
jandarmalarımızın talepleri, bir diğeri de az önce ifade ettiğim gibi
atanamayan öğretmenlerimizin durumu. Bunlardan bir tanesi beni ziyadesiyle
üzmüş ve hüzünlendirmiştir. 
Bir
kardeşimiz şöyle diyor: “Bir öğretmen düşünün, onca emek versin, atanmak için
hayal kursun, idealleri olsun ama sonra hepsi boşa çıksın, çöp olsun. İşte,
hayat bu. Mezunsun, beş parasız ortadasın, istesen verirler ama yüzün yok.
Nereye kadar istemeye devam edeceksin? Bu soruyu sor kendine ve her şeyden
uzaklaş. Koca yıl günlük kaç saat ders çalış, uykundan çal, ‘Şimdi KPSS önemli
değil.’ denilsin. Nasıl bir sistem bu, soruyorum. Biz öğretmenlerin hayatı size
göre çok küçük olabilir, ama o benim hayatım, ideallerim, hayallerimin yok
oluşu, içimi acıtıyor.” 
Sayın
milletvekilleri, bu öğretmenlerimizin çilesine, feryadına ne zaman son
vereceğiz? 
Sayın
Bakanım, Millî Eğitim Bakanlığında yeni kadrolar ihdas etmek kadar yoğun bir
çalışma sürdürürken atanamayan öğretmenlerimizin feryadını, şikâyetini,
taleplerini ne zaman duyacağız? 
YUSUF
BEYAZIT (Tokat) – Atanamayan yok, kazanamayan var. 
İZZET
ULVİ YÖNTER (Devamla) – Atanamayan var, maalesef var, KPSS’den yüksek puan
almasına rağmen maalesef var. Lütfen inceleyin. 
Teşekkür
eder, hepinize saygılar sunarım. (MHP sıralarından alkışlar) 
BAŞKAN
– Teşekkür ederiz Sayın Yönter. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
ENGİN
ALTAY (İstanbul) – Sayın Başkanım…
BAŞKAN
– Buyurunuz Sayın Altay. 
ENGİN
ALTAY (İstanbul) – Genel Kurulun açılışında da talebimiz var idi. Hem sizin
dile, gündeme getirdiğiniz bir husus vardı. Adana’daki yangında çok sayıda
öğrencimizin hayatını kaybettiğini üzülerek öğreniyoruz. Hem bu konuda hem de
Fırat Kalkanı operasyonunda 2 askerin IŞİD tarafından kaçırıldığına dair
-basına da yansıdı, benim burada konuştuğumda basında yok idi- konuda Hükûmet
bize bilgi verecek mi, vermeyecek mi? Bunun Hükûmetten sorulmasını talep
ediyorum Sayın Başkanım. 
BAŞKAN
– Teşekkür ederiz Sayın Altay. 
Sayın
Bakan, buyurunuz. 
VI.- AÇIKLAMALAR (Devam)
30.- Millî Eğitim Bakanı İsmet Yılmaz’ın, Adana
Aladağ’da bir öğrenci yurdunda çıkan yangında 11 kişinin hayatını kaybettiğine
ve Fırat Kalkanı Operasyonu kapsamında 2 askerimizle irtibatın kesildiğine dair
Genelkurmay Başkanlığının bir açıklaması olduğuna ilişkin açıklaması
MİLLÎ
EĞİTİM BAKANI İSMET YILMAZ (Sivas) – Muhterem Başkanım, bu ana kadar aldığımız…
Tabii, sizler de basından takip ediyorsunuz. Vali Bey’in ilk açıklamasında
yaralı vardı, hiç can kaybı yoktu. Daha sonra Belediye Başkanının açıklaması
geçti, “1 kişi kayıp, 3 kişi yaralı.” denildi. Henüz daha devam ediyor fakat
bize gelen rakamlara göre… Burası Adana’da Özel Aladağ Ortaöğretim Yurdu. Bir
özel yurt tarafından işletiliyor. Kontenjanı 54 ancak kalan 31 kişi. Şu anda 17
kişinin hafif yaralı olarak hastanelerde olduğu, 11 kişinin de hayatını
kaybettiği şeklinde bir bilgi ulaştı ama teyit edilmemiş bir bilgidir. Sunarım.

Diğer
birisi de Fırat operasyonuyla ilgili 2 askerimizle irtibat kesildiğine ilişkin
Genelkurmay Başkanlığımızın bir açıklaması var. Genelkurmay Başkanlığımızın
geleneğidir, detaylı bilgi, somut bilgi aldığı sürece halkımıza duyurur. 
Meclisimizin
bilgilerine sunuyorum. 
Bu
arada, hayatını kaybedenlere Allah’tan rahmet, yakınlarına sabır diliyorum. 
BAŞKAN
– Teşekkür ederiz Sayın Bakan. 
Vermiş
olduğunuz bilgi üzerine biz de yaşamını yitiren öğrencilerimize Allah’tan
rahmet diliyoruz. Umut ediyor ve diliyoruz ki bu sayı çok fazla yükselmez,
sayının az olmasını umut ediyoruz ve ailelerine de başsağlığı ve sabır
diliyoruz.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve Görevleri
Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi (2/511),
Erzurum Milletvekili Mustafa Ilıcalı’nın Yükseköğretim Kanununda Değişiklik
Yapılmasına Dair Kanun Teklifi (2/546), Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural’ın
Yükseköğretim Kanununda Değişiklik Yapılmasına Dair Kanun Teklifi (2/666) ile
Millî Eğitim, Kültür, Gençlik ve Spor Komisyonu Raporu (S. Sayısı: 405) (Devam)
BAŞKAN
– Sayın milletvekilleri, şimdi 36’ncı madde üzerinde üç önerge vardır,
okutuyorum:
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 36’ncı maddesinin “Özlük
dosyasında saklama” başlıklı 53/G maddesinin ikinci fıkrasındaki “beş”
ibaresinin “dört” ve “on” ibaresinin “sekiz” olarak değiştirilmesini arz ve
talep ederiz.
 Zühal Topcu Erkan
Haberal Ruhi Ersoy
 Ankara Ankara Osmaniye
 Arzu Erdem Deniz
Depboylu
 İstanbul Aydın
BAŞKAN
– Şimdi aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 36’ncı maddesinin tasarı metninden
çıkartılmasını arz ve teklif ederiz.
 Çağlar Demirel Sibel
Yiğitalp Ayşe Acar Başaran
 Diyarbakır Diyarbakır Batman
 Mehmet Ali Aslan İbrahim
Ayhan Meral Danış Beştaş
 Batman Şanlıurfa Adana
Aynı
mahiyetteki diğer önergenin imza sahipleri:
 Metin Lütfi Baydar Ceyhun
İrgil Haydar Akar
 Aydın Bursa Kocaeli
 Mustafa Ali Balbay Lale
Karabıyık Bülent Yener Bektaşoğlu
 İzmir Bursa Giresun
 Sibel Özdemir
 İstanbul
BAŞKAN
– Aynı mahiyetteki önergelere Komisyon katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Katılmıyoruz. 
BAŞKAN
– Hükûmet katılıyor mu? 
MİLLÎ
EĞİTİM BAKANI İSMET YILMAZ (Sivas) – Katılmıyoruz. 
BAŞKAN
– Aynı mahiyetteki önergeler üzerinde ilk konuşmacı İstanbul Milletvekili Sayın
Sibel Özdemir.
Buyurun.
(CHP sıralarından alkışlar)
SİBEL
ÖZDEMİR (İstanbul) – Teşekkür ederim Sayın Başkan.
Sayın
Başkan, değerli milletvekilleri; görüşülmekte olan 405 sıra sayılı Kanun
Tasarısı’nın 36’ncı maddesi üzerinde Cumhuriyet Halk Partisi Grubu adına söz
almış bulunmaktayım. Yüce heyetinizi saygıyla selamlıyorum.
Değerli
milletvekilleri, bugün üzerinde konuşacağım madde bu kapsamlı yasa tasarısının
disiplin yönetmeliğine ilişkin maddelerinden bir tanesidir. Bu ek madde,
akademisyenlere ve üniversite çalışanlarına verilen cezaların niteliğine göre
beş ve on yıl sonra özlük dosyasından silinmesini öngörmektir. Akademisyenler
ve diğer üniversite çalışanlarının belirtilen süre içindeki davranışları amiri
tarafından değerlendirilecektir. Bu süre içerisinde disiplin cezasının özlük
dosyasından amiri tarafından silinecek olması nedeniyle çalışan ve amiri
arasında bir biat etme durumunun ortaya çıkma tehlikesi bulunmaktadır.
Düzenlemenin nesnel kriterlerle belirlenmemiş ve amirin takdirine bırakılmış
olmasını doğru bulmuyoruz. Mutlaka kişisel değerlendirmelere ve kuşkulara yol
açmayacak somut ve nesnel kriterler eklenmelidir. Bu maddenin bu hâliyle
geçmesini doğru bulmuyoruz. 
Değerli
milletvekilleri, yasa tasarısında disiplin yönetmeliğine ilişkin önemli
bulduğum birkaç konuyu daha sizlerle paylaşmak istiyorum. 12 Eylül darbesinin
bir ürünü olan disiplin yönetmeliğinin bütününe ilişkin bir düzenleme yok
burada. Bu düzenleme üniversiteler ve akademisyenler üzerindeki baskı ve korku
ikliminin ortadan kaldırılmasına yarayacak mıdır? Bizim asıl tartışmamız
gereken bu disiplin yönetmeliğiyle akademik özerklik, özgür, bilimsel tartışma
ortamını yaratmak ve akademisyenlerin özgürce yayın yapabilecekleri bir
üniversite ve akademik ortamı sunmak ve bu yöndeki düzenlemelere ağırlık
vermektir.
Sayın
Bakan, bu yasal düzenleme bilim insanlarının özgürce bilim üretmelerinin
sağlanmasına yönelik bir çözüm üretebilecek midir? Ülkedeki baskı ortamı
sonucunda akademisyenlerin ülke dışına gitme eğilimine engel olacak mıdır? Yurt
dışına gönderdiğimiz akademisyenlerin ülkemize dönmeleri yönünde bir katkı
sağlayacak mıdır? 
Değerli
milletvekilleri, 12 Eylül askerî darbe ürünü olan, maalesef günümüze kadar
egemenliğini sürdüren Yükseköğretim Yasası’nın bütüne ilişkin, ruhuna ilişkin
bir düzenleme, bir reform yok burada. Giderek artan biçimde özgürlükler ve
akademik özerklik kısıtlanmakta, toplumdaki baskı iklimi üniversiteleri
kuşatmaktadır.
Değerli
milletvekilleri, diğer yandan bu yasal düzenlemeyle bilim insanlarının disiplin
cezalarına 657 sayılı Devlet Memurları Kanunu kapsamındaki fiiller de
ekleniyor. Belirtmek isterim ki akademisyenlerin diğer kamu görevlilerinden ve
devlet memurlarından farklı ve aynı statüde değerlendirilmeleri doğru değildir.
Yükseköğretim kamu hizmeti, devlet memurları tarafından yürütülen genel idari
hizmetlerden farklı özellikler taşımaktadır. Bilim insanlarının klasik devlet
memurlarından farklı olarak sorgulayan, üreten ve bilimsel yayınlarıyla
toplumsal sorunların çözümüne katkı sağlamasından dolayı kendisini baskı
altında hissetmeyeceği özgür ortamlara ihtiyaç vardır. Bizlerin bu koşulları
dikkate alarak düzenleme yapması gerektiğini düşünüyoruz. Aksi hâlde, aşırı
disipline edilen üniversitelerle içinde yaşadığımız dünyanın bilimsel rekabet koşullarının
çok çok gerisinde kalacağız. Bu sorun beraberinde kalkınma, ekonomik gelişme ve
büyüme, bir refah toplumuna ulaşma çabalarımızı da sekteye uğratacaktır. Bu
bağlamda, yükseköğretimde yapılan bu düzenlemenin bütüncül ve çok boyutlu
değerlendirilmesi gerektiğini düşünüyoruz. 
Değerli
milletvekilleri, disiplin ve soruşturma süreçlerinin objektif ve şeffaf
yapılması, at izinin it izine karışmaması için bugün burada bizim kapsamlı ve
uzlaşıyla yaptığımız yasalara ihtiyaç vardır fakat bugün, bırakın disiplin
soruşturmasını, gerekçeleri dahi sunulmadan haksız yere görevlerinden
uzaklaştırılan bilim insanlarımız vardır. 
Değerli
milletvekilleri, önemli olan sadece yasal düzenlemeler yapmak değil, fiilî
durumlar yaratmadan burada kabul edilen yasaların hukuka uygun uygulanmasıdır.
Ülkemizi bir an önce OHAL sürecinden çıkartıp üniversitelerimizin ve bilim
insanlarımızın soruşturma dosyalarıyla değil, bilimsel çalışmalarına
odaklanacağı bir özgürlükler iklimini yaratmak hepimizin görev ve
sorumluluğudur. 
Teşekkür
ediyorum, saygıyla selamlıyorum sizi. (CHP sıralarından alkışlar) 
BAŞKAN
– Teşekkür ederiz Sayın Özdemir. 
Aynı
mahiyetteki önergeler üzerinde ikinci konuşmacı, Adana Milletvekili Sayın Meral
Danış Beştaş. (HDP sıralarından alkışlar)
Buyurun.
MERAL
DANIŞ BEŞTAŞ (Adana) – Sayın Başkan, değerli milletvekilleri; konuşmama
başlamadan önce... Adana’nın Aladağ ilçesi Sinanpaşa Mahallesi’ndeki
-kesinleşen bilgiye göre- yangında 11 öğrencinin yaşamını yitirdiğini öğrendik,
çok üzgünüz. Kendilerine Allah’tan rahmet, yakınlarına başsağlığı diliyoruz.
Umarız ölü sayısı artmaz. Bunu öncelikle paylaşmak istedim. 
Değerli
milletvekilleri, diğeri, bugün -belki sizler de rastlamışsınızdır- burada her
gün birlikte oturduğumuz, grup başkan vekilliği yapan, aynı zamanda uzman
doktor olan Sayın İdris Baluken hakkında iddianame tanzim edildi. İddianameyi
okurken konuşma sırası geldi. Bütün basın “Baluken’e müebbet hapis istemi” diye
veriyor manşetlerde. Bilmiyorum, aranızda çok sayıda hukukçu var. İdris
Baluken’e isnat edilen fiiller ne, biliyor musunuz? Konuşmak, toplantı ve
gösteri yürüyüşüne muhalefet, DTK’nın toplantısına katılmak. Ne bu? Bunun adı
hukuk değil. Bu yargı tarafsız ve bağımsız değil derken tam da bunu söylüyoruz.
302’nci maddeye muhalefetten dava açılmış. 302’nci madde ne? Devletin birliği
ve ülke bütünlüğünü bozma fiili. Bu, Yargıtay içtihatlarına göre, yerleşik
içtihatlarına göre silah, eylem, eylemin yakın tehlike içermesi ve ciddi tehdit
oluşturması. Bir konuşmayla milletvekilinin 302’nci maddeye muhalefetten
yargılanmasının anlamı nedir, bunu önümüzdeki günlerde söyleyeceğiz. Bununla
utanma duygusu mu azaltılıyor? Bununla vicdanınızı mı rahatlatıyorsunuz?
Bununla kamuoyuna “İşte bakın, ne büyük suçlar işlediler. Ülkeyi bölüyorlardı,
birliğini bölüyorlardı, bu yüzden rehin aldık.” bu denilmek isteniyor,
vatandaşa tam da bu söylenmek isteniyor. Sayın İdris Baluken’in, Grup Başkan
Vekilimizin, diğer eş genel başkanlarımızın ve milletvekili arkadaşlarımızın
-suçsa ki değil- tek suçu var; konuşmak, ülke siyasetinde barışı, eşitliği,
demokrasiyi, gerçekleri sakınmadan hakikati savunmaktır. Bu dosyayı hazırlayan
savcılar hukuk bilgisiyle hazırlamamışlar. Bu dosyayı hazırlayan savcılar
aldıkları talimatların gereğini harfiyen yerine getirmeye çalışıyorlar ya da çok
abarttılar, hani, artık, bir milletvekiline ağırlaştırılmış müebbet isteyecek
kadar, tıpkı 1960 darbesinde olduğu gibi. Başbakanını asan ülkeden 2016 yılında
milletvekillerini ağırlaştırılmış müebbetle yargılayan bir demokrasimiz var.
Hayırlı olsun!
Değerli
milletvekilleri, kayyumlarla ilgili de şunu söylemek istiyorum, sürem kalmadı
ama ileride söyleyeceğim: Kayyum meselesi sadece darbe dönemlerinde Türkiye'nin
gündemine gelmiştir. Sadece kısa bir tarih turu: 1980-1983 yılları arasında
askerî cunta döneminde, 12 Eylül askerî darbesinden sonra kayyum atanmıştı.
Buna aynen tarihi tekerrür etmek istercesine 11 Eylül 2016 tarihinde, bir gün
önce, birçok belediyeye, 28 belediyeye kayyum atandı. Bunların 24’ü Demokratik
Bölgeler Partisine ait, HDP’nin bileşeni. Ve ne gariptir ki 4 AKP ve MHP’ye
bağlı belediyenin kayyumları belediye meclisi seçimiyle belirlendi, diğerlerine
ise vali ve kaymakamlar atandı. Bu dosyaları, sakın ha, İdris Bey’de olduğu
gibi farklı bir şey var sanmayın, size dosyalarını burada tek tek okuyacağım.
Ne biliyor musunuz? Tek bir soru sorulmamış belediye başkanlarına. Hani o
manşetlerde -8 sütuna manşet yazılıyor ya- “Kışanak’a yüz yıl, Anlı’ya…” bilmem
ne…
SİBEL
YİĞİTALP (Diyarbakır) – İki yüz otuz.
MERAL
DANIŞ BEŞTAŞ (Devamla) – Şu sorulmamış: Şu belediyede şu işi örgüt için mi
yaptınız? Şu aracı şunun için mi yaptınız? Şu parayı aktardınız, şu yolsuzluğu
yaptınız; yok böyle bir şey. Dosyada yok, soru yok ama medya her gün manşet
atıyor: “Belediyeler terör örgütüne çalışıyor, para gönderiyor, araba veriyor.”
Ya, nereden çıkıyor bunlar? Yani, dava dosyasıysa, buyurun. Kayyum atamak işte
tam da bulunduğumuz darbe dönemine uygun bir davranış olarak devam ediyor.
Sayın Ahmet Türk’ün de bu kapsamda tutuklanması Türkiye'nin en büyük
utançlarından biri olarak tarihe kaydedilmiştir diyorum.
Teşekkür
ediyorum. (HDP sıralarından alkışlar)
BAŞKAN
– Teşekkür ederiz Sayın Beştaş.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 36’ncı maddesinin “Özlük
dosyasında saklama” başlıklı 53/G maddesinin ikinci fıkrasındaki “beş”
ibaresinin “dört” ve “on” ibaresinin “sekiz” olarak değiştirilmesini arz ve
talep ederiz.
Zühal Topcu (Ankara) ve
arkadaşları.
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Katılmıyoruz. 
BAŞKAN
– Hükûmet katılıyor mu? 
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde Ankara Milletvekili Sayın Zühal Topcu.
Buyurun.

ZÜHAL
TOPCU (Ankara) – Sayın Başkan, değerli milletvekilleri; bir haftayı geçti,
özellikle eğitimle ilgili birçok düzenlemeyi içeren kanun tasarısı üzerinde
görüşüyoruz, inşallah hayırlara vesile olur diyoruz ama gerçekten bu
tartışmaların nereye gittiğinden de çok fazla emin olamıyoruz aslında. 
Şimdi,
genel olarak günümüzde özellikle gündemde olan çok yaygın problemler var,
bunların bir ayağını da millî eğitim oluşturuyor. Özellikle Millî Eğitim
Bakanlığında şu ana kadar -birtakım sendikalarla da görüştük bu kürsüye
çıkmadan önce- 31 bin ihraçtan bahsediliyor. Gerçekten suçluların ve
suçsuzların biraz karıştığına yönelik de serzenişlerin olduğunu biz buradan
duyurmak istiyoruz. Dönüşler sadece 31 kişi. Buradan yüksek sesle şu soruları
sormak istiyoruz: “Acaba, gerçekten suçlularla suçsuzlar birbirine mi
karıştırılıyor?” Birçok mağdurlardan da bahsediliyor. Özellikle valiliklerin
çeşitli kriterleri kullandıklarını, işte A ilindeki bir valinin herhangi bir
kriteri kullanıp memuru başlatma uygulamasını görürken bir başka ilde bunun
olmadığını görebiliyoruz, farklı uygulamaların olduğunu görebiliyoruz. Onun
için de diyoruz ki: Valiliklerin bu geri dönüşlerde uyguladıkları kriterler
nedir, acaba bu kriterlerde ortak dil kullanılabilinir mi? Biz buradan tekrar
çağrıda bulunuyoruz, lütfen çok daha fazla mağdurlar yaratmayalım, insanlar
zaten evlerine ekmek götüremeyecek duruma geldiler, suçluların çok iyi
ayıklanması lazım. Gerçekten bu devletin temeline dinamit koyduysa, geleceğini
ipotek altına almak istediyse mutlaka ve mutlaka adalet önüne çıkartılması
lazım, yargılanması lazım ama bu arada suçsuzlara da dikkat edilmesi lazım,
mağdur yaratılmaması gerekiyor. 
Şimdi,
özellikle 36’ncı maddeye geldiğimizde orada birkaç maddeden beri süregelen bir
disiplin sürecinin Yükseköğretim Kurulunda yeni yapılanmasına şahitlik
ediyoruz. Şimdi dendi ki, özellikle Sayın Bakan, bütün konuşmalara başlarken üniversiteler
kısmında işte 2002 yılında 76 üniversite varken şu anda 190’lara yaklaştığına
yönelik gerçekten hem gurur vesilesi ama bazı zaman da ayakları yere basmayan
konuşmalara da delil teşkil ettiğini görebiliyoruz. Şimdi, öğrenci başına
harcamaların arttığına şahitlik ediyoruz, eğitime ayrılan kaynak da artıyor.
Peki, bu kaynaklar nasıl harcanıyor ve sonuçta çıktı olarak elimizde bulunan
göstergeler ne durumda? Onlara baktığımızda inanın uluslararası mukayeselerle
olaya baktığımızda üniversitelerimizin iç açıcı durumda olmadığını da
görebiliyoruz. AR-GE çıktıları açısından, inovasyon çalışmaları açısından,
girişimcilik düzeyleri açısından, patent sayıları ve uluslararası endeksler
açısından baktığımızda inanın üniversitelerde uluslararası sıralamalarda üst
düzeylerde olmadığımızı görebiliyoruz. Kalite kültürü ve motivasyon artırmaya
yönelik olarak üniversitelerde çalışmalar yapılması gerekirken, bu düzenlemede
özellikle disipline yönelik nasıl cezalandırabilirize ve kontrol altına
alabilirize yönelik çalışmaların daha fazla yer aldığını görebiliyoruz. Ama biz
istiyoruz ki... Yani bu aslında AKP iktidarının zihniyetinin bir yansıması
olarak karşımızda duruyor. 
Bu
kadar zaman harcanıyor ama bir de şunu soralım: Üniversitelerde şu ana kadar
kadrolar kimlere çıkartıldı ve kimlerin projelerine destek verildi ve kimler
rektör olarak atandı? Keşke bunların yerine, acaba... Diyoruz ki “G20
içerisinde yer alıyoruz.” ama uluslararası sıralamalara baktığımızda, işte
2016-2017 Londra merkezli üniversite derecelendirme endeksine baktığımızda ilk
500’ün içinde 3 tane üniversitemizin olduğunu görebiliyoruz ki kriterler de
araştırma, öğretim kalitesi, iş imkânı sunma ve uluslararasılaşmadır. Bence
YÖK’ün, Millî Eğitimin bunlara kafa yorması gerekiyor.
Saygılarımı
sunuyorum. (MHP sıralarından alkışlar) 
BAŞKAN
– Teşekkür ederiz Sayın Topcu.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
37’nci
madde üzerinde iki ayrı önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 37’nci maddesinin aşağıdaki şekilde
değiştirilmesini arz ve teklif ederiz.
 Çağlar Demirel Sibel
Yiğitalp Ayşe Acar Başaran
 Diyarbakır Diyarbakır Batman
 Mehmet Ali Aslan Mahmut
Toğrul İbrahim Ayhan
 Batman Gaziantep Şanlıurfa
"MADDE
37- 2547 sayılı Kanunun 60 ıncı maddesinin (a) fıkrası aşağıdaki şekilde
değiştirilmiştir.
‘a.
Bir süre öğretim üyesi olarak çalışanlardan veya öğretim üyesi olarak
çalıştıktan sonra eş, sağlık ya da belgelenebilir bir özre bağlı olarak
görevinden ayrılmak zorunda kalanlar, kamuda farklı bir göreve atananlar, alanı
ile ilgili çalışmalar yürütmek amacıyla görevinden ayrılarak yurtdışına
gidenler, memnu haklarının iadesini alanlar ile Milletvekili Seçimleri ile
Mahalli İdareler Seçimlerinde seçilenler ayrıldıkları yükseköğretim kurumlarına
kadro şartı aranmaksızın, bir başka yükseköğretim kurumuna ise uygun kadro
olması halinde atamaları yapılır. Bu yola göreve başlayan öğretim üyelerinin
aylık dereceleri ile diğer özlük ve mali hakları Yükseköğretim Başkanlığınca
hazırlanacak yönetmelikle düzenlenir.'"
Türkiye Büyük Millet Meclisi Başkanlığına
TBMM
Genel Kurulunda görüşülmekte olan 405 sıra sayılı Millî Eğitim Bakanlığının
Teşkilat ve Görevleri Hakkında Kanun Hükmünde Kararname ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 37'nci
maddesinin tasarı metninden çıkartılmasını arz ve teklif ederiz.
 Metin Lütfi Baydar Ceyhun
İrgil Mustafa Ali Balbay
 Aydın Bursa İzmir
 Haydar Akar Bülent
Yener Bektaşoğlu Lale Karabıyık
 Kocaeli Giresun Bursa
 Aytuğ Atıcı
 Mersin
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Katılmıyoruz. 
BAŞKAN
– Hükûmet katılıyor mu? 
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde Mersin Milletvekili Sayın Aytuğ Atıcı. (CHP sıralarından
alkışlar)
AYTUĞ
ATICI (Mersin) – Teşekkür ederim Sayın Başkan.
Değerli
milletvekilleri; 405 sıra sayılı Kanun Tasarısı’nın 37’nci maddesiyle ilgili
olarak verdiğimiz önerge üzerine söz almış bulunuyorum. Sadece kendi maaşlarına
zam yapmayan, kendine ayrıcalık tanımayan, haksızlık ve eşitsizlik yapmayı
ahlakla bağdaştırmayan bütün milletvekillerini saygıyla selamlıyorum. 
Değerli
arkadaşlar, bu maddeyle maalesef AKP milletvekillerinin önerisiyle
milletvekillerine ayrıcalık tanınmaktadır. Bakın, birazdan ellerinizi
kaldıracaksınız, oy vereceksiniz. Kendinize ayrıcalık sağlıyorsunuz hem de iki
ayrı noktada. Bunlardan bir tanesi, bir öğretim üyesi milletvekilliği bittikten
sonra -üniversitesine döndüğü zaman- kendi üniversitesine canı isterse dönecek,
canı isterse ve kadro varsa Türkiye’deki bütün üniversitelere gidebilecek.
Hâlbuki milletvekili olmayan bir öğretim üyesi böyle bir hakka sahip değil.
Beterin beteri var mı? Var. Eğer milletvekili olan öğretim üyesi üniversiteye
dönerse ve siz bu maddeyi kabul ederseniz bu durumda hem emekli maaşını alacak
hem de üniversiteden maaş alacak yani çifte maaş alacak. Peki, bir başka
öğretim üyesi, milletvekili olmayan bir öğretim üyesi, eğer emekli olup tekrar
üniversiteye dönerse bu haktan yararlanabilecek mi? Hayır, yararlanmayacak.
Yani siz, kamu üniversitesine dönen milletvekillerine, eğer bu maddeyi kabul
ederseniz kıyak yapmış olacaksınız.
MUSTAFA
ILICALI (Erzurum) – Sayın Vekilim, üniversitesine dönmeyip de vakıf
üniversitesine mi dönsün?
AYTUĞ
ATICI (Devamla) – Değerli arkadaşlar, milletvekillerinin kendilerine kıyak maaş
istemesi bizce doğru değildir; bu durum, ahlakla da bağdaşmaz, eşitlikle de
bağdaşmaz.
MUSTAFA
ILICALI (Erzurum) – Sayın Vekilim, üniversitesine dönmeyip vakfa mı dönsün? Bir
cevap verin. 
AYTUĞ
ATICI (Devamla) – Eğer tüm öğretim üyeleri için bu hakkı tanırsanız, eyvallah.
Öğretim üyesi kolay yetişmez bu ülkede. Eğer öğretim üyesi şu veya bu şekilde
emekli olduktan sonra üniversiteye dönmek isterse kadro şartı aranmaksızın
kendi üniversitesine zaten dönüyor. Hadi buyurun hep beraber bütün öğretim
üyelerine kadro var ise istediği yere gitme şansı verelim yani eşitlik verelim.
Bunu yaparken, dönen öğretim üyelerinin tamamına hem emekli maaşını hem de hak
ettiği maaşı verelim. Bunu yaparsanız biz varız. Eğer bunu yapmaz, sadece milletvekillerine
bu ayrıcalığı tanırsanız biz bunu çıktığımız her televizyonda, gittiğimiz her
basın kuruluşunda dile getiririz. Bunu bütün köylerde anlatırız, anlatacağız.
SUAT
ÖNAL (Osmaniye) – Siz şimdi emekli olup vakıf üniversitesine gidince maaş almayacak
mısınız?
AYTUĞ
ATICI (Devamla) – Bakın, buradan ben de yararlanacağım, ben de bir öğretim
üyesiyim ve üniversiteye döndüğümde sizin sayenizde çifte maaş alacağım. Ben
bunu ahlaki bulmuyorum ve reddediyorum. Bunun için de biz Anayasa Mahkemesine
gideceğiz arkadaşlar.
Millet
bize en büyük şerefi vermiş, getirmiş bizi burada milletvekili yapmış, daha ne
istiyorsunuz, bundan daha büyük şeref olur mu? 3-5 bin lira para almak için
milleti bu şekilde kahretmeye gerek var mı? Milletvekilliğinin şanını, şerefini
düşürmeye gerek var mı? Çifte maaşa hangi birinizin ihtiyacı var Allah aşkına!
Gelmişsiniz, milletin bağrından kopmuşsunuz, en güzel yere oturmuşsunuz, bundan
sonra 3 kuruş fazla alsanız ne olur, almasanız ne olur! Alacaksak hep beraber
alalım, bütün öğretim üyeleri alalım ama sadece ve de sadece milletvekillerine
böyle bir ayrıcalık tanınması bizi üzüyor. Sadece 2 muhalefet partisinin bu
önergeye karşı çıkması da beni ayrıca üzüyor. 
İBRAHİM
AYDEMİR (Erzurum) – Aytuğ Bey, bir şey soruyoruz. 
MUSTAFA
ILICALI (Erzurum) – Aytuğ Bey…
AYTUĞ
ATICI (Devamla) - Ben isterdim ki bütün öğretim üyeleri çıksınlar önergelerini
versinler, “Bir yanlışlık olmuş, gelin bunu değiştirelim.” desinler ama
maalesef bu gerçekleşmedi. 
İyi
akşamlar. (CHP sıralarından alkışlar) 
MUSTAFA
ILICALI (Erzurum) – Cevap vermediniz Aytuğ Bey. 
BAŞKAN
– Teşekkür ederiz Sayın Atıcı. 
Önergeyi
oylarınıza sunacağım… 
FİLİZ
KERESTECİOĞLU DEMİR (İstanbul) – Karar yeter sayısının aranmasını istiyoruz. 
BAŞKAN
– Karar yeter sayısı arayacağım. 
Önergeyi
kabul edenler… Kabul etmeyenler… Karar yeter sayısı vardır, önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 37’nci maddesinin aşağıdaki şekilde değiştirilmesini
arz ve teklif ederiz.
Mahmut Toğrul (Gaziantep)
ve arkadaşları
"MADDE
37- 2547 sayılı Kanunun 60 ıncı maddesinin (a) fıkrası aşağıdaki şekilde
değiştirilmiştir.
‘a.
Bir süre öğretim üyesi olarak çalışanlardan veya öğretim üyesi olarak çalıştıktan
sonra eş, sağlık ya da belgelenebilir bir özre bağlı olarak görevinden ayrılmak
zorunda kalanlar, kamuda farklı bir göreve atananlar, alanı ile ilgili
çalışmalar yürütmek amacıyla görevinden ayrılarak yurtdışına gidenler, memnu
haklarının iadesini alanlar ile Milletvekili Seçimleri ile Mahalli İdareler
Seçimlerinde seçilenler ayrıldıkları yükseköğretim kurumlarına kadro şartı
aranmaksızın, bir başka yükseköğretim kurumuna ise uygun kadro olması halinde
atamaları yapılır. Bu yola göreve başlayan öğretim üyelerinin aylık dereceleri
ile diğer özlük ve mali hakları Yükseköğretim Başkanlığınca hazırlanacak
yönetmelikle düzenlenir.'"
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) – Katılmıyoruz.

BAŞKAN
– Hükûmet katılıyor mu? 
MİLLÎ
EĞİTİM BAKANI İSMET YILMAZ (Sivas) – Katılmıyoruz. 
BAŞKAN
– Önerge üzerinde, Gaziantep Milletvekili Sayın Mahmut Toğrul… (HDP
sıralarından alkışlar) 
MAHMUT
TOĞRUL (Gaziantep) – Teşekkürler Sayın Başkan.
Sayın
Başkan, 405 sıra sayılı Kanun Tasarısı’nın 37’nci maddesi üzerine söz almış
bulunuyorum. Genel Kurulu saygıyla selamlıyorum.
Değerli
arkadaşlar, bu Meclis kendisine kıyak yapan bir Meclis olarak tarihe geçecek.
Bu Meclis iki bakımdan öğretim üyelerinin kendisine ayrıcalık yaptığı bir
Meclis olacak. Neymiş? Öğretim üyesi bir dönem milletvekilliği yaptıktan sonra
üniversitesine dönerse çift maaş alacak. Bir diğeri, kendi bulunduğu kadroya
zaten kadro şartı aranmaksızın dönebiliyordu, şimdi istediği üniversiteye gitme
imkânı veriyoruz. Bunu sorduğumuzda şöyle açıklıyorlar değerli arkadaşlar:
“Üniversitelerde yeteri kadar öğretim üyesi yok, üniversiteler kan kaybediyor,
öğretim elemanı kolay yetişmiyor.” diyorlar. 
Değerli
arkadaşlar, size bir fotoğraf göstermek istiyorum. Bu bir öğretim elemanı, on
beş günde 13 kez tutuklanmış, Nuriye Gülmen. Ne istiyor peki? KHK’yla işine son
verilmiş. Öğretim üyelerini bu ülkede eğitim hakkını savundukları için, bu
ülkede “Çocuklar ölmesin.” dedikleri için aşından ekmeğinden edeceksiniz her
gün, her gün ekmeğe muhtaç hâle getireceksiniz, ondan sonra kalkıp üstüne bir
de “Efendim, üniversiteler kan kaybediyor, milletvekili olan öğretim üyeleri
milletvekilliğinden sonra üniversiteye dönsün ve çift maaş alsın…” 
Değerli
arkadaşlar, burada, asgari ücret alan bir insanın, “1.300 lira asgari ücret
alsın mı almasın mı?” diye söylediğimizde saatlerce neden almaması gerektiğini
ifade ediyorsunuz ama milletvekiline gelince ama öğretim üyesi milletvekiline
gelince ona çift maaş istiyorsunuz. Bunu asla hukukla, vicdanla, eşitlikle
açıklayamazsınız. Bakın bugün kaç tane öğretim üyesini açığa almışsınız? Niye
almışsınız, bunun hesabını bir defa önce verin, ondan sonra bu yasayı getirin.
Bunun daha hesabını vermeden, öğretim üyelerini bu kadar perişan duruma
getireceksiniz, üniversiteleri eğitim yapılamaz hâle getireceksiniz -disiplin
yönetmelikleriyle- suç ve ceza kapsamı içerisinde disiplin yönetmeliğini
başlarına Demokles’in kılıcı olarak koyacaksınız, ondan sonra “Üniversiteler
neden gelişmiyor?” diyeceksiniz. 
Değerli
arkadaşlar, bunun kabul edilebilir hiçbir tarafı yok. Bunun ne eşitlikle ne
ahlakla ne insaniyetle bağdaşır bir tarafı yok. 
Bugün
insanlarımız işini kaybediyor, aşını kaybediyor ama biz bugün burada neyi
konuşuyoruz? 
Ekonomi
dip yapmış, biz burada: Öğretim üyesine çift maaş verelim mi, vermeyelim mi… 
Milletvekili
olmuşsunuz, daha ne istiyorsunuz bu ülkede? Milletvekilliği bitince, umudunuzu
mu kestiniz değerli milletvekilleri, bir daha milletvekili olamayacağınızı mı
düşünüyorsunuz? 
MUSTAFA
ILICALI (Erzurum) – Üniversitesine dönüyor. Üniversite kan kaybediyor. 
MAHMUT
TOĞRUL (Devamla) – Üniversite kan kaybediyorsa bunun biricik nedeni, sizin
öğretim üyesini alıp sokağa bırakmanızdır, sizin yıllardır öğretim üyeleri
üzerinde estirdiğiniz zorbalıktır. Siz, yıllardır öğretim üyelerinin üzerinde,
otuz yıl öncesinin, 12 Eylül darbesinin ürünü olan disiplin yönetmeliğini
koydunuz. Anayasa Mahkemesi disiplin yönetmeliğini iptal etti, siz kalktınız,
bugün getirdiğiniz bu disiplin yönetmeliğiyle, üniversitelerde ne demokratik
özerklik ne bilimsel özerklik ne mali özerklik, hiçbir şey bırakmıyorsunuz. 
Öğretim
üyeleri, dediğim gibi, her gün perişan hâlde. Bakın, on beş günde 13 kez bir
öğretim elemanını gözaltına alıyorsunuz. 
ÖYP’nin
durumunu biliyorsunuz. 
Üniversitelerin
geldiği hâl… 
Araştırma
görevlilerinin durumunu biliyorsunuz. Bugün hâlâ araştırma görevlileri iki ayrı
maddeyle araştırma görevliliğine alınıyor. Alırken de kendi özel şartlarınızı
koyuyorsunuz. Açın, bakın bakalım, hangi şartlarla siz araştırma görevlisi
ilanları verdiniz, hangi şartlarla öğretim üyesi ilanları verdiniz, biraz da
bunları düşünün. 
Kendine
ayrıcalık yapan bir Meclisin üyesi olmaktan hicap duyduğumu belirtiyorum,
saygılar sunuyorum. (HDP sıralarından alkışlar)
BAŞKAN
– Teşekkür ederiz Sayın Toğrul. 
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Yoklama istiyoruz. 
BAŞKAN
– Önergeyi oylarınıza sunacağım ancak bir yoklama talebi var. 
Sayın
Altay, Sayın İrgil, Sayın Tarhan, Sayın Köksal, Sayın Aydın, Sayın Gürer, Sayın
Bakan, Sayın Durmaz, Sayın Atıcı, Sayın Özdemir, Sayın Bakır, Sayın Öz, Sayın
Kök, Sayın Karabıyık, Sayın Yarayıcı, Sayın Zeybek, Sayın Yüceer, Sayın Usluer,
Sayın Çam, Sayın Kuyucuoğlu.
Şimdi,
yoklama için iki dakika süre veriyorum ve işlemi başlatıyorum.
(Elektronik
cihazla yoklama yapıldı) 
BAŞKAN
- Sayın milletvekilleri, toplantı yeter sayısı vardır.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve Görevleri
Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
- Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Maddeyi
oylarınıza sunuyorum: Kabul edenler... Kabul etmeyenler... 37’nci madde kabul
edilmiştir. 
Birleşime
on dakika ara veriyorum.
Kapanma Saati: 23.09
YEDİNCİ OTURUM
Açılma Saati: 23.43
BAŞKAN: Başkan Vekili Pervin BULDAN
KÂTİP ÜYELER: Sema KIRCI (Balıkesir), Mustafa AÇIKGÖZ
(Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 28’inci Birleşiminin
Yedinci Oturumunu açıyorum.
405
sıra sayılı Kanun Tasarısı’nın görüşmelerine kaldığımız yerden devam edeceğiz.
Komisyon?
Burada.
Hükûmet?
Burada.
Şimdi,
38’inci madde üzerinde üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 38’inci maddesinin aşağıdaki
şekilde değiştirilmesini arz ve teklif ederiz.
 Zühal Topcu Erkan
Haberal Ruhi Ersoy
 Ankara Ankara Osmaniye
 Arzu Erdem Deniz
Depboylu
 İstanbul Aydın
“Madde
38 – 2547 sayılı Kanunun 65 inci maddesinin (a) fıkrasına aşağıdaki bent
eklenmiştir.
(14)
Bilimsel araştırma ile yayın etiği kurullarının oluşumu, görevleri ve
çalışmalarına ilişkin usul ve esaslar.” 
BAŞKAN
– Şimdi aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 38’inci maddesinin tasarı metninden
çıkartılmasını arz ve teklif ederiz.
 Çağlar Demirel Ayşe
Acar Başaran Sibel Yiğitalp
 Diyarbakır Batman Diyarbakır
 Besime Konca Mehmet
Ali Aslan
 Siirt Batman
Aynı
mahiyetteki diğer önergenin imza sahipleri:
 Metin Lütfi Baydar Ceyhun
İrgil Mustafa Ali Balbay
 Aydın Bursa İzmir
 Bülent Yener Bektaşoğlu Haydar
Akar Lale Karabıyık
 Giresun Kocaeli Bursa
 Burcu Köksal
 Afyonkarahisar
BAŞKAN
– Aynı mahiyetteki önergelere Komisyon katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Katılmıyoruz.
BAŞKAN
– Hükûmet katılıyor mu? 
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Aynı mahiyetteki önergeler üzerinde ilk konuşmacı, Afyonkarahisar
Milletvekili Sayın Burcu Köksal. 
Buyurun.
(CHP sıralarından alkışlar)
BURCU
KÖKSAL (Afyonkarahisar) – Sayın Başkan, değerli milletvekilleri; Adana’daki
yurt yangınında hayatını kaybeden tüm öğrencilerimize Allah’tan rahmet, yaralı
öğrencilerimize acil şifalar diliyorum. 
Biz
bu akşam burada ne için kanun düzenlemesi yapmaya çalışıyoruz? Eğitim öğretim
sistemimizle ilgili. Eğitim öğretim sistemimizin en önemli unsuru kimler? Tabii
ki, öğretmenler. Büyük Önder, asrın lideri Mustafa Kemal Atatürk’e “Paşam,
milletvekili maaşlarını düzenliyoruz. Nasıl olsun?” diye soruyorlar. O da
“Öğretmen maaşlarını geçmesin.” diyerek öğretmenlerin bir toplumun gelişmesinde
ve muasır medeniyet seviyesine yükselmesinde ne kadar önemli olduğuna işaret
ediyor. Büyük Önder Mustafa Kemal Atatürk ta o yıllardan işaret etmiş etmesine
ama maalesef AKP bir türlü bunu kavrayamadı. İktidarınız döneminde
öğretmenlerin durumuna baktığımızda ne yazık ki içler acısı. 
Bakın,
EĞİTİM İŞ Sendikasının 24 Kasım Öğretmenler Günü dolayısıyla yapmış olduğu bir
anket yayınlandı. 43 ilde 837 öğretmenle görüşülmüş. Öğretmenlerin yüzde 52’si
kredi borcu olduğunu belirtiyor, yüzde 52’si bankaya borçlu. Öğretmenlerin
yüzde 25’i şahıslara borçlu, yüzde 22’si esnafa borçlu ve ne yazık ki yüzde
32’si anne, babasından aldığı maddi destekle geçinmeye çalıştığını belirtmiş.
Yine öğretmenlerin yüzde 8’i en az 1 kez icralık olduğunu belirtmiş ve
öğretmenlerimizin yüzde 60’ı ne yazık ki “Gelecekten ümitli değilim.” diyor.
Yine aynı öğretmenlerimizin yüzde 64’ü de fikirlerini bu ülkede artık özgürce
beyan edemediklerini açıklıyor. 
Öğretmenlerin
maaşlarının yetersizliği ve bunun üzerine allak bullak ettiğiniz eğitim
politikaları, öğretmenler üzerinde kurmuş olduğunuz siyasal baskılar ve
özellikle idari kadrolarda partizanca yaklaşımınız, liyakat sistemini
kaldırmanız yüzünden öğretmenlerimiz belki de hayatlarının en zor dönemini
yaşıyorlar. 
KHK’larla
binlerce öğretmeni ihraç ettiniz. 12 Eylülde bile 3.700 öğretmen ihraç
edilirken 15 Temmuz sonrası ihraç edilen öğretmen sayısı 30 bini buldu. Niye
ihraç ettiniz biliyor musunuz? FETÖ’cü olup olmadığına bakmaksızın, gerçekten
FETÖ’cü mü değil mi diye bakmadan muhalif görüşleri nedeniyle birçok öğretmeni
açığa aldınız veya ihraç ettiniz. Açığa aldığınız, ihraç ettiğiniz öğretmenler
aynı zamanda bu ülkede yaşayan 1.5 milyon öğrencimizin de öğretmenden mahrum
kalmasına neden oldu. Siz bir öğretmenin FETÖ’cü olup olmadığına bakmadan ihraç
ediyorsunuz ya. Bakın, kendi seçim bölgemden bir örnek vereceğim. İnternet
modemi alıp komşusuyla ortak kullanan bir öğretmen -komşusu byLock kullandığı
için- FETÖ’cü damgası vurulup ihraç edildi. Üstelik o öğretmenin her türlü
itirazına rağmen, her türlü delil sunmasına rağmen gözünün yaşına bakılmadı,
hiçbir araştırma yapılmadan alelacele ihraç edildi. 
Adana
EĞİTİM SEN Şube Başkanı. Bu adam, FETÖ’cü değil, herhangi bir terör örgütüyle
bağlantılı değil. Kardeşi Afyonkarahisar’da Cumhuriyet Halk Partisi üyesi, eski
il yöneticimiz. Ailece neredeyse yedi göbek CHP’li bir aile ama muhalif diye
bir gecede KHK’yla ihraç ettiğiniz bir öğretmen. Öğretmenlerin durumundan bahsetmeye
çalıştım. 
Bir
de yıllarca dirsek çürüttüğü hâlde, okulunu bitirdiği hâlde mezun olup
atanamayan, öğretmenliğini yapamayan öğretmenlerimiz var. Bakın, 2009-2016
yılları arasında ilk atama başvurularına ve atama sayılarına baktığımızda 660
bine yakın atanamayan öğretmen olduğunu görüyoruz. Bir yandan öğretmen açığı
var, öte yandan atama bekleyen binlerce öğretmen var. Ama, siz onları da
sözleşmeli, kadrolu, ücretli diye ayrıma tabi tuttunuz. Sözleşmeli öğretmen
diye bir şey olmaz. Öğretmen, öğretmendir.
(Mikrofon
otomatik cihaz tarafından kapatıldı)
BURCU
KÖKSAL (Devamla) – İş güvencesi, devlet memurluğu cumhuriyetin en büyük
kazanımlarındandır ve o kazanımları almaya hakkınız yok.
Saygılarımla.
(CHP sıralarından alkışlar)
BAŞKAN
– Teşekkür ederiz Sayın Köksal.
Aynı
mahiyetteki önergeler üzerinde Siirt Milletvekili Sayın Besime Konca. 
Buyurun.
(HDP sıralarından alkışlar)
BESİME
KONCA (Siirt) – “…”(x)
ABDULLAH
ÖZTÜRK (Kırıkkale) – Türkçe konuş!
OSMAN
AŞKIN BAK (Rize) – Sayın Başkan…
METİN
KÜLÜNK (İstanbul) – Sayın Başkan, hatibi uyarırsanız…
BESİME
KONCA (Devamla) – “…”(x) 
Tamam,
Türkçeye geçeyim. İşte, Kürtçenin yasak olduğunu… Demokratik bir Parlamento,
çoğulcu, çok dilli bir Parlamento olsaydı, bugün herkes kendi ana diliyle
konuşsaydı…
OSMAN
AŞKIN BAK (Rize) – Anlamıyoruz, ne dediğini nereden bileceğiz?
BESİME
KONCA (Devamla) – Dünyadaki parlamentolarda bu sistem var ve konuşuluyor.
METİN
KÜLÜNK (İstanbul) – Almanya’da git, Kürtçe konuş da göreyim.
BAŞKAN
– Sayın milletvekilleri, lütfen dinleyelim.
BESİME
KONCA (Devamla) – Zaten bu Parlamentoda Türkçe konuşsak da anlamıyorlar. 
METİN
KÜLÜNK (İstanbul) – Berlin Parlamentosuna git, Kürtçe konuş, Almancanın dışında
bir dille konuş da göreyim.
BESİME
KONCA (Devamla) – Bu Hükûmet Türkçe konuştuklarımızı da anlamıyor. En azından
kendi ana dilimde konuşmak istedim. Çünkü, hatip dedi ki: “Kürtçe konuşmak
yasak değil.”
Kürt
Enstitüsü 1990’ların o zalim dönemine rağmen yaşatıldı; Kürt dilini, Kürt
edebiyatını, Kürt sanatını geliştirmek için ama Kürt enstitüsünün yüzlerce
emekçisi yıllarca cezaevinde kaldı, işkence gördü, kurumları yakıldığı hâlde
bugüne kadar geldi ve siz kanun hükmünde kararnameyle kapattınız. 
TAHSİN
TARHAN (Kocaeli) – Enişte yasakladı, enişte!
BESİME
KONCA (Devamla) – Bu, bu Hükûmetin utancıdır, açık ortadadır.
Şimdi,
“eğitim” diyoruz da yani cinsiyetçi, milliyetçi, asker millet adına militarist
ve mezhepçi bir eğitim anlayışından ne bilim çıkar ne felsefe çıkar ne
sosyoloji çıkar ne de sanat çıkar; eğitim anlayışımızın temelde değişmesi gerekiyor.

Peki,
bunu düzenleyenlerin siyaset anlayışı nasıldır? Yine cinsiyetçi, erkek
egemenlikli, şiddet, militarist, milliyetçi ve tek mezhepçi bir siyaset
anlayışı var. Yukarıdan baksan aynı şey, aşağıdan baksan aynı şey. Biz hem bu
siyaset anlayışıyla hem Hükûmetin bu mantığıyla hem de bugüne kadar
geliştirilen Türkiye’deki eğitim anlayışıyla özgür bireylerin, özgür
çocukların, özgür kadınların bu ülkede yetişemeyeceğini biliyoruz. Sizin
iktidar olmak ve tepesine vura vura kendinizi yaşatmak için toplumu ne hâle
getirdiğinizi; hangi çatışmalara, hangi çelişkilere mahkûm ettiğinizi buradan
çıkardığınız yasalarla ortaya koyduk. 
Siz
evlilik rıza yaşını 12’ye indireceksiniz, bunun için çalışacaksınız, sonra
diyeceksiniz ki: “Biz eğitimi demokratikleştirelim.” 12 yaşında kız çocuğu
evlendikten sonra herhâlde çocuklarıyla alfabeyi öğrenmek için okula gitmeye
çalışacak, mantığınız budur. Tecavüzü, tacizi, her türlü şeyi burada
meşrulaştıracaksınız, kadın da olsa, çocuk da olsa ne yaparız diyeceksiniz,
kadına dair erkek egemenlikli şiddet dilinizi, siyaset anlayışınızı burada
biliyoruz, büyüklere bunu öğreteceksiniz, sonra küçüklere “Biz okulda bilimi,
sanatı, bilmem, özgürlüğü esas alan bir eğitim anlayışı geliştirmek istiyoruz.”
diyorsunuz, buna toplum da inanmaz. Siz bu siyaset anlayışınızla, bu müdahale
etmek istediğiniz… Evet, geçmişte de binlerce sorunu olan bir eğitim anlayışı
söz konusuydu fakat yine de kısmen ayakta duran, eleştirilerle, çeşitli
mücadelelerle değişebilecek bir eğitim anlayışı söz konusuydu. Fakat bugün bir
bütün toplumu mahkûm eden, toplumu köleleştiren, bireyin özgürlüğünden korkan
bir eğitim anlayışıyla Türkiye’nin bireyinin özgürleşmeyeceğini, Türkiye
siyasetinin demokratikleşmeyeceğini tekrar belirtiyoruz. “…”(x) (HDP
sıralarından alkışlar) 
SEBAHATTİN
KARAKELLE (Erzincan) – Sadece gürültü çıkarıyorsun, gürültü. 
BAŞKAN
– Teşekkür ederiz Sayın Konca. 
OSMAN
AŞKIN BAK (Rize) – Tutanaklara geçmedi, tutanaklara. 
BAŞKAN
- Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 38’inci maddesinin aşağıdaki
şekilde değiştirilmesini arz ve teklif ederiz.
Erkan Haberal (Ankara) ve
arkadaşları
“Madde
38 – 2547 sayılı Kanunun 65 inci maddesinin (a) fıkrasına aşağıdaki bent
eklenmiştir.
(14)
Bilimsel araştırma ile yayın etiği kurullarının oluşumu, görevleri ve
çalışmalarına ilişkin usul ve esaslar.”
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Katılmıyoruz. 
BAŞKAN
– Hükûmet katılıyor mu? 
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım. 
BAŞKAN
– Önerge üzerinde Ankara Milletvekili Sayın Erkan Haberal. (MHP sıralarından alkışlar) 
ERKAN HABERAL (Ankara) – Çok değerli milletvekilleri, bu
kürsü hiçbir halkın, hiçbir zümrenin, hiçbir kabilenin, hiçbir kavmin kürsüsü
değildir; bu kürsü kahraman Türk milletinin kürsüsüdür, dili de Türkçedir,
Türkçe dil de bayrağımızdır. (MHP ve AK PARTİ sıralarından “Bravo” sesleri,
alkışlar) 
Hiç kimsenin bu milletin ona verdiği haklarla gelip bu
kürsüde kahramanlık taslamaya, hele sahte kahramanlık taslamaya hakkı da
yoktur. (MHP ve AK PARTİ sıralarından “Bravo” sesleri, alkışlar) 
BESİME KONCA (Siirt) – Siz bunu yasaklayarak kahramanlık
yapmaktasınız. 
ERKAN
HABERAL (Devamla) – Bugün bu kürsüde bu kadar rahat bunların konuşulmasının tek
bir sebebi vardır, bugüne kadar millî ve milliyetçi eğitim sistemine
geçilmemesidir. Eğer ta yıllar evvel cennetmekân Başbuğumuzun “Dokuz Işık”
doktrininde yazdığı milliyetçi eğitim sistemine geçilmiş olsaydı bugün
karşılaştığımız bu acı tabloyla hiçbir zaman karşılaşmazdık. 
Milliyetçi
eğitim sistemi nedir? Milliyetçi eğitim sistemi: Hedefi ve karakter bakımından
millî, metodu ve muhtevası bakımından ilmî olacaktır. Böylece milliyetçi
Türkiye'de eğitimin her kademesi millî hedeflerin gerçekleştirilmesi yönünde
işleyecektir. Bunun için Türk gençleri önce devlete, millete ve vatana candan
bağlı aydınlar olarak yetiştirilecektir. Millî eğitim politikası tıpkı millî
savunma politikası gibi iç politikanın dışında ve üstünde tutulacaktır.
İktidarlar, hükûmetler ve bakanlar bu politikayı değiştiremeyeceklerdir. Her
derecedeki okul liyakat, kalite, milliyetçilik ve iyi ahlaklılık esasına göre
eğitim verecektir. Türkiye'nin imkân, ihtiyaç ve artıları hesap edilmeden
hiçbir yabancı memleketin eğitim sistemi model olarak alınmayacaktır. 
Eğitim
ve öğretimin ana gayesi, en büyük millî servet olan insan unsurunu araştırıcı
ve yaratıcı beyin gücü, üretimi artırıcı bilgi ve beden gücü, ülkücü,
milliyetçi ve çalışkan vatandaşlar olarak yetiştirmek suretiyle onları Türk
milletine hamleler yaptıracak manevi güç hâlinde hazırlamak ve organize etmektir.

Toplumun
sahip olduğu maddi ve manevi kıymetlerin bütünü olan millî kültürü bir nesilden
diğerine fire vermeden aktarmak, böylece bu kültürün her nesilde canlı ve
şuurlu bir şekilde yaşamasını sağlayacak millî ve tarihî devamlılığı temin
etmek milliyetçi eğitim sisteminin en önemli maddelerindendir. Fertleri sadece
verilen bilgileri öğrenip muhafaza eden otomatlar olarak değil, düşünen, şüphe
ve münakaşa eden, araştıran, fikirleri tenkit, tekzip ve telif edebilen
yaratıcı birer şahsiyet seviyesine yükseltmektir. Türkiye'de eskiden beri
yürürlükte olan eğitim sistemi bugün burada da gözüktüğü gibi bu görevlerden
hiçbirini tam olarak yerine getirememiş, mevcut sistem kalite esasına göre
değil, sayı esasına dayanmış, bu eğitim sisteminden hakiki manada yetişmiş olan
insanlar diplomalı okuryazar olarak yetişmiştir. 
Her
Türk çocuğu ana dili olan Türkçeyi mükemmel bir şekilde öğrenecektir milliyetçi
eğitim sistemiyle. Bu topraklarda Türkçe konuşmayan vatandaş kalmayacaktır.
Hele, gelip bu kürsüden başka dillerde konuşmaya cüret bile edemeyeceklerdir.
Her Türk çocuğu millî şuur ve millî gururla dolu olacak şekilde eğitilecektir.
Böylece nesilleri taklitçiliğe sevk eden aşağılık duygusu ve yabancı hayranlığı
ortadan kalkacaktır. Her Türk çocuğu millî gelenekleri çağa uydurulmuş şekli
içinde terbiye edilecektir. Bu maddi temele dayanan menfaatçilik ve bencillik
duygusu yerine maneviyatçı esasa dayanan fedakârlık ve özgecilik ruhunu
aşılayan millî ahlak olacaktır. Her Türk çocuğu mutlaka ilmî zihniyetle ve hür
düşüncenin faziletine inandırılmış olarak yetişecektir. Türk çocuğu millî
kültür, terbiye, nezaket ve ahlak anlayışı bakımından ailesine göre farklı
değer ölçülerine sahip olmayacaktır. Bütün okullarda Türk tarihi, bilinen ilk
devirlerinden itibaren günümüze kadar kesintisiz ve bütün olarak ele
alınacaktır. Türk milletinin kurmuş olduğu bütün devletler ayrı ayrı değil,
aynı milletin kurduğu devletler zincirinin birer halkası olarak takdim
edilecektir. Bütün öğretim kademelerinde Türklüğün ve milliyetçiliğin düşmanı
olan ideolojiler hakkında bilgiler verilerek nesillerin bu zararlı akımlara…
(Mikrofon
otomatik cihaz tarafından kapatıldı) 
ERKAN
HABERAL (Devamla) – …karşı muvaffakiyet kazanması sağlanacaktır.
Türk
için, Türk’e göre, Türk tarafından! (MHP ve AK PARTİ sıralarından alkışlar) 
BAŞKAN
– Teşekkür ederiz Sayın Haberal.
BESİME
KONCA (Siirt) – Sayın Başkan…
BAŞKAN
– Buyurun Sayın Konca.
BESİME
KONCA (Siirt) – Sayın hatip konuşmamı “ucuz kahramanlık” olarak tanımladı. Söz
almak istiyorum.
ERKAN
HABERAL (Ankara) – Daha kötüsüne dilim varmadı.
FİLİZ
KERESTECİOĞLU DEMİR (İstanbul) – Bir Kürtçeye tahammülünüz yok. Daha kötüsüne
varmamış dili. Ayıp bir şey ya!
KAMİL
AYDIN (Erzurum) – Ne ilimle, ne irfanla, ne akılla ilgisiz şeyler söylüyorsun.
ERKAN
AKÇAY (Manisa) – Sabahtan beri tahrik ediyorsunuz.
KAMİL
AYDIN (Erzurum) – Anayasa’ya bağlı kalın, İç Tüzük’e bağlı kalın. 
BAŞKAN
– Buyurunuz Sayın Konca.
VII.- SATAŞMALARA İLİŞKİN KONUŞMALAR (Devam)
14.- Siirt Milletvekili Besime Konca’nın, Ankara
Milletvekili Erkan Haberal’ın 405 sıra sayılı Kanun Tasarısı’nın 38’inci
maddesiyle ilgili önerge üzerinde yaptığı konuşması sırasında şahsına sataşması
nedeniyle konuşması
BESİME
KONCA (Siirt) – Sayın Başkan, ben bu konuşmayı özellikle AKP’li hatip “Kürtçe
yasak değildir.” dediği için, bir hatırlatma yapmak için birkaç cümle kurdum ve
bunların tercümesini yaptım. Siz bu bir dakikaya bile dayanmayacak kadar…
KAMİL
AYDIN (Erzurum) – Evimizde konuşuyoruz, dayanıyoruz biz.
BESİME
KONCA (Devamla) – …birlik, ülke, halk ve ulus olma anlayışından bahsediyorsanız
işte sizin bu tekçilik anlayışınızdır şov olan.
KAMİL
AYDIN (Erzurum) – Tekçilik değil, birliktir bu, vahdettir bu.
BESİME
KONCA (Devamla) – Şovculuk yapmadık. Eğer siz buradaki eğitim anlayışında “Bir
başkası başka bir dilde konuşma cesareti göstermeyecek.” tarzında…
OSMAN
AŞKIN BAK (Rize) – Anayasa’da ne yazıyor? “Türkiye Cumhuriyeti’nin resmî dili
Türkçedir.” Burası da Türkiye Büyük Millet Meclisi.
BESİME
KONCA (Devamla) – …burada bir açıklama yapıyorsanız işte budur ülkeyi bölen,
işte budur bölücülük, işte budur başka bir şey. Hatip konuşmasında bunu
söylüyor. “Kimse başka bir eğitimle, başka bir dille konuşma cesareti…” Bir de
“cesaret” olarak tanımlıyorlar. “Cesaret etmemeli.” demek ne demektir? İşte
bugün, kapattığınız bütün Kürt kurumları, kapattığınız Zarok TV, kapattığınız
Kürt Enstitüsü, kapattığınız Kürtçe televizyonların hepsi bu anlayışın, bu
zihniyetin sonucudur.
Eğer
siz demokrasiden, özgürlüklerden bahsediyorsanız buradaki konuşmama tahammül
edersiniz, gereken tercümesini de yaptırırsınız, hatta, dediğim gibi eğer
demokratik bir Parlamento olsa bunun teknik tedbirini de alır, konuşmak isteyen
konuşur. Eğer Putin buraya gelse…
HASAN
BASRİ KURT (Samsun) – Sen Putin misin? Rus musun sen?
BESİME
KONCA (Devamla) – …İsrail’den birisi buraya gelse, burada konuşsa, siz
“Türkçenin dışında başka bir dil konuşamazsınız, cümle kuramazsınız.”
diyemeyeceksiniz herhâlde değil mi?
HASAN
BASRİ KURT (Samsun) – Bırak bu inkârcı politikaları!
BESİME
KONCA (Devamla) – Burada kurduğunuz İngilizce okullara kendi çocuklarınızı
gönderiyorsunuz…
ERKAN
AKÇAY (Manisa) – Türkiye Cumhuriyeti’nin vatandaşısın.
BESİME
KONCA (Devamla) – …Fransızca okullara kendi çocuklarınızı gönderiyorsunuz ama
20 milyon nüfusun burada kullandığı dile dair bir televizyonuna, bir derneğine,
bir Kemanger okul öncesi eğitim kurslarına bile tahammül edemeyecek kadar
tekçisiniz, milliyetçisiniz, militaristsiniz ve cinsiyetçisiniz. Bunun hepsini
de bu iktidar yapıyor. (HDP sıralarından alkışlar) 
BAŞKAN
– Teşekkürler Sayın Konca.
HASAN
BASRİ KURT (Samsun) – İnkâr söylemiyle bir yere varamazsın, bitti, kapandı o
defter. Retçi, inkârcı şeyler bunlar, bırak bu söylemi.
ERKAN
AKÇAY (Manisa) – Sayın Başkan…
BAŞKAN
– Sayın Akçay…
ERKAN
AKÇAY (Manisa) – Konuşmacı biraz evvel Erkan Haberal’ın da konuşmasını
kastederek tekçilikle itham etti ve ayrıca bölücü olmak gibi, militarist gibi
birtakım görüşler, artık tekrarlamaya fazla da gerek olmayan sözlerle bize ait
olmayan görüşleri atfetmeye çalışmıştır. Sataşma olarak kabul ediyoruz ve söz
istiyoruz.
BAŞKAN
– Sayın Haberal mı konuşacak?
ERKAN
AKÇAY (Manisa) – Sayın İzzet Ulvi Yönter konuşacak.
BAŞKAN
– Sayın Yönter, buyurunuz.
15.- İstanbul Milletvekili İzzet Ulvi Yönter’in, Siirt
Milletvekili Besime Konca’nın sataşma nedeniyle yaptığı konuşması sırasında
Milliyetçi Hareket Partisine sataşması nedeniyle konuşması
İZZET
ULVİ YÖNTER (İstanbul) – Sayın Başkan, değerli milletvekilleri; bir bayanla
polemik yapmak bizim işimiz değil fakat burada millî değerlerimize, varlığımıza
açıkça bir saldırı var. Türk milletinin dili Türkçedir Hanımefendi, bunu böyle
biliniz! 
AHMET
YILDIRIM (Muş) – Tamam, Türk milletinin olsun ya. Türkiyeliyiz ama Kürt’üz.
İZZET
ULVİ YÖNTER (Devamla) – Burası Türkiye Büyük Millet Meclisi ve biz Türk
milletinin adına temsilcilik görevini üstlenmiş durumdayız. Milliyetçilik bu
ülkede bölücülük değildir; Türkçeye rekabet, Türkçeye karşı dil çıkarmak asıl
bölücülüktür, bölünmeye hizmettir. Bu nedenle, sözleriniz doğru değildir,
yanlış yoldasınız. Türkiye’nin bugünkü kritik ve kaos ortamının sorumlusu da
sizsiniz.
MEHMET
METİNER (İstanbul) – Sayın Başkan, Kürtçe Türkçenin düşmanı değildir, bu tuzağa
düşmeyin lütfen. 
İZZET
ULVİ YÖNTER (Devamla) – Biz tuzağa filan düşmüyoruz, biz sadece…
MEHMET
METİNER (İstanbul) – Türkçe ile Kürtçe kardeştir, birbirinin düşmanı değildir
ya. 
İZZET
ULVİ YÖNTER (Devamla) – Bakınız, hiçbir şekilde kimsenin kimseye karşı bir
düşmanlığı yok. Türk milleti birliğin ve beraberliğin sembolüdür.
MEHMET
METİNER (İstanbul) – Ne var birkaç kelime Kürtçe konuşuldu diye? Bundan
bölücülük çıkmaz ya.
İZZET
ULVİ YÖNTER (Devamla) – 79 milyon zaten kardeştir, kimsenin kimseye husumeti
yoktur. Biz bu zamana kadar kimin etnik kimliğiyle uğraştık, kime ne söyledik?
MEHMET
METİNER (İstanbul) – Kimsenin dili bu ülkeyi bölmez.
İZZET
ULVİ YÖNTER (Devamla) – Biz, Türk milletinin ferdiyiz ve Türk milletinin
haysiyetini, şerefini savunmak zorundayız. 
Dil
bir millettir Mehmet Bey, dil bir millettir. 
MEHMET
METİNER (İstanbul) – Ama Kürtçeyi düşmanlaştırarak bunu yapamazsınız ya.
İZZET
ULVİ YÖNTER (Devamla) – Biz burada kimseye düşmanlık yapmıyoruz, Türkçenin
şerefini savunuyoruz, istirham ederim. 
MEHMET
METİNER (İstanbul) – Ne var yani 3-5 kelime Kürtçe konuştu diye kıyamet kopmaz
yani. Yok böyle bir şey ya.
İZZET
ULVİ YÖNTER (Devamla) – Hayır, hiç alakası yok. 
Dolayısıyla,
biz, Türkçenin bu şerefi altında toplanmış milletvekilleri olarak da duruşumuzu
netleştirmek ve bunu savunmak zorundayız. 
Bu
itibarla, sözlerime son verirken hepinizi saygılarımla selamlıyorum, “Ne mutlu
Türk’üm diyene.” diyorum. (MHP sıralarından alkışlar) 
MEHMET
METİNER (İstanbul) – Sayın Başkan…
BAŞKAN
– Buyurunuz Sayın Metiner.
MEHMET
METİNER (İstanbul) – Bir milletvekili olarak, bakınız, ırkımız ne olursa olsun,
dilimiz ne olursa olsun bu ülke hepimizin. Bu millet kürsüsünde 3-5 kelime
Kürtçe konuşulduğu için bölücülük çıkartmak doğru değildir. Benim de ana dilim
Kürtçedir ama Kürtçe ile Türkçe birbirinin düşmanı değildir, birbirinin
kardeşidir. 
İZZET
ULVİ YÖNTER (Devamla) – Kim düşman dedi Mehmet Bey?
MEVLÜT
KARAKAYA (Adana) - Öyle bir şey yok.
MEHMET
METİNER (İstanbul) – Türkçe de benim ana dilimdir, Kürtçe de benim ana dilimdir
ya. Burada İngilizce konuşulmuş olsaydı bölücülük mü yapılmış olacaktı? Lütfen
bu tuzağa düşmeyelim, bu oyuna gelmeyelim. 
BAŞKAN
– Teşekkür ederiz Sayın Metiner.
ERKAN
AKÇAY (Manisa) – Sayın Başkan…
BAŞKAN
– Sayın Akçay, bu tartışmayı isterseniz kapatalım.
KAMİL
AYDIN (Erzurum) – Ama sataşmadır bu.
ERKAN
AKÇAY (Manisa) – Kapatalım, sadece tutanaklara geçmesi bakımından söylüyorum.
BAŞKAN
– Buyurun.
ERKAN
AKÇAY (Manisa) – Sayın Metiner, sayın konuşmacımızın konuşmasını sanırım yanlış
anladı. Resmî dil Türkçeden bahsediyoruz, bir.
Dava
evvelki konuşmacı milliyetçiliği böyle tekçilik, bölücülük ve militarizmle
itham ettiği için ona verilen bir cevaptır. Yoksa, insanların kullandığı dille
ilgili herhangi bir ince eleştiri söz konusu değildir.
MEHMET
METİNER (İstanbul) – Ama tepkinin yanlışlığı da önemli, tepkinin yanlışlığı da
önemli.
ERKAN
AKÇAY (Manisa) – Yani, hadiseyi bağlamından ve özünden koparmamaya özen
gösterelim.
Teşekkür
ederim Sayın Başkan.
BAŞKAN
– Sayın Akçay, teşekkür ederiz.
IV.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Pervin Buldan’ın,
ülkenin resmî dilinin Türkçe olduğuna ancak zaman zaman kürsüde farklı dillerde
konuşulduğuna ve herkesin birbirini incitici sözlerden kaçınması gerektiğine
ilişkin konuşması
BAŞKAN
- Sayın milletvekilleri, bu ülkenin resmî dili Türkçedir, buna kimsenin itirazı
yok elbette. Ancak, 20 milyon insanın dilinden bahsediyoruz ve bu 20 milyon
insanın dili Kürtçedir. Bu kürsüde birçok defa sadece Sayın Konca değil, birçok
milletvekili birkaç kelime Kürtçe konuşmuştur, zaman zaman bunlar yapılmıştır.
Kürtçenin dışında farklı diller de konuşulmuştur, Ermenice konuşulmuştur,
Azerice konuşulmuştur, farklı diller konuşulmuştur ve hiç böyle bir tepkiyle
karşılaşılmamıştır. Ancak, bu akşam farklı bir reaksiyonla karşı karşıyayız.
Dolayısıyla, lütfen, birbirimize tahammüllü olalım, saygılı olalım; birbirimizi
kırıcı ve incitici sözlerden kaçınalım. Bunu rica ediyorum sizlerden.
Buyurunuz.
İZZET
ULVİ YÖNTER (İstanbul) – Sayın Başkan…
ERKAN
AKÇAY (Manisa) – Sayın Başkan, hadise insanların kullandığı ana diliyle veya
dille ilgili değil. Hadisede militarizm, tekçilik ve milliyetçiliğin suçlanması
söz konusuydu. Yani, hadiseyi bağlamından koparmadan ele almakta fayda var.
BAŞKAN
– Peki Sayın Akçay.
Teşekkür
ederiz, sağ olun.
ERKAN
AKÇAY (Manisa) – Sağ olun.
BESİME
KONCA (Siirt) – Başkanım…
BAŞKAN
– Sayın Demirel sisteme girmiş Sayın Konca.
Buyurunuz.
VI.- AÇIKLAMALAR (Devam)
31.- Diyarbakır Milletvekili Çağlar Demirel’in,
Kürtçenin Mecliste “bilinmeyen dil” olarak geçmesinin kabul edilemez bir durum
olduğuna ilişkin açıklaması
ÇAĞLAR
DEMİREL (Diyarbakır) – Teşekkürler Sayın Başkan. 
Aslında,
hani, burada bütün diller dile getirildi, bütün dillerden konuşuldu. Yani,
Kürtçe konuşmak, resmî olarak, eğer, burada “bilinmeyen dil” olarak geçiyorsa
gerçekten bu da Türkiye açısından, genel olarak dillere saygınlık açısından
kabul edilemez bir durumdur. Herkesin kendi istediği dilde, kendi istediği ana
dilinde konuşma hakkı ve özgürlüğü vardır. Bunun için, bütün alanlarda -ki,
Parlamento da esas konuşulması gereken yerlerden biridir- Parlamentoda Kürtçe
kendisini ifade eden milletvekillerinin ya da Arapça ya da Ermenice ya da
birçok dilde kendisini ifade etmek isteyen milletvekillerimizin bu tür
haklarının burada, bir saldırı sonucunda gerçekleştirilmemesi ve kabul
edilmemiş olması, aslında, bu Meclisin gerçekliğine aykırı bir durumdur. 
(Mikrofon
otomatik cihaz tarafından kapatıldı) 
ÇAĞLAR
DEMİREL (Diyarbakır) – Bitiriyorum Başkan. 
BAŞKAN
– Tamamlayınız lütfen. 
ÇAĞLAR
DEMİREL (Diyarbakır) – Onun için, bu konuda, birbirimize daha tahammüllü, daha
saygılı, daha birbirimizi anlayacak bir şekilde ifade etmemiz gerekiyor. Kaldı
ki tam da millî eğitim konusunun gündemde olduğu bir dönemde ana dilde eğitimin
ne kadar önemli olduğu, yıllar öncesinden beri ifade edilen bir durumdur, tam
da millî eğitim gündeminde bunun dile getirilmesi kadar doğal bir şey yoktur
diyorum. 
Teşekkür
ediyorum. 
BAŞKAN
– Teşekkür ederiz Sayın Demirel.
ERKAN
AKÇAY (Manisa) – Sayın Başkan… 
BAŞKAN
- Sayın Akçay…
ERKAN
AKÇAY (Manisa) – Sayın Yönter, yerinden bir dakikalık pek kısa bir söz hakkı
istiyor. 
BAŞKAN
– Sayın Yönter, buyurun. 
32.- İstanbul Milletvekili İzzet Ulvi Yönter’in, ülkede
Türk-Kürt ayrımı olmadığına ve hiçbir dile karşı husumetlerinin olmadığına
ilişkin açıklaması
İZZET
ULVİ YÖNTER (İstanbul) – Teşekkür ederim Sayın Başkan.
Milliyetçi
Hareket Partisi, her zaman için bin yıllık kardeşliğin devamından yana olduğunu
söylemiş ve göstermiştir. 
Kimsenin
ana dilini konuşmasıyla ilgili bir kaygımız, korkumuz yok. Buna saygı
duyduğumuzu daha önce partimiz defalarca ifade etmiştir. Bu, ayrı bir konudur
ama bu ülkede Türk-Kürt ayrımı da yoktur, Türk milleti vardır. Bizim hiçbir
dile karşı husumetimiz de olmayacaktır. Lütfen… Bizim milliyetçiliğimiz
dışlayıcı, ötekileştirici değildir, aksine, kardeşliğin teminatıdır, birliğin
ve kaynaşmanın, sembolüdür. Onun için, biz, sadece ve sadece reddiyeci bir
tavır içinde değiliz. Lütfen, bize karşı olan eleştirilerin de bu çerçevede
tekrar değerlendirilmesi tarafındayız. 
Teşekkür
ederim. 
BAŞKAN
- Teşekkürler Sayın Yönter.
Sayın
Konca…
BESİME
KONCA (Siirt) – Ben yerimden söz hakkı almak istiyorum.
BAŞKAN
– Açıyorum mikrofonunuzu.
Buyurun.
33.- Siirt Milletvekili Besime Konca’nın, Ankara
Milletvekili Erkan Haberal’ın 405 sıra sayılı Kanun Tasarısı’nın 38’inci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
BESİME
KONCA (Siirt) – Ben farklı bir yere çekilmesini istemiyorum, sataşmak da
istemiyorum, söz hakkı almak istemedim sataşmadan. Fakat gündem olan bu kadar
Kürt kurumunun kapatılmış olması ve Hükûmetin bu konuda sorun olmadığını
söylemesine dair bir konuya dikkat çekmekti. Şimdi, milletlerimizi
tartıştırmak, yarıştırmak için değildi. Fakat MHP'li hatibin konuşmasında “Öyle
bir eğitim sistemi olmalıdır ki, bir başkası başka bir dilden konuşmaya cesaret
etmemeli.” söylemi bu anlama gelir. Bir önceki konuşmamda da eğitim sisteminin
milliyetçi, cinsiyetçi ve mezhepçi olduğunu belirttim. Bu anlayışın sonucu
bugün Kürt kurumları kapatılıyor. Yirmi yedi yıldır emek veren KURDÎ DER’in,
Kürt Enstitüsünün niçin kapatıldığına dair bir konuşmaydı, konuşmam
bütünlüklüydü, konuşmamın arkasındayım. Bu zihniyeti ve bu anlayışı da
biliyoruz, yabancısı da değilim. Bu anlayışla da gecenin yarısı tartışmak
istemiyorum.
ERKAN
AKÇAY (Manisa) – Sayın Başkan…
KAMİL
AYDIN (Erzurum) - Ama hâlâ suçluyor. Eliyle işaret edip hâlâ suçluyorsun ya.
Nezaket kuralları…
ERKAN
HABERAL (Ankara) – Benim ağzımdan mezheple ilgili hiçbir şey çıkmadı.
İZZET
ULVİ YÖNTER (İstanbul) – Hayır, ne demek bu anlayış…
BAŞKAN
– Teşekkür ederiz Sayın Konca.
Sayın
Akçay, size de söz vereceğim.
Buyurun.
ERKAN
HABERAL (Ankara) – Cinsiyetle ilgili de bir şey çıkmadı benim ağzımdan,
mezheple ilgili de bir şey çıkmadı, lütfen çarpıtmayalım.
BAŞKAN
– Tamam, Sayın Akçay ifade edecek.
Buyurun.
34.- Manisa Milletvekili Erkan Akçay’ın, Siirt
Milletvekili Besime Konca’nın yaptığı açıklamasındaki bazı ifadelerine ilişkin
açıklaması
ERKAN
AKÇAY (Manisa) – Sayın Başkan, anlaşılan o ki, polemik, çarpıtma ve demagoji
şeklinde hem elle işaret ederek hem dille zikrederek bu tahrikkâr üsluptan
özellikle kaçınmak lazım. Konuşmacı konuşmasını yaparken herkes de dinledi,
işte, biz de dinledik. Fakat bizim konuşmacılarımız konuşurken, bu, yerinden
oldukça sert tepkiler de gösterdi. Görüşlerini de ifade etti. Yani bunu hâlâ
anlamamakta ısrar etmek bir gerilim istemek, bir tartışma, münakaşa çıkmasını
arzu ediyormuş gibi bir izlenim ediniyorum. Lütfen, sizin de oturumu yöneten
Sayın Başkan Vekili olarak gerekli tutumu ve müdahaleyi göstermenizi ben
özellikle istirham ediyorum.
Teşekkür
ederim.
BAŞKAN
– Peki, teşekkür ederiz Sayın Akçay.
ÇAĞLAR
DEMİREL (Diyarbakır) – Sayın Başkan…
BAŞKAN
– Bence yeter Sayın Demirel.
MUSTAFA
ELİTAŞ (Kayseri) – Sayın Başkan…
YUSUF
BAŞER (Yozgat) – Böyle bir şey yok ya!
ÇAĞLAR
DEMİREL (Diyarbakır) – Sayın Başkan, ben başka bir konuyu…
BAŞKAN
– Peki, buyurun. 
Sayın
Elitaş da söz istemiş, size de vereceğim. 
35.- Diyarbakır Milletvekili Çağlar Demirel’in, Adana
Aladağ’da bir öğrenci yurdunda çıkan yangında hayatını kaybedenlere Allah’tan
rahmet dilediğine ve yurt sorununun öncelikle Millî Eğitim Bakanlığının
sorumluluğunda olması gerektiğine ilişkin açıklaması
ÇAĞLAR
DEMİREL (Diyarbakır) – Aslında, az önce de yerimden söz istememin nedeni başka
bir konuydu, ama konunun bölünmesi açısından düşüncelerimizi ifade ettim.
Şimdi,
önemli bir konu, biliyorsunuz Adana Aladağ ilçesinde yaşamını yitiren kız
öğrenciler var, yurtta çıkan yangın sonucunda yaşamını yitirenler var. Bu
konuya ilişkin Sayın Bakan açıklamalarda bulundu. Gittikçe sayı artıyor, şu
anda sayı 15 ve bu sayının artacağına, yaşamını yitirenlerin sayısının
artacağına dair bilgiler bize ulaşıyor. Ben yaşamını yitirenlere Allah’tan
rahmet, yaralılara acil şifalar diliyorum. 
Yalnız,
Sayın Bakan da buradayken ben birkaç şeyin altını çizmek istiyorum. Valilik ilk
açıklamasında “Hayatını kaybeden hiç kimse yok.” diyor ve bu süreçte, aslında
kız çocuklarına hemen ulaşılmadığına dair bilgi bize ulaştı…
(Mikrofon
otomatik cihaz tarafından kapatıldı) 
BAŞKAN
– Açıyorum Sayın Demirel, buyurun. 
ÇAĞLAR
DEMİREL (Diyarbakır) – Dikkati çekmemiz gereken bir konu, Sayın Bakan da
burada. Bize ulaşan bilgiler, bunun sayıyı daha fazla artırdığını ifade ediyor.

Yalnız,
sadece bugün yaşanmadı bu durum. Tam bir yıl oldu -ben sadece birkaç örnek
vereceğim, Sayın Bakan da buradayken- 1 Aralık 2015’te, Diyarbakır’ın Kulp
ilçesinde, Kur'an kursundaki öğrencilerin kaldığı yurtta çıkan bir yangın
sonucu 6 öğrenci yaşamını yitirdi. Ben oralıyım, anında gittim, baktım,
yaşadıkları ve kaldıkları yerleri gördüm, yaralı öğrenciler vardı ve hiçbir
önlem alınmadı ve buradaki insanlar, öğrenciler okumak için gittikleri yerlerde
yaşamını yitirdi. 
Yine,
17 Aralık 2015’te, Maraş’ta 104 öğrencinin kaldığı yerde yangın çıktı. 
Yine,
22 Ekim 2016’da Adana Seyhan’da bir öğrenci yurdunda tekrar yangın çıktı. Yani,
bunları gittikçe artırabiliriz belki, zamanımız yok ama sadece şunu ifade
edeyim ki bu öğrenci yurtlarının özel yurtlar olduğunu Sayın Bakan söyledi… 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Demirel. 
ÇAĞLAR
DEMİREL (Diyarbakır) – …hepimizin sorumluluğu var ama Sayın Bakanın ve
iktidarın bunda sorumluluğu çok daha ağırdır. Yani, öğrenciler neden özel
yurtlarda kalmak zorunda kalsın, neden cemaatin yurtlarında ya da farklı
yurtlarda kalmak zorunda kalsın, neden devlet, kamu kurumları bunlara bir sorun
çözme yöntemi geliştirmesin, neden Millî Eğitim… Bugün Millî Eğitimle ilgili
konuları gündeme getiriyoruz ve burada gündeme getirdiğimiz şeyler, işte,
eğitimcilerin haklarını elinden almaktır, burada yetkiyi daha fazla yetkileştirmektir.
Bize nasıl daha fazla yetki verilir, onu gündeme getiriyoruz. Burada,
öğrencilerin eğitim haklarını, öğretmenlerin, eğitimcilerin haklarını savunacak
bir yasayı getiremiyoruz. Bu, birinci derecede bakanlık olarak Millî Eğitim
Bakanlığının sorumluluğundadır. 
(Mikrofon
otomatik cihaz tarafından kapatıldı) 
ÇAĞLAR
DEMİREL (Diyarbakır) – Ben bunu özellikle ifade etmek istiyorum ve bu sorunun
bir an önce çözülmesi gerektiğini söylüyorum. (AK PARTİ sıralarından “Yeter
ya!” sesleri)
Teşekkür
ediyorum. 
BAŞKAN
– Teşekkürler Sayın Demirel. 
YUSUF
BEYAZIT (Tokat) – Uzat, uzat, biraz daha ver Başkan! 
BAŞKAN
– Sayın Elitaş…
Şimdi
Sayın Elitaş istese onunkini de uzatacağım. Yani, niçin laf atıyorsunuz sayın
milletvekilleri? Biraz saygılı olalım lütfen. 
MUSTAFA
ELİTAŞ (Kayseri) – Ben vakte bağlı kalmaya çalışacağım Sayın Başkan. 
BAŞKAN
– Buyurun Sayın Elitaş. 
36.- Kayseri Milletvekili Mustafa Elitaş’ın, Adana
Aladağ’da bir öğrenci yurdunda çıkan yangında hayatını kaybedenlere Allah’tan
rahmet dilediğine ilişkin açıklaması
MUSTAFA
ELİTAŞ (Kayseri) – Teşekkür ediyorum Sayın Başkan. 
Adana’nın
Aladağ ilçesindeki özel bir kız öğrenci yurdunda, Sayın Bakanımızın da biraz
önce açıkladığı gibi, elim bir hadise yaşandı, yangın çıktı. Bununla ilgili
Adana Valiliğinin ve Hükûmetin yaptığı en son açıklama çerçevesinde, 11 kız
öğrenci, 1 de görevli olmak üzere 12 kişi hayatını kaybetti. Yurtta toplam 34
kişi varmış. Bu acı gerçekten hepimizi derinden yaraladı. Şu anda başbakan
yardımcımız başkanlığında bir heyet Adana’ya intikal ettiler. Adana
milletvekili arkadaşlarımızı da gönderdik, diğer siyasi partiler de herhâlde
arkadaşları gönderdiler. Bu elim hadiseden dolayı üzüntülerimizi ifade
ediyoruz. İnşallah daha başka kayıplar olmaz diye ümit ediyoruz, diliyoruz.
Ölenlere rahmet dilerken tüm milletimize başsağlığı dileklerimi ifade ediyorum.

Teşekkür
ediyorum. 
BAŞKAN
– Teşekkür ederiz Sayın Elitaş.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve Görevleri
Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– Sayın milletvekilleri, önergeyi -Sayın Haberal’ın konuşma yaptığı önerge-
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
39’uncu
madde üzerinde dört önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 39’uncu maddesinin aşağıdaki
şekilde değiştirilmesini arz ve teklif ederiz.
 Zühal Topcu Erkan
Haberal Ruhi Ersoy
 Ankara Ankara Osmaniye
 Arzu Erdem Deniz
Depboylu
 İstanbul Aydın
MADDE
39- 2547 sayılı Kanunun ek 11 inci maddesine ikinci fıkrasından sonra gelmek
üzere aşağıdaki fıkra eklenmiştir.
“Faaliyet
izni kaldırılan vakıf yükseköğretim kurumlarının öğrencileri, üniversiteye
yerleştirildikleri yıldaki giriş puanları dikkate alınarak Yükseköğretim
Kurulunca belirlenen Devlet üniversitelerinin ilgili programlarına nakledilir.
Bu şekilde nakledilen öğrenciler, mezun oluncaya kadar vakıf yükseköğretim
kurumlarına ödedikleri ücretleri ilgili Devlet üniversitesine ödemeye devam
ederler."
BAŞKAN
– Şimdi aynı mahiyetteki diğer önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 39’uncu maddesinin tasarıdan
çıkarılmasını arz ve teklif ederiz.
 Mustafa Elitaş Mehmet
Doğan Kubat Ramazan Can
 Kayseri İstanbul Kırıkkale
 Mücahit Durmuşoğlu Hacı
Bayram Türkoğlu Halis Dalkılıç
 Osmaniye Hatay İstanbul
 İlyas Şeker Osman
Aşkın Bak
 Kocaeli Rize
Aynı
mahiyetteki diğer önergenin imza sahipleri:
 Metin Lütfi Baydar Ceyhun
İrgil Haydar Akar
 Aydın Bursa Kocaeli
 Mustafa Ali Balbay Lale
Karabıyık Bülent Yener Bektaşoğlu
 İzmir Bursa Giresun
 Sibel Özdemir
 İstanbul
Aynı
mahiyetteki diğer önergenin imza sahipleri:
 Ahmet Yıldırım Filiz
Kerestecioğlu Demir Sibel Yiğitalp
 Muş İstanbul Diyarbakır
 Mehmet Emin Adıyaman Behçet
Yıldırım
 Iğdır Adıyaman
BAŞKAN
– Aynı mahiyetteki önergelere Komisyon katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Takdire bırakıyoruz. 
BAŞKAN
– Hükûmet katılıyor mu? 
MİLLÎ
EĞİTİM BAKANI İSMET YILMAZ (Sivas) – Çıkarılmasına ilişkin önergeye
katılıyoruz. 
BAŞKAN
– Peki.
Aynı
mahiyetteki önergeler üzerinde ilk konuşmacı İstanbul Milletvekili Sayın Filiz
Kerestecioğlu.
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; ben de
öncelikle ölen çocukların ailelerine başsağlığı diliyorum. Aynı zamanda, şu
anda detaylarını öğrenemediğimiz Batman’da bir başka yurtta da 4 çocuğa tecavüz
edildiğine ilişkin bir haber var. Eğer çocukları koruyamıyorsak, onların
kaldıkları yerleri denetleyemiyorsak zaten eğitimden falan da söz etmeyelim. 
Bugün
aslında Mecliste öncelikle genelde “teröre karşı” diyerek Suriye tezkeresine
“evet” oyu verenlerin konuşması gereken bir konudan söz etmek istiyorum.
Cumhurbaşkanı bugün yaptığı konuşmada şu ifadeleri kullandı: “Suriye’ye Esed’in
hükümdarlığına son vermek için girdik. Zalim Esed’in hükümdarlığına son vermek
için biz oraya girdik, başka bir şey için değil.” Suriye’de, kendisine göre
-kendisine göre ne demekse- 1 milyona yakın insanın öldüğünü anlatan Erdoğan
“Biz ‘sabır, sabır, sabır’ dedik, en sonunda dayanamadık ve Suriye'ye Özgür
Suriye Ordusu’yla beraber girmek zorunda kaldık.” evet, aynen bu sözleri
söyledi. Bunu bütün partilere seslenerek söylüyorum. Şimdi, ÖSO’yla mı
girdiniz, IŞİD’le mi girdiniz, kiminle girdiniz bilemeyiz ama bugün kalkıp da
eğer birileri “Ey Erdoğan, ülkende kırk yıldır savaş var, Kürtlere ettiklerini
dünya âlem biliyor, bak, ‘barış’ diyen milletvekillerini bile tutuklattınız,
ülkende faili meçhuller için her cumartesi insanlar oturuyor, üstelik bunlara,
faili meçhul cinayetlere yenileri katılıyor ve hayatını kaybetmiş on binlerce
insan var bu savaşta. Ey Erdoğan, sen kendi ülkenin derdini bıraktın, bizim
ülkenin derdine mi düştün?” diye tanklarla, toplarla bizim ülkemize girerse ne
yapacak sayın muhterem? Acaba soranınız oldu mu hiç? Bugüne kadar insanların
gözü hep barışı ararken savaş politikalarını seçenler, sizler mi gideceksiniz
cepheye, Erdoğan’ın çocukları mı gidecekler cepheye ya da her zaman yaptığınız
gibi, tıpkı hani hamasetle milletin sanki dolarları varmış gibi, “Dolarlarınızı
bozdurun vatanseverler.” diyerek ekonomik krizdeki sorumluluğunuzu örtmeye
çalıştığınız gibi aynı şekilde burada da sorumluluğu üstünüzden atacaksınız ve
yoksul askerleri mi izleyeceğiz biz ölürken? 
Evet,
bir şeye daha dikkat çekmek isterim, nerede konuştu Cumhurbaşkanı? İstanbul’da
Parlamentolararası Kudüs Platformu Sempozyumu’nda. Kudüs demişken, yine bu
Parlamentoda onayladığınız bir başka anlaşmaya dikkat çekelim. Mavi Marmara
mağdurları için Amerika Birleşik Devletleri’nde sadece 3 kişinin tazminatı
değerinde olabilecek bir paraya anlaştığınız ve o anlaşmayı yaptığınız
İsrail’le resmî anlaşma metninin bir tarafında Ankara yazarken bir tarafında da
Kudüs yazıyor yani Tel Aviv değil, Kudüs ve ilk defa bir anlaşmada siz Kudüs’e
İsrail’e bağlıymış gibi resmi statü vermiş oldunuz, bu da size hayırlı olsun. 
Ben
sizlere bir mesaj okumak istiyorum faili meçhuller demişken ve sevgili Tahir
Elçi’yi bir kere de onun eşinin ağzından anarak. Türkan Elçi şöyle diyor:
“Tahir’in ölüm yıl dönümünü birkaç gazete dışında anan olmamış. Herkes Tahir’i
anarken cinayette payı olan medyayı da ben anacağım.” Evet, bu da Tahir Elçi’ye
karşı linç kampanyaları yürüten basına dert olsun. 
Saygılar
sunarım. (HDP sıralarından alkışlar)
BAŞKAN
– Teşekkür ederiz Sayın Kerestecioğlu. 
MEHMET
MUŞ (İstanbul) – Sayın Başkan...
BAŞKAN
– Buyurunuz Sayın Muş. 
MEHMET
MUŞ (İstanbul) – Burada Türkiye'nin sınır ötesinde Fırat Kalkanı operasyonuyla
alakalı partimize atfen şu ifadeler kullanılıyor: “IŞİD’le mi girdiniz, onunla
mı girdiniz, bununla mı girdiniz?” Bu açık bir sataşmadır, bu sataşmadan dolayı
söz istiyoruz. 
FİLİZ
KERESTECİOĞLU DEMİR (İstanbul) – Cumhurbaşkanı demiş, bilemeyiz diyorum, ÖSO
dedi. 
BAŞKAN
– Buyurun. 
FİLİZ
KERESTECİOĞLU DEMİR (İstanbul) – Cumhurbaşkanı gelsin, cevap versin.
VII.- SATAŞMALARA İLİŞKİN KONUŞMALAR (Devam)
16.- İstanbul Milletvekili Mehmet Muş’un, İstanbul
Milletvekili Filiz Kerestecioğlu Demir’in 405 sıra sayılı Kanun Tasarısı’nın
39’uncu maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; Türkiye Cumhuriyeti’nin
Suriye’de yürüttüğü operasyon hudut güvenliğini sağlamak maksadıyla terör
örgütlerinin tamamına yönelik yürüttüğü bir operasyondur. 
MEHMET
EMİN ADIYAMAN (Iğdır) – Cumhurbaşkanını yalanlıyor musun?
MEHMET
MUŞ (Devamla) - Bu, DAEŞ’e karşı da yürütülmektedir, orada karşımıza çıkan
PKK’nın uzantısı olan YPG’ye karşı da yürütülmektedir. Sınırlarımızı,
hudutlarımızı güvence altına almak adına başlatılmış bir operasyondur. 
MEHMET
EMİN ADIYAMAN (Iğdır) – Cumhurbaşkanı yanlış mı söylüyor?
MEHMET
MUŞ (Devamla) - Bir diğeri değerli milletvekilleri, bakın, Türkiye kırkyıldır
terör örgütüyle mücadele etmektedir yani terör örgütüne karşı operasyonlar
yürütmektedir. Burada Kürt vatandaşlarımız da, Türk vatandaşlarımız da Türkiye
Cumhuriyeti devletinin eşit yurttaşlarıdırlar. Vatandaşlarımıza karşı değil ama
teröriste karşı kararlı bir mücadeleyi Türkiye Cumhuriyeti devleti bundan önce
nasıl sürdürdüyse bizim iktidarımız döneminde de bu kararlılık artarak terör
örgütüne yönelik mücadele sürmektedir. Bu ikisini ayırt etmek lazım. Vatandaş
bizim vatandaşımız ama her kim ki eline silah alıp Türkiye Cumhuriyeti devletine
karşı bir başkaldırıya girişiyorsa bunun haddini bildirmek de bu devletin en
temel görevlerinden bir tanesidir. Öyle uluslararasında da Türkiye’yi farklı
ülkelerle mukayese edip sanki Suriye’de olanların aynısı Türkiye’de oluyormuş
gibi bir hava estirmeye de kimsenin hakkı ve haddi yoktur diyorum. (AK PARTİ
sıralarından alkışlar) 
Şunu
da hiç kimse unutmasın: Türkiye Cumhuriyeti 80 milyonluk nüfusuyla
kenetlenmiştir ve bu terör illetinden kurtulacaktır. Burada da kimsenin en
küçük bir şüphesi olmasın. En önemli mesajı da terör örgütünün yoğun faaliyet
gösterdiği Güneydoğu Bölgesi’ndeki vatandaşlarımız çukur kazarak orada kanton
oluşturmak isteyenlere göstermişlerdir. (AK PARTİ sıralarından alkışlar)
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Buyurun.
FİLİZ
KERESTECİOĞLU DEMİR (İstanbul) – Konuşmamın tamamen dışında ve sanki, hani
teröre karşı mücadele ediliyormuş da ben ona karşı bir şey söylemişim gibi…
BAŞKAN
- Buyurun Sayın Kerestecioğlu.
17.- İstanbul Milletvekili Filiz Kerestecioğlu
Demir’in, İstanbul Milletvekili Mehmet Muş’un sataşma nedeniyle yaptığı
konuşması sırasında şahsına sataşması nedeniyle konuşması
FİLİZ
KERESTECİOĞLU DEMİR (İstanbul) – Şimdi ben Kürtçe de konuşmadım, Türkçe
konuştum, yani anlaşılır olması lazım aslında ama bir kere daha söylüyorum
Cumhurbaşkanının söylediklerini: “Biz ‘Sabır, sabır, sabır.’ dedik, en sonunda
dayanamadık, Suriye’ye Özgür Suriye Ordusu’yla beraber girmek zorunda kaldık ve
biz zalim Esed’in hükümdarlığına son vermek için oraya girdik.” diyor.
VURAL
KAVUNCU (Kütahya) – “DAEŞ” dediniz, “DAEŞ” dediniz!
FİLİZ
KERESTECİOĞLU DEMİR (Devamla) – Hangi ülkenin haddine başka bir ülkenin
sınırlarına…
OSMAN
AŞKIN BAK (Rize) – Sen IŞİD’le söyledin. Türkiye’yi IŞİD’le ne hakla bir araya
getirebiliyorsun ya?
FİLİZ
KERESTECİOĞLU DEMİR (Devamla) – …ve o ülkedeki ülkeyi yöneten kişiye karşı
girip sınırlarını ihlal etmek ve bunu açık açık söylemek? 
SALİH
CORA (Trabzon) – IŞİD’e karşı en büyük operasyonları Türkiye yaptı. Senin
söylediğin lafa bak!
OSMAN
AŞKIN BAK (Rize) – IŞİD’le ne alakası var?
FİLİZ
KERESTECİOĞLU DEMİR (Devamla) – Ben dedim ki: Kiminle girdiniz, bilmiyorum.
OSMAN
AŞKIN BAK (Rize) – Ülkemizin güvenliği için orada, Türk ordusu ülkemizin
güvenliği için orada.
FİLİZ
KERESTECİOĞLU DEMİR (Devamla) – Kiminle girdiniz bilmiyorum. “Özgür Suriye
Ordusu” dediğiniz kim, bunu da bilmiyorum. 
SALİH
CORA (Trabzon) – IŞİD’e karşı en büyük operasyonu kim yapıyor?
FİLİZ
KERESTECİOĞLU DEMİR (Devamla) – Böyle bir hakkımız yok zaten. 
ŞAHİN
TİN (Denizli) – PYD’yi, PKK’yı biliyorsunuz ama.
MEHMET
MUŞ (İstanbul) – PKK’nın işi bitecek, PKK’nın işi bitecek!
VURAL
KAVUNCU (Kütahya) – Cahil cahil konuşuyorsun!
FİLİZ
KERESTECİOĞLU DEMİR (Devamla) – Her ülkenin kendi kaderini tayin hakkı vardır.
Bununla ilgili konuşacaktıysanız konuşsaydınız. 
Ben
aslında bir suçun işlendiğini burada açıkça söylüyorum ve verdiğiniz
tezkerenin, aslında oy verdiğiniz tezkerenin ne olduğunu size anlatmaya
çalışıyorum. 
ŞAHİN
TİN (Denizli) – Biz senden daha iyi biliyoruz onu, gerek yok sana!
FİLİZ
KERESTECİOĞLU DEMİR (Devamla) – Bizim savaşa karşı “Her ülkenin kendi kaderini
tayin hakkı vardır.” diyerek reddettiğimiz o tezkereye verdiğiniz oyların
hesabını soruyorum şu anda. 
OSMAN
AŞKIN BAK (Rize) – Ya, vatandaşlarımızı koruyoruz orada biz, füze atıyorlar!
FİLİZ
KERESTECİOĞLU DEMİR (Devamla) – Başka bir ülkeye girmişiz biz, haberiniz var
mı? Hangi askerler, hangi askerler ölecek orada? 
OSMAN
AŞKIN BAK (Rize) – Oradan füze atıyorlar, füze!
FİLİZ
KERESTECİOĞLU DEMİR (Devamla) – Ölen askerleri kimin öldürdüğünü dahi
bilmiyorsunuz ancak bağırarak hamaset yapıyorsunuz.
OSMAN
AŞKIN BAK (Rize) – Teröristler mi barınsın orada?
FİLİZ
KERESTECİOĞLU DEMİR (Devamla) – Ölen askerleri kimlerin öldürdüğünü
bilmiyorsunuz, burada açıklayamıyorsunuz. 
ŞAHİN
TİN (Denizli) – PKK öldürüyor, kim öldürecek!
FİLİZ
KERESTECİOĞLU DEMİR (Devamla) – Ölen o oncacık çocukların, o yurdun sahibi
kimdi, neydi, kimin sorumluluğundaydı? 
YUSUF
BEYAZIT (Tokat) – Siz bilirsiniz siz!
FİLİZ
KERESTECİOĞLU DEMİR (Devamla) – Herkes biliyor, basın yazıyor, bir bakan burada
duruyor; bunu açıklayamıyorsunuz. Çünkü, her şeyi aslında örtbas etmek üzerine
siyaset yapıyorsunuz. 
Bu
ülke böyle ileri gitmez. Hepimize yazık ediyorsunuz, herkese yazık ediyorsunuz.
(HDP sıralarından alkışlar)
BAŞKAN
– Teşekkürler Sayın Kerestecioğlu.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve Görevleri
Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– Aynı mahiyetteki önergeler üzerinde ikinci konuşmacı Bursa Milletvekili Sayın
Ceyhun İrgil. 
Buyurun.
(CHP sıralarından alkışlar)
CEYHUN
İRGİL (Bursa) – Sayın Başkan, değerli milletvekilleri; konuştuğumuz yasa millî
eğitim yasası, o yüzden ben, gelelim millî eğitime diyorum ve tekrar konuyu
Millî Eğitim Bakanlığının teşkilat yasasına çekmek istiyorum.
Aslında,
bu madde üzerinde konuşacağımız şeyler vardı fakat madde çekilince söyleyecek
sözümüz kalmadı, gerek de kalmadı ama biraz önce, 37’nci maddede, bu Meclise
hiç yakışmayacak bir madde geçti ve o madde üstünde aslında çok konuşmak
istemiyordum çünkü Komisyonda gerekeni söyledik biz, fazlasıyla söyledik.
Ancak, o madde burada konuşulurken buradan bazı öğretim üyeleri yani bu
yasadan, bu maddeden yararlanacak olan bazı öğretim üyeleri “Buna ihtiyaç var,
üniversiteler zorda, üniversitelerde ihtiyaç var, üniversiteler istiyor.”
deyince birkaç söz etmek istedim çünkü son iki ayda 8 bin akademisyen; 2.300’ü
işsiz kalmış, 2.500’ü ihraç edilmiş, bir o kadarı başka sorunlarla karşı
karşıyayken yani böyle bir paradoksun içine nasıl düşülebiliyor? Yani burada
topu topu kaç tane akademisyen milletvekili var ki? Hadi olsun 50; bilemediniz,
100; bilemediniz, 500 olsun. Siz 8 binini bir gecede, bir haftada, bir ayda
hallettiniz ya. Bunun içinde 14 bin ÖYP’li genç akademisyen yok. Bunlara
“FETÖ’cü” diyemezsiniz çünkü YÖK Başkanı ve Hükûmet bizzat açıkladı “Biz
bunları FETÖ’den dolayı kanun hükmünde kararname kapsamına almadık.” dediler. Nitekim
de şimdi, YÖK, doktorası tamamlanan 600 tanesini 33/A kadrosuna iade etti. Yani
demek ki değillermiş. Şimdi, 13 bin insan sizin döneminizde çıkarılmış yasayla,
sizin çıkardığınız kanunla Öğretim Üyesi Yetiştirme Programı içindeydi, bir
gecede işsiz kaldılar, geleceksiz kaldılar, plansız kaldılar. Bu nedenle,
bunlarla ilgili bir düzenleme yapılması şarttır. Ben tekrar Meclisi bu konuda
daha duyarlı olmaya, en azından kendi akademisyenleriniz için duyarlı olduğunuz
kadar duyarlı olmaya çağırıyorum. Bu nedenle de biz bu tasarı içerisine 3 ayrı
kanun teklifi öneriyoruz, bunları da biraz önce Başkanlığa sunduk. Bunlardan
bir tanesi, kapatılan üniversite akademisyen ve memurları için güvenlik
soruşturmasından geçirildikten sonra tekrar Yükseköğretim Kurulunca uygun
görülen yükseköğretim kurullarına intibaklarının sağlanması ve çalışmalarının
sağlanması ve işe alınmaları için bir kanun teklifidir. 
Bunun
dışında ikinci kanun teklifimiz öğrenci affı konusundadır. Özellikle son
yıllarda ailevi nedenlerle, sağlık nedeniyle, sosyal ve birçok nedenle
üniversitelerden ayrılmak zorunda kalan veya bu son yaşanılan olaylarla
üniversitelerden ayrılmak zorunda kalan; işte, harp okullarından, işte,
FETÖ’nün yarattığı kaotik ortamdan dolayı veya baskılardan dolayı harp akademilerinden
ayrılan öğrenciler gibi, üniversitelerden ayrılan çocuklar için, öğrenciler
için, bu aileler için de iktidardan bir af yasası çıkartmasını bekliyoruz, bu
konuda önerimizi de Başkanlığa sunduk. 
Üçüncü
önerimiz, biraz önce bahsettiğim 14 bin ÖYP’li yani Öğretim Üyesi Yetiştirme
Programı’nda olan, doktora yapan gençleri ilgilendiren ve şu anda hiçbir şeyden
habersiz, bir anda, bir gecede işsiz, aşsız ve bilim ortamlarından uzakta kalan
bu insanlar için tekrar, kazanılmış hakların kaybolmaması için ve kanunun
geriye doğru yürüyemez ilkesinden hareketle 33/a kadrolarına şu andaki
ÖYP’lilerin tekrar iade edilmesini ama bundan sonra 33/a’yı çıkartmamanızı..
Evet, 50/d’yle devam edecekseniz devam edin ama var olan kazanılmış hakları
koruyun çünkü bunlar kul hakkıdır, insan hakkıdır. Hepiniz akademisyensiniz
madem, kendi çalışmanızı istediğiniz üniversiteye gitme hakkını bu kadar
önemsiyorsunuz, kendinize özel yasa çıkarıyorsunuz o zaman bu çocuklara da bir
yasa çıkarın, bu çocuklar için de bir şey yapın. Binlerce genç insan heba
olurken siz bu noktalardan, bu çarklardan, bu merdivenlerden, bu olanaklardan
geçmediniz mi? Siz bu ortamı yaşamadınız mı, nasıl sessiz kalabiliyorsunuz bu
kadar genç bilim insanının heba olmasına? Yani artık ne söylesek yetmiyor, ne
desek olmuyor. Hiç mi vicdanlı bir kişi yok “Evet ya, haklısın.” diyebilecek.
Bakanlık burada, Millî Eğitim burada, aylardır, günlerdir aynı şeyi söylüyoruz.
Bir çıkın da deyin ya: “Evet, doğrudur ve düzeltmemiz lazım.” Nitekim Başbakan
Yardımcısı o kanun hükmünde kararname burada konuşulurken söz verdi bize, öyle
değil mi? İktidar partisinin grup başkan vekilleri burada. O zaman dediniz ki:
“Biz bunu kanun hükmünde kararnameyle düzelteceğiz, söz veriyoruz, ilk kanun
hükmünde kararnameyle.” E, ilk kanun hükmünde kararname geçti, geldi,
düzeltmediniz. Yani, hangi sözünüzü tutacaksınız? Hiç olmazsa bu genç bilim
insanlarını lütfen küstürmeyin, bu ülkeye olan güvenlerini yitirmelerine izin
vermeyin. 
Teşekkür
ederim. (CHP sıralarından alkışlar) 
BAŞKAN
– Teşekkür ederiz Sayın İrgil.
Aynı
mahiyetteki diğer önergenin gerekçesini okutuyorum: 
Gerekçe:

20/8/2016
tarihli ve 6745 sayılı Yatırımların Proje Bazında Desteklenmesi ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun’un 15’inci
maddesiyle, 2547 sayılı Kanun’un ek 11’inci maddesi değiştirilmiş olup aynı
içerikli tasarının 39’uncu maddesine ihtiyaç kalmamıştır.
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Kabul edilmiştir.
Aynı
mahiyetteki önergeler kabul edilmiştir. Dolayısıyla, kabul edilen önergeler
doğrultusunda 39’uncu madde metinden çıkartılmış ve Ankara Milletvekili Zühal
Topcu ve arkadaşlarının önergeleri işlemden kaldırılmıştır. 
Bir
karışıklığa mahal vermemek için sıra sayısını metninin mevcut maddeleri
üzerinden görüşmelere devam ediyoruz. Kanun yazımı sırasında madde numaraları
teselsül ettirilecektir.
Sayın
milletvekilleri, 40’ıncı madde üzerinde üç önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 40’ıncı maddesinin tasarıdan
çıkarılmasını arz ve teklif ederiz.
 Mustafa Elitaş Mehmet
Doğan Kubat Ramazan Can
 Kayseri  İstanbul Kırıkkale
 Osman Aşkın Bak Hacı
Bayram Türkoğlu Mücahit Durmuşoğlu
 Rize Hatay Osmaniye
 Halis Dalkılıç İlyas
Şeker
 İstanbul Kocaeli
Aynı
mahiyetteki diğer önergenin imza sahipleri: 
 Ceyhun İrgil Bülent
Yener Bektaşoğlu Lale Karabıyık
 Bursa Giresun Bursa
 Haydar Akar Gaye
Usluer Metin Lütfi Baydar
 Kocaeli Eskişehir Aydın
 Mustafa Ali Balbay
 İzmir
Aynı
mahiyetteki diğer önergenin imza sahipleri: 
 Ahmet Yıldırım Filiz
Kerestecioğlu Demir Sibel Yiğitalp
 Muş İstanbul Diyarbakır
 Mehmet Emin Adıyaman Behçet
Yıldırım
 Iğdır Adıyaman
BAŞKAN
– Aynı mahiyetteki önergelere Komisyon katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Takdire bırakıyoruz. 
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılıyoruz Başkanım. 
BAŞKAN
– Aynı mahiyetteki önergeler üzerinde ilk konuşmacı, Diyarbakır Milletvekili
Sayın Sibel Yiğitalp. (HDP sıralarından alkışlar)
SİBEL
YİĞİTALP (Diyarbakır) – Sayın Başkan, değerli milletvekilleri; öncelikle,
Adana’da yaşamını yitiren çocuklara rahmet diliyorum, ailelerine başsağlığı
diliyorum. 
Ben,
biraz Diyarbakır’dan bahsetmek istiyorum. Diyarbakır’da biliyorsunuz bir yılı
aşkın süredir sokağa çıkma yasağı var ve 6 mahallede devam ediyor. Ve bu
operasyonları yürütenler Adem Huduti, 7. Kolordu Komutanı Korgeneral
İbrahim Yılmaz; ikisi şu anda cemaatten cezaevinde. Aynı şekilde, bürokrasi
tarafından operasyonu yürüten Vali Yardımcısı Mehmet Demir de yine FETÖ’den
alındı. Ve biz o dönemlerde, burada sizin de cemaatle birlikte ortak hareket
ettiğiniz dönemlerde Sur’da sokağa çıkma yasaklarında nasıl bir katliam
yapıldığını, oradaki tarihî eserlerin nasıl yok sayıldığını, nasıl yok
edildiğini binlerce defa anlattık. Ancak, görünen o ki hiçbir şekilde
dinlemediniz ve herhâlde ileride de bunun şimdi bu tutuklananlar üzerinden
insanlık suçuyla ilgili bir yargılama olduğunu, onlar üzerinden götürme gibi
bir gayretinizin olduğunu biliyorum ama şunu da söylemekte fayda var: Bu, sizi
kurtarmayacaktır, asla kurtarmayacaktır. Çünkü, burada defalarca anlatıldığı
hâlde sessizce, bazen tepki göstererek, bazen bizi terörize ederek tamamen ret
üzerinden bir politika yürüttünüz. Ve dünyanın hiçbir yerinde yaşanmamış,
uygulanmamış bir yasak devam ediyor; tam bir yıldır orada sokağa çıkma
yasakları devam ediyor. Ve bununla birlikte, büyükşehir belediye
başkanlarımızın tutuklanması, yerine “kayyum” diye atanan, şimdi de kendisini
web sayfasında “belediye başkanı” diye tanıtan, kendisine saygısı olmadığı gibi
oradaki halkın verdiği oya saygısı olmayan, kendi iradesini yok sayan bir
yerden… Kendisini web sayfasında büyükşehir belediye başkanı olarak anlatmaya
çalışmış. Hani bu -şeye benziyor- sürü ve çoban diyalektiğinin tezahürüdür.
Ama, bu, Amed halkının da asla kabul edeceği bir duygu değildir. Belki kendini
oraya, ismini öyle yazdırarak bunu normalleştirmeye çalışıyor ama asla ve asla
meşruiyeti olmayan bir durumdur. 
Bununla
birlikte, şu anda Diyarbakır’da 17 tane ilçemiz var, 4’ü merkez ilçe olmak
üzere 15’inde kayyum var, sadece 2’sinde yok. O 2’sinde de niye yok? Çünkü
orada AKP’li belediye başkanları var.
Burada
“millî irade” diye bahsedenler, 17 ilçenin 15’ine kayyum atarken millî iradeden
bahsediyor, 2 tanesine atamıyor. Peki, sormak istiyorum, bu 2 tane ilçede,
Çermik ve Çüngüş’te AKP’li belediye başkanları var diye normalleştirmeye
çalışıp, kendinizce meşrulaştırmaya çalışıp, 15’inin üzerine kayyum
atayacaksınız, 2 tanesini de AKP’li olduğu için yönetmesine sessiz
kalacaksınız. Hiç kusura bakmayın, bugün belediye başkanlarımız dâhil olmak
üzere, milletvekillerimiz de dâhil olmak üzere, eş genel başkanlarımızın üzerindeki
iradeyi, rehin alma iradenizi ve rehin alma siyasetinizi kabul etmiyoruz. Sizin
için -az önce belirttiğim gibi- koyun-sürü ya da çoban-sürü diyalektiği geçerli
olabilir, kısmen de doğrudur, baktığımda çok doğru görüyorum ancak bizim gibi
politik olan, toplumu muhakeme eden ve bunu ret üzerinden itiraz edenlere karşı
verdikleri oya da saygı duymanız gerekir.
Bugün
bu arkadaşlarımız burada değilse bu hepimizin utancıdır ve başta bu
dokunulmazlığa ortak karar verip, buna “evet” diyenler, oradaki cezaevlerinde
siyasi mahkûmları, siyasi tutsakları terörize edenler bu işten sorumludurlar.
Ve şunu da unutmayalım ki bugün bu arkadaşlarımızın cezaevinde olması, belediye
başkanlarımızın tutuklanması… 46 belediye başkanımız tutuklanmış durumda ve
bunları da kendinizce hendek ve barikat üzerinden tartışıp bunun üzerinden
yargılıyorsunuz ya, bunun hiçbir karşılığı yok. Çünkü bizim şu anda 15 tane
belediyemize kayyum atanmış ve sizin “millî irade” dediğiniz sadece size oy
verenlerdir. Eğer oy ve sandığı kabul etmiş olsaydınız saygı duyardınız. 
SALİH
CORA (Trabzon) – Usulsüz kamu görevinin üstlenilmesi…
SİBEL
YİĞİTALP (Devamla) – Onlara bir yıldan fazladır her gün müfettiş gidiyor, 1
kuruş bile yolsuzluk yoktu. Bundan daha büyük bir onur olamaz. Keşke siz onlar
kadar dürüst olabilseydiniz, keşke belediyeleriniz bu kadar ve vekillerinizin
içinde bulunduğu Fetullah cemaat ilişkisinin ortaya çıktığı ama her gün
Fetullah’ı yerin dibine batırdığınız geçmişinize saygınız olsaydı. Geçmişinize
saygınız olsaydı bugün, cemaatle yol yürüdüğünüzde en azından o geçmiş
üzerinden bu kadar ağır konuşmazdınız. Beraberdiniz, kol kolaydınız, suç
ortaklığı yaptınız ve suç ortaklığı üzerinden bizim belediyelerimize ve
vekillerimize aynı taktiği uyguluyorsunuz ama şunu unutmayın, bizler bunu yemeyiz.
(HDP sıralarından alkışlar) 
BAŞKAN
– Teşekkür ederiz Sayın Yiğitalp. 
Aynı
mahiyetteki önergeler üzerinde, Eskişehir Milletvekili Sayın Gaye Usluer,
buyurun. (CHP sıralarından alkışlar) 
GAYE
USLUER (Eskişehir) – Sayın Başkan, teşekkür ederim. 
Değerli
milletvekilleri, hepinizi saygıyla selamlıyorum. 
Sayın
Bakan, sanıyorum… “Sayın Bakan” dememle birlikte Sayın Millî Eğitim Bakanının
burada olmadığını fark ettim. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Adana’ya gidiyor, o bakımdan…

GAYE
USLUER (Devamla) – Tam da diyecektim ki Adana’daki olay sonrasında Millî Eğitim
Bakanı olarak burada kalmak, oturabilmek gerçekten zor. Sanıyorum Sayın Bakan
Adana’ya gitmek durumunda kaldı. 
Buradan,
yaşamını kaybeden çocuklarımıza Allah’tan rahmet diliyorum. 13 diyorlar, 15
diyorlar, 22 yaralıdan bahsediyor Adana Valisi ancak tabii ki türlü söylentiler
olmakla birlikte, mevcut yurdun, yanan yurdun ortaokul ve lise öğrencilerine
ait bir yurt olduğu, devlet yurdu iken bir cemaat yurduna devredildiğinden,
Süleymancılardan bahsediliyor. Ben haberlerin yalancısıyım. Ama bugün “FETÖ’yle
mücadele edeceğiz.” diye bütün yasaları FETÖ çatısı altına oturtmaya çalışırken
hep dedik ki: “Bir cemaatten ülkeyi kurtarmaya çalışırken, terörize olmuş bir
cemaatten ülkeyi kurtarmaya çalışırken aman ha başka cemaatlere teslim
etmeyelim.” 
Bakınız,
geçtiğimiz yıl Karaman’da yaşanan olay; öncesinde yine yanan yurtlar var,
patlayan tüpler var. Bu çocuklar bizim çocuklarımız, gençlerimiz, yarınlarımız.
Onları bu şekilde kaybetmek gençliğimizi, yarınımızı kaybetmekle eş anlama
geliyor. Hepimizin bu konuda daha duyarlı olması gerekiyor. 
Şimdi,
bir yasa yaparken eşitlik ilkesi elbette ki son derece önemli. 405 sıra sayılı
Kanun Tasarısı’nda 40’ıncı maddede öğretim üyesi ihtiyacı olan 41 üniversitede
yaş haddinin 75’e çıkartılmasından, ne zamana kadar; 31 Aralık 2026 yılına
kadar yaş haddinin 75 yaşına çıkartılmasından bahsediliyor. Şimdi “Her şehre
bir üniversite.” deyip çok şükür birer üniversite açtık. Büyükşehirlerimizde, örneğin
İstanbul’da sanıyorum 30 üniversite var. Tabii ki üniversite demek dört duvarı
bir araya getirmek, içine birkaç sıra atmak değil. İlkokul açmıyoruz, lise de
açmıyoruz. Üniversite demek aynı zamanda doğru insan kaynağının olduğu yer
demek ve 41 üniversiteden bahsettiğimizde, bakın, bu üniversitelerin içinde
Kastamonu Üniversitesi var, Uşak Üniversitesi var, Giresun var, Amasya var,
Yalova var, Tunceli var, Ardahan var, var da var. 
Şimdi,
emeklilik işlemlerinin en sakat olduğu ülkelerden birisi Türkiye. Üç çeşit
emeklilik var: Bir, yaş haddinden emeklilik, bir diğeri malûlen emeklilik,
diğeri de resen emeklilik. 
Yine,
bir başka karışıklık: 657 sayılı Yasa’ya göre çalışanların emeklilikte yaş
haddi 65, 2547 sayılı Yasa’ya göre çalışan öğretim üyelerinin yaş haddi 67,
şimdi de diyoruz ki bu 41 üniversite için 75 yaş. Aslında 31 Aralık 2020’ye
kadar 671 sayılı Kanun Hükmünde Kararname’yle 75 yaşı geçirmiştik, yetmedi,
yasayla 2026 yılına uzatıyoruz. Elbette ki çalışmak bir hak, elbette ki
emeklilik de bir hak, yaşayan her insanın ihtiyarlayacağı yani çalışma gücünü
yavaş yavaş kaybedeceği de bir gerçek iken, kamuda 657 sayılı Kanun’a göre
çalışanı 65 yaşında emekli ederken…
MUSTAFA
ILICALI (Erzurum) Karşı mısınız?
GAYE
USLUER (Devamla) - …üniversite öğretim üyelerinin 75 yaşına kadar
çalışacaklarını düşünüyorsak ve buna inanıyorsak, o zaman, gelin, Türkiye’de
bütün üniversitelerde çalışan öğretim üyelerinin yaş haddini 75 yapalım ve
benzerler arasında eşitliği bu Mecliste hep birlikte sağlayalım. Mademki 75 yaş
çalışabilir bir yaş, bütün öğretim üyeleri için yaş haddini 75 yapalım. 
Hepinize
sevgi ve saygılar sunuyorum. (CHP sıralarından alkışlar)
BAŞKAN
– Teşekkür ederiz Sayın Usluer. 
Aynı
mahiyetteki diğer önergenin gerekçesini okutuyorum: 
Gerekçe:
25/08/2016 tarihli ve 671 sayılı Olağanüstü Hal Kapsamında Bazı Kurum ve
Kuruluşlara İlişkin Düzenleme Yapılması Hakkında Kanun Hükmünde Kararname’nin
27’nci maddesi ile 5467 sayılı, 5662 sayılı ve 5765 sayılı kanunlarla kurulan
üniversitelerde görev alan öğretim üyeleri için düzenlenmiş ve 17/08/2016
tarihli ve 29804 sayılı Resmî Gazete’de yayımlanarak yürürlüğe girmiş olup aynı
içerikli tasarının 40’ıncı maddesine ihtiyaç kalmamıştır. 
BAŞKAN
– Aynı mahiyetteki önergeleri oylarınıza sunuyorum…
AHMET
YILDIRIM (Muş) – Karar yeter sayısı istiyoruz Sayın Başkan. 
BAŞKAN
– Karar yeter sayısı arayacağım. 
Kabul
edenler… Kabul etmeyenler… Karar yeter sayısı yoktur. 
Birleşime
on dakika ara veriyorum. 
Kapanma Saati: 00.51
SEKİZİNCİ OTURUM
Açılma Saati: 01.14
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), Mustafa
AÇIKGÖZ (Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 28’inci Birleşiminin
Sekizinci Oturumunu açıyorum.
40’ıncı
madde üzerinde aynı mahiyetteki önergelerin oylamasında karar yeter sayısı
bulunamamıştı.
Şimdi,
önergeleri tekrar oylarınıza sunacağım ve karar yeter sayısı arayacağım. 
Kabul
edenler… Kabul etmeyenler… Kabul edilmiştir; karar yeter sayısı vardır.
405
sıra sayılı Kanun Tasarısı’nın görüşmelerine devam edeceğiz.
Komisyon
burada.
Hükûmet
burada.
Sayın
milletvekilleri, aynı mahiyetteki önergeler kabul edilmiştir. Dolayısıyla,
kabul edilen önerge doğrultusunda 40’ıncı madde metinden çıkartılmıştır.
41’inci
madde üzerinde aynı mahiyette olmak üzere üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 41’inci maddesinin tasarıdan
çıkarılmasını arz ve teklif ederiz.
 Mustafa Elitaş Mehmet
Doğan Kubat Ramazan Can
 Kayseri  İstanbul Kırıkkale
 Hacı Bayram Türkoğlu Mücahit
Durmuşoğlu Halis Dalkılıç 
 Hatay Osmaniye İstanbul
 İlyas Şeker Osman
Aşkın Bak
 Kocaeli Rize
Aynı
mahiyetteki diğer önergenin imza sahipleri:
 Çağlar Demirel Sibel
Yiğitalp Meral Danış Beştaş
 Diyarbakır Diyarbakır Adana
 Ayşe Acar Başaran Feleknas
Uca Ahmet Yıldırım
 Batman Diyarbakır Muş
 Berdan Öztürk
 Ağrı
Aynı
mahiyetteki diğer önergenin imza sahipleri: 
 Metin Lütfi Baydar Ceyhun
İrgil Bülent Yener Bektaşoğlu
 Aydın Bursa Giresun
 Mustafa Ali Balbay Haydar
Akar Serdal Kuyucuoğlu
 İzmir Kocaeli Mersin
BAŞKAN
- Komisyon aynı mahiyetteki önergelere katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MEHMET AKİF YILMAZ (Kocaeli)
– Takdire bırakıyoruz Sayın Başkan. 
BAŞKAN
– Hükûmet katılıyor mu? 
ORMAN
VE SU İŞLERİ BAKANI VEYSEL EROĞLU (Afyonkarahisar) - Katılıyoruz Başkanım. 
BAŞKAN
– Aynı mahiyetteki önergeler üzerinde Mersin Milletvekili Sayın Serdal
Kuyucuoğlu. (CHP sıralarından alkışlar)
SERDAL
KUYUCUOĞLU (Mersin) - Sayın Başkan, değerli milletvekilleri; 405 sıra sayılı
Kanun Tasarısı’nın 41’inci maddesi üzerinde söz almış bulunuyorum. Bu vesileyle
hepinizi saygıyla selamlıyorum.
Sözlerime
başlarken, bu akşam Adana’da yurt yangınında kaybettiğimiz 12 çocuğumuza
rahmet, ailelerine sabır, yaralılara da şifalar diliyorum. Yetkililerin ve
sorumluların bu tür kurumların denetimi konusunda hassasiyet göstermelerini
bekliyor ve aynı acıların yaşanmamasını da temenni ediyorum.
Değerli
milletvekilleri, eğitimin temeli öğretmenlerdir. Geçtiğimiz günlerde
kutladığımız Öğretmenler Günü’nü öğretmenlerimiz endişe ve kaygıyla kutladılar.
Çocuklarımızı emanet ettiğimiz, geleceğimizi kurmalarını beklediğimiz
öğretmenlerimiz ek iş yaparak yaşamlarını devam ettirebiliyorlar. Yani
kısacası, rahat bir yaşam sürmelerini sağlayamadığımız, borç batağından
kurtaramadığımız öğretmenlerimizden çocuklarımıza sağlıklı bir eğitim
vermelerini bekliyoruz. Aslında öncelikli olarak yapmamız gereken,
öğretmenlerimizin insanca yaşayabilecekleri bir düzenlemeyi hayata geçirmektir.

Yine,
öğretmenlerimiz, fikirlerini özgürce dile getiremiyor yani öğretmenlerimizin
hem cüzdanları boş hem fikirleri özgür değil. Büyük Önder’in “Cumhuriyet sizden
fikri hür, vicdanı hür, irfanı hür nesiller ister.” dediği öğretmenlerimiz,
kendi yaşam kavgaları ve üzerlerindeki baskıyla eğitime zaman ayıramaz hâle
gelmişlerdir. OHAL nedeniyle haklı haksız binlerce öğretmen işinden aşından
olmuş, binlerce öğretmenin aileleri perişan, gelecekle ilgili umutları
tükenmiş, atamayı bekleyen binlercesi de beklemede. Bu psikoloji ve koşullarda
öğretmenlerin verimli olabilmeleri de, çocuklarımızın yeterli eğitim
alabilmeleri de zor görünüyor. Bu kısır döngüden kurtulmak için süratle
öğretmenlerimizi ve tüm halkımızı rahatlatacak demokrasi, hukuk ve adaletin
temin edildiği bir ortam sağlanmalıdır. 
Değerli
milletvekilleri, bu tasarının Komisyona sevk edildiği metinde yer alan Ek Madde
169’la kendi ilçem Tarsus’a bir teknoloji üniversitesi kurulması söz konusu idi
ama daha sonra görüyoruz ki bu madde metinden çıkarılmış. 
Değerli
milletvekilleri, Tarsus’la ilgili bir kısım bilgiler vermek istiyorum size. On
bin yılık tarihi olan bir kent, önemli tarihî değerleri var. 
TAHSİN
TARHAN (Kocaeli) – İl olsun, il. 
SERDAL
KUYUCUOĞLU (Devamla) – İl olması mümkün değil çünkü Adana ile Mersin arasına
sıkışmış, bir taraf 25, bir taraf 35 kilometre. O nedenle Tarsus’un böyle bir
talihsizliği var. 
Kleopatra
Kapısı, Donuktaş’ı, Roma Yolu, Justinyen Köprüsü, bedestenleri, Saint Paul’ün
hemşehrisi, Eshab-ı Kehf’i, Danyal Peygamber’in kabriyle de birçok tarihî
değerleriyle ve Türkiye'de ilk elektriği üreten, ilk çırçır fabrikasını kuran,
ilk dokuma fabrikası kurulan, Türkiye’nin bir zamanlar tekstil sektörünün
merkezi -Amerikan Kolejiyle, 1800’lü yılların sonunda kurulan- bir kentten
bahsediyoruz. Nüfusu 330 bin, 50 tane ilimizden daha büyük bir ilçe. İşte,
coğrafi konumu nedeniyle iki şehir arasında, Mersin ve Adana arasına sıkışmış,
önemli bir tarım kenti, bir turizm kenti, demir yolu kavşağı, Çukurova
Havaalanı’nın yapıldığı yer ve bu konuda iktidarın, AKP’nin de bir sözü var.
Biz bu sözün yerine getirilmesini bekliyoruz. Dilerim, önümüzdeki günlerde bu
Komisyondan çekilen Tarsus Üniversitesi tekrar getirilir ve Millet Meclisinde
kabul edilir ve Tarsus hak ettiği üniversitesine kavuşur. 
Teşekkür
ediyorum. (CHP sıralarından alkışlar)
BAŞKAN
– Teşekkür ederiz Sayın Kuyucuoğlu.
Aynı
mahiyetteki önergeler üzerinde Ağrı Milletvekili Sayın Berdan Öztürk. (HDP
sıralarından alkışlar) 
BERDAN
ÖZTÜRK (Ağrı) – Teşekkürler Sayın Başkan.
Söz
konusu kanun tasarısının 41’inci maddesiyle ilgili grubum adına söz almış
bulunmaktayım, Genel Kurulu selamlıyorum. 
Öncelikle,
1’inci ölüm yıl dönümünde meslektaşım sevgili Tahir Elçi’yi saygıyla anıyorum.
Katillerinin bir an önce yargı önüne çıkarılmasını talep ediyorum. Talep
etmekle de kalmıyoruz, bunun da sonuna kadar takipçisi olacağımızı bir kez daha
bu kürsüden dile getirmek istiyorum.
Ayrıca,
halkların özgür iradesiyle bu Meclise seçilmiş eş genel başkanlarımızın ve
milletvekili arkadaşlarımızın 4 Kasım darbesiyle rehin alınması bu Meclis için
bir utançtır. Meclis, bu utancı bugün olduğu gibi gelecekte de taşımaya devam
edecektir. Bu utanca sebep olanlar ve sessiz kalanlar, halkların vicdanlarında
mutlaka ama mutlaka mahkûm edileceklerdir. Şu anda rehin alınan tüm
arkadaşlarımız, tüm seçilmiş arkadaşlarımız bir gün gelecek dışarıda bugün
savundukları özgürlük, adalet, barış düşüncesini yine savunacaklardır. Ama bu
utancı, bu ülkeye, bu Meclise yaşatanlar tarihin çöplüğündeki yerlerini mutlaka
alacaklardır.
Söz
konusu tasarının bu maddesiyle mesleki ve teknik liselerin ön lisans
programlarına sınavsız geçişini kaldıran düzenlemenin 2017 yılı itibarıyla
uygulamaya konulması öngörülüyor. İmam-hatipler dâhil olmak üzere katsayı
ayrıcalığı getiriliyor. Bu maddenin tasarıdan çıkarılması gerekmektedir çünkü
eğitim hakkına erişimde önemli bir engel oluşturacaktır. İlk olarak 2002
yılında uygulanmaya başlanan sınavsız geçiş sistemi, meslek lisesi ve teknik
lise mezunlarının, mezun oldukları bölümün devamı niteliğindeki meslek
yüksekokulu bölümlerine herhangi bir sınava girmeden devam edebilmelerini
sağlamakta iken, bu değişiklikle öğrencilerin bu hakları ellerinden alınmış
olacaktır. Öğrencilerin yükseköğretime devam etme hakları bir yandan gasbedilirken
bir yandan da sınav merkezli eğitim sisteminin yarattığı sorunları
derinleştirecektir. Sınavsız geçişi kaldırıp mesleki eğitim veren bütün
liselerden mezun olanlara ek puan verilmesi, bu öğrencilerin yüksekokul ya da
üniversiteye gitmelerine yeterli olmayacaktır. Çünkü, meslek liselerinde
ağırlıklı olarak mesleki becerilere yönelik dersler olduğu ve sınavda ağırlıklı
olan dersler meslek liselerinde yeterince işlenmediği için öğrenciler bu
derslerden uzak kalmaktadır. 
Bu
maddeden de anlaşılacağı üzere, AKP'nin eğitim politikalarındaki yaklaşımı,
eğitimde eşitsizlikleri derinleştirerek piyasanın insafına terk eden bir
yaklaşımdır. Bir yandan eğitim sistemini muhafazakâr, milliyetçi, cinsiyetçi
bir referansla kodlayan ve kendi politik tercihleri doğrultusunda yeniden
inşaya soyunan AKP Hükûmetinin yoksul ve emekçi halk kitlelerinin çocuklarını
düşünmesini beklemiyorduk zaten. Tek derdini sermayenin bekası üzerine kuran ve
eğitim iş kolunu da piyasacı sermayenin talanına açan bir Hükûmetin parasız ve
kamusal bir eğitimi savunması da eşyanın tabiatına aykırıdır. Hâl böyleyken AKP
Hükûmeti, darbe fırsatçılığı yaparak eğitim iş kolunda demokrat ve muhalif tüm
kesimleri kanun hükmünde kararnamelerle tasfiye etmenin peşine düşmüştür. 
1
Eylülde gece yarısı çıkarılan 672 sayılı Kanun Hükmünde Kararname’yle de tek
seferde 28.163 öğretmen görevlerinden ihraç edilmiştir. Ortada ne bir adil
yargılama ne de bir savunma hakkı olmaksızın işsiz bırakılan bu öğretmenler ne
gibi bir suç işlediler? Bir suç işledilerse haklarında yürüyen idari ve adli
bir soruşturma var mıdır? Varsa neden bu soruşturmanın sonucunu beklemediniz de
kendinizi hem idarenin yerine hem de mahkemelerin yerine koyarak karar
verdiniz? Haklarında adli ve idari soruşturma olmaksızın bir gecede verilmiş bu
kararlar hukuksuzdur, geçersizdir. AKP Hükûmeti, bu uygulamalarla artık ortada
uygulayacak bir yasanın kalmadığını tüm dünyaya ilan etmiştir. Eğer ortada bir
yasa yoksa her şey yasa dışıdır, bizatihi AKP’nin kendisi de yasa dışıdır o
zaman. 
Saygıyla
selamlıyorum hepinizi. (HDP sıralarından alkışlar) 
BAŞKAN
– Teşekkür ederiz Sayın Öztürk. 
Aynı
mahiyetteki diğer önergenin gerekçesini okutuyoruz. 
Gerekçe:
2016
yılı sınav dönemi geçtiği için söz konusu geçici madde düzenlemesine ihtiyaç
kalmamıştır. 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Kabul edilmiştir. 
Aynı
mahiyetteki önergeler kabul edilmiştir, dolayısıyla kabul edilen önerge
doğrultusunda 41’inci madde metinden çıkartılmıştır. 
42’nci
madde üzerinde üç önerge vardır okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 42’nci maddesinin tasarıdan
çıkarılmasını arz ve teklif ederiz. 
 Mustafa Elitaş Mehmet
Doğan Kubat Ramazan Can
 Kayseri İstanbul
 Kırıkkale
 Hacı Bayram Türkoğlu Osman
Aşkın Bak Mücahit Durmuşoğlu
 Hatay Rize Osmaniye
 Halis Dalkılıç İlyas
Şeker
 İstanbul Kocaeli
Aynı
mahiyetteki diğer önerge sahiplerini okuyorum: 
 Metin Lütfi Baydar Ceyhun
İrgil Mustafa Ali Balbay
 Aydın Bursa İzmir
 Haydar Akar Bülent
Yener Bektaşoğlu Engin Altay
 Kocaeli  Giresun İstanbul
Diğer
önerge sahiplerini okuyorum: 
 Çağlar Demirel Ahmet
Yıldırım Behçet Yıldırım
 Diyarbakır Muş Adıyaman
 Mehmet Emin Adıyaman Berdan
Öztürk Bedia Özgökçe Ertan
 Iğdır Ağrı Van
BAŞKAN
– Aynı mahiyetteki önergelere Komisyon katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MEHMET AKİF YILMAZ (Kocaeli)
– Takdire bırakıyoruz Sayın Başkan. 
BAŞKAN
– Hükûmet? 
ORMAN
VE SU İŞLERİ BAKANI VEYSEL EROĞLU (Afyonkarahisar) - Katılıyoruz Başkanım. 
BAŞKAN
– Aynı mahiyetteki önergeler üzerinde Van Milletvekili Sayın Bedia Özgökçe
Ertan. (HDP sıralarından alkışlar) 
BEDİA
ÖZGÖKÇE ERTAN (Van) – Teşekkür ediyorum Sayın Başkan. 
Genel
Kurulu saygıyla selamlıyorum. 
Öncelikle,
ben de Adana Aladağ’daki yurtta çıkan yangında hayatını kaybeden çocuklarımızın
ailelerine metanet ve sabır diliyorum, gerçekten çok üzgünüz, Allah rahmet
etsin; yaralılara acil şifa diliyorum. 
Yurtlarda
kalan çocuklarımızın başta can güvenliği olmak üzere her türlü güvenliğinden
devletin sorumlu olduğunu bir kez daha hatırlatmak istiyorum. 
Son
kanun hükmünde kararnameyle Gündem Çocuk Derneği kapatılmıştı. Gündem Çocuk
Derneği on bir yıldır bu mücadeleyi veriyor ve çocukların başta yaşam hakkı
olmak üzere çocukların geleceğinden devletin sorumlu olduğunu haykırıyor ve bu
yurtlarda, okullarda gerekli olan bütün denetimlerin yapılması gerektiğini
söylüyor ve bu çalışmaları yapıyordu. Son çalışması da yurtlarda ve okullardaki
yangın tehlikesine dairdi, kapatıldı. En son bir konuşmamızda da yine Gündem
Çocuk Derneğinin kapatılmasını eleştirdiğimizde AKP’li milletvekilleri “Hangi
örgüte bağlı, onu da söyle.” diye sataşmışlardı, gerçekten tekrar hatırlatmak
istedim bunu. Şimdi olaya dair detaylar netleştikçe bir anne olarak benim bir
kez daha yüreğim sızlıyor. Yangın merdiveninin kilitli olduğu bilgisi var.
Adana Büyükşehir Belediye Başkanı bu bilgiyi verdi ve cenazelerin daha çok
yangın merdiveninin orada bulunduğunu, orada ulaşıldığını söyledi. Bu çok ciddi
bir ihmaldir. Geçen sene 1 Aralıkta Kulp’ta o yangın sebebiyle ölen çocuklarla
ilgili gerekli sorumluluk üstlenilmiş olsaydı, araştırma yapılmış olsaydı ve
suçlular, sorumlular ceza almış olsaydı ve sonrasında, esas olan, yurtlarda ve
okullarda denetimler yapılmış olsaydı sağlıklı bir şekilde belki bugün o yangın
merdiveninin önüne koşan minik bedenler hayatta olmuş olacaktı. 
Ben
aslında konuşmamda şunu belirtecektim: Tutuklu bulunan eş genel başkanlarımız
ve 10 milletvekilimizin tutuklanmasının ne kadar hukuka aykırı olduğunu
anlatacaktım ancak bu Adana olayı gerçek anlamda hepimizin yüreğini yaktı. 
4
Kasım darbesi gerçek anlamda bir darbedir. Üzerinden üç hafta geçti ve tam
yirmi beş gündür eş başkanlarımız ve milletvekillerimiz tutsak edilmiş
durumdadır. Ne yazık ki partimize ve bileşenlerine yönelik özellikle 7 Haziran
seçimlerinden sonra başlayan haksız uygulamalar ve hukuksuzluklar hâlâ devam
ediyor. HDP’li milletvekillerinin tutuklanması bu sürecin en önemli
halkalarından biridir. 
1994’te
dönemin siyasi iktidarı yine bugün hayal edilen hedefleri gerçekleştirmeye
çalışmış ve yine o dönem DEP’li milletvekillerinin tutuklanmasına vesile
olmuşlardı. Tutuklandılar ama ondan sonra hangi süreçleri yaşadık, hep birlikte
sizler de gördünüz. Bugün de aynı siyasi saiklerle yine parlamenterlerimiz
siyasetten uzaklaştırılmak isteniyor. Ama, o gün de uyardığımız gibi bugün de
uyarıyoruz: Başaramayacaksınız, hiçbir zaman siyasi hareketimizi lağvetmeyi
başaramayacaksınız. 
Hatırlarsınız,
Avrupa İnsan Hakları Mahkemesi de DEP’li milletvekillerinin tutuklanmasında
aykırılık bulmuştu. Türkiye, Avrupa İnsan Hakları Sözleşmesi’ni açıkça ihlal
ediyor. OHAL bahanesiyle AİHS’nin askıya alınması Türkiye'yi uluslararası
sözleşmelerden doğan yükümlülüklerinden kurtaramayacaktır. 1994’te yapılan
yanlış, Türkiye'ye başta uluslararası itibarı olmak üzere çok şey kaybettirdi.
Şimdi Türkiye'de geldiğimiz noktada hâlâ anlaşılıyor ki yine demokratik
siyasete engel olan mekanizmalar devrededir. Türkiye siyasetinde oluşturduğunuz
yasal olan fakat meşru olmayan bu tablo bizlere, hepimize çok şey
kaybettirecektir. Halkların birlikte yaşama azmine ve iradesine en büyük
kötülüğü şu an AKP iktidarı yapmaktadır.
Görünürde
tüm milletvekilleri için ama gerçekte sadece HDP için yapılan milletvekili dokunulmazlıklarının
kaldırılmasının somut bir açıklaması yapılabilmiş değildir. Meclisin hiçbir
nesnel ölçüte dayanmadan salt siyasal düşüncelerle, gerekçe göstermeden
dokunulmazlığın kaldırılmasına ya da kaldırılmamasına karar verebilmesi bir
hukuk devletinde görülmemesi gereken bir keyfîliktir.
AİHM
yine Türkiye'yle ilgili bir kararında “İfade özgürlüğü herkes için önemli
olmakla birlikte, halkın seçilmiş temsilcileri için özellikle önemlidir.”
demişti. “Milletvekili, seçmenlerini temsil eder, onların kaygılarına dikkat
çeker ve menfaatlerini savunur. Bu doğrultuda, başvurucu gibi bir muhalefet
milletvekilinin ifade özgürlüğüne yapılan…
(Mikrofon
otomatik cihaz tarafından kapatıldı)
BEDİA
ÖZGÖKÇE ERTAN (Devamla) – …müdahalelerin mahkeme tarafından dikkatlice
incelenmesi gerekir.” demiştir. Milletvekillerimizin tutuklanması asla meşru
değildir, Kürt halkı da bunu böyle okuyor, meşru olmadığını görüyor ve biliyor.
Hepinize
saygılar sunuyorum. (HDP sıralarından alkışlar) 
BAŞKAN
– Teşekkür ederiz Sayın Ertan.
Aynı
mahiyetteki diğer önerge üzerinde İstanbul Milletvekili Sayın Engin Altay… (CHP
sıralarından alkışlar) 
ENGİN
ALTAY (İstanbul) – Doğan Bey’le anlaşamadık.
Sayın
Başkan, sayın milletvekilleri; öncelikle Aladağ’da bugün meydana gelen yangın
afeti milletimizi ve yüce Meclisin siz sayın üyelerini ve beni derinden
yaralamıştır, bir tereddüt yok. Fakir, çevre köylerden köylerde okul olmadığı
için ilçeye gelip ortaöğrenimde okuyan kız öğrencilerimiz maalesef hepimizi
derin bir yasa boğan bir tabloyla, bir afetle karşı karşıya kaldılar. Şunu
yapmayı doğru bulmam: Efendim bu yurt falan cemaate aitti, falanca derneğe
aitti, falan vakfındı… Bunlar şimdi konuşulacak konular değil ama ben burada,
bu Parlamentoda müteaddit defalar ortaöğrenim yurdu eksikliğine Millî Eğitim
Bakanlığı bütçeleri konuşulurken çok dikkat çekmiş bir arkadaşınızım. O
tutanakları bulsam size göstersem, feryat ettiğimi bilirim yükseköğrenim
yurdundan önce Türkiye'de, özellikle Anadolu’da, ilçelerde ortaöğrenim öğrenci
yurduna ve özellikle kız öğrenci yurduna ihtiyaç var diye. 
Değerli
milletvekilleri; bu yangın, bu afet devletin çok donanımlı, çok yüksek
standartlı bir yurdunda da çıkabilirdi, bu ayrı bir mesele ama hükûmet etmenin
de bir sorumluluğu var. Şimdi acımız var, cenazelerimiz var, minik
yavrularımızın cansız bedenleri orta yerde dururken buradan bir siyasi
çıkarsama, bir şeyler devşirme anlayışı içinde olmayı doğru bulmam ama derhâl,
ivedilikle daha sonrası için Hükûmetin bu konuya ciddiyetle eğilmesinin
gereğinin altını çizmek istiyorum. Yani bir afettir ama olan gene fakir
fukaranın çocuklarına olmuştur. Türkiye'nin şu noktaya geldiğini, bu noktaya
geldiğini, işte bütçe yapacağız, bütçe görüşeceğiz, gelip anlatıp anlatıp
duracaksınız. Ama geldiğimiz tablo çok iç açıcı değil.
Eğitimde
de iç açıcı değil. Yani en son yapılan bir uluslararası değerlendirme var,
TIMSS sonuçları var. Türkiye matematikte 4’üncü sınıfta 49’da 36’ncı sırada,
8’inci sınıfta 39 ülkede 24’üncü sırada; fen bilimlerinde 47 ülke arasında
35’inci sırada. Velhasıl, TIMSS sonuçlarına göre millî eğitim sistemimiz sizin
anlattığınız gibi çağ falan atlamamış, ciddi bir nitelik sorunu var, güven
sorunu var, başarı sorunu var. Bunları konuşmamız, bunları düşünmemiz lazım.
Görüştüğümüz
kanuna gelince: Sayın milletvekilleri, bugün ülkede, Türkiye'de yaşayan 80
milyon insanın yüreğine ateş düşmüşken bizim bu Parlamentoda gecenin bu
saatlerinde itiş kakış yapmamız da doğru değil. İktidar partisinin sayın
yöneticilerinden rica ettim. Önemli bir kanun, çekincelerimiz var, uygun gördüğümüz
maddeler var, lakin siyasi parti grupları arasında bir mutabakat sağlanamıyor.
Siz saygıdeğer milletvekillerinin sabah beşe, altıya kadar burada tutulmasını
doğru bulmuyorum ve bu bakımdan diyorum ki: Allah’ın günleri torbaya girmedi,
neticede, alınmış bir karar da var, cuma günü de Parlamentomuzun çalışma imkânı
vardır. Parlamentomuzu makul bir saatte kapatalım, yarın, öbür gün, yetişmezse
cuma günü de partiler bu kanun tasarısıyla ilgili önerilerini ortaya koyarlar,
kanun görüşülür, hallolur. Yani iktidar partisinin 200 civarındaki sayın
milletvekilini, muhalefet partisinin 50-60 civarındaki sayın milletvekilini
burada sabahlatmak hiçbir şeyi çözmez, hiçbir şeye derman da olmaz. Olabildiği
kadar yapıcı ama etkin muhalefet anlayışını ortaya koymak zorundayız.
Elbette
kanun koyucu Hükûmetin içinden çıktığı çoğunluk partisi olarak siz de bu
kanunların geçmesini istiyorsunuz, saygıyla ve anlayışla karşılıyorum ama yazık
günah sayın milletvekilleri, Parlamentonun bir itibarı var. Sabahlara kadar
Parlamentoyu çalıştırmak Parlamentoya itibar kazandırmaz. Cuma günü de
çalışalım, gelin, makul bir saatte… Saat şu anda gecenin 1.40’ı. Ara verelim,
yarını var, öbür günü var, cuma günü de çalışır kanunu bitiririz. Bu zorlamaya
gerek yok. Keşke daha önce… Geçtiğimiz günlerde 50 maddeyi bir günde geçirdik
bu Mecliste, hatırlayın. Kamu Mali Yönetimi ve Kontrol Yasası 50 maddeydi, bir
günde bitirdik. Bu da var, bu da var. Sizin de muhalefete anlayışlı olmanız
lazım, sinirlerinizin gerilmemesi lazım. Muhalefet de işini yapacak sayın
milletvekilleri. 
Onun
için, iktidar partisinin kıymetli mevkidaşlarıma sesleniyorum: Sayın
mevkidaşlarım, gelin, cuma günü devam ederiz, yetişmezse, alınmış bir karar
var. Sayın milletvekillerine daha fazla işkence çektirmeyin diyorum, Genel
Kurulu saygıyla selamlıyorum efendim. (CHP sıralarından alkışlar) 
BAŞKAN
– Teşekkür ederiz Sayın Altay.
Aynı
mahiyetteki diğer önerge üzerindeki gerekçeyi okutuyorum:
Gerekçe:
3/10/2016
tarihli ve 676 sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 84’üncü maddesiyle 4/11/1981 tarihli ve
2547 sayılı Yükseköğretim Kanunu’nun 8’inci maddesinde yapılan değişiklik ve
anılan kanun hükmünde kararnamenin 86’ncı maddesiyle 2547 sayılı Kanun’a
eklenen geçici maddeyle Yükseköğretim Denetleme Kurulunun oluşumu ve görev
süreleriyle ilgili düzenlemeler yapılmış ve 29/10/2016 tarihli ve 29872 sayılı
Resmî Gazete’de yayımlanarak yürürlüğe girmiş olup, tasarının 42’nci maddesine
ihtiyaç kalmamıştır.
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Aynı mahiyetteki önergeler kabul edilmiştir. 
Dolayısıyla,
kabul edilen önerge doğrultusunda 42’nci madde metinden çıkartılmıştır. 
Yeni
madde ihdasına ilişkin iki önerge vardır.
Sayın
milletvekilleri, Mersin Milletvekili Baki Şimşek ve arkadaşları tarafından
Tarsus teknoloji üniversitesi kurulması konulu yeni madde ihdasına ilişkin bir
önerge verilmiştir. İç Tüzük’ün 87’nci maddesine göre, görüşülmekte olan tasarı
veya teklifin konusu olmayan, sair kanunlarda ek ve değişiklik teklifi getiren
yeni bir kanun teklifi niteliğindeki değişiklik önergeleri işleme konulmaz. Söz
konusu önerge, görüşülmekte olan tasarıda düzenleme konusu yapılmayan 2809
sayılı Yükseköğretim Kurumları Teşkilatı Kanunu’nda değişiklik içerdiğinden
işleme alınmamaktadır.
Bilgilerinize
sunulur.
Sayın
milletvekilleri, yeni madde ihdasına dair bir önerge daha vardır. Önergeyi
okutup Komisyona soracağım. Komisyon önergeye salt çoğunlukla yani 14 üyesiyle
katılırsa önerge üzerinde yeni bir madde olarak görüşme açacağım. Komisyonun
salt çoğunlukla katılmaması hâlindeyse önergeyi işlemden kaldıracağım.
Şimdi
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Millî Eğitim Bakanlığının Teşkilat ve Görevleri Hakkında
Kanun Tasarısı’nın 42’nci maddesinden sonra gelmek üzere aşağıda yer alan
maddenin ihdas edilmesini ve sonraki maddelerin buna göre teselsül
ettirilmesini arz ve talep ederiz.
 Ceyhun İrgil Erkan
Aydın Ali Haydar Hakverdi
 Bursa Bursa Ankara
 Okan Gaytancıoğlu Bülent
Yener Bektaşoğlu Özkan Yalım
 Edirne Giresun Uşak
 Nurhayat Altaca Kayışoğlu
 Bursa
Madde
43- 4/11/1981 tarihli ve 2547 sayılı Yükseköğretim Kanunu’na aşağıdaki geçici
madde eklenmiştir. 
"Geçici
Madde 74- Bu maddenin yürürlüğe girdiği tarihten önce yükseköğretim
kurumlarından ilişiği kesilen öğrenciler, ilişiklerinin kesildiği yükseköğretim
kurumuna bu maddenin yürürlüğe girdiği tarihten itibaren altı ay içinde
başvuruda bulunmaları hâlinde, geçici 58 inci maddede yer alan esaslara göre,
ilgili yükseköğretim kurumunda açılmış program ve ders var ise takip eden
eğitim-öğretim yarıyılında, yoksa takip eden eğitim-öğretim yılında
öğrenimlerine başlayabilirler."
BAŞKAN
– Sayın Komisyon, önergeye salt çoğunlukla katılıyor musunuz?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MEHMET AKİF YILMAZ (Kocaeli)
– Sayın Başkan, Genel Kurulda bulanan Komisyon üyelerimizi buraya davet
ediyoruz.
Salt
çoğunluğumuz bulunmadığından dolayı katılamıyoruz.
BAŞKAN
– Komisyon önergeye salt çoğunlukla katılmamış olduğundan önergeyi işlemden
kaldırıyorum.
Sayın
milletvekilleri, 43’üncü madde üzerinde iki önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 43’üncü maddesinde yer alan
"yükseköğretim kurumlarında" ibaresinin "meslek yüksek
okullarında" şeklinde değiştirilmesini arz ve teklif ederiz.
 Çağlar Demirel  Sibel
Yiğitalp Meral Danış Beştaş
 Diyarbakır Diyarbakır Adana
 Ayşe Acar Başaran Feleknas
Uca Ahmet Yıldırım
 Batman Diyarbakır Muş
 Erdal
Ataş
 İstanbul
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 43’üncü maddesinin tasarı metninden
çıkarılmasını arz ve teklif ederiz. 
 Metin Lütfi Baydar Mustafa
Ali Balbay Ceyhun İrgil
 Aydın İzmir Bursa
 Haydar Akar  Bülent
Yener Bektaşoğlu Aytuğ Atıcı
 Kocaeli Giresun Mersin
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MEHMET AKİF YILMAZ (Kocaeli)
– Katılmıyoruz Sayın Başkan. 
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım. 
BAŞKAN
– Önerge üzerinde Mersin Milletvekili Sayın Aytuğ Atıcı. (CHP sıralarından
alkışlar)
AYTUĞ
ATICI (Mersin) – Teşekkür ederim Sayın Başkan. 
Değerli
arkadaşlar, 405 sıra sayılı Tasarı’nın 43’üncü maddesiyle ilgili olarak
verdiğimiz önerge üzerine söz almış bulunuyorum. 
Adana
Aladağ’da meydana gelen yurt yangınında yaşamını yitiren yavrularımızı rahmetle
anıyorum, ailelerine sabır diliyorum. O babanın feryatlarını duydunuz mu
bilmiyorum. Feryat ediyor adam kızını ararken, diyor ki: “Burası devletin
yurduydu, yıktınız, Süleymancılara verdiniz.”
Bu
yurdun Süleymancılara ait olması, Fetullahçılara ait olması, çethullahçılara
ait olması, methullahçılara ait olması bizi ilgilendirmez. Soru şu: Büyük,
güçlü Türkiye Cumhuriyeti devleti yurt yapmaktan aciz midir? Soru bu
arkadaşlar. Hastane istemiyoruz, çok teşekküllü bir yapı istemiyoruz,
fabrikalar kurun demiyoruz, yurt yapın diyoruz ya! 4 tane duvar, içine
ranzalarını koy, devletimin denetiminde olsun, adam gibi yapılsın. Zor mu Allah
aşkına ya! 4 tane duvarı dikmek zor mu? Niye bizim yavrularımızı geçmişte
Fetullah’ın kucağına ittiniz? Niye bizim yavrularımızı şimdi Süleymancıların yurdunda
barındırıyorsunuz? Ne farkı var bunların birbirinden? 
Değerli
arkadaşlar, beraber yol yürürken iyi, ne zamanki bunlar ters düşerler, bu sefer
sıkıntı ortaya çıkıyor. Sıkıntıyı şimdiden göreceğiz. Biz, Türkiye
Cumhuriyeti’nde yaşayan insanlar, Fetullah’ı mı seviyor, Süleyman’ı mı seviyor,
Tayyip’i mi seviyor, Kılıçdaroğlu’nu mu seviyor, bununla ilgilenmiyoruz, gönül
nereye konarsa konar, bizi ilgilendirmez. Ama bizim devletimiz bu insanlara
muhtaç olmamalı, yavrularımızı da bunlara muhtaç etmemeli. 
Bir
çocuk hekimiyim ben, deminden beri ciğerim yanıyor orada, o çocuklar o duman
içerisinde, o alevler içerisinde nasıl öldüler diye ben burada sinir krizi
geçireceğim neredeyse. Bunu yapmaya hakkınız yok. Bunu hiçbir şekilde kabul
etmemiz mümkün değil. Çocukları bu şekilde bir yandan öldürürken bir yandan da
çocukların beynini öldürüyorsunuz.
Bakın,
biz muhalefet partisi olarak bir şey söylediğimiz zaman “Eleştiriyor.”
diyebilirsiniz. Şimdi, size iki tane araştırma sonucunu söyleyeceğim. Ha,
bunlar da eğer Fetullahçı çıkarsa bilmem, ha, gelip de “Efendim, bunlar da
CHP'nin yandaşı.” derseniz onu da bilmem. Ama bunlar uluslararası düzeyde
araştırma yapan ve Türkiye'yi de hiçbir şekilde karşılarına almak istemeyen,
Türkiye düşmanı olmayan araştırma şirketleri ya da araştırma kuruluşları.
Bir
tanesi, uluslararası fen bilimleri ve matematik ölçümlemesi yapıyor ve diyor
ki: “4’üncü sınıfa gelen bir evladımız matematik alanında 35’inci sırada.” Kaç
ülke arasından? 50 ülke arasından. Burada 1’inci sırada Singapur var, puanı
606, bizim puanımız 469. 50 ülke arasında 35’inciyiz, 4’üncü sınıf. Bizi kim
geçmiş biliyor musunuz? Bakın, Polonya, Romanya, Hırvatistan, Malta,
Kazakistan, Sırbistan bizi geçmiş.
8’inci
sınıfa geldi evladımız. 8’inci sınıfın matematik ölçümlemesini yapıyor ve
burada da diyor ki: “42 ülke arasında Türkiye 24’üncü sırada.” Bizi kim geçmiş
biliyor musunuz? Birleşik Arap Emirlikleri, Romanya, Ermenistan, Kazakistan. 
Peki,
hakikaten bunu siz mi yapıyorsunuz? Evet, siz yapıyorsunuz. Bakın, 2003 yılında
ülkeyi devraldığınızda matematik alanında 35’inci sıradayız, üç sene sonra,
2006 yılında düşüyoruz 43’e. 2009 yılında, 2012 yılında istikrarlısınız, hep 43
gidiyorsunuz. 35’le alıp 43’e düşürüyorsunuz. 
Fen
alanında, 2003 yılında 33’le alıyorsunuz, 33’üncü sıradayız, 2006’da 44,
2009’da 43, 2012’de istikrar bozulmuyor, yine 43. 
Yani
çocukların sadece bedenleri ölmüyor değerli milletvekilleri, sizin sayenizde
beyinleri de ölüyor. (CHP sıralarından alkışlar)
BAŞKAN
– Teşekkür ederiz Sayın Atıcı.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 43’üncü maddesinde yer alan
"yükseköğretim kurumlarında" ibaresinin "meslek yüksek
okullarında" şeklinde değiştirilmesini arz ve teklif ederiz.
Erdal Ataş (İstanbul) ve
arkadaşları
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MEHMET AKİF YILMAZ (Kocaeli)
– Katılmıyoruz Sayın Başkan.
BAŞKAN
– Hükûmet? 
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz. 
BAŞKAN
– Önerge üzerinde İstanbul Milletvekili Sayın Erdal Ataş… (HDP sıralarından
alkışlar)
ERDAL
ATAŞ (İstanbul) – Sayın Başkan, değerli milletvekilleri; eğitimin sorunlarını
çözme üzerine gündeme almış olduğumuz bu yasa tasarısında ve özellikle
Türkiye'de yapılan anketler de gösteriyor ki eğitim alanı önemli sorunlarla
karşı karşıya ve Türkiye'de yapılan anketlerde insanların esas olarak üç nokta
üzerinde durduğu, bunlardan birinin de eğitim olduğu ve bunun düzelmesi
gerektiği üzerine bizlerin de görüşleri ortaktır. 
Bir
tanesi eğitim alanı iken, diğer iki alandan bir tanesi ekonomi, bir diğeri ise
demokratikleşmedir. Esas olarak, birinci sırada olan demokratikleşme; ikinci
sırada olan, bu ülkedeki yine önemli sorunlardan biri olan, büyük emekçi
kesimlerin yoksullaştırılmasına neden olan ekonomi; üçüncü sıradaki de eğitim.
Ama, mevcut iktidarın özellikle son birkaç ay içerisinde uygulamış olduğu
politikalar, KHK’larla birlikte ülkeyi sokmuş olduğu çıkmaz gelinen aşamada her
3 alanın üzerine yeni yükler bindirerek ülkemizi âdeta bir krizin içerisine
sürüklemiş durumdadır. 
Eğitim
alanında, KHK’lar süreciyle birlikte, bugün getirilen bu yasa tasarısının çok
daha ilerisinde büyük tahribatların yaşandığı açıktır. Binlerce, on binlerce
öğretmen açığa alınmış, ihraç edilmiştir. Yine aynı şekilde, bu son birkaç yıl
içerisinde müfredata, onun içeriklerine yönelik saldırılar ya da onların bir şekilde
tahribata uğratılarak bilimsel eğitimin dışına itilmesi de bizim eğitim
alanında daha epey bir yolumuzun olduğunu göstermektedir. 
Bütün
bu sorunlar, eğitim alanı dâhil olmak üzere, bu ülkedeki ana sorunların
çözümüyle ancak ortadan kaldırılabilir ya da adım adım bu ülkenin bütün ortak
beyinleriyle birlikte çözülebilir. Ama, maalesef, iktidar asıl önemli
sorunların tümünü bir tarafa bırakarak, eğitimin de temel sorunlarını çözmek
yerine, onların içerisinden sadece küçük bir bölümü gündeme getirerek süreci
oyalamaktadır. 
Demokratikleşme,
dediğimiz gibi, bu ülkenin temel sorunlarından bir tanesi. Doksan küsur yıldır
dünya ülkelerinin büyük bir bölümünde çözülmüş olan bu sorun maalesef bizim
ülkemizde tekçi anlayışla sürekli çıkmaza sürüklenmekte, güvenlik
politikalarıyla çözülmeye çalışılmaktadır. Bugün de gelinen aşamada ülkemizde
var olan sorunların çözümü yine aynı darbeci zihniyetle ele alınmış, demokratik
siyasetin önü kapatılarak bu ülkede bir şans olan, bu ülkedeki çok büyük bir
kesimin temsilcisi olan, yine bu ülkede toplumsal barışı sağlama üzerine önemli
emekler vermiş insanlar, Eş Başkanlarımız Selahattin Demirtaş, Figen Yüksekdağ
ve onlarca arkadaşımız, yoldaşımız tutuklanarak demokratik siyaseti sindirme,
bastırma, bir biçimde tekrar yüz yıldır uygulanmış olan bu askerî vesayetle bu
meseleyi bir şekilde çözme eğilimi ön plana çıkarılmış durumdadır. Açık ki bu
felsefeyle hareket eden mevcut iktidar, aynı anlayışı dış politika ve diğer
alanlara da taşıyarak ekonomiyi de önemli oranda çökertmiş durumda yani tekçi
siyasetten kopamayan, bu ülkedeki dilleri, kültürleri kendi zenginliği olarak
göremeyen, bunları yeni yapmak istediği anayasada garanti altına almak yerine
12 Eylül faşist anayasasının da bütün hükümlerini rafa kaldırarak -bizim eş
başkanlarımızı- demokratik alanı zora sokan, oradaki çalışmaları zayıflatan,
aslında halkların önünde barışı sağlayabilecek o olanağı da ortadan kaldırmaya
çalışan bir yönelime girmiş durumda. Aynı zihniyetle Suriye’deki demokratik
yönelimlerden de rahatsız olan, bu çevredeki bütün o politikaların tümünde,
nerede demokratikleşme varsa bunların tümüne saldıran bir politikayla maalesef
ülkemizi çıkmaza doğru sürüklemeye başlamış durumda. Şu an Suriye’de dahi yani
oradaki demokratik güçlerle birlikte bu sorunları çözmek yerine, demokratik
mücadelenin önünü açmak, bütün bu temsilcilerle bu süreci yürütmek yerine,
orada nasıl bir maceraya atıldığımız bile belli olmadan -şu ana kadar bile
20’ye yakın insan yaşamını yitirmiş, askerler kayboluyor- ve biz hiçbir zemini
belli olmayan bir ortamda insanlarımızı yitirerek halklar arasında düşmanlığın
derinleşmesine neden oluyoruz. Yani Hükûmet bir an önce bu politikadan
vazgeçmelidir. 
Saygılar
sunuyorum. (HDP sıralarından alkışlar)
BAŞKAN
– Teşekkür ederiz Sayın Ataş. 
Önergeyi
oylarınıza sunuyorum…
FİLİZ
KERESTECİOĞLU DEMİR (İstanbul) – Karar yeter sayısı…
BAŞKAN
– Karar yeter sayısı arayacağım.
Önergeyi
kabul edenler… Kabul etmeyenler… Karar yeter sayısı vardır, önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
44’üncü
madde üzerinde iki önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 44’üncü maddesiyle getirilen
“Yükseköğretim Kurulu ve” ibaresinin “Yükseköğretim Kurulu ve/veya” olarak
değiştirilmesini arz ve teklif ederiz.
 Metin Lütfi Baydar Ceyhun
İrgil Mustafa Ali Balbay
 Aydın Bursa İzmir
 Haydar Akar Bülent
Yener Bektaşoğlu
 Kocaeli Giresun
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 44’üncü maddesinde yer alan
“Yükseköğretim Kurulu ve” ibaresinin “Meslek Yüksek Okulları ve” şeklinde
değiştirilmesini arz ve teklif ederiz.
 Çağlar Demirel Sibel
Yiğitalp Meral Danış Beştaş
 Diyarbakır Diyarbakır Adana
 Ayşe Acar Başaran Feleknas
Uca Ahmet Yıldırım
 Batman Diyarbakır Muş
 Mehmet Emin Adıyaman
 Iğdır
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MEHMET AKİF YILMAZ (Kocaeli)
– Katılmıyoruz Sayın Başkan. 
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım. 
BAŞKAN
– Önerge üzerinde Iğdır Milletvekili Sayın Mehmet Emin Adıyaman. (HDP
sıralarından alkışlar)
MEHMET
EMİN ADIYAMAN (Iğdır) – Sayın Başkan, değerli milletvekilleri; sözlerime
başlarken Adana’da bir yurtta çıkan yangında hayatını kaybeden çocuklarımıza
Allah’tan rahmet, ailelerine başsağlığı, yaralılara acil şifalar diliyorum. 
Yine,
Batman’da 4 çocuğumuza yönelik cinsel saldırı olayını şiddetle ve nefretle
kınıyorum. 
Değerli
milletvekilleri, yaklaşık bir yıl önce Suriye ve Irak tezkereleri burada
tartışılırken biz ısrarla hem Suriye’ye hem Irak’a müdahalenin bir çıkmaz
olduğunu, her iki ülkedeki gelişmelerin aslında bizim dışımızda o ülkelerin iç
sorunları olduğunu defalarca ifade ettik ama maalesef Suriye tezkeresi
Meclisten geçti. Yine, bir yıl önce Kilis sınırında hemşehrim de olan, Iğdır
Aralık ilçesinden olan Sefer Taş isimli bir askerimiz IŞİD tarafından
kaçırıldı. Buna ilişkin defalarca soru önergesi vermemize rağmen, Meclis
kürsüsünde bu durumu dile getirmemize rağmen... Kaçırılan askerin ailesinin hem
il valiliği hem Savunma Bakanlığıyla yaptığı bütün görüşmelerde ısrarla aile
telkin edildi ve askerin kurtarılacağı dile getirildi ama hiçbir gelişme olmadı
ve askerin akıbeti hakkında hiçbir bilgiye bugüne kadar ulaşılmadı ama bugün El
Bab bölgesinde 2 askerin daha IŞİD teröristleri tarafından kaçırıldığını
öğrenmiş oluyoruz. 
Şimdi,
tabii, değerli arkadaşlar, paralelinde bugün Sayın Cumhurbaşkanı da şimdiye
kadar Suriye’de bulunma gerekçelerinden farklı olarak bu kez direkt Suriye’deki
mevcut iktidarı hedefleyen, Beşar Esad’ı devirmek amacıyla orada olduğumuzu
ifade eden bir açıklama yaptı. Doğrusu, AKP iktidarının hangi politika
üzerinden, hangi gerekçeyle ve hangi nedenle Suriye’de ya da Irak’ta bulunmak
istediğini biliyoruz ama bu gerekçelendirilirken maalesef Türkiye kamuoyu ciddi
bir şekilde yanıltılmakta, hamaset siyaseti üzerinden, Neoosmanlıcılık
üzerinden, bazen Halep, Musul topraklarımız Misakımillî sınırları içerisinde
denilerek aslında Suriye’de tam bir çıkmazın içerisine girilmiş durumda. Son
yirmi gündür El Bab’a 2 kilometre mesafede olan ÖSO ve TSK’ya ait güçler El
Bab’a giremediği gibi, belli olmayan, kimler tarafından bombalandığı bilinmeyen
uçaklarla bombalanıyor. Yine bu bölgede IŞİD tarafından askerler kaçırılıyor ve
sonu belli olmayan bu macerada aslında giderek Suriye’de bir bataklığın
içerisine girmiş olduğumuz ortaya çıkmaktadır. Bakın, Halep ile El Bab’ı takas
yapmak adına Rusya ve Esad’la yapılan görüşmelerden netice alınamadı. Suriye’de
son iki gün içerisinde -özellikle Halep’te- Esad ordusunun saldırılarıyla,
muhaliflerin elinde, özellikle ÖSO’nun elinde bulunan kuzeydoğu Halep’in üçte
1’i alındı ve burada bahsedilen yüz binlerce sivilin Türkiye’ye geleceği
iddiası da boşa çıkmış oldu. Zira, Halep’te ÖSO’dan ve muhaliflerden kurtarılan
bölgelerdeki sivil halk Türkiye’ye gelmiyor. Nereye gidiyor? YPG’nin
kontrolünde olan bölgeye gidiyor. Sadece dünden bu tarafa 10 bin sivil Esad’ın
hâkim olduğu alana da değil, YPG’nin olduğu alana sığınıyor. 
Değerli
arkadaşlar, Suriye’deki politikamızda yeni bir düzenlemeye girmemiz, oradaki
demokratik, özgürlükçü güçlerle iş birliği ve ittifak içerisine girmemiz gerektiğini
düşünüyorum. Aksi hâlde, El Bab ekseninde tam bir çıkmaz ve bataklığa girmiş
olacağız diyorum, hepinizi saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Adıyaman. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 44’üncü maddesiyle getirilen
“Yükseköğretim Kurulu ve” ibaresinin “Yükseköğretim Kurulu ve/veya” olarak
değiştirilmesini arz ve teklif ederiz.
Metin Lütfi Baydar
(Aydın) ve arkadaşları
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MEHMET AKİF YILMAZ (Kocaeli)
– Katılmıyoruz Sayın Başkan. 
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge üzerinde Aydın Milletvekili Sayın Metin Lütfi Baydar… (CHP
sıralarından alkışlar)
METİN
LÜTFİ BAYDAR (Aydın) – Sayın Başkan, değerli milletvekilleri; öncelikle,
Adana’da hayatlarını kaybeden yavrularımıza Allah’tan rahmet, kederli
ailelerine başsağlığı diliyorum. İnşallah, böyle acıları bir daha yaşamayız
diyorum. 
Değerli
milletvekilleri, şimdi ülkemizdeki eğitime ilişkin verilere bir bakalım. Avrupa
İstatistik Ofisi Eurostat 2013 verilerine göre, 28 üyeli Avrupa Birliğinde
30-44 yaş grubunda yükseköğrenimini tamamlayanların oranı yüzde 37’ye çıkarken
Türkiye’de bu oran yüzde 11’dir. Türkiye’de 16 yaş üzeri eğitim durumuna göre
nüfus dağılımı ise şöyle: Okuma yazma bilmeyen 2 milyon 784 bin 257, yüzde 5;
okuma yazma bilen fakat bir ilkokul bitirmeyen 3 milyon 784 bin 667, yüzde 7
insanımız var. İlkokul mezunu sayımız 15 milyon 220 bin 28, yüzde 28;
ilköğretim diplomasına sahip olanların sayısı 11 milyon 617 bin 159, yüzde 21;
2 milyon 849 bin 999 yani yüzde 5 ortaokul veya dengi okul mezunumuz; 12 milyon
96 bin 830, yüzde 22 ise lise veya dengi okul mezunumuz var. Yüksekokul veya
fakülte mezunlarının sayısı toplumda 5 milyon 913 bin 187 yani yüzde 11; yüksek
lisans mezunu 416.741, yüzde 1; doktora mezunu sayımız ise 122.619, oranı ise
kabaca yüzde sıfır noktalarla ifade ediliyor. 
35
OECD üyesi ülkedeki durumun incelendiği “2016 Tek Bakışta Eğitim” adlı rapora
göre Türkiye'nin ilkokuldan yükseköğretime kadar eğitim kurumlarına yaptığı
harcamalar diğer OECD ülkeleriyle karşılaştırıldığında oldukça düşük seviyede.
Her ne kadar “Eğitime en büyük payı ayırıyoruz.” desek de eğer eğitimde bir
şeyler yapmak istiyor isek daha fazla para ayırmamız gerekiyor. Yine, OECD’nin
2016 raporunda Türkiye 38 OECD üyesi ülke arasında en altlarda yani 35’inci
sırada yer aldı. OECD üyesi ülkelerin karşılaştırıldığı raporda Türkiye’de
ortalama eğitim görme süresi OECD ortalamasının çok gerisinde kalarak 16,9 yıl
olarak tespit edildi. Türkiye’de 25-64 yaş arası lise mezunlarının oranı ise
yüzde 36. Bu oran yüzde 76’ya ulaşan OECD ortalamasının oldukça gerisinde ve en
düşük sıralamalardan biri. 
Türkiye’de
kız öğrencilerin eğitime katılımı da OECD sıralamasının sonlarında. Kadınların
doktora veya daha ileri düzeydeki yükseköğretim kurumlarına girmesi ve
buralardan mezun olması hâlâ erkeklere göre daha zor. Raporda Türkiye’de
kadınların sadece yüzde 50’sinin üniversiteden mezun olarak bir lisans
diploması alabildiği açıklandı. Bu oran OECD ortalamasında ise yüzde 58;
60’lara yakın. 
Raporun
özetinde belirtiğine göre Türkiye matematik alanında 64 ülkenin sadece 18’ini
geride bırakarak 45’inci sırada yer aldı. Daha önceki 2012 verilerine göre
Türkiye 44’üncü iken bu yılki verilerde 1 sıra gerileyerek 45’inci sırada yer
aldığı görülüyor. Genel sıralamasında ise 2012 yılı sıralamalarına göre bir değişiklik
olmadı, âdeta yerinde saydı Türkiye yani 65 ülke arasında 45’inci sırada
yerimizi aldık. Türkiye kendi klasmanında yer alan İsrail, Yunanistan ve
Rusya’nın yine gerisinde kaldı. Tablo oldukça vahim.
Bir
de yetişmiş insan gücümüze ve üniversitelerimize bakalım. Ülkenin en önemli
şemsiyesi yetişmiş insan gücüdür, bunun da en önemli kaynağını üniversiteler
oluşturur. YÖK kayıtlarına göre Türkiye’de 22.400 profesörümüz, 15 bin
doçentimiz, 35.300 yardımcı doçentimiz var. Diğer gelişmiş ülkelerle
kıyasladığımız zaman neredeyse çoğunun üçte 1’i, hatta dörtte 1’i düzeyinde
olduğumuzu görüyoruz.
Eğitimin
gerçekten toplumu değiştiren ve dönüştüren bir işlev üstlendiğini bilmemiz
gerekiyor. Bunu hep beraber doğru şekilde kavradığımızda eğitim sistemimizi
gerçekten millî, çağdaş, modern hâle getirerek birlikte bir şeyler
yapabildiğimizde eğitimdeki başarılarımızı konuşabiliriz diye düşünüyorum. 
Hepinize
gecenin bu saatinde saygılarımı sunuyorum. (CHP sıralarından alkışlar)
BAŞKAN
– Teşekkür ederiz Sayın Baydar.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
45’inci
madde üzerinde üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 45’inci maddesi ile eklenen r)
bendindeki “Staj” ibaresinin “Uygulamalı öğrenme” olarak değiştirilmesini arz
ve teklif ederiz.
 Ceyhun İrgil Bülent
Yener Bektaşoğlu Murat Bakan
 Bursa Giresun İzmir
 Haydar Akar Mustafa
Ali Balbay Metin Lütfi Baydar
 Kocaeli İzmir Aydın
Türkiye Büyük Millet Meclisi Başkanlığına
Görüşülmekte olan (1/721) esas numaralı Kanun
Tasarısı’nın 45’inci maddesinin aşağıdaki şekilde değiştirilmesini arz ve
teklif ederiz.
 Zühal Topcu  Erkan
Haberal Ruhi Ersoy
 Ankara Ankara Osmaniye
 Kamil Aydın Deniz
Depboylu  Arzu Erdem
 Erzurum Aydın İstanbul
MADDE
45- 3308 sayılı Kanunun 3’üncü maddesinin (1)’inci fıkrasına aşağıdaki bentler
eklenmiştir. 
“p)
“Eğitim Birimi”, bu Kanun kapsamında öğrencilerin teorik ve beceri eğitimi,
staj veya tamamlayıcı eğitim ve işletme personelinin eğitimi amacıyla işletmeler
tarafından oluşturulan, gerekli araç, gereç ve donanıma sahip eğitim ortamını;
r)
“Staj”, öğrencilerin öğretim programlarıyla kazandırılması öngörülen mesleki
bilgi, beceri, tutum ve davranışlarını geliştirmeleri, sektörü tanımaları, iş
hayatına uyumları, gerçek üretim ile hizmet ortamında yetişmeleri amacıyla
işletmede yaptıkları mesleki çalışmayı;
s)
“Tamamlayıcı Eğitim”, açık öğretim yoluyla eğitimi yapılamayan alan veya
dallarda, mesleki ve teknik orta öğretim programlarını tamamlayamadan okuldan
ayrılanlar ve yurtdışında öğrenim görenlerin denklik işlemleri sonucunda tespit
edilen eksik meslek alan veya dal derslerini işletmelerde mesleki eğitim
esaslarına göre tamamlamalarına imkân sağlayan eğitimi;”
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 45’inci maddesinin tasarı metninden
çıkartılmasını arz ve teklif ederiz.
 Çağlar Demirel  Sibel
Yiğitalp Meral Danış Beştaş
 Diyarbakır Diyarbakır Adana
 Ayşe Acar Başaran Feleknas
Uca Ahmet Yıldırım
 Batman Diyarbakır Muş
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MEHMET AKİF YILMAZ (Kocaeli)
– Katılmıyoruz Sayın Başkan.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) –Katılmıyoruz Başkanım.
BAŞKAN
– Önerge üzerinde Muş Milletvekili Sayın Ahmet Yıldırım... (HDP sıralarından
alkışlar) 
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; ben de Adana Aladağ’da bir öğrenci yurdunda
çıkan yangın sonucu, en azından şimdiki belirlemelere göre, en az 12 kız
çocuğumuzun ölmesinden dolayı kendilerine Allah’tan rahmet, ailelerine
başsağlığı ve yaralı çocuklarımıza da acil şifalar diliyorum. 
Az
önceden beri eminim ki birçok arkadaş bu empatiyi yapmıştır, aynı yaşlarda
çocuğum var, liseye giden bir kızım var ve onu onların yerinde düşünerek bir
empati yapmaya çalıştığımda hepimizin düşünebileceği duygu hâli bir infial
hâlidir. Allah hiç kimseye evlat acısı yaşatmasın. Ancak, hani ben böyle bir
acı üzerinden ne iktidara vurma gibi ucuz bir yola başvurabilirim ne de bu
açığa çıkmış acıdaki ihmalkârlığı bundan sonra yaşanmaması için görmezden
gelebilirim. 
Buradan
hareketle şunu ifade edeyim ki bir bütün olarak şu yasama organının tamamının
en azından, herhâlde biraz daha fazla iktidarın bu gibi, özellikle vahim
olayların yaşanması süreklilik hâli kazanınca her birimizin biraz payı vardır.
Çünkü, sadece son bir yılda, az önce bir arkadaşımız ifade ettiği üzere, benzer
yurtlarda veya pansiyonlarda 4 defa yangının çıkmış olması ve hepsinde çoklu
ölümlerin olmuş olması bu konuda sistematik bir ihmalkârlığın olduğunu gözler
önüne seriyor. Veya bundan sonra benzer olayların yaşanmaması için tedbir
geliştirme konusunda sıkıntılarımızın olduğunu düşünüyorum.
Şunu
bir eğitimci, bir akademisyen olarak, özellikle yirmi yıl bir üniversitede
çalışmış biri olarak gözlemledim ve son iki yıldır da hâlâ gerek Millî Eğitimde
gerekse üniversitede çalışan arkadaşlardan aldığım bilgiye ve kendi
gözlemlerime dayanarak söylüyorum: Evet, 17-25 Aralık sonrası başlayan ama 15
Temmuzdan sonra artan, Gülen Cemaati’nin eğitim ve özellikle akademi alanındaki
kadrolaşmalarına, hak etmedikleri, elde etmiş oldukları nüfuzlara dönük bir
operasyon var. Ama, bunu giderebilmenin ve bundan sonra benzer yapıların bir
bütün olarak kamuda ve eğitim kurumlarında türememesinin biricik yolu vardır. Daha
fazla demokratik standartları yükseltmek, daha fazla liyakate göre özellikle
kadro atamaları veya sınavlarla yerleştirmelerin yapılması gerekirken, eğitim
alanında bu paralel yapı dışında kalan farklı cemaat ve tarikatların ön plana
çıkarıldığını, özellikle özel öğretim, özellikle yurt ve özellikle
üniversitelerde farklı tarikatların imtiyazlı hâle geldiğini gözlemliyoruz. Bu,
bizim için hâlâ bu olaylardan ders çıkarılmadığının nişanesidir. 
Ben
açık yüreklilikle şunu söyleyeyim: Bir kişinin herhangi bir siyasi çevreye,
herhangi bir cemaate veya tarikata yakınlık duyması kadar doğal bir şey olamaz.
Herkes kendi toplumsal yaşamı içerisinde belli yapılarla ilişkili olabilir,
bunda beis yoktur. Ancak, bir cemaate yakınlık veya bir siyasi anlayışa aidiyet
ve mensubiyet duymak bir kişiye kamuda ne avantaj ne de dezavantaj
sağlamamalıdır. Bu ülke bu alışkanlığını bir türlü aşamadı. Önce de vardı ama mevcut
iktidar döneminde artarak devam etmiştir. Düşünün, paralel yapıya dönük bir
operasyon yapılıyor ama onların boşalttığı alanlara farklı cemaatlerin ve
tarikatların yerleştiriliyor olması eğitimdeki kronik sorunların artarak devam
etmesi sonucunu doğuruyor veya yurtların, işte devlet yurdunun götürülüp bir
başka cemaate devredilmesi bu akşam yaşadığımız olay gibi bir olayın
yaşanmasını beraberinde getiriyor. 
Bu
temelde, başta eğitim olmak üzere, kamuda herkes istediği cemaate ve siyasete
yakınlık duyabilir ama bu durum birileri için ne avantaj ne dezavantaj teşkil
etmemelidir. Hele hele cemaat ve tarikat ilişkilenimleri tümüyle manevi dünyaya
tekabül ettiği için dünyevi nimetlerden daha fazla istifade etme gerekçesi
olarak ön plana çıkarılması o manevi duygu ve düşün dünyasını istismar anlamına
gelir diye düşünüyorum. 
Bütün
Genel Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Yıldırım. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 45’inci maddesini aşağıdaki
şekilde değiştirilmesini arz ve teklif ederiz.
Kamil Aydın (Erzurum) ve
arkadaşları
MADDE
45- 3308 sayılı Kanunun 3’üncü maddesinin (1)’inci fıkrasına aşağıdaki bentler
eklenmiştir. 
“p)
“Eğitim Birimi”, bu Kanun kapsamında öğrencilerin teorik ve beceri eğitimi,
staj veya tamamlayıcı eğitim ve işletme personelinin eğitimi amacıyla işletmeler
tarafından oluşturulan, gerekli araç, gereç ve donanıma sahip eğitim ortamını;
r)
“Staj”, öğrencilerin öğretim programlarıyla kazandırılması öngörülen mesleki
bilgi, beceri, tutum ve davranışlarını geliştirmeleri, sektörü tanımaları, iş
hayatına uyumları, gerçek üretim ile hizmet ortamında yetişmeleri amacıyla
işletmede yaptıkları mesleki çalışmayı;
s)
“Tamamlayıcı Eğitim”, açık öğretim yoluyla eğitimi yapılamayan alan veya
dallarda, mesleki ve teknik orta öğretim programlarını tamamlayamadan okuldan ayrılanlar
ve yurtdışında öğrenim görenlerin denklik işlemleri sonucunda tespit edilen
eksik meslek alan veya dal derslerini işletmelerde mesleki eğitim esaslarına
göre tamamlamalarına imkân sağlayan eğitimi;”
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MEHMET AKİF YILMAZ (Kocaeli)
– Katılmıyoruz Sayın Başkan. 
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım. 
BAŞKAN
– Önerge üzerinde Erzurum Milletvekili Sayın Kamil Aydın... 
KAMİL
AYDIN (Erzurum) – Sayın Başkan, saygıdeğer milletvekilleri; 45’inci madde
üzerinde Milliyetçi Hareket Partisi adına söz almış bulunmaktayım. Yüce Meclisi
saygıyla selamlıyorum.
Gecenin
bu saatlerinde gerçekten bir taraftan son günlerde hem sınır ötesinde hem
ülkemizin sınırları dâhilinde terörle mücadele sonucu canlarımız yanmaktadır,
şehitlerimiz vardır, diğer taraftan da son zamanlarda, üstüne üstlük
geçenlerde, yine Siirt Şirvan’daki bir kazada 16 madencimizi toprak altına
verdik. Maalesef, bugüne kadar sanıyorum 6 işçi kardeşimizi çıkarma başarısını
gösterdik, 10 civarındaki madencimiz hâlâ toprak altında. Allah milletimize,
ailesine sabırlar versin. İnşallah, dualarımız onların, bir mucize gerçekleşsin
de sağ salim bizi sevindirsinler diyorum. 
Üstüne
üstlük bugün acımızı tazeleyen bir elim kaza daha işittik. Adana ilimizde bir
öğrenci yurdunda çıkan yangından dolayı şu ana kadar 12 kardeşimizi kaybettik,
20 civarında da yaralı öğrencimiz var. Evet, bunları niye söylüyoruz? Empati
kuruyoruz, anneyiz, babayız ve hepimizin yürekleri dağlandı. Tabii, buradan
çıkarılacak derslerimiz de olmalı diyoruz. 
Tedbir
alıp öyle tevekkül etmek lazım değerli milletvekilleri. Tedbiri aldığımız
noktasında eğer mutmainsek, tatminkârsak eyvallah ama tedbir noktasında
eksiklerimiz varsa bu bizim hassaten vicdanlarımızı kanatan ekstra bir acı ve
sorumluluk yüklemektedir diye düşünüyorum. Ne olabilirdi, neler yapılabilirdi,
bu yavrularımızı bu beklemediğimiz, ummadığımız kazaya düçar kılmadan önce ne
olabilirdi? Devlet eliyle, devlet her zaman özel sektör mantığından… Evet,
geleneksel bir yapıdan geliyoruz, hepimiz öğrencilik yıllarını tattık. Devlet
yurtları, daha kucaklayıcı, daha sıcak, daha altyapı noktasında, tedbirler
noktasında daha sağlam bir zemine oturtulmuştur. 
Bakın,
değerli milletvekilleri, sürekli savunma mekanizması geliştirerek… Biz bir
eksikliği, bir yanlış uygulamayı, bir durumu izah ederken karşısında şöyle bir
savunma getirmemek lazım: “Ama, biz, şu kadardı, şu kadar yaptık.” Eyvallah,
Allah razı olsun yapanlardan ama eksik. 
Değerli
arkadaşlar, bir şeyi yapmak, bir görevi ifa etmek normal olan bir şey. Yapmak
görevimiz, söylemek görevimiz, yasal olarak bizim bunları ifade etmemiz
görevimiz, ekstra bir sorumluluk değil. Bunun için çok büyük bir iltifat, bir
teşekkür beklemeyeceğiz. İcra makamı da aynı şekilde düşünmeli. Bakanlık ve Bakanlığa
bağlı bütün kurumlarımız üzerine düşen görevi yapmalı. Bu yurtların sayısı az,
çoğaltmalıyız, çok yapmalıyız. Her eğitim öğretim yılı başında -sizlere de
mütemadiyen bu şikâyetler geliyor- inanın anneler, babalar, veliler, akrabalar,
çocuklar arıyorlar. Anadolu’nun bir yerinden kopmuş gitmiş büyük bir kente.
Metropol bir kentin yaşattığı o psikolojik bunalımdan kurtulmadan bir de evsizlik
düşüncesine kapılıyor. Bunları hep yaşadık. Ama bunun cevabı şu olmamalı: “Biz
şu kadarını yaptık. Şu kadardı devraldığımızda, şu kadar oldu.” Hayır, böyle
bir savunma mekanizması yok. Benzer şeyleri belediyelerimiz de yapıyor. Benim
en nefret ettiğim şey. İnanın, bir bakıyorsunuz bir sokakta küçük bir yama var,
bir asfalt çalışması var, yama şu kadarcık yer ama öyle bir tabela koymuşlar ki
oraya, yazıyor: “Büyükşehir çalışıyor.” Ya, Allah aşkına böyle bir… Yani bu
söylemi biraz irdelediğimiz zaman e, ne yapacak, büyükşehir yatma yeri mi? Yani
sanki bütün büyükşehirler yatıyor, beyefendi küçük bir yama yapıyor, diyor ki:
“Büyükşehir çalışıyor.” Çalışmayıp ne yapacaksın, görevin çalışmak senin. 
Şimdi,
tabii, gerçekten bu yurtların sayısının, devletin kontrolünde olmak şartıyla
-devletin o şefkat dolu kucağında yavrularımızı emanet edebileceğimiz-
çoğaltılması lazım. Yoksa, Allah korusun, özel sektör mantığı arkasında -hangi
isim, hangi marka, hangi grup olursa olsun- çalışma mantığında kazanç vardır. Kazanç
olmayan tek hizmet ayağı devletin kendi imkânlarıyla çoğalttığı yurtlardır
diyorum.
Hepinizi
saygıyla selamlıyorum. (MHP sıralarından alkışlar)
BAŞKAN
– Teşekkür ederiz Sayın Aydın.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 45’inci maddesi ile eklenen r)
bendindeki “Staj” ibaresinin “Uygulamalı öğrenme” olarak değiştirilmesini arz
ve teklif ederiz.
Murat Bakan (İzmir) ve
arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MEHMET AKİF YILMAZ (Kocaeli)
– Katılmıyoruz Sayın Başkan.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) –Katılmıyoruz Başkanım.
BAŞKAN
- Önerge üzerinde İzmir Milletvekili Sayın Murat Bakan… (CHP sıralarından
alkışlar)
MURAT
BAKAN (İzmir) – Sayın Başkan, değerli milletvekili arkadaşlarım; Genel Kurulu
saygıyla selamlıyorum. 
Adana’da
hayatını kaybeden yavrularımıza Allah’tan rahmet, ailelerine başsağlığı
diliyorum. Umarım uzun zaman böyle acılar yaşamayız yeniden. 
Değerli
arkadaşlar, bu iktidar döneminde eğitim hızla ticarileşmiş, Hükûmetin iki temel
hedefine göre dizayn edilmiştir. Bunlardan birincisi, kamusal eğitimi
zayıflatmak ve kamu kaynaklarını paralı özel okullara aktararak paralı öğretimi
güçlendirmektir. 4+4+4 öncesi Türkiye’de özel okulların resmî okullara oranı
yüzde 10 iken, sonrasında, 2015-2016 öğretim yılında yüzde 18 olmuştur. 
İkinci
hedefi ise, eğitim sistemini, Necip Fazıl’ın “Gençliğe Hitabe” şiirinde
idealize ettiği siyasal, ideolojik çizgide biçimlendirerek eğitimi
dinselleştirmektir. Hükûmet bunun için tüm adımları atmış ve atmaya devam
etmektedir. 
Şimdi
biraz geriye dönelim. Cumhuriyet, halkevleri, köy enstitüleri gibi
kuruluşlarla, topyekûn, özgür, laik, çağdaş yurttaş yetiştirmek için, aklı
rehber, bilimi yol görerek eğitim seferberliği başlatmıştı. Sadece cumhuriyetin
yoksul çocuklarına pozitif ayrımcılık yapan, onlara fırsat eşitliği sağlayan,
başka bir dünyanın kapısını açan, köyünde çoban olma dışında hiçbir çıkışı
olmayan bu yoksul çocuklarını kendi köyünde öğretmen, ziraatçı, sağlıkçı,
duvarcı, demirci, terzi yapan köy enstitülerini hatırlayalım. Yaparak,
yaşayarak, ezber eğitime alternatif olan bize özgü bu eğitim modeli, ülkemizden
dünya pedagoji tarihine giren tek projemizdir. Cumhuriyetin eğitimli, özgür
yurttaş, erdemli insan yetiştirme projesiydi köy enstitüleri. Yunus ile
Goethe’nin, Pestalozzi ile Tonguç’un, piyano ile bağlamanın, opera ile türkünün
kucaklaşmasıydı köy enstitüleri. Mustafa Kemal’in “Hayatta en hakiki mürşit
ilimdir.” dediği bu ocaktan birçok yazar, sanatçı çıkmıştır. 
Eğitim
üniversite mezunu olmak değildir. Eğitim, meslek öğrenmenin yanı sıra, ahlak,
yol yordam öğrenerek erdemli insan olma yolculuğudur. Yoksa, ülkemizi soyan
arsızlar, hırsızlar, doğamızı talan edenler, kentlerimizin mimarisini ucubeye
çevirenler, bu Meclisi bombalayan hainler de üniversite mezunu. Maarifin
marifeti, köy çocuklarından dünya insanı, eğitimli, özgür yurttaş, bilim
insanı, yazar, sanatçı çıkarmaktır. Maarifin marifeti kentliden eğitimli çoban
çıkarmak olmamalıdır. Köy enstitülerini kapatan zihniyet bugün tek başına
Hükûmet ve bugün yoksul halk çocuklarına eğitim kurumu olarak Ensar Vakfını,
TÜRGEV’i adres gösteriyor. Adresi takip edersek yolun IŞİD’e Antep’te eleman
topladığı iddia edilen ve 10 Ekim iddianamesinde ismi geçen Genç Ensar Derneği,
Genç Muvahhidler Derneği gibi derneklere çıktığını görüyoruz. Aslında millî
eğitimimiz adı gibi millî olsa cumhuriyet kuşağındaki Hasan Ali Yücel gibi
Millî Eğitim Bakanları, İsmail Hakkı Tonguç gibi eğitimciler olsa bugün eğitim
sorunu gibi bir konuyu konuşmaya gerek kalmayacaktı. Ne yazık ki sağ muhafazakâr
iktidarlar ve özellikle son on dört yılda AKP iktidarı, eğitim sistemimizi
çağdaş ilkelerinden saptırarak din eksenine kaydırdı, eğitimde özgür birey
yetiştirmenin yerine eğitimli mürit yetiştirme projesini hayata geçirdi.
Dershanelerle de mürit yetiştirme projesine destek sundular. AKP ve cemaat el
ele, kol kola, omuz omuza cumhuriyetin özgür birey yetiştiren eğitim sistemini
tarumar ettiler, eğitimli mürit yetiştirme projesine çevirdiler. 
Cumhuriyet
kadroları “Eğitimli, laik, özgür birey güçlü olur, eğitimli özgür bireyden
oluşan toplum da güçlü toplum olur.” tezini savunuyordu; “Güçlü olan sayıca
kalabalık olan kitleler değil, eğitimli kitlelerdir.” diyen Konfüçyüs gibi yol
yürüdüler. Anadolu bozkırından Nobel Ödülü’ne giden yol cumhuriyetin eğitim
yoludur. Bu yoldan yürüyen Aziz Sancar’a bin selam olsun. 
Değerli
arkadaşlar, özgür, eğitimli birey yerine eğitimli mürit yetiştirirseniz ne
olur? Ne olduğu ortada. Özgür birey, yurttaş olarak devletine vergi ödemeyi
kutsal görüyor, mürit ise tarikatına himmet parası ödemeyi. Özgür birey “En
hakiki mürşit ilimdir.” diyor, müritler ise kerameti kendinden menkul şeyhinde
arıyor hakikati. Adam profesör, hâkim, savcı, general, akademisyen ama tarikat
liderinin emrinde mürit. Sonuç mu? Sonuç, 15 Temmuz. 
Hükûmetin
olağanüstü hâl KHK’larıyla vakıf üniversitelerini kapatarak, orada çalışan,
FETÖ’yle uzaktan yakından hiçbir alakası olmayan “Akademi hakkımız,
soruşturmaya hazırız.” diyen akademik ve idari personeli işsizliğe,
çaresizliğe, açlığa terk etmesi, belediye kurslarını kapatma denemesi,
yandaşlarını rektör ataması, proje okul uygulaması, Orta Doğu ve Boğaziçi gibi
aydınlık eğitim ocaklarına yönelmesini, öğretmen kıyımını birbirinden ayrı
görmemek gerekir. Gelin, bu yanlıştan hep beraber dönelim arkadaşlar. Laik,
parasız, bilimsel eğitimi hep birlikte gerçekleştirelim.
Genel
Kurulu saygıyla selamlıyorum. (CHP sıralarından alkışlar)
BAŞKAN
- Teşekkür ederiz Sayın Bakan.
FİLİZ
KERESTECİOĞLU DEMİR (İstanbul) - Karar yeter sayısı istiyoruz.
BAŞKAN
- Önergeyi oylarınıza sunacağım, karar yeter sayısı arayacağım.
Önergeyi
oylarınıza sunuyorum: Kabul edenler... Kabul etmeyenler... 
Karar
yeter sayısı yoktur, birleşime on dakika ara veriyorum.
Kapanma Saati: 02.31
DOKUZUNCU OTURUM
Açılma Saati: 02.48
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), Mustafa
AÇIKGÖZ (Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 28’inci Birleşiminin
Dokuzuncu Oturumunu açıyorum.
45’inci
madde üzerinde İzmir Milletvekili Murat Bakan ve arkadaşlarının önergesinin
oylamasında karar yeter sayısı bulunamamıştı. Şimdi önergeleri tekrar
oylarınıza sunacağım ve karar yeter sayısı arayacağım. 
Önergeleri
kabul edenler… Kabul etmeyenler… Kabul edilmemiştir, karar yeter sayısı vardır.
405
sıra sayılı Kanun Tasarısı’nın görüşmelerine devam edeceğiz.
Komisyon
yerinde.
Hükûmet
yerinde.
45’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
46’ncı
madde üzerinde üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’yla değiştirilen (b) bendinin aşağıdaki
şekilde değiştirilmesini arz ve teklif ederiz.
 Çağlar Demirel Sibel
Yiğitalp Feleknas Uca
 Diyarbakır Diyarbakır Diyarbakır
 Meral Danış Beştaş Ahmet
Yıldırım
 Adana Muş
“b)
En az ortaöğretim mezunu olmak”
BAŞKAN
– Şimdi aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 46’ncı maddesinin tasarı metninden
çıkarılmasını arz ve teklif ederiz.
 Metin Lütfi Baydar Ceyhun
İrgil Mustafa Ali Balbay
 Aydın Bursa İzmir
 Haydar Akar Bülent
Yener Bektaşoğlu
 Kocaeli Giresun
Aynı
mahiyetteki diğer önergenin imza sahipleri:
 Zühal Topcu Erkan
Haberal Ruhi Ersoy
 Ankara Ankara Osmaniye
 Arzu Erdem Deniz
Depboylu İzzet Ulvi Yönter
 İstanbul Aydın İstanbul
BAŞKAN
– Komisyon aynı mahiyetteki önergelere katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MEHMET AKİF YILMAZ (Kocaeli)
– Katılmıyoruz Sayın Başkan. 
BAŞKAN
– Hükûmet katılıyor mu? 
ORMAN
VE SU İŞLERİ BAKANI VEYSEL EROĞLU (Afyonkarahisar) - Katılmıyoruz Başkan. 
BAŞKAN
– Aynı mahiyetteki önergeler üzerinde ilk konuşmacı İstanbul Milletvekili Sayın
İzzet Ulvi Yönter. 
Buyurunuz.
(MHP sıralarından alkışlar)
İZZET
ULVİ YÖNTER (İstanbul) – Sayın Başkan, değerli milletvekilleri; hepinizi
saygılarımla selamlıyorum. 
Adana
Aladağ ilçemizde bugün bir felaket yaşandı. Maalesef, yaşları 11 ila 14
arasında bulunan 11 evladımız ve 1 yurt çalışanı çıkan yangın sonucunda
hayatlarını kaybettiler. Hayatlarını kaybeden bu kardeşlerimize, evlatlarımıza
Allah’tan rahmet diliyorum, ailelerine sabır ve başsağlığı niyaz ediyorum. 
Her
nerede sorumluluk varsa, sorun varsa bu yangın meselesi mutlaka tüm teferruatıyla,
detayıyla aydınlatılmalı ve suçlular, yangına sebebiyet verenler ortaya
çıkarılmalıdır. İlk açıklamalardan anlaşıldığı kadarıyla yangın merdivenlerinin
kilitli olduğu anlaşılmakta ve açıklanmaktadır. Ümidimiz ve temennimiz odur ki
bir daha böyle talihsiz ve hepimizin yüreklerini kavuran facialar yaşanmasın,
körpe evlatlarımız hiç ummadık, hiç beklenmedik anda ortaya çıkan yangın gibi
felaketlerle aramızdan ayrılmasın. Temennimiz, dileğimiz budur ve pıtrak gibi
açılan bu yurtların denetim ve kontrolünün de yapılması, bunların belli bir
güvenceye alınması mutlaka temin edilmelidir. 
Biz
Millî Eğitim Bakanlığının kuruluş kanununu konuşurken elbette yurt sorununu,
öğrencilerimizin içinde bulunmuş olduğu durumları da konuşmak ve değerlendirmek
durumundayız. Öncelikle tartışmamız ve sorgulamamız gereken, eğitim hayatımızın
bir siyaseti, bir stratejisi var mıdır? Varsa bu strateji ve siyasetin ana
kaynakları nelerdir, hedefleri nelerdir? 
Millî
eğitim maalesef uzun süredir talihsiz bir süreçten geçiyor. Bir defa bunu kabul
etmek durumundayız. Sürekli politika değişimleri, eğitimi inandırıcılığından
uzaklaştırmış durumda ve her yönüyle de tartışmaya açmış durumda. Göreve gelen
bakanlar, görevden gidenleri yalanlamakta ve yanlışlamakta. Her şeye âdeta
yeniden başlanmaktadır. Eğitim ve öğretim hayatı millî hayatımızın dinamosu ve
dinamik yüzüdür. Bu yüze kara çalınması geleceğimizi riske sokacaktır. Sormamız
gereken ilk soru öncelikle eğitim politikalarımızdaki amaçlarımız nelerdir?
Millî Eğitim Bakanlığında yeni kadrolar ihdas edilerek, yeni makamlar
oluşturularak eğitim politikalarını sağlıklı, millî ve istikrarlı bir şekilde
takdir edersiniz ki kuramayız, kurgulayamayız. 
Ayrıca,
nasıl bir gelecek tasavvur ediyoruz? Bu nesiller veya nesillerden neler
bekliyoruz? Hangi ihtiyaçların karşılanmasını ümit ediyoruz? Günlerdir
-bilhassa tabii 15 Temmuzdan sonra- açığa alınan öğretmenleri konuştuk. 30 bine
yakın öğretmen ihraç edildi, birçoğu açığa alındı. Son günlerde de 6 bine yakın
öğretmenin tekrar görevine iade edildiği Millî Eğitim Bakanlığı tarafından
açıklanmıştır. Şimdi, kimin suçu varsa, kim bu ihanete, bu Pensilvanya merkezli
çeteye dâhil olmuşsa elbette haklarında ne gerekiyorsa yapılmalıdır. Fakat
bizim tartışmamız gereken, düşünmemiz gereken, sorgulamamız gereken bu 30 bini
aşkın öğretmenin okuttuğu öğrencilerin durumlarının ne olacağıdır. Bu
evlatlarımız zehirlenmemiş midir? Bunları biz nasıl telafi edeceğiz? Bunların,
bu FETÖ tarafından millî eğitim sistemine sızdırılan öğretmenler tarafından
yanlış yöne sevk edilmesinin önüne nasıl geçeceğiz, bu sosyal maliyeti nasıl
telafi edeceğiz? İnşallah, Millî Eğitim Bakanlığının böyle bir politikası
vardır, böyle bir hedefi vardır, bununla da ilgili şimdiden bir hazırlık
yapmıştır.
Sözlerime
son verirken hepinizi saygılarımla selamlıyor ve teşekkür ediyorum. (MHP
sıralarından alkışlar)
BAŞKAN
– Teşekkür ediyoruz Sayın Yönter.
Aynı
mahiyetteki diğer önergenin gerekçesini mi okutuyoruz Sayın Altay?
ENGİN
ALTAY (İstanbul) – Evet.
BAŞKAN
– Gerekçeyi okutuyorum:
Gerekçe:

İlkokula
başlama yaşının düşmesi nedeniyle ortaöğretimden mezun olacak öğrencilerin
yaşlarının 14’ün de altında kalacağından çocuk yaşta işçinin artması söz
konusudur.
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’yla değiştirilen (b) bendinin aşağıdaki
şekilde değiştirilmesini arz ve teklif ederiz.
Meral Danış Beştaş (Adana)
ve arkadaşları
“b)
En az ortaöğretim mezunu olmak”
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MEHMET AKİF YILMAZ (Kocaeli)
– Katılmıyoruz Sayın Başkan. 
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge üzerinde Adana Milletvekili Sayın Meral Danış Beştaş. (HDP
sıralarından alkışlar)
MERAL
DANIŞ BEŞTAŞ (Adana) – Sayın Başkan, değerli milletvekilleri; ben de Adana
Aladağ’daki büyük faciayla ilgili… Vekili olduğum ilde gerçekten şu anda büyük
bir yas var ve eğitim alanına ilişkin, yurtlara ilişkin, denetimsiz,
sorumluluğun üstlenilmediği, özelleştirmenin yaygınlaştığı, cemaatlere, farklı
kesimlere devredildiği bir ortamda bunu çok ciddi tartışmamız gerekiyor.
Gerçekten, şu anda yavrularımız, küçücük çocuklar, ortaokul öğrencileri -büyük
bir işkence aslında- o dumanda, o yangında… Yani, onu düşünmek bile korkunç bir
şey. Ailelerine tekrar başsağlığı diliyorum, kendilerine de Allah’tan rahmet
diliyorum. Umarım en kısa zamanda sorumlular bulunur, yangına sebebiyet
verenler ortaya çıkarılır ve bir daha böyle faciaların, katliam gibi
yangınların, sebep olan yangınların önlenmesi için gerekli tedbirler alınır.
Her ne kadar bu konuda iyi bir tarihimiz yoksa da Soma gibi, Ensar gibi, daha
birçok olayda, tecavüz, yangın ve benzeri olaylarda sorumlular ortaya
çıkarılmadığı için ve denetimler yapılmadığı için maalesef bu acıları yaşamaya
devam ediyoruz. 
Değerli
milletvekilleri, uzun süre önce verdiğim iki soru önergesine bugün yanıt aldım;
ilginç ama yanıt verdiler fakat diyeceğim ki keşke yanıt vermeseydiler çünkü
çok daha vahim yanıtlar verdiler. Sağlık Bakanı Sayın Akdağ’a bir soru
sormuştuk ve dayanağımız da… Geçtiğimiz aylarda KADEM’in hizmet binası
açılışında Sayın Cumhurbaşkanı şöyle demişti: “Anneliği reddeden, evini çekip
çevirmekten vazgeçen bir kadın, iş dünyasında istediği kadar başarılı olsun
özgünlüğünü kaybetme tehlikesiyle karşı karşıyadır; eksiktir, yarımdır.” Bu,
çok ciddi bir tartışmaya sebep olmuştu. Bu kapsamda ve daha başka gerekçelerle
kürtaj uygulamaları çerçevesinde Bakanlığa bir soru sorduk. Kendisi cevabında,
Cumhurbaşkanının bu talihsiz açıklamasına büyük değer verdiğini ifade etmiş ve
“Bakanlığımızın doğum kontrolü şeklinde çağdışı kalmış bir uygulaması yoktur.
Bakanlığımız çağdaş üreme sağlığı kavramı çerçevesinde çalışmalarını,
hizmetlerini yürütmektedir.” demiş.
Tabii,
bu cevap da sezaryen uygulamasında olduğu gibi oldukça bilimsel olmuş
gerçekten. Sayın Bakan sezaryeni de gereksiz bilim dışı bir yöntem olarak
nitelendirmiş aynı cevapta. Ancak o çağdışı, bilim dışı dilin değiştirilmesi
gerektiğini ilk elden söyleyelim. Hâlâ görmezden geliyor Sayın Bakanlık ama biz
varız kadınlar olarak ve bizim bedenimize, haklarımıza karışamayacaksınız.
Kürtaj
hakkı mücadelesi, çocuk istemediği hâlde hamile kalan her kadının gebeliğine
son vermek için kürtaj olma hakkını savunarak, dünyanın her yerinde kadınların
kendi bedenleri üzerindeki söz hakkını, ne zaman ve kaç çocuk doğuracağını
kendilerinin belirlemesi gerekliliğinden hareketle başlamıştır. Sınırlı da olsa
Türkiye’de var olan bu hak, Cumhurbaşkanı başta olmak üzere Hükûmet
yetkililerince tamamen ekonomik yetersizliklere buldukları tek çare olan genç
nüfusun artırılması politikasının bir nüvesi ve en az 3 çocuk şiarının dışa
vurumu olarak sabote edilmektedir. 
Elbette
bunun diğer bir boyutu da sağlık hizmetlerindeki özelleştirme ve sosyal
harcamaların kapsam dışı bırakılması yani kürtaj için ayrılan ödeneğin
kesilmesiyle ilintilidir. Türkiye’de gebeliğe bağlı ölüm oranlarında güvensiz
koşullarda yapılan kürtajın etkisi ilk sıradadır. Dolayısıyla, kadınlar için
özgür, ücretsiz, ulaşılabilir, güvenli ve yasal kürtaj hakkı aynı zamanda
kadınların yaşam hakkı demektir; aksi, kadınların hayatlarını riske atacak
tehlikelere zorlamak yani kadın ölümlerine davetiye çıkarmak demektir.
Gerçekten bu oran 1970’lerin 2000’lerin ortalarına 100 bin canlı doğumda
250’den 26’ya kadar düşmüştür ve gerçekten bu bahisle kürtaj hakkı yasalar nezdinde
tanınmışken uygulamada da bunu destekleyici düzenlemelerin, sosyal
düzenlemelerin yapılması büyük önem arz etmektedir. 
Değerli
milletvekilleri, bu çağ dışı cevabı, bilimsellikten uzak cevabı reddediyoruz ve
biz kadınların varoluş mücadelesinde elde ettiği birçok kazanım maalesef
Hükûmetçe yerle bir edilmek istenmekte, her konuşmalarında bizlere darbe vurup
yıkacakları saikiyle sözler sarf etmektedirler. Fakat, farkında değiller,
değilsiniz, biz kadınların gücünün ve bu güçle toplumu nasıl inşa etmeye
muktedir olduğumuzun farkında değilsiniz. 
(Mikrofon otomatik cihaz tarafından kapatıldı) 
MERAL
DANIŞ BEŞTAŞ (Devamla) – Onlar, o kör, karanlık dehlizlerde dolaşmaya devam
ededursun biz çoktan dayanışmayı ördük ve kararlı adımlarla da ilerlemeye devam
ediyoruz. (HDP sıralarından alkışlar)
BAŞKAN
– Teşekkür ederim Sayın Beştaş. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
47’nci
madde üzerinde iki önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 47’nci maddesinin tasarı metninden
çıkarılmasını arz ve teklif ederiz.
 Çağlar Demirel Sibel
Yiğitalp Feleknas Uca
 Diyarbakır Diyarbakır Diyarbakır
 Ahmet Yıldırım  Meral
Danış Beştaş
 Muş Adana
Aynı
mahiyetteki diğer önergenin imza sahiplerini okuyorum:
 Metin Lüfti Baydar Ceyhun
İrgil Bülent Yener Bektaşoğlu
 Aydın Bursa Giresun
 Haydar Akar Mustafa
Ali Balbay Kemal Zeybek
 Kocaeli İzmir Samsun
BAŞKAN
– Komisyon aynı mahiyetteki önergelere katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MEHMET AKİF YILMAZ (Kocaeli)
– Katılmıyoruz Sayın Başkan. 
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım. 
ENGİN
ALTAY (İstanbul) – Gerekçe…
BAŞKAN
– Gerekçeyi okutuyorum:
Gerekçe:
Maddeyle
kanuna paralel bir düzenleme getirilmiştir. Kanuna paralel bu düzenleme uygun
görülmemektedir. 
BAŞKAN
– Aynı mahiyetteki diğer önerge üzerinde Diyarbakır Milletvekili Sayın Sibel
Yiğitalp. (HDP sıralarından alkışlar) 
SİBEL
YİĞİTALP (Diyarbakır) – Sayın Başkan, değerli milletvekilleri; Genel Kurulu
saygıyla selamlıyorum.
Ben
son iki yıla bir baktım genel olarak Türkiye'de gidişat nedir, ne olmuş, bitmiş
diye. Gerçekten bu son iki yıla baktığımda inanılmaz dehşete düşecek düzeyde
korkunç katliamlar, iş kazaları diye nitelendirilen, kader ya da farklı
şekillerde nitelendirilen ama iş cinayetlerinin son derece çok yüksek olduğu
bir fotoğraf var. Soma’da büyük bir katliam oldu. Oradan geçiyoruz, iş
cinayetlerinin sayısı çok yüksek. Sonra, 5 Haziranda Diyarbakır’da patlama
oluyor, 20 Temmuzda Suruç’ta oluyor, 10 Ekimde oluyor. Ardından ablukalar
başlıyor. Sonrasında 12’nci ayın 1’inde 2015’te Kulp’ta müftülüğe bağlı Kur’an
kursunda 6 çocuk yanarak yaşamını yitiriyor. Sonrasında bakıyorsunuz, Ensar
Vakfında 45 çocuk tecavüze uğruyor. Bir bakıyorsunuz, Adıyaman’da çocuklar
tecavüze uğruyor. Bunun gibi, en son yurt dışına, Suriye'ye gönderilen asker
ölümleri başlıyor ve böyle giden, silsilesi devam eden ölümler, iş kazaları, iş
cinayetleri, bir şekilde savaş politikaları, güvenlik politikalarıyla bir
dehşet ve ekonomik kriz. Ama sonuca baktığınızda çalışmaların hepsi sadece yeni
anayasaya, başkanlığa kilitlenmiş; bunların hiçbiri görünmüyor, hiçbiri
tartışılmıyor, hiçbiri için burada bir çözüm üzerinden bir tartışma
yürütülmüyor. Eğer zamanında Kulp’taki yanan çocuklar burada ciddiye alınsa ve
bunun üzerine bir çalışma yürütülmüş olsaydı belki bugün Adana’daki bu katliamı
yaşamamış olacaktık. Yine, 5 Hazirandaki patlamaya karşı Hükûmet ve AKP’nin
yargısı bunun üzerinde sağlam bir çalışma yürütmüş olsaydı 20 Temmuzdaki Suruç
katliamı olmayacaktı. 20 Temmuzdaki Suruç katliamı üzerinde durulmuş olsaydı 10
Ekim olmayacaktı ve bunlar, bu süreç buraya kadar geldi, bir kaos sistemi
üzerinden başkanlık, tek bir insanın iktidarı üzerinden 80 milyon insanın
gelecekle ilgili bütün hayatı karartılıyor. Bugün baktığımızda, gelecek için bu
çocuklara gelecek ne bırakacağız? Bu kadar yangının, bu kadar ölümlerin,
savaşın, nefretin, herkesin birbirinden nefret ettiği, birbirini
ötekileştirdiği, mezheplerin birbirine düşman olduğu, etnik kimliklerin
birbirine karşı düşmanlaştırıldığı bir ülkede bu çocukların geleceğine ne
bırakılabilir ya da millî eğitim olarak bu kadar öfke ve nefret duygusuyla
yetiştirilen bir nesle, hangi çocuğa ne verebilir? Bununla birlikte, bu kadar
ağır saldırılar varken, bu yetmediği gibi 15 Temmuz –tırnak içinde- “bir darbe”
diye söyleniyor, gidişata bakıldığında -artık bunun da bir sahiciliği kalmadı-
binlerce insan işinden olmuş, on binlerce insan evine ekmek götüremiyor, herkes
birbirine karşı kuşkuyla bakıyor, sürekli birbirine karşı ya FETÖ’cüdür ya
cemaatçidir ya da başka bir sebeptir diye birbirine karşı kaygılı, endişeli,
güvensiz, aynı zamanda nefret duygusuyla yetiştirilen ve nefret duygusuyla
yaşamını sürdürmeye çalışan bir ülke gerçekliği var. Bu ülke gerçekliğinin
yanında, sonuç olarak bakıldığında bunun karşısında duran HDP’nin sürekli,
barış, çözüm ve bunu bir araya getirebilmek için, konuşabilmek için yaratmış
olduğu politikaya karşı da aynı nefret, öfke ve düşmanlıkla ilgili politikalar
devam ediyor ve en son baktığınızda son yüz yılın en ayıbı, en utanç verici bir
döneminden geçiyorsunuz. 46 belediye başkanı tutuklanıyor, 10 milletvekili
tutuklanıyor, bu kadar ölümler oluyor; şimdi bu kadar alelacele yasaları
geçirelim, kanun hükmünde kararnamelerle bu ülkeyi yönetelim ama ölenler ölsün,
ekonomik kriz olursa da olsun, yoksullarla bizim işimiz yok, yeter ki bizim
ekonomik seviyemize, refahımıza bir şey olmasın, benden sonrası tufan diyerek
bu ülke yönetilemez. Bu ülke yönetilemiyor ve yönetilemediğini de hepimiz
buradan görüyoruz.
Bugün
Adana’da ölen çocuklara baktığımızda yangın merdivenlerinin önünde bu çocuklar
yaşamını yitirmiş. Nedir? Yangın merdiveninin kapısı kapalı. Bir denetleme
mekanizması olsaydı, buradaki sistem yerine getirilmiş olsaydı bu çocuklar
belki de hayatta olacaklardı. Yine, bundan önceki Soma katliamıyla ilgili bir
çözüm geliştirilmiş olsaydı, eğer sorumluları yargılanmış olsaydı Şirvan’da
hâlen cenazeler toprağın altında kalmamış olacaktı.
Bu
ülkenin işçileri toprağın altındayken, çocukları yanarak ölürken, bu ülkede her
tarafta kan akarken, ülke bir çatışma zemini içindeyken -bizim öncelikle oturup
konuşmamız gereken- “Burada bir Kürt sorunu var, siyasal olarak çözülmesi
gerekir. Bu işin ekonomik maliyeti de çok yüksektir, her gün cenaze gelmesini
istemiyoruz, ölen yoksul çocuklardır.” denip aklıselim bir şekilde tartışma
yürütülmesi ve bir araya gelinmesi gerekir.
Her
geçen zaman ölümleri artırmak demektir, her geçen zaman ekonomik krizi
derinleştiriyor. Bunun, ekonomik krizin de, ölümlerin de sorumlususunuz ve
birebir bedelini de sizler ödeyeceksiniz. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Yiğitalp. 
Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Kabul edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
48’inci
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 48’inci maddesinin tasarı metninden
çıkarılmasını arz ve teklif ederiz.
 Çağlar Demirel Sibel
Yiğitalp Meral Danış Beştaş
 Diyarbakır Diyarbakır Adana
 Feleknas Uca Ahmet
Yıldırım Besime Konca
 Diyarbakır Muş Siirt
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MEHMET AKİF YILMAZ (Kocaeli)
– Katılmıyoruz Başkanım.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge üzerinde Siirt Milletvekili Sayın Besime Konca. (HDP sıralarından
alkışlar) 
BESİME
KONCA (Siirt) – Sayın Başkan, Genel Kurulu saygıyla selamlıyorum.
Ben
de Adana Aladağ’daki ihmalden, sorumsuzluktan ve yanlış eğitim anlayışına
kurban edilen çocuklarımızı saygıyla anıyorum, rahmet diliyorum ve ailelerine
başsağlığı diliyorum.
Evet,
burada, her seferinde tedbirleri dile getiriyoruz. Bütün bu tedbirler, hem
eğitim anlayışı hem yaşama saygı hem hükûmetlerin insan yaşamına karşı
sorumluluk duymaları Türkiye gerçekliği içerisinde zaman gerektiren bir şeydir,
bir kültür anlayışıdır, bir düşünsel değişimi gerektiren, biraz vicdan
anlayışıdır. Sadece hukuki olarak sonuçlarını yargılamanın Türkiye’de tedbir
geliştirmeyeceğini de biliyoruz fakat adalet için, vicdan için, hak hukuk için
bu yargılamaların da bir an önce yapılması gerekir. 
Şimdi,
ben, Aile ve Sosyal Politikalar Bakanlığının yaptığı bir çalışmaya dair birkaç
şey söylemek istiyorum. Basına yansıdığı kadarıyla şöyle deniyor: “Öte yandan,
devlet koruması altında bulunan ve yurtlarda kalan çocukların ev ortamında
büyümesini sağlamaya yönelik geçen yıllarda hayata geçirilen çocuk evleri
sistemi de FETÖ’yle mücadele çalışmaları çerçevesinde mercek altına alındı.
Bakanlık, çocuk evleri sistemi içerisinde geçmiş yıllarda sivil toplum
kuruluşları ve gönüllülerle yapılan iş birliğine yönelik kapsamlı bir inceleme
başlattı.” Şimdi, bu, aile ve sosyal politikalardan sorumlu Bakanlığımızın FETÖ
soruşturmaları dâhilinde başlattığı bir inceleme var ve habere göre, bu
kurumlara verilen çocuk sayısı 5 bine yakınmış ve inceleme başlatılmış ve bu 5
bin çocuğa ulaşılacakmış. Büyük ihtimalle, tekrar bu çocukları almayı
düşünecekler. 
Şimdi,
Hükûmetsiniz, devleti yönetiyorsunuz, devletin himayesine verilen çocukları
Hükûmet olarak devletin imkânlarıyla himaye edemeyeceğinizi, koruyamayacağınızı,
kollayamayacağınızı, eğitemeyeceğinizi, büyütemeyeceğinizi düşünüyorsunuz ve
gönüllülerle, sivil toplum kuruluşlarıyla iş birliği yapıyorsunuz. Bu yazıda iş
birliği yaptığı da resmî olarak geçiyor. Cemaatle iş birliği yapıyorsunuz ve
çocukları cemaate teslim ediyorsunuz. Şimdi, cemaat terör örgütü olduktan sonra
diyorsunuz ki: “Biz inceleme başlatacağız ve bu 5 bin çocuğa ne olduğunu
öğrenmek için ve oradan kurtarmak için çalışma yapacağız.” Bu çocukları hangi
yıllarda verdiniz? Hangi ailelerde kaldı? Hangi kurumlarda bu çocuklar ne hâle
geldi bugün? Hani, cemaat diyordu ya “Altın nesil yetiştireceğiz.” diye, işte o
altın nesilleri… Bugün onlara ulaşma ve onları kurtarma çalışması yapıyorsunuz.
Devlete güvenmediğiniz kadar, Hükûmet olarak kendinize güvenmediğiniz kadar
sivil toplum kuruluşlarına güveniyorsunuz, cemaatlere güveniyorsunuz, bilmem
neye güveniyorsunuz. İşte, en büyük suç budur. Onun için bugün madenlerde
cinayet olur, onun için bugün Adana’da da ahşaptan yapılmış yurtta yangın çıkar,
merdiven olmaz, güvenlik görevlileri olmaz, tedbirler olmaz. “Çocuk oldukları
için gece rahatsızlanır, başka bir şey olur, ambulans orada bulundurulması
gerekiyor mu, gerekmiyor mu?” gibi bir sorumluluğu da almayız. Çünkü,
birilerine teslim etmişiz. Kurda mı teslim ettik, kuşa mı teslim ettik; kurda
mı yem olur, kuşa mı yem olur; Hükûmetin sorumluluğunda değil. Onun için, yarın
bir gün bir müdür mü buluruz ya da Şirvan’daki gibi en alttan sorumlu olan bir
şirket yetkilisini mi buluruz, onları mı yargılarız, onlara mı hapis cezası
veririz… Bunlar, bu siyaseti, Türkiye’deki bu kadar cinayeti, bu kadar kazayı,
bu kadar şiddeti, bu kadar tecavüzü temizleyecek bir anlayış değildir. Bugün,
işte, tartıştığımız o eğitimi, demokratik, özgürlükçü, insan haklarına,
toplumsal yaşama, sosyolojisi de, psikolojisi de, kültürel farklılıklarını da
esas alan, ayakları üzerinde durmayı bilen, devletin çobanlık yapmayacağı,
devletin yönetmeyeceği birey olma özgürlüğü temelinde bir sistem anlayışı, bir
eğitim anlayışı oluşturursak o zaman sağlıklı çocuklar büyüyecek, o zaman
sağlıklı siyasetçiler büyüyecek, o zaman o siyasetçiler de demokratik,
eşitlikçi, özgürlükçü ve büyüyen, özgürleşen bir ülke siyasetini geliştirecek.
Aksi takdirde, sonuçlarıyla uğraşmak bu siyasetin geleneğidir, bu ülkeyi
yönetmenin geleneğidir, bundan da sonuç çıkmayacak. 
Saygılar
sunuyorum. (HDP sıralarından alkışlar) 
BAŞKAN
– Teşekkür ediyoruz Sayın Konca. 
Önergeyi
oylarınıza sunuyorum: Kabul edenler… Kabul etmeyenler.. Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
49’uncu
madde üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 49’uncu maddesinin tasarı metninden
çıkarılmasını arz ve teklif ederiz. 
 Çağlar Demirel Sibel
Yiğitalp Feleknas Uca
 Diyarbakır Diyarbakır Diyarbakır
 Meral Danış Beştaş Ahmet
Yıldırım Berdan Öztürk
 Adana Muş Ağrı
 Bedia
Özgökçe Ertan
 Van
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MEHMET AKİF YILMAZ (Kocaeli)
– Katılmıyoruz Sayın Başkan. 
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkan. 
BAŞKAN
– Önerge üzerinde, Van Milletvekili Sayın Bedia Özgökçe Ertan. (HDP
sıralarından alkışlar) 
BEDİA
ÖZGÖKÇE ERTAN (Van) – Genel Kurulu saygıyla selamlıyorum. 
Tabii,
birçok yönüyle konuştuk, bu saate kadar da hâlâ yasama faaliyeti yapmaya
çalışıyoruz hep birlikte. 
Şu
hususu tekrar belirtmekte fayda var: Bu Parlamentonun 10 üyesi hâlâ tutukluyken
çalışmaya devam eden bu Meclis, meşru bir meclis değildir. (AK PARTİ
sıralarından “Hadi oradan!” sesleri) Tutuklama kararlarının hukuki olmadığını
hep söyledik, hep söylemeye devam edeceğiz. 6 milyon insanın iradesi olarak
demokratik yöntemlerle seçilen ve bu Meclise gelen milletvekillerinin hukuki
olmayan, Anayasa’ya aykırı olan bir kararla tutuklanması, aslında rehin alınmış
olması meşru değildir. Size Kürt halkının söylemini aktarıyorum, aynen bunu
aktarıyorum. Kürt halkı ne yaptığınızı görüyor. Meşru olmadığınızı söylüyorum. 
ERKAN
AKÇAY (Manisa) – Meşru olmayan sizsiniz be!
HASAN
BASRİ KURT (Samsun) – Meşru olmayan yerde niye konuşuyorsun? Niye geliyorsun o
zaman?
OSMAN
AŞKIN BAK (Rize) – Niye geliyorsun?
MUSTAFA
ŞÜKRÜ NAZLI (Kütahya) – Sayın Başkan, o sözünü geri alması lazım. O sözünü geri
al.
BEDİA
ÖZGÖKÇE ERTAN (Devamla) - Değerli milletvekilleri, bu karar iktidar partisinin
bizzat müdahil olduğu siyasi bir karardır, ki bu karar…
OSMAN
AŞKIN BAK (Rize) – Bu Meclis Türk milletinin Meclisi. Bu Meclis Türk milletinin
Meclisi. Kimse “Meşru değil.” diyemez buraya, burası Türk milletinin Meclisi.
BEDİA
ÖZGÖKÇE ERTAN (Devamla) - Dinlerseniz anlatacağım. Bu kararı alarak… (AK PARTİ
sıralarından gürültüler) 
HASAN
BASRİ KURT (Samsun) – Sen “Meşru değil.” demedin mi, niye dinleyelim seni?
BAŞKAN
– Sayın milletvekilleri…
BEDİA
ÖZGÖKÇE ERTAN (Devamla) - Aldığınız kararla yol açtığınız sonuçların meşruluğa
yol açmadığını söylüyorum burada. Dinlerseniz beni anlayacaksınız, sözümü
kesmeyin lütfen. 
HASAN
BASRİ KURT (Samsun) – Sayın Başkan, Türkiye Büyük Millet Meclisinin meşru
olmadığını söyledi, bunu düzeltsin.
BAŞKAN
– Bir anlatsın, kalkıp cevap verirsiniz sayın milletvekilleri.
BEDİA
ÖZGÖKÇE ERTAN (Devamla) - Söyleyecek sözünüzü burada söylersiniz.
HASAN
BASRİ KURT (Samsun) – Hayır, kalkıp cevap versin, meşruiyetten bahsediyor. Siz
orada oturuyorsunuz, biz burada oturuyoruz, meşru olmayan bir yerde mi
oturuyoruz biz?
BEDİA
ÖZGÖKÇE ERTAN (Devamla) - Tekrar ediyorum, bu karar iktidar partisinin bizzat
müdahil olduğu siyasi bir karardır, ki bu karar daha dokunulmazlıkların
kaldırılması döneminde tartışmalarda da anlatılmıştı. Buna bütün Türkiye
kamuoyu şahit oldu. 20 Mayısa kadar olan soruşturmalara dair dokunulmazlıkların
bir defaya mahsus olarak kaldırılması hukuki değildi. Yasa çıkarmış olmanız
onun hukuki olduğu anlamına gelmez, Anayasa'ya aykırıydı. Tüm bu yolları da
kapattınız zaten çıkardığınız yasayla. Biz oylamadık, siz oyladınız. 
OSMAN
AŞKIN BAK (Rize) – “Hayır” oyu verdiniz.
BEDİA
ÖZGÖKÇE ERTAN (Devamla) - Siz parlamenter rejimi daha o gün verdiğiniz “evet”
oylarıyla yok ettiniz zaten. 
OSMAN
AŞKIN BAK (Rize) – Tamam, bitti.
BEDİA
ÖZGÖKÇE ERTAN (Devamla) - Ve o gün “evet” diyenler bu Meclisin iradesini,
halkın iradesini hiçe sayarak yürütmenin yasama üzerindeki vesayetini kabul
etti diyorum, buna kimsenin itirazı olamaz herhâlde. 
OSMAN
AŞKIN BAK (Rize) – Var itirazımız. Millî irade burada, karar verdi, öyle oldu.
BEDİA
ÖZGÖKÇE ERTAN (Devamla) - Halk bunu böyle görüyor. Ben size halkın iradesini,
halkın söylemini anlatıyorum. O gün bütün bunları neden yaptığınızı biz çok iyi
biliyoruz aslında. Daha o gün bizleri tutuklama kararı verilmişti. Adım adım
süreci işlettiniz, 4 Kasım darbesiyle de son aşamaya gelmiş oldunuz. Hâlen
yasamanın üyesi olan ve dokunulmazlığı devam eden arkadaşlarımızın tutuklanması
tam anlamıyla bir skandaldır, hukukun katlidir, rejim değişikliğinin de
teşhiridir. İşte bu tutumun sonucu olarak şu an Meclisteki 3’üncü büyük
partinin liderleri ve toplamda 10 milletvekili arkadaşımız AKP’nin zindanında
rehin tutuluyor. Tüm bunların siyasi karar olduğunu tekrarla, çoğulculuğu
savunanları, ağzından “barış” dışında tek sözcük çıkmayanları Meclisten dışlama
düşüncesi olduğunu söylüyoruz. Öyle olmadığını sizin ispatlamanız gerekiyor;
kamuoyu da, HDP’ye oy veren 6,5 milyon insan…
OSMAN
AŞKIN BAK (Rize) – Bir daha oy vermeyeceklermiş, öyle dediler.
BEDİA
ÖZGÖKÇE ERTAN (Devamla) – …seçmen de sizden ispat ve açıklama bekliyor. 
OSMAN
AŞKIN BAK (Rize) – Bir daha oy vermezler size!
BEDİA
ÖZGÖKÇE ERTAN (Devamla) – Hiç kimse bize “İfadeye gitmediler, o yüzden
alındılar.” yalanını yutturmaya kalkmasın. Arkadaşlarımızın suçlandığı
dosyalar, sadece yaptıkları konuşmalar…
ŞAHİN
TİN (Denizli) – Teröristlerin yanında oldunuz.
HASAN
BASRİ KURT (Samsun) – Taşıdıkları silahlar…
BEDİA
ÖZGÖKÇE ERTAN (Devamla) – Sözümü kesmeyin Sayın Milletvekili, söyleyecek
sözünüz yok, sürekli olarak manipülasyon yapıyorsunuz, sürekli olarak algı
operasyonu yürütüyorsunuz. 
SİBEL
YİĞİTALP (Diyarbakır) – Sen gördün mü?
HASAN
BASRİ KURT (Samsun) – Neyi görmem gerekiyor?
SİBEL
YİĞİTALP (Diyarbakır) – Sen neyi biliyorsun?
BEDİA
ÖZGÖKÇE ERTAN (Devamla) – Benim hakkımda açılan davalar 2911’e muhalefetten.
Yaptığım bir konuşmada demişim ki: “Barikatların önünde veya ardında hiç
kimsenin ölmesini istemiyoruz.” Bununla ilgili, bu sözümle ilgili sadece ağır
cezada dava açılmış. Hepsi bununla ilgili, bütün milletvekili arkadaşlarımızla
ilgili açılan davaların hepsinde yaptığımız konuşmalar var ve toplantı ve
gösteri yürüyüşüne muhalefetten açılan davalar var. Hepsi bunlarla ilgiliyken,
siz korkunç bir algı operasyonu yönetiyorsunuz, yönetmeye çalıştığınızı
sanıyorsunuz…
ŞAHİN
TİN (Denizli) – Bu ülkede teröre kim destek verirse…
SİBEL
YİĞİTALP (Diyarbakır) – Sizsiniz, Fetullah’la gezen sizsiniz!
BEDİA
ÖZGÖKÇE ERTAN (Devamla) – …ama bilin, halk ne yapıldığını çok iyi görüyor ve
biliyor. 
HASAN
BASRİ KURT (Samsun) – İnsanları sokağa çağıran kimdi?
BEDİA
ÖZGÖKÇE ERTAN (Devamla) – Sizin bu yönetemez hâlinizi de çok iyi görüyor. 
HASAN
BASRİ KURT (Samsun) – Biz mi çağırdık insanları sokağa?
BEDİA
ÖZGÖKÇE ERTAN (Devamla) – Yüzde 97’yle tercihini HDP’den, DBP’den yana
kullanmış halkı siz yok sayamazsınız. Bugün seçimle alamadığınız 106
belediyemize kayyum atayarak iradesini gasbettiğiniz halka ne anlatacaksınız?
(HDP sıralarından alkışlar) 
ERKAN
AKÇAY (Manisa) – Sayın Başkan…
BAŞKAN
– Teşekkür ederim Sayın Özgökçe Ertan.
Önergeyi
oylarınıza sunuyorum…
FİLİZ
KERESTECİOĞLU DEMİR (İstanbul) – Karar yeter sayısı istiyoruz.
BAŞKAN
– Karar yeter sayısı arayacağım.
Önergeyi
kabul edenler… Kabul etmeyenler… Karar yeter sayısı vardır, önerge kabul
edilmemiştir. 
Sayın
Akçay, buyurunuz.
VI.- AÇIKLAMALAR (Devam)
37.- Manisa Milletvekili Erkan Akçay’ın, Van
Milletvekili Bedia Özgökçe Ertan’ın 405 sıra sayılı Kanun Tasarısı’nın 49’uncu
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Biraz
önce kürsüde konuşan sayın konuşmacı, “Bu Meclis meşru değildir.” şeklinde bir
ifade kullandı. Bu ifadeyi kabul etmek mümkün değil ve bu ifadenin yanlışlığı
bir tarafa, bunu kesinlikle ve şiddetle de reddediyoruz. 
ŞAHİN
TİN (Denizli) – Sözünü geri alsın. 
ERKAN
AKÇAY (Manisa) – Türkiye Büyük Millet Meclisi meşrudur, hâkimiyet kayıtsız
şartsız milletindir. Öncelikle bunu kabul etmemiz gerekir. (MHP ve AK PARTİ
sıralarından alkışlar) 
OSMAN
AŞKIN BAK (Rize) – Bravo! Türk milletinin Meclisidir burası. 
ERKAN
AKÇAY (Manisa) – Ayrıca, bildiğimiz kadarıyla, Türkiye Büyük Millet
Meclisindeki yasama faaliyetleri nedeniyle, kürsü konuşmaları nedeniyle
hakkında fezleke düzenlenen bir milletvekili de yok diye biliyorum. 
OSMAN
AŞKIN BAK (Rize) – Yok, evet. 
ERKAN
AKÇAY (Manisa) – Eğer varsa bunu ifade edebilirler. Türkiye Büyük Millet
Meclisi dışında terör örgütü propagandası yapmak, örgüte bilerek, isteyerek
yardım etmek gibi çeşitli birtakım isnatlar nedeniyle… 
(Mikrofon
otomatik cihaz tarafından kapatıldı) 
BAŞKAN
– Açıyoruz Sayın Akçay. 
Buyurun.

ERKAN
AKÇAY (Manisa) – Tamamlıyorum Sayın Başkan. 
…Türkiye
Büyük Millet Meclisinde kabul edilen bir Anayasa değişikliğinin uygulanması söz
konusudur. “Bu Meclis meşru değildir.” ifadesi, aynı zamanda, kesinlikle kendi
kendini de bir inkârdır. 
ŞAHİN
TİN (Denizli) – O da meşru değil, doğru.
ERKAN
AKÇAY (Manisa) – O nedenle “Bu Meclis meşru değildir.” ifadesinin ben
düzeltilmesini öneriyorum, talep ediyorum. 
Teşekkür
ederim. 
ŞAHİN
TİN (Denizli) – Sözünü geri alsın bence de. 
BAŞKAN
– Teşekkür ederiz Sayın Akçay. 
MEHMET
MUŞ (İstanbul) – Sayın Başkan… 
BAŞKAN
– Sayın Muş…
MEHMET
MUŞ (İstanbul) – Sayın Başkan, hatip konuşmasında grubumuza sataşmada
bulunmuştur. Şu an tutuklu olan milletvekilleriyle alakalı “AKP’nin
zindanlarında” ifadesini kullanmıştır. Bu açık bir sataşmadır grubumuza. Bu
sataşmadan dolayı söz istiyorum. 
ŞAHİN
TİN (Denizli) – Bizim zindanımız yok ki.
BAŞKAN
– Buyurun Sayın Muş. (AK PARTİ sıralarından alkışlar) 
VII.- SATAŞMALARA İLİŞKİN KONUŞMALAR (Devam)
18.- İstanbul Milletvekili Mehmet Muş’un, Van
Milletvekili Bedia Özgökçe Ertan’ın 405 sıra sayılı Kanun Tasarısı’nın 49’uncu
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; gecenin bu saatinde
sizleri saygıyla selamlıyorum. 
Bir
kere, şunun özellikle altını çizmek istiyorum: Türkiye Cumhuriyeti devletinin
Meclisi, yönetim merkezi burasıdır ve burası gazi bir Meclistir. Kurulduğu
günden itibaren meşruiyetini milletimizin iradesinden almıştır ve şimdiye kadar
olduğu gibi bundan sonra da ülkeyi yönetmeye bu Gazi Meclis devam edecektir.
Eğer bu kürsünün meşru olmadığını düşünüyorsanız neden bu kürsüye çıkıp
konuşuyorsunuz?
SİBEL
YİĞİTALP (Diyarbakır) – Aldığımız oylara göre konuşuyoruz.
MEHMET
MUŞ (Devamla) - Her ağzınıza geleni sayacaksınız, bunu meşru görmeyeceksiniz.
İşinize geldiği zaman ona göre hareket edeceksiniz, işinize gelmediği zaman
Gazi Meclise hakaretler yağdıracaksınız. Kusura bakmayın, bu sözünüzü geri
alacaksınız. Sizin öyle bir hakkınız da yok, haddiniz de yok. (AK PARTİ
sıralarından alkışlar) 
Siyasetçi
suç işleme özgürlüğüne sahip değildir dokunulmazlık zırhının arkasına
saklanarak. Bakın, şu Parlamentoda 550 milletvekili var. Herkesle alakalı,
fezlekesi olanlarla alakalı kaldırıldı, ifadesini verdi. Yargı onlarla alakalı
bir karar verdi. Buradan çıkıp halk iradesinde darbe varmış gibi konuşmak doğru
değildir.
Peki,
milletten zırh alıyorken, o milletin size verdiği yetkiyi millet için
değil de başka amaçlar için kullanıyorken milletin iradesine siz darbe yapmış
olmuyor muydunuz? Öyle oluyordunuz. Millet size o yetkiyi Parlamentoda siyaset
yapın diye verdi, sırtınızı dağa, teröriste yaslayın diye vermedi. (AK PARTİ
sıralarından alkışlar)
Nerede
bir terör olayı… Bir kere de çıkın, kınayın. Bakın, bugün yapılan konuşmaların
bir tanesinde diyor ki: “Tahir Elçi’yle alakalı araştırma önergesi verelim.
Polis mi yaptı, yasa dışı bir yapı mı?” PKK bile diyemiyor arkadaşlar, PKK bile
diyemiyor. Orada polislerimiz şehit ediliyor, ateş açanlar teröristler. 
(Mikrofon
otomatik cihaz tarafından kapatıldı) 
MEHMET
MUŞ (Devamla) - Bir taraftan devleti suçluyor, polisi suçluyor, diğer taraftan
PKK kelimesini ağzına dahi alamıyor. Ondan sonra gelip Gazi Meclisi
suçlayacaksınız. Kusura bakmayın, böyle bir hakkınız yok. (AK PARTİ
sıralarından alkışlar)
BAŞKAN
– Teşekkürler Sayın Muş.
HAKAN
ÇAVUŞOĞLU (Bursa) – Yasama organına çok ağır bir hakarette bulundu Sayın
Başkan. Yasama organına ağır bir hakarette bulundu, suç işledi sayın hatip
burada.
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Sayın Kerestecioğlu…
FİLİZ
KERESTECİOĞLU DEMİR (İstanbul) – Sayın Başkan, konuşması baştan sona grubumuza
sataşmaydı Sayın Başkan Vekilinin. Gene sırtımızı bir yerlere dayamaktan
bahsetti ve burada konuşma hakkımız olmadığından. Bu nedenle sataşmadan söz
istiyorum.
BAŞKAN
– Siz mi konuşacaksınız?
FİLİZ
KERESTECİOĞLU DEMİR (İstanbul) – Evet.
BAŞKAN
– Buyurun.
19.- İstanbul Milletvekili Filiz Kerestecioğlu
Demir’in, İstanbul Milletvekili Mehmet Muş’un sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
FİLİZ
KERESTECİOĞLU DEMİR (İstanbul) – Sayın milletvekilleri, size tek tek, sanıyorum
bir rapor hâlinde gerçekten hakkımızdaki fezlekelerin neler olduğunu
açıklamamız gerekiyor. 
YILMAZ
TUNÇ (Bartın) – Filiz Hanım, bunun düzeltilecek bir tarafı yok.
FİLİZ
KERESTECİOĞLU DEMİR (Devamla) – Çünkü anladığım kadarıyla sizler sürekli bu
yalanları, bu algı operasyonunu devam ettireceksiniz. 
ŞAHİN
TİN (Denizli) – Ne yalanı ya, ne yalanı Allah aşkına ya!
HAKAN
ÇAVUŞOĞLU (Bursa) – Yalanı siz konuşuyorsunuz!
FİLİZ
KERESTECİOĞLU DEMİR (Devamla) – Çünkü siz trafik cezalarından tabii ki başınıza
bir şey gelmeyeceğini, bunların aslında bir çeper olarak o fezleke düzenleme
hikâyelerinin olduğunu gayet iyi biliyorsunuz ama bunun ne için yapıldığını
bize karşı da gayet iyi biliyorsunuz.
HASAN
BASRİ KURT (Samsun) – İnsanları meydanlara çağırıp onlarca insanın ölmesine
sebep olan kimdi? Belediye iş makinelerini…
FİLİZ
KERESTECİOĞLU DEMİR (Devamla) – Beyefendi, ben onlarca değil bir karıncanın
ölmesine sebep olmadım hayatımda. Hakkımda fezleke var ve sadece kadınlarla
beraber bir basın açıklaması yaptığım için. 
HASAN
BASRİ KURT (Samsun) – Siz buradasınız zaten, içeride olanlara bakın. “Sırtınızı
YPG’ye, PYD’ye yaslayın.” diyen kimdi?
FİLİZ
KERESTECİOĞLU DEMİR (Devamla) – O yüzden sizin algı operasyonlarınız, evet,
sizin götürebildiğiniz yere kadar gidecek.
HASAN
BASRİ KURT (Samsun) – Bu mu algı operasyonu?
FİLİZ
KERESTECİOĞLU DEMİR (Devamla) – Ama, bir çığ gibi aşağıya doğru
yuvarlanıyorsunuz. Bu gerçeği görmeniz lazım. Bu Parlamentoda 10
milletvekilinin sadece konuşmaları nedeniyle burada yer alamaması bu
meşruiyetin sorgulanmasını gerektiriyor. 
OSMAN
AŞKIN BAK (Rize) – Ne alakası var ya?
MEHMET
MUŞ (İstanbul) – Kendi meşruiyetinizi sorgulayın siz.
FİLİZ
KERESTECİOĞLU DEMİR (Devamla) – Vekilimiz kalkıp da “Bütün bir Parlamento meşru
değil.” demedi. 
HASAN
BASRİ KURT (Samsun) – Hayır, dedi.
ŞAHİN
TİN (Denizli) – Öyle dedi, bakın tutanaklara.
MEHMET
MUŞ (İstanbul) – Sayın Kerestecioğlu, lafına dikkat etsin.
FİLİZ
KERESTECİOĞLU DEMİR (Devamla) – Eğer sözünü kesmeseydiniz buradaki meşruiyetin
sorgulanması gerektiğini söylerdi. 
HAKAN
ÇAVUŞOĞLU (Bursa) – Açıkça yasama organına hakaret etmiştir.
FİLİZ
KERESTECİOĞLU DEMİR (Devamla) – Sizlerin, her birinizin o cezaevlerine gidip bu
Meclis çatısı altında çalışan vekillerimizin ne durumda olduğunu görmeniz
lazım. 
HAKAN
ÇAVUŞOĞLU (Bursa) – Bu devletin en önemli organı yasama organıdır, o hakaret
etmiştir buraya.
FİLİZ
KERESTECİOĞLU DEMİR (Devamla) – Yarın siz o cezaevlerinde olduğunuzda biz
ziyaretinize geliriz, merak etmeyin. Vekillik ve dayanışma bunu gerektirir. Bu
da bir tür mesleki dayanışmadır. Bu çatının altında hep beraber duruyoruz.
Kalkıp bundan utanç duyulması lazım. 10 milletvekili sadece konuşmaları
nedeniyle cezaevindeler şu an.
HÜSEYİN
BÜRGE (İzmir) - Siz de konuştunuz ama buradasınız.
ŞAHİN
TİN (Denizli) – Teröristleri destekleyen bir vekilin yanında olamayız biz.
FİLİZ
KERESTECİOĞLU DEMİR (İstanbul) – Ben de gidebilirim, o da gidebilir, rahat edin
zaten.
BAŞKAN
– Teşekkür ederiz Sayın Kerestecioğlu.
HAKAN
ÇAVUŞOĞLU (Bursa) – Sayın Başkan, sözünü geri alsın.
BAŞKAN
– Sayın Özgökçe Ertan, size yerinizden bir düzeltme için ya da açıklama için
söz vereceğim, mikrofonunuzu açıyorum
Buyurun.

VI.- AÇIKLAMALAR (Devam)
38.- Van Milletvekili Bedia Özgökçe Ertan’ın, HDP
milletvekillerinin hukuki olmayan kararlarla tutuklanmış olmasının meşru
olmadığına ve bunun sorgulanması gerektiğine ilişkin açıklaması
BEDİA
ÖZGÖKÇE ERTAN (Van) – Teşekkür ederim Sayın Başkan.
Ne
konuştuğumu biliyorum, siz hemen çarpıtmaya başladınız zaten. Açık söylüyorum,
10 milletvekili tutuklu şu an, bu Parlamento üyesi olan ve hâlihazırda
dokunulmazlığı devam eden 10 milletvekili şu an tutuklu ve 2’si eş genel
başkanımız, bu Meclisin, Parlamentonun 3’üncü büyük partisinin eş genel
başkanları. Yani 6,5 milyon insanın iradesi yani bütün ev halkıyla düşünürseniz
20 milyon insanın oy vererek tercihini belli ettiği, Mecliste onların sözünü
söylemesi için gönderdiği kişiler. Şimdi, böyle bir sivil tabloda bizim
milletvekillerimizin hem de hukuki olmayan kararlarla tutuklanmış olması yasal
değil. Çıkardığınız yasalara göre yasal olabilir ama meşru değil. Bunun
sorgulanması gerekir diye söyledim, siz sözümü kestiniz ve her biriniz bir
taraftan bağırmaya başladınız her zaman yaptığınız gibi. Şimdi de bir algı
üretmeye başladınız, saldırmaya başladınız, bu da doğru değil sayın milletvekilleri.
Ben bunu söylemeye çalıştım, meşruluk probleminin sorgulanması gerekiyor. 
MEHMET
MUŞ (İstanbul) – Hanımefendi, size kimsenin saldırdığı yok. Parlamento meşru
değildir diyemezsiniz, böyle bir ifade kullanamazsınız. Parlamento meşru
değildir diyemezsiniz, böyle bir hakkınız yok. Ne demek meşru değil! 
OSMAN
AŞKIN BAK (Rize) – Kürsüde konuşan sizsiniz ya!
BEDİA
ÖZGÖKÇE ERTAN (Van) – Hâlâ sözümü kesmeye çalışıyorsunuz. 
BAŞKAN
– Bir yanlış anlaşılma var sayın milletvekilleri. Sayın Ertan açıklık getirdi,
konuşmasına dair bir yanlış anlaşılmanın olduğunu ifade etti. 
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve Görevleri
Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– Maddeyi oylarınıza sunuyorum: Kabul edenler... Kabul etmeyenler... Madde
kabul edilmiştir. 
50’nci
madde üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 50’nci maddesiyle değiştirilen maddenin
aşağıdaki şekilde değiştirilmesini arz ve teklif ederiz. 
 Çağlar Demirel Sibel
Yiğitalp Meral Danış Beştaş
 Diyarbakır Diyarbakır Adana
 Ahmet Yıldırım Berdan
Öztürk  Feleknas Uca
 Muş Ağrı Diyarbakır
“MADDE
21- Mesleki eğitimin yapıldığı işletmeler öğrencilerin sağlığını ve güvenliğini
sağlayacak tedbirleri almak zorundadırlar. Öğrencilerin işyerlerinin şartlarına
ve çalışma düzenine uymak zorundadırlar.”
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MEHMET AKİF YILMAZ (Kocaeli)
– Katılmıyoruz Sayın Başkan. 
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım. 
BAŞKAN
– Önerge üzerinde Ağrı Milletvekili Sayın Berdan Öztürk. (HDP sıralarından
alkışlar)
BERDAN
ÖZTÜRK (Ağrı) – Teşekkürler Sayın Başkan. 
Söz
konusu kanun tasarısının 50’nci maddesiyle ilgili grubum adına söz almış
bulunmaktayım. Genel Kurulu selamlıyorum.
Bu
yasa tasarısıyla çıraklık eğitimini zorunlu eğitim kapsamına alarak öncelikli
olarak eğitimde eşitlik ve kamusal eğitime büyük darbe vuruyorsunuz; aynı
zamanda, çocuk işçiliğini meşru hâle getiriyorsunuz. İşletmelerde “tamamlayıcı
eğitim” adı altında, çocukları temel kurumu olan okuldan kopararak iş yerine
mahkûm ediyorsunuz. Bu, çocuk emeğinin sömürüsünün yasalaşmasıdır. 
Türkiye’de
durum tespiti yapılırken çocuk işçiliğiyle ilgili tablonun vahametini gizlemeye
dönük bir çabanın olduğu gözlerden kaçmıyor. Çocuk istihdamında kayıt dışılık
yüzde 83 seviyesinde olduğu için ölüm vakalarının önemli bir bölümü resmî
verilere yansımıyor. Çocuk işçiliğinde kayıt dışı istihdamın bu derece yüksek
olması nedeniyle, ölüm ve sakatlanmaya yol açan pek çok iş kazası resmî
kayıtlara girmiyor. Bu nedenle, iş kazalarında ölen ve sakat kalan çocuk sayısı
resmî verilere yansıyan rakamların çok üzerindedir. Sosyal Güvenlik Kurumu
kayıtlarına göre 2003’ten bu yana iş kazalarında hayatını kaybeden çocuk
sayısının 47 kişi olduğu iddia ediliyor. Bunların sadece 1’inin 15 yaşın
altında olduğu kayıtlara geçirilmiş. Yine, aynı kaynağın verilerine göre, en
çok ölümün yaşandığı 2010’da ise 17 çocuk işçi iş kazalarında hayatını
kaybetti. Aynı dönemde 86 çocuk da iş kazaları sonucu çalışamayacak derecede
sakatlandı. Resmî bilgilerin aksine, İstanbul İş Sağlığı ve İş Güvenliği
Meclisinin yaptığı araştırma ve değerlendirmeler durumun vahametini açığa
çıkarır nitelikte. Yapılan çalışmalarda elde edilen bilgiler ışığında, 2013 yılında
yaşamını yitiren 1.235 işçinin 59’u çocuk işçidir; bunlardan 18’i 14 yaş ve
altı, 41’i 15-17 yaş arasıdır. Bu çocuk işçilerin 25’i tarım, 8’i metal, 8’i
ticaret, 6’sı inşaat, 4’ü tekstil, 2’si gıda, 1’i kimya, 1’i maden, 1’i
çimento, 1’i iletişim ve 1’i genel işler iş kollarında çalışmaktadır. Yani 25
çocuk tarım sektöründe, 23 çocuk sanayi sektöründe ve 10 çocuk hizmet ticaret
sektöründe çalışırken can vermiştir. 
2014
yılının ilk dört ayında yaşamını yitiren 396 işçinin 17’si çocuk işçidir.
Bunlardan 5’i 14 yaş ve altı, 12’si 15 yaş ila 17 yaş arasındadır. İlk dört
ayda yaşamını yitiren 17 çocuk işçinin 7’si tarım, 3’ü inşaat, 2’si konaklama,
2’si genel işler, 1’i metal, 1’i ticaret ve 1’i taşımacılık sektöründe
çalışmaktadır. 
Soma’da
meydana gelen maden faciasından sonra madenlerde çalışan çocuk işçiler yeniden
gündem olmuştu. Bu konuda TEPAV’ın TÜİK verilerine dayanarak yaptığı
araştırmaya göre, sadece kömür ve linyit madenlerinde 2.076 çocuk çalışan var.
Bu çocuklar 15 ve 19 yaş aralığında. Madende çalışan çocukların yüzde 85,5’lik
bölümü kayıt dışı çalışıyor, ellerine geçen aylık gelir de sadece 226 lira.
Çocuk emeğinin sömürülmesi ve çocuk işçiliği problemi çok faktörlü bir
problemdir ve Türkiye'de güvencesizliğin kaynağı hâline gelmiştir. 
Çocukların
çalışma yaşamında yer almalarının en temel nedenlerinden biri yoksulluk ve
yoksunluktur. Özellikle köyden kente göç eden ailelerin geçim sıkıntısı
nedeniyle çocukların eve getireceği paraya ihtiyaç duymaları çocukları iş
yaşamının içine iten en önemli faktörlerden biridir. Bu yapısal bir sorundur ve
fakat burada asıl sorulması gereken soru şudur: Neden işverenler çalıştırmak
üzere çocuk işçileri tercih ederler? Aslında, cevabı çok basit bir sorudur
çünkü çocuk işçi her zaman ucuz iş gücüdür. Çoğunlukla kayıt dışı
çalıştırıldıkları ve haklarını aramayı bilmedikleri için işverenler tarafından
tercih edilmektedirler ve bu, kapitalist modernitenin kâr ve sömürüyü maksimize
etmeyi amaçlayan kompleks yapısıyla yakından ilintilidir. 
(Mikrofon
otomatik cihaz tarafından kapatıldı)
BERDAN
ÖZTÜRK (Devamla) - 13 yaşındaki kimya işçisi Ahmet Yıldız’ın plastik enjeksiyon
makinesine sıkışarak can vermesi, hastaneye “Trafik kazası geçirdi.” diye
getirilmesi ve işverenine açılan davada 30.040 TL ceza verilmesi, bu cezanın da
24 takside bölünmesi Türkiye’de çocuk işçiliğinin özetidir. (HDP sıralarından
alkışlar)
BAŞKAN
– Teşekkür ederiz Sayın Öztürk.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Birleşime
iki dakika ara veriyorum.
Kapanma Saati: 03.38
ONUNCU OTURUM
Açılma Saati: 03.39
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), Mustafa
AÇIKGÖZ (Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 28’inci Birleşiminin
Onuncu Oturumunu açıyorum.
405
sıra sayılı Kanun Tasarısı’nın görüşmelerine devam ediyoruz.
Komisyon?
Yok. 
Ertelenmiştir.

2’inci
sırada yer alan 341 sıra sayılı Kanun Tasarısı ile Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Raporu’nun görüşmelerine
başlıyoruz. 
2.- Sınai Mülkiyet Kanunu Tasarısı (1/699) ve Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 341)
BAŞKAN
– Komisyon? Yok. 
Ertelenmiştir.

3’üncü
sırada yer alan 205 sıra sayılı Kanun Tasarısı ve Dışişleri Komisyonu
Raporu’nun görüşmelerine başlıyoruz. 
3.- Türkiye Cumhuriyeti Hükümeti ile Benin Cumhuriyeti
Hükümeti Arasında Ekonomik, Ticari ve Teknik İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/549) ve Dışişleri
Komisyonu Raporu (S. Sayısı: 205)
BAŞKAN
– Komisyon? Yok. 
Ertelenmiştir.

Gündemimizde
başka bir iş bulunmadığından kanun tasarı ve teklifleri ile komisyonlardan
gelen diğer işleri sırasıyla görüşmek için 30 Kasım 2016 Çarşamba günü saat
14.00’te toplanmak üzere birleşimi kapatıyorum.
Kapanma Saati:03.41




(x) Bu ifadeye ilişkin düzeltme
30/11/2016 tarihli 29’uncu Birleşim Tutanak Dergisi’nin 3’üncü sayfasında
“Geçen Tutanak Hakkında Konuşmalar” bölümünde yer almaktadır.


(x) 405 S. Sayılı Basmayazı 22/11/2016 tarihli
24’üncü Birleşim Tutanağı’na eklidir.


(x) Bu bölümlerde hatip tarafından Türkçe
olmayan kelimeler ifade edildi.





(x) Bu bölümde hatip tarafından Türkçe
olmayan kelimeler ifade edildi. 




