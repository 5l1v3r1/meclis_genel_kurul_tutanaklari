



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ
94’üncü Birleşim
2 Mayıs 2018 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Kocaeli Milletvekili Saffet
Sancaklı’nın, Türk sporu ve sorunlarına ilişkin gündem dışı konuşması
2.- İzmir Milletvekili Mustafa Ali
Balbay’ın, İzmir’in belediye oluşunun 150’nci yıl dönümüne ilişkin gündem dışı
konuşması
3.- Kırklareli Milletvekili Selahattin
Minsolmaz’ın, Kırklareli iline ilişkin gündem dışı konuşması 

V.- AÇIKLAMALAR
1.- İzmir Milletvekili Mahmut Atilla
Kaya’nın, İzmir Milletvekili Mustafa Ali Balbay’ın yaptığı gündem dışı
konuşmasındaki bazı ifadelerine ilişkin açıklaması
2.- İzmir Milletvekili Mustafa Ali
Balbay’ın, İzmir Milletvekili Mahmut Atilla Kaya’nın yaptığı açıklamasındaki
bazı ifadelerine ilişkin açıklaması
3.- İstanbul Milletvekili Selina Doğan’ın,
6 kişinin katıldığı “işimizi geri istiyoruz” eylemine polisin müdahale etmesine
ilişkin açıklaması
4.- Mersin Milletvekili Hüseyin Çamak’ın,
Türkiye’deki köklü üniversitelerin bölünüp başka bir üniversite adı altında
açılmasının hata olduğuna ve yetkililerin bu hatadan bir an önce dönmesi
gerektiğine ilişkin açıklaması
5.- Mersin Milletvekili Ali Cumhur
Taşkın’ın, 1 Mayıs Emek ve Dayanışma Günü’nü kutladığına ve tüm çalışanların
ülkenin baş tacı olduğuna ilişkin açıklaması
6.- Kahramanmaraş Milletvekili İmran
Kılıç’ın, 28 Nisan-4 Mayıs Kardeşlik Haftası’na ilişkin açıklaması
7.- İzmir Milletvekili Kerem Ali
Sürekli’nin, 29 Nisan Kutülamare Zaferi’nin 102’nci yıl dönümüne ilişkin
açıklaması
8.- Denizli Milletvekili Kazım Arslan’ın,
Pamukkale ören yeri giriş ücretinde Denizlililere özel bir uygulama yapılıp
yapılamayacağını ve işletilmesinin özel sektörden alınıp alınmayacağını, kültür
varlıklarının korunmasına ilişkin neden farklı uygulamalar olduğunu öğrenmek
istediğine ilişkin açıklaması
9.- Trabzon Milletvekili Salih Cora’nın, 1
Mayıs Emek ve Dayanışma Günü’nü kutladığına ilişkin açıklaması
10.- İstanbul Milletvekili Ali Şeker’in,
KHK’yle işten atılanlar için yapılan 6 kişilik eyleme katılan Perihan Pulat’ın
polisler tarafından darbedilmesinin utanç verici olduğuna ilişkin açıklaması
11.- Adana Milletvekili İbrahim Özdiş’in,
FETÖ soruşturması nedeniyle mağdur edilen astsubay meslek yüksekokulu
öğrencilerinin haklarının geri verilmesini Başbakandan talep ettiğine ilişkin
açıklaması
12.- Çorum Milletvekili Lütfiye İlksen
Ceritoğlu Kurt’un, Cumhuriyet Halk Partisinin 15 milletvekilinin İYİ PARTİ’ye
geçmesine ve milletin kendi geleceği için 24 Haziranda gerekli cevabı
vereceğine ilişkin açıklaması
13.- Mersin Milletvekili Aytuğ Atıcı’nın,
Cumhurbaşkanlığı adaylığı için noter onaylı diploma şartının kim için ve neden
kaldırıldığını öğrenmek istediğine ilişkin açıklaması
14.- İstanbul Milletvekili Serap Yaşar’ın,
Cumhuriyet Halk Partisinin 15 milletvekilinin İYİ PARTİ’ye geçmesini millî
iradeye ve sivil siyasete saygısızlık olarak kabul ettiğine ilişkin açıklaması
15.- İstanbul Milletvekili Sibel
Özdemir’in, AKP Hükûmetinin köklü ve başarısını kanıtlamış üniversiteleri
bölmek istediğine ve Yükseköğretim Kanunu Tasarısı’nın geri çekilmesi
çağrısında bulunduğuna ilişkin açıklaması
16.- Kayseri Milletvekili Sami
Dedeoğlu’nun, Cumhurbaşkanına hitaben Mecliste okumuş olduğu şiirin devamını
sunmak istediğine ilişkin açıklaması
17.- Balıkesir Milletvekili Mehmet Tüm’ün,
Yüksek Seçim Kurulunun noter onaylı diploma koşulunu kaldırmasının gerekçesini
ve AKP Genel Başkanı Recep Tayyip Erdoğan’ın diplomasını kamuoyuyla paylaşıp
paylaşmayacağını öğrenmek istediğine ilişkin açıklaması

18.- Osmaniye Milletvekili Ruhi Ersoy’un,
Cumhurbaşkanı Recep Tayyip Erdoğan’ın Milliyetçi Hareket Partisinin de Cumhurbaşkanı
adayı olduğuna ve Cumhur İttifakı ile Cumhurbaşkanı adayının hayırlı uğurlu
olmasını dilediğine ilişkin açıklaması
19.- Balıkesir Milletvekili İsmail Ok’un,
Yüksek Seçim Kurulu Başkanlığının yetkisi olmadığı hâlde İYİ PARTİ’nin seçime
girip giremeyeceği konusunu oylatmasına, Cumhuriyet Halk Partisinin 15 milletvekilinin
demokrasiye karşı yapılan girişimi engellemek için İYİ PARTİ’ye katıldıklarına
ve Türkiye’nin köklü üniversitelerinin bölünüp parçalanmak istendiğine ilişkin
açıklaması
20.- İstanbul Milletvekili Filiz
Kerestecioğlu Demir’in, 1 Mayıs Emek ve Özgürlük Bayramı’nı kutladığına, 1
Mayıs günü KHK’lerle hukuksuz biçimde işten çıkarılanların sürdürdükleri
eylemde Veli Saçılık ile 75 yaşındaki Perihan Pulat’a şiddet uygulayan polislerle
ilgili derhâl işlem başlatılması gerektiğine, Gülen Cemaati soruşturması
kapsamında tutuklu olan ve ailesinin tüm çabalarına rağmen ilaçları verilmeyen
Halime Gülsu’nun yaşamını yitirdiğine ilişkin açıklaması
21.- Sakarya Milletvekili Engin Özkoç’un, 1
Mayıs Emek ve Dayanışma Günü’nü kutladığına, Cumhuriyet Halk Partisinin 15 milletvekilinin
İYİ PARTİ’ye geçmesinin demokrasinin ve millet iradesinin önünü açmak olduğuna,
millet iradesini her şeyin üstünde tutmak için kararlılıklarını
sürdüreceklerine, Selahattin Demirtaş’ın HDP’nin gösterdiği Cumhurbaşkanı adayı
olarak cezaevinde tutulmasının bir demokrasi ayıbı olarak tarihe geçeceğine ve
iktidarın Kemal Kılıçdaroğlu’nun emeklilere dinî bayramlardan önce ikramiye
verilmesi vaadini eleştirmesine rağmen şimdi bunu gerçekleştirmek istediğine
ilişkin açıklaması
22.- Çanakkale Milletvekili Bülent
Turan’ın, 1 Mayıs Emek ve Dayanışma Günü’nü kutladığına, CHP’den 15 vekilin
transferi ile AK PARTİ’ye başka partilerden vekillerin katılmasının
kıyaslanamayacağına ve şeffaf, demokratik olan her türlü ittifakın saygın
olduğuna, AK PARTİ’nin ittifakla ilgili yasal mevzuatı MHP’yle beraber hayata
geçirdiğine ilişkin açıklaması
23.- Balıkesir Milletvekili İsmail Ok’un,
Çanakkale Milletvekili Bülent Turan’ın yaptığı açıklamasındaki bazı ifadelerine
ilişkin açıklaması
24.- İstanbul Milletvekili Yakup
Akkaya’nın, işçilerin 1 Mayıs Emek ve Dayanışma Günü’nde alanlarda
protestolarını ve isteklerini dile getirdiklerine, CHP’nin seçim vaadi olarak
verdiği emeklilere bayramda ikramiye sözünün AK PARTİ tarafından çalındığına ve
kamuda çalışanlara da bayram ikramiyesi verilmesi gerektiğine ilişkin
açıklaması
25.- Manisa Milletvekili Erkan Akçay’ın,
Milliyetçi Hareket Partisinin Cumhurbaşkanı adayının Recep Tayyip Erdoğan
olduğuna, 1 Mayıs Emek ve Dayanışma Günü’nü kutladığına ve görevi başında
hayatını kaybeden işçilere Allah’tan rahmet dilediğine ilişkin açıklaması


26.- İstanbul Milletvekili Mahmut Tanal’ın,
kendisiyle ilgili fezlekelerin kamuoyuna sunulmak suretiyle topluma suçlu
gösterilmek istendiğine, fezlekeleri basına servis eden Meclis personeli
hakkında suç duyurusunda bulunduğuna ve Meclis Başkan Vekillerinin milletvekilinin
hukukunu savunmakla yükümlü olduğuna ilişkin açıklaması
27.- Giresun Milletvekili Bülent Yener
Bektaşoğlu’nun, Türkiye’nin köklü üniversitelerini bölmenin keyfîyet olduğuna
ve Yükseköğretim Kanunu Tasarısı’nın geri çekilmesi gerektiğine ilişkin
açıklaması
28.- İstanbul Milletvekili Yakup
Akkaya’nın, yapmış olduğu açıklamasındaki bazı ifadelerini düzelttiğine ilişkin
açıklaması
29.- İstanbul Milletvekili Mahmut Tanal’ın,
Oturum Başkanı TBMM Başkan Vekili Ayşe Nur Bahçekapılı’nın açıklamasındaki bazı
ifadelerine ilişkin açıklaması
30.- Bursa Milletvekili Lale Karabıyık’ın,
Karabük Milletvekili Burhanettin Uysal’ın 556 sıra sayılı Kanun Tasarısı’nın
tümü üzerinde şahsı adına yaptığı konuşmasındaki bazı ifadelerine ilişkin açıklaması
31.- Sakarya Milletvekili Engin Özkoç’un,
Millî Eğitim Bakanı İsmet Yılmaz’ın 556 sıra sayılı Kanun Tasarısı’nın birinci
bölümü üzerinde yapılan soru-cevap işlemi sırasındaki bazı ifadelerine ilişkin
açıklaması
32.- Sakarya Milletvekili Engin Özkoç’un,
grup başkan vekillerinin milletvekillerine örnek teşkil edecek şekilde
konuşmaları gerektiğine ve aynı hassasiyetin karşılıklı gösterilmesi
gerektiğine ilişkin açıklaması
33.- Çanakkale Milletvekili Bülent
Turan’ın, genel başkanlara daha hassas bir dille eleştiri yapılması gerektiğine
ilişkin açıklaması
34.- Balıkesir Milletvekili İsmail Ok’un,
Genel Kurulda herkesin ifadelerine dikkat etmesi gerektiğine, bir kişinin hem
Cumhurbaşkanı hem de siyasi parti genel başkanı olamayacağına ve iktidarın
ülkeyi getirdiği noktaya ilişkin açıklaması

VI.- SATAŞMALARA İLİŞKİN KONUŞMALAR
1.- İzmir Milletvekili Mustafa Ali
Balbay’ın, İzmir Milletvekili Mahmut Atilla Kaya’nın yaptığı açıklaması
sırasında şahsına sataşması nedeniyle konuşması
2.- İzmir Milletvekili Mustafa Ali
Balbay’ın, Konya Milletvekili Hacı Ahmet Özdemir’in 556 sıra sayılı Kanun
Tasarısı’nın birinci bölümü üzerinde şahsı adına yaptığı konuşması sırasında
şahsına sataşması nedeniyle konuşması
3.- Sakarya Milletvekili Engin Özkoç’un,
Çanakkale Milletvekili Bülent Turan’ın yerinden sarf ettiği bazı ifadeleri
sırasında Cumhuriyet Halk Partisine ve CHP Grup Başkanına sataşması nedeniyle konuşması


4.- Çanakkale Milletvekili Bülent Turan’ın,
Sakarya Milletvekili Engin Özkoç’un sataşma nedeniyle yaptığı konuşması
sırasında AK PARTİ Genel Başkanına sataşması nedeniyle konuşması
5.- Sakarya Milletvekili Engin Özkoç’un,
Çanakkale Milletvekili Bülent Turan’ın sataşma nedeniyle yaptığı konuşması
sırasında CHP Grubuna ve Cumhuriyet Halk Partisine sataşması nedeniyle konuşması
6.- Çanakkale Milletvekili Bülent Turan’ın,
Sakarya Milletvekili Engin Özkoç’un sataşma nedeniyle yaptığı konuşması
sırasında AK PARTİ Genel Başkanına tekraren sataşması nedeniyle konuşması

VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, Terörizmle Mücadele Küresel Forumu (TMKF) çerçevesinde 2-3 Mayıs
2018 tarihinde Belçika’nın başkenti Brüksel’de “Terörle Mücadele Çerçevesinde
Parlamenterler ile Yargı Aktörleri İlişkisi” konulu çalıştaya Türkiye Büyük
Millet Meclisinden bir heyetin katılması hususuna ilişkin tezkeresi (3/1578)
B) Çeşitli İşler
1.- Başkanlıkça, Genel Kurulu ziyaret eden
Cezayir Ulusal Halk Meclisi Dışişleri İşbirliği ve Göç Komisyonu heyetine “Hoş
geldiniz.” denilmesi

VIII.- ÖNERİLER
A) Siyasi Parti Grubu Önerileri
1.- HDP Grubunun, 2/5/2018 tarihinde
Diyarbakır Milletvekili Sibel Yiğitalp ve arkadaşları tarafından, iş güvenliği
işçi sağlığı sorunlarının tespiti, iş kazaları sonucu meydana gelen yaralanma
ve ölümlerin engellenmesi için yapılacakların belirlenmesi amacıyla verilmiş
olan Meclis araştırması önergesinin ön görüşmelerinin, Genel Kurulun 2 Mayıs
2018 Çarşamba günkü birleşiminde yapılmasına ilişkin önerisi
2.- CHP Grubunun, 2/5/2018 tarihinde Bolu
Milletvekili Tanju Özcan ve arkadaşları tarafından, Türkiye ormanlarının
geliştirilmesi, genişletilmesi ve ulusal çıkarlar doğrultusunda işletilmesi
için gerekli çalışmaların belirlenmesi ve orman köylüsünün millî gelirden hakça
pay alabilmesi amacıyla verilmiş olan Meclis araştırması önergesinin ön
görüşmelerinin, Genel Kurulun 2 Mayıs 2018 Çarşamba günkü birleşiminde
yapılmasına ilişkin önerisi



3.- AK PARTİ Grubunun, Genel Kurulun
çalışma saatlerinin yeniden düzenlenmesine; bastırılarak dağıtılan 556 sıra
sayılı Kanun Tasarısı’nın kırk sekiz saat geçmeden gündemin "Kanun Tasarı
ve Teklifleri ile Komisyonlardan Gelen Diğer İşler” kısmının 1’inci sırasına
alınmasına ve bu kısımda bulunan diğer işlerin sırasının buna göre teselsül
ettirilmesine; 8 ve 15 Mayıs 2018 Salı günkü birleşimlerinde sözlü soruların
görüşülmemesine; 556 sıra sayılı Kanun Tasarısı’nın İç Tüzük’ün 91’inci
maddesine göre temel kanun olarak bölümler hâlinde görüşülmesine ilişkin
önerisi

IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı’nın, yasama dokunulmazlığıyla ilgili tezkerelerin TBMM’nin
resmî internet sayfasında yayınlandığına ve kamuya açık olduğuna ilişkin
konuşması

X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Yükseköğretim Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/943), Erzincan Milletvekilleri Sebahattin Karakelle ve Serkan Bayram’ın Yükseköğretim
Kurumları Teşkilatı Kanununda Değişiklik Yapılması Hakkında Kanun Teklifi
(2/2311), Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve 5 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2313), Malatya Milletvekili Öznur
Çalık ve 3 Milletvekilinin Yükseköğretim Kurumları Teşkilatı Kanununda Değişiklik
Yapılmasına Dair Kanun Teklifi (2/2314) ve Millî Eğitim, Kültür, Gençlik ve
Spor Komisyonu Raporu (S. Sayısı: 556)
XI.- YAZILI SORULAR VE CEVAPLARI
1.- İstanbul Milletvekili Mustafa Sezgin
Tanrıkulu’nun, Doğal Afet Sigortaları Kurumu Başkanlığının 2014-2017 arası
temsil, tanıtma ve ağırlama giderlerine,
Darphane ve Damga Matbaası Genel
Müdürlüğünün 2014-2017 arası temsil, tanıtma ve ağırlama giderlerine,
Darphane ve Damga Matbaası Genel
Müdürlüğünün 2014-2017 arası düzenlenen tören, fuar ve organizasyonlarına,
İlişkin Başbakandan soruları ve Başbakan
Yardımcısı Mehmet Şimşek’in cevabı (7/25369), (7/25381), (7/25455)
2.- İzmir Milletvekili Murat Bakan’ın,
ekonomi politikalarına ilişkin sorusu ve Ekonomi Bakanı Nihat Zeybekci’nin
cevabı (7/25580)
3.- Niğde Milletvekili Ömer Fethi Gürer’in,
son beş yılda RTÜK’e yapılan bazı şikâyetlere ilişkin Başbakandan sorusu ve Başbakan
Yardımcısı Fikri Işık’ın cevabı (7/25704)
4.- Adana Milletvekili Mevlüt Karakaya’nın,
patent başvurularının ve tescil işlemlerinin sayısının artırılmasına yönelik
çalışmalara,
-İstanbul Milletvekili Mustafa Sezgin
Tanrıkulu’nun, 2015-2018 yılları arasında Bakanlıkta görevden alınan üst düzey
bürokratlara,
-Denizli Milletvekili Melike Basmacı’nın,
Bakanlık bünyesinde kullanılan resmi araçlara ve yapılan akaryakıt
harcamalarına,
-Niğde Milletvekili Ömer Fethi Gürer’in,
yüksek teknoloji ürünü üreten firmalara ve ürettikleri ürünlere,
İlişkin soruları ve Bilim, Sanayi ve
Teknoloji Bakanı Faruk Özlü’nün cevabı (7/25759), (7/25761), (7/25762),
(7/25763)
5.- İstanbul Milletvekili Mustafa Sezgin
Tanrıkulu’nun, kendisini sosyal medyada eleştirenler hakkında yapılan işlemlere
ilişkin sorusu ve Bilim, Sanayi ve Teknoloji Bakanı Faruk Özlü’nün cevabı
(7/25760)
6.- İzmir Milletvekili Murat Bakan’ın, dış
ticaret açığındaki artışa ilişkin sorusu ve Ekonomi Bakanı Nihat Zeybekci’nin
cevabı (7/25860)
7.- Niğde Milletvekili Ömer Fethi Gürer’in,
sahte gıda ürünlerinin satışının engellenmesine ilişkin sorusu ve Gümrük ve
Ticaret Bakanı Bülent Tüfenkci’nin cevabı (7/26459)
8.- Niğde Milletvekili Ömer Fethi Gürer’in,
son beş yıldaki ambalajlı su ihracatına ilişkin sorusu ve Gümrük ve Ticaret
Bakanı Bülent Tüfenkci’nin cevabı (7/26463)
9.- Ağrı Milletvekili Berdan Öztürk’ün,
ihtiyacın üzerinde borçlanma yapıldığı iddiasına ilişkin sorusu ve Maliye
Bakanı Naci Ağbal’ın cevabı (7/26552)
10.- İstanbul Milletvekili Mustafa Sezgin
Tanrıkulu’nun, toplu açılış yapılan Bakanlık tesisleriyle ilgili iddialara
ilişkin sorusu ve Maliye Bakanı Naci Ağbal’ın cevabı (7/26557)
2 Mayıs 2018 Çarşamba
BİRİNCİ OTURUM
Açılma Saati: 14.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Mehmet Necmettin AHRAZOĞLU (Hatay)
----- 0 -----
BAŞKAN
– Türkiye Büyük Millet Meclisinin 94’üncü Birleşimini açıyorum.
Toplantı
yeter sayısı vardır.
Görüşmelere
başlayacağız.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, Türk sporu hakkında söz isteyen Kocaeli Milletvekili Saffet Sancaklı'ya
aittir.
Buyurun
Sayın Sancaklı.(MHP sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kocaeli Milletvekili Saffet Sancaklı’nın,
Türk sporu ve sorunlarına ilişkin gündem dışı konuşması
SAFFET SANCAKLI (Kocaeli)
- Sayın Başkan, değerli milletvekilleri; hepinizi saygıyla selamlıyorum. Bizi televizyonları
başında izleyen büyük Türk milletini de ayrıca bir kez daha selamlıyorum.
21 Aralık 2017 tarihinde
burada yapmış olduğum bir konuşmamda, futbol terörünün geldiğini ve önlem almazsak
çok kötü olaylarla karşılaşacağımızı söylemiştim; Türk futbolunun ve sporunun ciddi
problemleri olduğunu, ciddi sorunları olduğunu anlatmıştım. 
Tabii, Milliyetçi
Hareket Partisinin bir özelliği var; önceden görüyoruz, öngörüyoruz ve uyarılarımızı
yapıyoruz ama bazen de herhâlde çok ciddiye mi alınmıyoruz veya şu andaki konjonktür
mü böyle, bilmiyorum olaylara bir türlü müdahale edilemiyor. 
Şimdi, en son Fenerbahçe-Beşiktaş
maçı oynandı, hepimiz de izledik. iki güzide kulübümüzün oynamış olduğu bu kupa
maçının yarı finalinde yaşanan olaylar Türk futbolunun ne hâlde olduğunu bir kez
daha gözümüzün önüne sermiştir.
Öncelikle şunu söylemek
isterim: Tabii, hiçbirimizin kabul etmediği gibi benim de bu yaşanan olayları kabul
etmem mümkün değildir. Bunun ne makul bir tarafı vardır ne de hoş karşılanacak bir
tarafı vardır.
TANJU ÖZCAN (Bolu)
– Hangisi haklı kaptan, hangi kulüp?
SAFFET
SANCAKLI (Devamla) - Ülkemizin güzide iki takımının arasında bile böyle olaylar
olurken Futbol Federasyonu her zamanki gibi açıklamalar yapacak. Ne diyecek? “Futbolun
marka değerini çok artırdık, çok iyi durumdayız. Rekor yayın ihalesi yaptık.” Bunun
gibi saçma sapan birçok laf. Şimdi, bugün yarın duyarsınız, “Holiganlarla mücadele
edip Sporda Şiddeti Önleme Yasası’nın işletilmesinde kararlı olacağız.” diyecekler.
Gene aynı laflar, gene aynı laflar ve olay örtbas edilecek. 
Gerçek
manada önlem alınması için illa olayların mı olması lazım, Allah korusun? O gün,
Fenerbahçe-Beşiktaş maçında bir 50-100 kişi sahaya atlasaydı belki de 5-10 bin kişi
sahaya atlayacaktı ve o gün orada çok kötü olaylar olacaktı. Geçmişte yaşadığımız
Heysel faciamız var, biliyorsunuz, Belçika’da. Bu, Hillsborough trajedisi var, 95
ölü var Liverpool seyircisinden. Kayseri-Sivas olayları var, 43 ölü. İlla böyle
olayların mı olması gerekiyor bizim önlem almamız için?
Tabii,
aslında…
TANJU
ÖZCAN (Bolu) – Şenol Güneş’in başı yarıldı Kaptan.
SAFFET
SANCAKLI (Devamla) – Tanju Bey, ne dediniz?
TANJU
ÖZCAN (Bolu) – Şenol Güneş’in başı yarıldı.
SAFFET
SANCAKLI (Devamla) – İşte bütün olayları zaten kınıyoruz yani bunların kabul edilir
tarafı olmadığını söylüyorum. 
Aslında
bunları önlemek için bizim 2011 senesinde çıkardığımız, Mecliste, burada 14 Nisan
2011’de çıkarılan Sporda Şiddet ve Düzensizliğin Önlenmesine Dair Kanun var. Aslında
altyapımızda var fakat mesele iyi kanun yapmak değil ki, mesele kanunu doğru uygulamak.
Peki, doğruyu kim uygulayacak?
MAHMUT
TANAL (İstanbul) – Biz.
SAFFET
SANCAKLI (Devamla) – Ehil insanlar uygulayacak. O makamlarda… Buradan kanun çıkmış,
kim uygulayacak? Futbol Federasyonu, öyle mi Mahmut Bey?
MAHMUT
TANAL (İstanbul) – Orada ehil insan yok ki, liyakate göre insan atanmamış ki.
SAFFET
SANCAKLI (Devamla) – Ehil insan olmadığı için de bunlar uygulanmıyor. Peki, bu ne
kadar daha devam edecek böyle? 
TANJU
ÖZCAN (Bolu) – Devam edemez.
SAFFET
SANCAKLI (Devamla) – Bir de futbol seyircisi anarşist değildir, terörist değildir.

MAHMUT
TANAL (İstanbul) – Kesinlikle.
SAFFET
SANCAKLI (Devamla) – Allah korusun, olaylar başlasa ne yapacağız, ateş mi edeceğiz
o seyirciye biz? Edemeyiz de. O gün o statta eğer sahaya birkaç bin kişi atlasaydı,
olaylar olsaydı, Türkiye genelinde kahvehanelerde, birahanelerde, kalabalık maç
seyredilen yerlerde olaylar başlasaydı kim durduracaktı bunu? Peki, bu, kolay provoke
edilecek bir olay mı? Çok kolay provoke edilebilecek bir olay. O zaman, buradan
bir kez daha uyarıyorum, bir daha uyarmayacağım Futbol Federasyonunu, diyorum ki:
Önleminizi alın. 
Bu arada, tabii, Sayın Bakanımız -Spor Bakanımız burada
yok ama- daha önce bizim bu BESYO’cularla ilgili, beden eğitimi yüksekokulundaki
öğrencilerimizle ilgili 3 bin atama yapılacağını söyledi bize. Daha sonra açıklama
yaptı, daha sonra ben de kendisiyle konuştuğumda şöyle söyledi: “Düzenlemeleri yapıyoruz,
çok kısa sürede uygulamayı yapacağız.” Benim ricam şu: Seçim geliyor diye bu işi
durdurmayalım ve acilen bu 3 bin atamayı yapalım.
Bunun dışında, 3. Lig oyuncularının askerlik problemi var.
Sayın Spor Bakanımız bunu Savunma Bakanımıza gönderdiğini söyledi. Sayın Savunma
Bakanı, bunu da seçimden önce çıkaralım çünkü bu çocuklar lig bitince sokağa çıkamıyorlar,
kaçak kimliklerle, geziyorlar. Bunlara bunu reva görmeyelim.
Bunun dışında, son olarak da Avrupa Güreş Şampiyonası’nda
finalde Rus rakibini yenen, bizim kardeşimiz Rıza Kayaalp’i -8’inci kez dünya şampiyonu
oluyor- kutluyorum. Ayrıca, Brezilya’nın Sao Paulo kentinde Açık Su Yüzme Dünya
Şampiyonası’nda sırtüstü yüzmede dünya şampiyonu olan Sümeyye Boyacı kardeşimizi
de tebrik ediyorum.
Tanju Bey, o olayların hiçbirini tasvip etmiyoruz. Zaten
bu yaptığım konuşmada bir kez daha böyle bir hatırlatayım dedim çünkü bu olaylar
başladığı zaman bütün diğer olayları gölgede bırakabilir, bunun da önünü kesemeyiz.
Onun için şu Futbol Federasyonunu bir kez daha uyarıyorum ben, herkesi uyarıyorum.

TANJU ÖZCAN (Bolu) – Ama kaptan, verilen kararı vicdanınızda
sorguladınız mı? Bu maç tekrar edilir mi? 
BAŞKAN – Karşılıklı konuşmayalım lütfen. 
SAFFET SANCAKLI (Devamla) – Deveye sormuşlar “Boynun neden
eğri?” diye “Nerem düz ki?” demiş. 
BAŞKAN – Sayın Sancaklı, süreniz bitti. 
SAFFET SANCAKLI (Devamla) – Hepinizi saygıyla selamlıyorum.
(MHP sıralarından alkışlar) 
BAŞKAN – Teşekkür ederim. 
Gündem dışı ikinci söz, İzmir’in belediye oluşunun 150’nci
yıl dönümü münasebetiyle söz isteyen İzmir Milletvekili Mustafa Ali Balbay’a aittir.
Buyurun Sayın Balbay. (CHP sıralarından alkışlar) 
2.- İzmir Milletvekili Mustafa Ali Balbay’ın,
İzmir’in belediye oluşunun 150’nci yıl dönümüne ilişkin gündem dışı konuşması
MUSTAFA
ALİ BALBAY (İzmir) – Sayın Başkan, sayın milletvekilleri; İzmir’in, 1867 yılında
çıkan bir yasayla 1868 yılında belediye oluşunun 150’nci yılı nedeniyle ve bugün
İzmir’in karşı karşıya bulunduğu, merkezî Hükûmet karşısındaki durumu için söz aldım.
Hepinizi saygıyla selamlıyorum. 
Öncelikle,
bu sabah İzmir ve Manisa’da meydana gelen hafif şiddetli depremler için geçmiş olsun
dileğinde bulunuyorum.
Sayın
Başkan, sayın milletvekilleri; İzmir gerçekten güzel bir şehir, yaşanası bir şehir,
gelenlerin başını döndüren bir şehir. Nitekim AKP Genel Başkanı Recep Tayyip Erdoğan
da İzmir’e geldiğinde gerçekten başı döndü, rakamları karıştırdı, yatırım tarihlerini
karıştırdı ve seçimden seçime de olsa İzmir’i anımsadı. 
Bu
kürsüden daha önce de defalarca İzmir’e yapılan haksızlığın özellikle altını çizmiştim.
Bu yıl açıklanan 2018 yılı Yatırım Programı’nda da İzmir’in merkezî Hükûmet karşısındaki
durumunun değişmediğini bir kez daha gördük. 
Sayın
milletvekilleri, İzmir Türkiye hazinesine vergi olarak yüzde 10,8 katkıda bulunuyor
yani Maliye Bakanlığının topladığı her 100 verginin 10,8’i İzmir’den toplanıyor.
Buna karşın, bu gösterdiğim yatırım programında merkezî Hükûmetten İzmir’e düşen
pay sadece yüzde 2. Biz İzmir’in bu payını istiyoruz, İzmir’in hakkını istiyoruz.

İzmir’le
ilgili olarak, İzmir Büyükşehir Belediyesinden bağımsız Profesör Oğuz Esen’in yaptığı
araştırmaya göre, sayın milletvekilleri, İzmir Büyükşehir Belediyesi kişi başına
600 liralık yatırım yapıyor, merkezî Hükûmet ise 400 liralık yatırım yapıyor. Normalde
İzmir’in Ankara’ya gönderdiği verginin karşılığı olarak bunun belediyelerin en az
2 katı olması gerekir. Zaten İzmir’le ilgili yatırımlarda da özellikle İstanbul
ve Ankara’yla karşılaştırınca tablo çok açık ortaya çıkıyor. 
Sayın
milletvekilleri, 2018 yılında İstanbul’a 1,8 milyar liralık raylı sistem yatırımı
planlanıyor, Ankara’ya 300 milyon liralık yatırım programı var, İzmir’e ise sadece
ve sadece 21 milyon liralık. Son on iki yıllık tabloya baktığımızda, son on iki
yılda İzmir’e yapılan yatırımların toplamı 9,9 milyar; Ankara’ya yapılan yatırımların
toplamı ise 46 milyar, İstanbul’a 95 milyar. Bu tablo da gösteriyor ki gerçekten
İzmir, merkezî Hükûmetten hak ettiği payı alamıyor ancak İzmir’in gerek vergileri
öderken gösterdiği dürüstlük, gerekse büyükşehir belediyesinin dünyada finans çevrelerinin
de kabul ettiği gerçek çerçevesinde yatırımlarını sürdürüyor. 
Dünyanın
hiçbir ülkesinde örneğin fuar yatırımı yerel yönetimin işi değildir, genellikle
merkezî yönetimlerin işidir ancak ne yazık ki İzmir bundan payını alabilmiş değil,
İzmir Büyükşehir Belediyesi bu yatırımı kendisi yaptı. İzmir’e merkezî Hükûmetten
öteki alanlarda da ne ölçüde yatırım var diye baktığımızda İzmir’e Adalet Bakanlığının
bir müjdesi var, 5 milyon lira harcayarak yeni bir cezaevi kazandıracak. Yani İzmir’e
düşen pay 5 milyon liralık bir yatırımla yeni bir cezaevi.
Sayın
Başkan, sayın milletvekilleri; konuşmamın başında da söyledim, Erdoğan’ın İzmir’e
gelişte 1987 yılında Turgut Özal tarafından açılmış Adnan Menderes Havaalanını kendisine
mal etmesinden tutun da İzmir’den aday olmak isteyen İbrahim Tatlıses’in Erdoğan’ın
Büyükşehir Belediye Başkanı olduğu tarihi iki yıl geri çekmesine kadar, ortada gerçekten
trajikomik bir durum var. Sayın Tatlıses’e de Sayın Erdoğan’a da çağrımız, sözümüz
şudur ki İzmir’in Tatlıses’lere karnı tok.
İzmir
hakkını istiyor, İzmir cumhuriyetin en büyük, en güzel kenti olarak da yaşamaya
devam etmek istiyor diyorum, hepinize saygılar sunuyorum. (CHP sıralarından alkışlar)

BAŞKAN
– Teşekkür ederim Sayın Balbay. 
MAHMUT
ATİLLA KAYA (İzmir) – Sayın Başkan…
BAŞKAN
– Buyurun.
MAHMUT
ATİLLA KAYA (İzmir) – Sayın Başkanım, konuşmacının değerlendirmeleri gerçek dışı
beyanlardan oluştu. Bu noktada yerimden bir dakikalık açıklama için İzmir’e yatırımlara
ilişkin…
TANJU
ÖZCAN (Bolu) – Efendim, böyle bir usul var mı? Hep sorarsınız “Böyle bir usul var
mı?” diye. Yok.
BAŞKAN
– Siz çok kullandınız bu usulü Sayın Özcan, o yüzden biliyorsunuz böyle bir usulün
olduğunu.
Sayın
Kaya, bir dakika yerinizden açıklama yapacaksınız.
Buyurun.
V.- AÇIKLAMALAR
1.- İzmir Milletvekili Mahmut Atilla Kaya’nın,
İzmir Milletvekili Mustafa Ali Balbay’ın yaptığı gündem dışı konuşmasındaki bazı
ifadelerine ilişkin açıklaması
MAHMUT
ATİLLA KAYA (İzmir) – Sayın Başkanım, tabii ki konuşmacının özellikle ortaya koymuş
olduğu gerçek dışı beyanlarına girmeden önce şundan bahsetmek isterim: Sayın Cumhurbaşkanımız
Recep Tayyip Erdoğan değerli milletvekilinden daha fazla İzmir’e geliyor ve özellikle
Sayın Başbakanımız Binali Yıldırım’ın da herhâlde İzmir Milletvekili olduğunu, bu
ülkenin Başbakanının bir İzmir Milletvekili olduğunu, bunun çok partili demokrasi
hayatında ilk defa gerçekleştiğini de sanırım bilmiyor. Şu ana kadar AK PARTİ iktidarı
eliyle İzmir’e 50 milyar TL, eski parayla 50 katrilyon yatırım yaptık. Bahsettiği
Adnan Menderes Havalimanı da iç hatlar terminali olarak şu an Türkiye'nin en büyük
iç hatlar terminali olup 20 milyon yolcuya ulaşmıştır. Tabii, pek İzmir’le alakası
olmadığı için, pek İzmir’e gelip gitmediği için -burada Büyükşehir Belediyesinden
de bahsetti- geçmişte de şunu yapmıştı sayın konuşmacı: Baktığınızda Büyükşehir
Belediyesi…
(Mikrofon
otomatik cihaz tarafından kapatıldı)
BAŞKAN
– Teşekkür ederim.
Sayın
Özkoç…
ENGİN
ÖZKOÇ (Sakarya) – Efendim…
MUSTAFA
ALİ BALBAY (İzmir) – Sayın Başkan…
BAŞKAN
– Grup Başkan Vekilinizi dinliyorum Sayın Balbay, görmediniz, evet.
ENGİN
ÖZKOÇ (Sakarya) – Sayın konuşmacı “Gerçekleri ifade etmemiştir, ben gerçekleri ifade
edeceğim.” diye aldığı sözde hatibimize direkt sataşmada bulunarak “Kendisi İzmir
Milletvekili olduğu hâlde pek gelmemiştir, onları bilmez.” gibi sataşmalarda bulunmuştur.
Hatibimize sataşmadan söz talep ediyoruz efendim.
BAŞKAN
– Peki, yerinden bir dakika söz versem, daha yeni başladık, bir gerginlik yaratmayalım
Sayın Özkoç.
MUSTAFA
ALİ BALBAY (İzmir) – Ama efendim, çok ağır bir söz bu yani olağanüstü hakaret bu
bana yani. Ben Ege Üniversitesi mezunuyum.
BAŞKAN
– Yerinizden söz vereceğim size.
ENGİN
ÖZKOÇ (Sakarya) – Müsaade ederseniz bu seferlik böyle olsun efendim.
BAŞKAN
– Peki, buyurun iki dakika…
ENGİN
ÖZKOÇ (Sakarya) – Teşekkür ederim Sayın Başkan.
BAŞKAN
– Rica ederim Sayın Özkoç.
Buyurun
Sayın Balbay.
VI.- SATAŞMALARA İLİŞKİN KONUŞMALAR
1.- İzmir Milletvekili Mustafa Ali Balbay’ın,
İzmir Milletvekili Mahmut Atilla Kaya’nın yaptığı açıklaması sırasında şahsına sataşması
nedeniyle konuşması
MUSTAFA
ALİ BALBAY (İzmir) – Sayın Başkan, sayın milletvekilleri; tabii, ben kendimden bahsetmeyi
çok sevmiyorum ama ben 1981 Ege Üniversitesi İletişim Fakültesi mezunuyum ve bu
üniversiteden mezun olduğum için de büyük bir gurur duyuyorum. Buradan pek çok arkadaşım
var hâlâ ve iddiayla söylüyorum, İzmir’de ve çevre ilçelerinde ayak basmadığım yer
yoktur. (CHP sıralarından alkışlar)
Gazete
İzmir’de gazeteciliğe başladım, on yıl burada gazeteciliği sürdürdüm ve bugün kiminle
görüşsem İzmir’de “Biz sizinle 85’te şunu yapmıştık, 78’de bunu yapmıştık.” der.
12 Eylülün öncesinde, Ege Üniversitesindeki bütün toplumsal hareketlerde -hukukun
içinde kalarak- her türlü mücadelenin içinde bulundum. Sonrasında da yine bahsettiğim
gibi on yıl İzmir’de gazetecilik yaparak İzmir’in bütün sorunlarına parmak bastım.
Ve ben bugün İzmir’de yapılan yatırımların hepsinin geçmişini biliyorum. 
Sayın
konuşmacının kendisiyle ilgili bir değerlendirme yapmak istemiyorum, gereksiz. Ancak
ben beş dakikalık süreyi de aşmamaya özen gösterdim. Belki bir dakika istesem Sayın
Başkan verecekti ama devamında söyleyebileceğim çok şey var. Bugün iktidarın İzmir’de
yapmaya çalıştığı bütün projelerin 80’li yıllardaki öyküsünü biliyorum, 60’lardaki
öyküsünü biliyorum. Çandarlı Barajını, sadece birkaçını… Kuzey Ege, 2011 yılında
denmiş ki: “52 ayda bitecek.” Bakın, 2011 yılında “52 ayda bitecek.” denmiş, kaç
ay oldu 2011’den bu yana? Devam edelim, Sabuncubeli, diyor ki 2011 yılında: “36
ayda bitecek.” “Sabuncubeli’nde ışık göründü.” dediler ama bu otobüs ışığı değil,
araç ışığı değil, onlarla hiç ilgisi yok. İzmir’deki bu 35 projeden sadece ikisini
yaptılar, ötesini yapmadılar. Zaten İzmir’deki yatırımlar için İzmirli gençlerin
bir sözü var, diyorlar ki Hükûmetin bu yatırımlarının olmamasını dikkate alarak:
“Aşkımız Çandarlı Limanı gibi, hiç bitmeyecek.”
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Balbay.
MAHMUT
ATİLLA KAYA (İzmir) – Sayın Başkanım, bizatihi benim konuşmamı “Çok gereksiz.” diye
değerlendirerek ağır bir eleştiride bulunmuş oldu, bundan dolayı sataşmadan söz
istiyorum. 
BAŞKAN
– Bir sataşmada bulunmadı yalnız.
ENGİN
ÖZKOÇ (Sakarya) – Hiçbir sataşmada bulunmamıştır. 
BAŞKAN
- Sayın Özkoç, ben bir değerlendireyim lütfen, rica ediyorum.
Bir
sataşmada bulunmadı, ben dinledim konuşmasını. 
MAHMUT
ATİLLA KAYA (İzmir) – O zaman efendim buradan zapta geçirteyim söylediklerimi. 
BAŞKAN
– Söyleyeceğinizi lütfen söyleyin, zapta geçsin. 
MAHMUT
ATİLLA KAYA (İzmir) – Söyleyeyim. Şimdi, bahsettiği… Söylüyorum ama kendisi de aslında
açığa düşüyor. Birincisi, Çandarlı Limanı’na bugüne kadar altyapı olarak Hükûmetimizce
300 milyon TL yatırım yapılmış…
MUSTAFA
ALİ BALBAY (İzmir) – Bitti mi bitmedi mi yani ben onu soruyorum?
MAHMUT
ATİLLA KAYA (İzmir) – …ve altyapı kısmı bitmiş, üstyapı ihalesi için de -Sayın Başbakanımız
duyurdu- çok kısa zaman içerisinde zaten gün verilecektir. 
İkinci
olarak da özellikle sayın konuşmacı -demin sözüm de kesildi- İzmir Büyükşehir Belediyesinden
bahsetti. Kendisi, İzmir’in meşhur Basmane Çukuru’nun ve Yeni Kent Merkezi Planı’nın
Çevre ve Şehircilik Bakanlığı tarafından yapılmış olduğunu gidip oralarda iddia
etti fakat nitekim çok net şekilde ortaya çıktı ki bu planlar İzmir Büyükşehir Belediyesi
tarafından yapılmıştır. 
BAŞKAN
– Tamamlayın lütfen.
MAHMUT
ATİLLA KAYA (İzmir) – Ve bunu bir ihanet olarak İzmir’e söylemiştir. Ben konuşmacıya
bu sözlerini hatırlatıyor, İzmir’e de daha fazla gelmesini temenni ediyorum. (AK
PARTİ sıralarından alkışlar)
BAŞKAN
– Teşekkür ederim.
MUSTAFA
ALİ BALBAY (İzmir) – Sayın Başkan, şimdi asıl bu konuşma...
BAŞKAN
– Ama sayın milletvekilleri...
MUSTAFA
ALİ BALBAY (İzmir) – “İhanet” olarak niteledi. 
BÜLENT
TURAN (Çanakkale) – Sonu yok bu işin Sayın Başkan.
MUSTAFA
ALİ BALBAY (İzmir) – Ben kürsüden yanıt vermek istiyorum. Bu sataşma Sayın Başkan.
TANJU
ÖZCAN (Bolu) – Açık sataşma efendim.
BAŞKAN
– Böyle bir şeyi söylediğinizi iddia etti. 
MUSTAFA
ALİ BALBAY (İzmir) – Tamamen yalan.
TANJU
ÖZCAN (Bolu) – “İhanet.” dedi efendim.
BAŞKAN
– O zaman yerinizden size de bir dakika söz vereceğim.
MUSTAFA
ALİ BALBAY (İzmir) – Ama Sayın Başkan...
BÜLENT
TURAN (Çanakkale) – Zapta geçsin Başkan.
BAŞKAN
– Lütfen... Bakın, ilkinde hakaret olmamasına rağmen size söz verdim. 
MUSTAFA
ALİ BALBAY (İzmir) – Kesinlikle ben...
BAŞKAN
– Lütfen, yerinize geçip bir dakikalık söz için sisteme girer misiniz Sayın Balbay.
Buyurun.
V.- AÇIKLAMALAR (Devam)
2.- İzmir Milletvekili Mustafa Ali Balbay’ın,
İzmir Milletvekili Mahmut Atilla Kaya’nın yaptığı açıklamasındaki bazı ifadelerine
ilişkin açıklaması
MUSTAFA
ALİ BALBAY (İzmir) – Sayın Başkan, şimdi, sayın konuşmacı bir defa konuyu tamamen
dağıtarak işi Basmane Çukuru’na getirdi, tabii onu da ayrıca konuşabiliriz. Basmane
Çukuru gibi kimi özel yatırım yerlerinde Şehircilik Bakanlığının dahli var yoksa...
MAHMUT
ATİLLA KAYA (İzmir) – Bu planlar İzmir Büyükşehir Belediyesi tarafından yapılmıştır
Sayın Balbay.
MUSTAFA
ALİ BALBAY (İzmir) – Büyükşehir Belediyesine de başvurmuşlar, demişler ki: “Büyükşehir
Belediyesi kendine alacağı payın yüksek olduğunu düşünerek “Olabilir.” demiş ama
sorumluluk Şehircilik Bakanlığında. Yüksel Çakmur da dava açmış, davayı kazanmış.
Ben o davanın arkasındayım. İzmir’e kıyılmaması gerektiğini düşünüyorum.
BAŞKAN
– Tamam.
MUSTAFA
ALİ BALBAY (İzmir) – Kendisi “Kıyılsın.” diyorsa, “Oraya bir hançer dikilsin.” diyorsa
diyeceğim başka bir şey yok. İzmir’e çok akın var ama İzmir’in sağlıklı büyümesini
istiyorum. İzmir’de bu büyük yapılaşmanın kontrollü olmasını istiyorum.
BAŞKAN
– Sayın milletvekilleri, gündemimiz İzmir’in sorunları değil. 
Teşekkür
ederim Sayın Balbay.
Ben
gündeme devam etmek istiyorum. 
MUSTAFA
ALİ BALBAY (İzmir) – Şehircilik Bakanlığının hangi işlere baktığını da bir öğrensin.

BAŞKAN
– Teşekkür ederim. 
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları
(Devam)
3.- Kırklareli Milletvekili Selahattin Minsolmaz’ın,
Kırklareli iline ilişkin gündem dışı konuşması 
BAŞKAN
– Gündem dışı üçüncü söz, Kırklareli hakkında söz isteyen Kırklareli Milletvekili
Selahattin Minsolmaz’a aittir. 
Buyurun
Sayın Minsolmaz. (AK PARTİ sıralarından alkışlar) 
TANJU
ÖZCAN (Bolu) – Efendim, seçim yaklaşmış, iktidar partisi milletvekilleri illerini
hatırlamışlar. 
SELAHATTİN
MİNSOLMAZ (Kırklareli) – Sayın Başkan, değerli milletvekilleri, aziz milletimiz;
yüce heyetinizi saygıyla selamlıyorum, herkese muhabbetlerimi sunuyorum. 
İlim
Kırklareli hakkında gündem dışı söz almış bulunuyorum. 
Evet,
burada yapılanların anlatılması gerektiği inancındayım, eksikler de söylenebilir
ama ilimiz Kırklareli, İstanbul ile Avrupa arasında, Trakya kesiminde 3 tane güzel
ilden ve “saklı cennet” olarak anılan illerden bir tanesi. Sadece geçen yıl içerisinde
nüfusunun 7 katı kadar turist ağırlama şerefine erişmiş ilimizde, Hükûmetimizin
2002’den bugüne kadarlık, on altı yıllık sürecinde her alanda, tüm sektörlerde ciddi
yatırımlar yapıldı. Bunları kısaca yüce heyetinize arz etmek istiyorum. 
TANJU
ÖZCAN (Bolu) – Yerel yönetimlerin başarısı olmasın. 
SELAHATTİN
MİNSOLMAZ (Devamla) – Yerel yönetimlerle ilgili başarıya değineceğim. Tüm arıtma
tesislerini Devlet Su İşleri olarak yaptık, onlardan sadece işletmelerini bekliyoruz.
(AK PARTİ sıralarından alkışlar) 
GÜLAY
YEDEKCİ (İstanbul) – Yanlış boru kullanıldığı için su sorunu çıkıyor, biliyorsunuz
değil mi? 
SELAHATTİN
MİNSOLMAZ (Devamla) – Ama yerel yönetimler veya Hükûmet olarak önemli olan millete
hizmet etmek olduğundan, burada hem yerel yönetimlerden hem de genel politikadan
bahsetmekte fayda var. 
Ben
geçen hafta -belki sayın milletvekilimiz burada yoktu- yerel yönetimlerin özellikle
çevreye ilişkin yapamadıklarını, eksikleri belediyeler adına tamamlamak için Hükûmetin
Devlet Su İşleriyle yaptıklarını anlatmaya çalıştım. Bugün sadece sağlıktan eğitime,
ulaşımdan turizme kadar yapılanlara birkaç kelimeyle değinmek istiyorum. 
Türkiye’nin
eğitim oranı en yüksek illerden birisi olmasına rağmen, 2007 yılında açılan Kırklareli
Üniversitesiyle ve şu anda 27 bin öğrenciden oluşan kapasitesiyle, geçen yıl da
kazandırdığımız Hukuk Fakültesi ve Uçak ve Uzay Bilimleri Fakültesiyle Kırklareli
Üniversitesi en hızlı büyüyen üniversitelerden bir tanesi oldu. İnşallah, şu an
Cumhurbaşkanımızın önünde olan Tıp Fakültesinin de kabulüyle yine parlayan üniversitelerden
bir tanesi olacak. 
GÜLAY
YEDEKCİ (İstanbul) – Üniversiteleri niye bölüyorsunuz Sayın Vekilim? Üniversitelerden
ne istiyorsunuz? Bölmeyin üniversiteleri, gençleri. Dokunmayın üniversitelere. 
SELAHATTİN
MİNSOLMAZ (Devamla) – Evet, Kırklareli doğal gazın Türkiye’ye girdiği illerden bir
tanesiydi ama hamdolsun, Hükûmetimiz döneminde Kırklareli’yi, tüm ilçelerini ve
merkezi doğal gaza kavuşturduk; bununla da kalmadık, şimdi beldeler seviyesinde
doğal gaz çalışmalarına son sürat devam ediyoruz. 
Bununla
beraber, ulaşımda D100 kara yolu Türkiye’yi Avrupa’ya bağlayan önemli yollardan
bir tanesi sayın vekilim. D100 kara yolunu duble yapmak suretiyle bütün soydaşlarımızın
Avrupa’ya güvenle gitmelerini sağladık. Şimdi, Dereköy Sınır Kapımızın da inşallah
tır trafiğine açıldıktan sonra bölgede ticarete de çok artı değer getireceği inancındayız.

Bölgemizde
sanayiyi ihmal etmedik. Trakya Bölgesi, özellikle Kırklareli hem tarımın hem ormancılığın
hem hayvancılığın hem turizmin hem ticaretin hem de sanayinin geliştiği illerden
birisi. Bölgemizde 3 tane organize sanayi bölgesi ihdas ettik; Büyükkarıştıran,
Evrensekiz ve Kırklareli OSB’yle beraber ciddi anlamda katma değeri yüksek sanayi
kuruluşları da ilimizde faaliyet gösteriyor. 
İstihdam
alanında sağlanan bu başarıyla değerli milletvekilleri, Kırklareli ilimizde işsizlik
oranı Türkiye geneline göre çok az, yüzde 7,4 oranında ve istihdama çok ciddi katkılarda
bulundu. 
Köylerimizde,
179 tane köyümüzde içme suyunun hepsini kapalı sistem hâline getirerek, son çeyrekte
de özellikle güneş enerjisini, yenilenebilir enerjiyi kullanarak köy pompalarında
elektrik sarfiyatını yok denecek kadar azaltacak yöntemi 6 köyümüzde hayata geçirdik.
İnşallah önümüzdeki dönemde 179 köyümüze de genelleştirerek yenilenebilir enerjiyle
köy pompalarının, su pompalarının elektrik sarfiyatını kaldırmayı düşünüyoruz. 
Sayın
Başkan, değerli milletvekilleri; önümüzdeki döneme ilişkin Trakya bölgemizi, özellikle
Kırklareli’mizi en etkileyecek projelerden birisi yine ulaştırma alanında olacak.
Kapıkule-Halkalı hızlı tren hattının -Bakü’den Londra’ya malum- Hükûmetimizce İstanbul-Ankara
aksı tamamlandı. Şimdi, inşallah 2018’de başlayacak olan Kapıkule-Halkalı hızlı
tren hattıyla beraber de İstanbul, Trakya’ya bağlanmış ve Avrupa ayağı tesis edilmiş
olacak. 
2,2
milyar, eski parayla 2,2 katrilyon liralık bu dev bütçe -sadece 2 tane istasyonu
benim ilimde; Lüleburgaz ve Babaeski’de yolcu olarak, Büyükkarıştıran’da da yük
istasyonu olarak- bölgenin ulaşım aksını güçlendirecek, inşallah Çanakkale köprüsü
de bittikten sonra -Bursa’ya da uğrayacak- Marmara Denizi’ni iç bir deniz hâline
getirecek. Bu anlamda, on altı yıllık dönemde ilimize yapılan yatırımların toplamı
8 milyar, eski parayla 8 katrilyon lira olmuştur. 
Kırklareli
küçük bir ildir ama Hükûmetimiz döneminde inanılmaz önemli yatırımlar yapılmıştır.
Güzel Kırklareli’mize yapılan yatırımları burada beş dakikada anlatmaya fırsat yok,
bunun için bir saate ihtiyaç var. Ben güzel Kırklare’miz anlatılmaz, yaşanır diyorum.
Önümüzdeki pazar günü Hıdırellez, tüm milletvekillerini, başta Sayın Başkanımızı
ilimize davet ediyorum.
Hemşehrilerimi
ve aziz milletimizi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Minsolmaz.
Şimdi,
sisteme giren 15 milletvekiline yerlerinden birer dakikalık söz vereceğim.
Söz
vereceğim sayın milletvekillerinin isimlerini okuyorum: Sayın Doğan, Sayın Engin’in
yerine Sayın Çamak, Sayın Taşkın, Sayın Kılıç, Sayın Tunç’un yerine Sayın Sürekli,
Sayın Arslan, Sayın Kurt’un yerine Sayın Cora, Sayın Şeker, Sayın Özdiş, Sayın Kurt,
Sayın Atıcı, Sayın Yaşar, Sayın Özdemir, Sayın Dedeoğlu, Sayın Tüm.
Şimdi
Sayın Doğan’la başlıyoruz.
Buyurun
Sayın Doğan.
V.- AÇIKLAMALAR (Devam)
3.- İstanbul Milletvekili Selina Doğan’ın, 6
kişinin katıldığı “işimizi geri istiyoruz” eylemine polisin müdahale etmesine ilişkin
açıklaması
SELİNA
DOĞAN (İstanbul) – Sayın Başkan, KHK’yle işlerinden ettiğiniz insanlar başkent Ankara’nın
ortasında yüzlerce gündür direniyorlar ve işlerini geri istiyorlar. Dün “İşimizi
geri istiyoruz.” eyleminin 539’uncu günüydü. Sadece 6 kişinin katıldığı eyleme polis
tazyikli su ve biber gazıyla müdahale etti. Protestoculardan 75 yaşındaki Perihan
Pulat’ın yüzünde polisin müdahalesi sonucu morluklar oluştu; şöyle fotoğrafını da
göstermek istiyorum, bugünkü hâli. Başka bir protestocunun ise saçları koparıldı.
Bunun adı, sokak ortasında, herkesin gözü önünde işkence yapmaktır. 6 kişinin katıldığı
ve hiçbir şiddet içermeyen bir protesto gösterisine karşı gösterilen bu tahammülsüzlük
neyin nesidir? Bu vicdansızlık hangi gerekçeyle açıklanabilir? 
Sayın
Cumhurbaşkanı bundan birkaç gün önce daha çok demokrasi, daha çok özgürlük ve daha
geniş haklar çağrısı yapmıştı. İktidarın daha çok demokrasi, daha çok özgürlük ve
daha geniş haklar açıklamasının ne anlama geldiğini dünkü müdahale çok iyi gösterdi.
Yaptıklarınız, yapacaklarınızın göstergesidir. Bunun için diyoruz ki 24 Hazirandan
sonra hiç kimse hiçbir yerde işkence görmeyecek.
(Mikrofon
otomatik cihaz tarafından kapatıldı)
BAŞKAN
– Sayın Çamak…
4.- Mersin Milletvekili Hüseyin Çamak’ın, Türkiye’deki
köklü üniversitelerin bölünüp başka bir üniversite adı altında açılmasının hata
olduğuna ve yetkililerin bu hatadan bir an önce dönmesi gerektiğine ilişkin açıklaması
HÜSEYİN
ÇAMAK (Mersin) – Sayın Başkan, Türkiye’deki köklü üniversitelerin bölünüp başka
bir üniversite adı altında açılmasıyla bu üniversitelerin yılların birikimiyle akredite
olduğu bütün uluslararası anlaşmalar sona erecek ve bu anlaşmaların tekrar yapılıp
uluslararası alanda tekrar tanınması yıllar alacaktır. Kolaylıkla yeni bir üniversite
kurmak varken yeni açılan başka bir üniversite adı altında anılması ülkemiz için
büyük bir emek ve kaynak israfına yol açacak; kaybeden, Türkiye’nin akademik birikimi
olacaktır. 
Ayrıca
Erzincan’da olduğu gibi, köklü üniversitelerin isimlerini yaşayan siyasi isimlerin
adı altında değiştirmek ciddi bir haksızlıktır. Bu üniversiteleri önceki isimleri
ve kurumsal kimlikleriyle tercih eden öğrencilerin iradeleri hiçe sayılmaktadır.
Yetkililer bu hatalarından bir an önce dönmelidir. 
Teşekkür
ediyorum.
BAŞKAN
– Teşekkür ederim Sayın Çamak. 
Sayın
Taşkın… 
5.- Mersin Milletvekili Ali Cumhur Taşkın’ın,
1 Mayıs Emek ve Dayanışma Günü’nü kutladığına ve tüm çalışanların ülkenin baş tacı
olduğuna ilişkin açıklaması
ALİ
CUMHUR TAŞKIN (Mersin) – Teşekkürler Sayın Başkan. 
Dün
1 Mayıs Emek ve Dayanışma Günü’ydü. Bütün çalışanlarımızın 1 Mayıs Emek ve Dayanışma
Günü’nü kutluyorum. 
Emeklerinden
ve alın terlerinden başka sermayeleri olmayan, ülkemizin büyümesinde ve kalkınmasında
önemli rol oynayan tüm çalışanlarımız bu ülkenin baş tacıdır. “İşçinin ücretini
alın teri kurumadan verin.” diyen bir medeniyetin temsilcileri olarak on beş yılda
çalışanların hak ve hukukunu gözetmeye, sorunlarını devlet imkânları ve ülke kaynakları
elverdiğince çözmeye gayret ettik, etmeye de devam edeceğiz. Çalışırken olduğu gibi,
emekliliklerinde de her zaman yanlarında olduk, olacağız da. Bu amaçla Ramazan ve
Kurban Bayramı öncesi emeklilerimize verilecek ikramiyenin şimdiden hayırlı olmasını
diliyorum.
Onların
hakkının, hukukunun korunması doğrultusunda Cumhurbaşkanımız Sayın Recep Tayyip
Erdoğan ve Hükûmetimizin yapmış olduğu çalışmalara müteşekkiriz diyor, Genel Kurulu
saygıyla selamlıyorum. 
BAŞKAN
– Teşekkür ederim. 
Sayın
Kılıç… 
6.- Kahramanmaraş Milletvekili İmran Kılıç’ın,
28 Nisan-4 Mayıs Kardeşlik Haftası’na ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
28
Nisan–4 Mayıs Kardeşlik Haftası’dır. Kardeşlik kavramı aynı anne babadan dünyaya
gelenlere hasredilemeyecek kadar geniştir. Kardeşlik aynı özden var edildiğimizi
bilmek, insanlara muhabbet beslemek, birbirimize şefkat ve merhametle yaklaşıp yaşama
sevincini taşımak, birbirimiz için sığınılacak bir liman olabilmektir; zor zamanlarda
gönül alıcı bir söz, mütebessim bir yüz sunabilmek, huzur ve mutluluğu paylaşmak,
hüzün ve kedere, acı ve ıstıraba ortak olmak, kendimize istediğimiz bir iyilik ve
güzelliği kardeşimize de isteyebilmektir; diğerkâmlıktır; mesafeleri, sınırları,
engelleri ortadan kaldıran gönüller arası ülfet köprüsüdür. Kardeşlik ayrı bedenlerin
aynı kalbî hassasiyetleri paylaşabilmesidir. “Kuşlar gibi uçmasını, balıklar gibi
yüzmesini öğrendik ancak bu arada çok basit bir sanatı unuttuk: Kardeş olarak yaşamayı.”
der Martin Luther King. Kardeşlik zor zamanda bilinir. (AK PARTİ sıralarından alkışlar)

BAŞKAN
– Sayın Sürekli… 
7.- İzmir Milletvekili Kerem Ali Sürekli’nin,
29 Nisan Kutülamare Zaferi’nin 102’nci yıl dönümüne ilişkin açıklaması
KEREM
ALİ SÜREKLİ (İzmir) – Osmanlı ordusunun Kut bölgesinde verdiği destansı mücadelenin,
Kut’ül Amare zaferinin 102’nci yılını kutluyorum. Dönemin Genelkurmay Başkanı Halil
Paşa zaferle ilgili şöyle konuşmuştur: “Aslanlar, Osmanlı’ya şeref ve şan, İngilizlere
ise kara meydan olan şu kızgın toprağın güneşli semasında şehitlerimizin ruhları
sevinçle uçuşurken hepinizin pak alnından öpüyor ve cümlenizi tebrik ediyorum. Tarih
bu olayı yazmak için kelime bulmakta zorlanacaktır.” İşte Osmanlı sebatının İngiliz
inadını kırdığı Çanakkale’den sonraki ikinci zafer buradadır. Halil Paşa ve cephemizin
verdiği 10 bin kahraman şehit nezdinde şehadet şerbetini içen tüm askerlerimizi
tekrar saygı ve rahmetle anıyorum. Vatan size minnettardır.
Teşekkür
ediyorum.
BAŞKAN
– Teşekkür ederim ben de.
Sayın
Arslan…
8.- Denizli Milletvekili Kazım Arslan’ın, Pamukkale
ören yeri giriş ücretinde Denizlililere özel bir uygulama yapılıp yapılamayacağını
ve işletilmesinin özel sektörden alınıp alınmayacağını, kültür varlıklarının korunmasına
ilişkin neden farklı uygulamalar olduğunu öğrenmek istediğine ilişkin açıklaması
KAZIM
ARSLAN (Denizli) – Turizm Bakanına soruyorum: Bir, dünyada eşi benzeri olmayan Denizli
Pamukkale’mizin işletilmesini ve gelirini ilimizden alarak özel sektöre verdiniz.
Bunu özel sektöre alarak tekrar gerçek sahibi olan Denizli’mize iade etmeyi düşünüyor
musunuz?
İki,
bugün giriş ücretleri çok yüksek olduğu için Pamukkale ören yerini göremeyen binlerce
vatandaşımız var. Kendi ilini ve Pamukkale gibi dünyaca ünlü bir ören yerini Denizlili
hemşehrilerimin gezip görebilmeleri için Denizlili hemşehrilerimizin girişini ücretsiz
yapmayı düşünüyor musunuz veya giriş ücretini en azami 5 Türk lirası yapar mısınız?
Üç,
ülkemizdeki kültür varlıklarının korunmasına ilişkin çok farklı uygulamalarınız
var. Devlet yaptığı iş ve işlemlerde sit alanlarını yok sayarken vatandaşın ev ve
iş yeri yapacağı yerlere de “Sit alanıdır.” diyerek izin verilmiyor. Hukuk devleti
olan ülkemizde neden farklı bir uygulama yapılıyor? Bu konuda vatandaşlarımıza da
kolaylık sağlayacak bir düzenleme yapmayı düşünüyor musunuz? 
Teşekkür
ederim.
BAŞKAN
– Teşekkür ederim ben de.
Sayın
Cora…
9.- Trabzon Milletvekili Salih Cora’nın, 1 Mayıs
Emek ve Dayanışma Günü’nü kutladığına ilişkin açıklaması
SALİH
CORA (Trabzon) – Teşekkür ederim Sayın Başkanım. 
Dün
1 Mayıstı, ülkemizin kalkınması, milletimizin refahı ve helal kazanç uğruna alın
teri döken tüm işçilerimizin 1 Mayıs Emek ve Dayanışma Günü’nü kutluyorum. “İşçinin
ücretini alın teri kurumadan ödeyiniz." diyen bir medeniyetin mirasçılarıyız.
Mesleki alanlarda işçilerimizin haklarını gözeten bir yol haritası izlemekteyiz.
Hükûmetimiz evine ekmek götürmek için uğraşan tüm işçilerimizin çalışma şartlarını
iyileştirmeye yönelik önemli adımlar atmıştır. İşçilerimizin emeklilik maaşlarında
görünen oranda en büyük artışlardan bir tanesi de yine Hükûmetimiz döneminde gerçekleşmiştir.
En önemlisi, 1 Mayıs gününü resmî tatil olarak ilan etmek yine AK PARTİ Hükûmetine
nasip olmuştur. Dolayısıyla AK PARTİ, kısaca, işçinin ve emekçinin yanındadır. Tekrar,
1 Mayısı kutluyorum.
Teşekkür
ediyorum.
BAŞKAN
– Teşekkür ederim.
Sayın
Şeker…
10.- İstanbul Milletvekili Ali Şeker’in, KHK’yle
işten atılanlar için yapılan 6 kişilik eyleme katılan Perihan Pulat’ın polisler
tarafından darbedilmesinin utanç verici olduğuna ilişkin açıklaması
ALİ
ŞEKER (İstanbul) – Sayın Başkan, dün Yüksel Caddesi’nde işini isteyen Nuriye, Semih
ve diğer haksız yere KHK’yle işten atılanlar için eylem yapıldı. 6 kişinin yaptığı
bu eyleme katılan Perihan Pulat maalesef polisler tarafından darbedilip bu şekle
sokuldu. Bu işçi bayramında bu yaşananlar utançtır, bu utancı yaşatmaya kimsenin
hakkı yoktur Türkiye’ye.
Bugün
“Grev mrev yok.” diyenler sokaklardaki bu işkenceye de göz yumuyorlar maalesef.
“Reklam arası” diye gösterdikleri 16 Nisandan bugüne kadar başkanlık sisteminin
bize yaşattıkları bu. “Barış” diyen akademisyenleri atıyorlar, üniversiteleri bölüyorlar,
ülkeyi de mi böleceksiniz nüfusu arttı diye? Üniversiteleri nüfusu arttı diye bölüyorsunuz,
yarın öbür gün “Türkiye’nin nüfusu 80 milyonu geçti.” deyip ülkeyi de mi bu mantıkla
böleceksiniz? Yönetemiyorsanız bırakın, gidin.
BAŞKAN
– Sayın Özdiş…
11.- Adana Milletvekili İbrahim Özdiş’in, FETÖ
soruşturması nedeniyle mağdur edilen astsubay meslek yüksekokulu öğrencilerinin
haklarının geri verilmesini Başbakandan talep ettiğine ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan.
Sorum
Sayın Başbakana: “FETÖ’cüleri temizleyeceğiz.” diyerek askerî okulları toptan kapattınız.
Dürüst, namuslu, tarikat bağlantısı olmayan binlerce gencimiz mağdur oldu. Nurettin
Canikli ve şahsınız bu konunun komisyonca veya mahkemelerce çözüleceğini söyledi
ancak geçen bir buçuk yılda hiçbir gelişme yaşanmadı. Ayrıca söz konusu astsubay
meslek yüksekokulları geçen yıl tekrar açıldı, yeni öğrenciler aldı. 2014-2015 döneminde
astsubay meslek yüksekokulu öğrencisiyken mağdur edilen gençlerimizin haklarının
geri verilmesini talep ediyoruz Sayın Başbakan.
Teşekkür
ediyorum Sayın Başkan.
BAŞKAN
– Teşekkür ederim ben de.
Sayın
Kurt…
12.- Çorum Milletvekili Lütfiye İlksen Ceritoğlu
Kurt’un, Cumhuriyet Halk Partisinin 15 milletvekilinin İYİ PARTİ’ye geçmesine ve
milletin kendi geleceği için 24 Haziranda gerekli cevabı vereceğine ilişkin açıklaması
LÜTFİYE
İLKSEN CERİTOĞLU KURT (Çorum) – Teşekkür ederim Sayın Başkan. 
AK
PARTİ ve Milliyetçi Hareket Partisi tüm kamuoyu önünde şeffaf bir ittifak süreci
yürütürken, kapalı kapılar ardında yürüttüğü ve adını bile koyamadığı ittifakın
ana muhalefet partisine hayırlı olmasını diliyorum. Ayrıca sormak istiyorum: Sözde
ilkeli siyasetten dem vuran, AK PARTİ hükûmetlerini diktatörlükle itham eden gücün,
en devamlı milletvekillerinin kendilerini seçen vatandaşlara karşı ne diyeceklerini
düşünmeden bir gece ansızın vekillerin kendi düşüncelerine taban tabana zıt bir
mecraya sürüklenmelerinin sebebi nedir? Aslında biliyorum. İnşallah 24 Haziranda
feraset ve basiret sahibi milletimiz…
(Mikrofon
otomatik cihaz tarafından kapatıldı) 
LÜTFİYE
İLKSEN CERİTOĞLU KURT (Çorum) – …kendi geleceği, huzuru, kalkınması için gerekli
cevabı verecektir, Recep Tayyip Erdoğan’la 2023, 2071’in Türkiye’sinin inşasına
onay verecektir. (AK PARTİ sıralarından alkışlar) 
BAŞKAN
– Teşekkür ederim Sayın Kurt.
Sayın
Atıcı…
13.- Mersin Milletvekili Aytuğ Atıcı’nın, Cumhurbaşkanlığı
adaylığı için noter onaylı diploma şartının kim için ve neden kaldırıldığını öğrenmek
istediğine ilişkin açıklaması
AYTUĞ
ATICI (Mersin) – Cumhurbaşkanlığı adaylığı için noter onaylı diploma şartı kim için
ve neden kaldırıldı? Cumhurbaşkanlığı adaylığı için noter onaylı diploma şartı kim
için ve neden kaldırıldı? Cumhurbaşkanlığı adaylığı için noter onaylı diploma şartı
kim için ve neden kaldırıldı? Cumhurbaşkanlığı adaylığı için noter onaylı diploma
şartı kim için ve neden kaldırıldı? Cumhurbaşkanlığı adaylığı için noter onaylı
diploma şartı kim için ve neden kaldırıldı? Cumhurbaşkanlığı adaylığı için noter
onaylı diploma şartı kim için ve neden kaldırıldı? Cumhurbaşkanlığı adaylığı için
noter onaylı diploma şartı kim için ve neden kaldırıldı? (CHP sıralarından alkışlar)

BAŞKAN
– Sayın Yaşar…
14.- İstanbul Milletvekili Serap Yaşar’ın, Cumhuriyet
Halk Partisinin 15 milletvekilinin İYİ PARTİ’ye geçmesini millî iradeye ve sivil
siyasete saygısızlık olarak kabul ettiğine ilişkin açıklaması
SERAP
YAŞAR (İstanbul) – Teşekkür ederim Sayın Başkanım.
Geçen
hafta, hepimizin gözleri önünde demokrasi tarihinde bugün bile hatırladığımız kara
bir leke olan Güneş Motel vakası tekerrür etti; bizler de yaşananları üzülerek izledik.
Bu nasıl despot bir parti yönetimidir ki kadın-erkek 15 milletvekili iradeleri hiçe
sayılarak başka bir partiye gönderildi. Milletin özgür iradesiyle seçmiş olduğu
ve Meclise getirdiği milletvekilleri kendi özgür iradeleriyle bir seçim yapamadılar.
Daha açık bir ifadeyle, burada sadece milletvekillerinin kendi iradeleri değil,
onları seçen milletin iradesi de hiçe sayıldı. Soruyorum size: Kendi iradesine sahip
çıkamayanlar vatandaşın iradesine nasıl sahip çıkabilirler? 
Demokrasi
tarihine bir utanç olarak geçecek olan bu olayı yaşatan CHP yönetimini ayıplıyorum,
bunu yaşattıkları milletvekillerine üzüntülerimi iletiyorum. Yaşanan bu olayı millî
irade ve sivil siyasete saygısızlık olarak kabul ediyorum. 
Saygılar
sunuyorum. (AK PARTİ sıralarından alkışlar) 
BAŞKAN
– Sayın Özdemir…
15.- İstanbul Milletvekili Sibel Özdemir’in,
AKP Hükûmetinin köklü ve başarısını kanıtlamış üniversiteleri bölmek istediğine
ve Yükseköğretim Kanunu Tasarısı’nın geri çekilmesi çağrısında bulunduğuna ilişkin
açıklaması
SİBEL
ÖZDEMİR (İstanbul) – Teşekkür ederim Sayın Başkan.
AKP
Hükûmeti, yönetim ve denetim güçlükleri yaşanıyor ve ülkemizin yükseköğrenim alanındaki
donanımının geliştirilmesi gerekçelerini öne sürerek üniversite yönetimlerinin,
akademisyenlerin ve öğrencilerin görüşlerini, endişelerini dahi dinlemeden, demokratik
ve şeffaf bir süreç yönetimine başvurmadan köklü, kurumsal ve başarısını kanıtlamış
üniversiteleri bölmektedir. Anayasa’nın üniversitelerin özerkliğiyle ilgili 130’uncu
maddesinin de yok sayıldığı tasarı bugün Genel Kurula getiriliyor. Tasarının gerekçesinde,
bilimselliğin geliştirilmesi, niteliğin artırılması konusunda hiçbir somut gerekçe
ortaya konulmamaktadır. Sadece “Biz geldiğimizde şu kadar üniversite vardı, bakın
bugün şu kadar oldu.” popülizmiyle nitelik ve bilimsel kaygıdan uzak, siyasi ve
ideolojik gerekçelerle hazırlanan, paydaşların görüşünü almayan, bilimsellikten
uzak olan bu tasarının geri çekilmesi çağrısında bulunuyoruz. 
BAŞKAN
– Sayın Dedeoğlu…
16.- Kayseri Milletvekili Sami Dedeoğlu’nun,
Cumhurbaşkanına hitaben Mecliste okumuş olduğu şiirin devamını sunmak istediğine
ilişkin açıklaması
SAMİ
DEDEOĞLU (Kayseri) – Teşekkür ediyorum Sayın Başkanım. 
Geçen
hafta Cumhurbaşkanımıza hitaben Mecliste okumuş olduğum şiirin devamını sunuyorum:
“Doğruyu
söyleyince kızmayın efendiler,
Nezaketli
duruşu bozmayın efendiler, 
Ülkesini
üzenle gezmeyin efendiler.
Siyasetiniz
ile söylemleriniz tezat, 
Gazi
Mecliste yaptığınız kirli mezat.
Hep
mi sizden çıkacak Güneş Motel işleri?
Liderinden
aldılar emir kipli sözleri,
Emirlere
uymazsa çekilecek dişleri.”
AYTUĞ
ATICI (Mersin) – Listedeki yerini garantiledin!
SAMİ
DEDEOĞLU (Kayseri) – 
“Kendi
iradeni kullan; yapılanı boz, at, 
Gazi
Mecliste yaptığınız kirli mezat. 
Demokrasi
değil bu, milleti kandırmayın,
Yalanlarla
insanın nevrini döndürmeyin. 
Siyaset
buysa, partinize “Dur” deyin. 
Kurtulun
birden prangalardan azat,
Gazi
Mecliste yaptığınız kirli mezat.
Dedeoğlu
derki: Bu kirli oyunla sarsılmaz yüce devlet…”
AYTUĞ
ATICI (Mersin) – Ha gayret, 1’inci sıraya az kaldı! 
SAMİ
DEDEOĞLU (Kayseri) – 
“Millet
cevabı sandıkta verir elbet.
Çünkü
bizim yolumuz kutlu yola davet,
Sandığa
mührümüz damga vuracak,
Mezadın,
hüllenin hesabı sorulacak.” [AK PARTİ sıralarından alkışlar, CHP sıralarından alkışlar(!)]
ENGİN
ÖZKOÇ (Sakarya) – Bravo, bir dahaki dönem vekilsin! Bravo!
AYTUĞ
ATICI (Mersin) – 1’inci sıraya az kaldı! Bir şiir daha okudun mu tamam, 1’inci sıradasın!
BAŞKAN
– Sayın Tüm.
17.- Balıkesir Milletvekili Mehmet Tüm’ün, Yüksek
Seçim Kurulunun noter onaylı diploma koşulunu kaldırmasının gerekçesini ve AKP Genel
Başkanı Recep Tayyip Erdoğan’ın diplomasını kamuoyuyla paylaşıp paylaşmayacağını
öğrenmek istediğine ilişkin açıklaması
MEHMET
TÜM (Balıkesir) – Teşekkür ederim Sayın Başkan.
30
Nisan Pazartesi günü Resmî Gazete’de yayınlanan kararla, Yüksek Seçim Kurulu, Cumhurbaşkanlığı
ve milletvekilliği genel seçimlerinde adaylık başvurusu yapanların onaylı diplomayı
ibraz etmelerine dair koşulu kaldırmıştır. 
Hükûmete
soruyorum: Yüksek Seçim Kurulunun noter onaylı diploma koşulunu kaldırmasının gerekçesi
nedir? Yüksek Seçim Kurulu bu kararla, 16 Nisanda mühürsüz oyları kabul ettiği gibi
şimdi de mühürsüz diplomaları mı kabul edecektir? Yüksek Seçim Kurulunun bu kararının
Cumhurbaşkanı Erdoğan için alındığı iddiaları doğru mudur? AKP Genel Başkanı Erdoğan,
Yüksek Seçim Kuruluna başvurusunda ibraz edeceği diplomayı kamuoyuyla paylaşacak
mıdır? Ülkemizin geleceği diplomasız yöneticilere mi emanet edilecektir? (CHP sıralarından
alkışlar)
BAŞKAN
– Teşekkür ederim sayın milletvekilleri.
Şimdi
söz talebinde bulunan sayın grup başkan vekillerine söz vereceğim.
YAKUP
AKKAYA (İstanbul) – Sayın Başkan…
BAŞKAN
– Sayın Ersoy, Grup Başkan Vekili adına siz mi konuşacaksınız?
RUHİ
ERSOY (Osmaniye) – Grup Başkan Vekili adına ben konuşacağım.
BAŞKAN
– Vekâletnameniz var.
RUHİ
ERSOY (Osmaniye) – Evet efendim.
BAŞKAN
– Buyurun.
18.- Osmaniye Milletvekili Ruhi Ersoy’un, Cumhurbaşkanı
Recep Tayyip Erdoğan’ın Milliyetçi Hareket Partisinin de Cumhurbaşkanı adayı olduğuna
ve Cumhur İttifakı ile Cumhurbaşkanı adayının hayırlı uğurlu olmasını dilediğine
ilişkin açıklaması
RUHİ
ERSOY (Osmaniye) – Sayın Başkan, değerli milletvekilleri; Genel Kurulu saygıyla
selamlıyorum.
Ülkemizin
içerisinde bulunmuş olduğu yoğun gündem dolayısıyla, Meclisimizin eş zamanlı olarak
bu çalışmaya katkı vermesi elbette çok önemlidir. 
Bugün
Yükseköğretim Kanunu’ndaki ilgili maddelerin değiştirilmesi, geliştirilmesi, yeni
kurulacak üniversitelerle ilgili tartışmaların bir an önce gündeme gelip Meclisin
sorumluluğunu yerine getirmesi temel gayemizdir. 
Bu
kapsamda, biz de Genel Kurul gündemi dışında, bugün Milliyetçi Hareket Partisi Grubu
olarak, Cumhurbaşkanlığı hükûmet etme sisteminin temel sözcüsü olan partimiz ve
cumhur ittifakı hususundaki temel prensipleri ortaya koyan partimiz temel politikaları
olarak, prensip kararımızın gereğini yapmış olduğumuz grup toplantısında değerlendirdik
ve Cumhurbaşkanı adayımızı ifade eden değerlendirmelerle bugün kamuoyuna ifade ettik.
Sayın Cumhurbaşkanı Recep Tayyip Erdoğan Bey’in Genel Başkanımız ve parti grubumuz
adına Cumhurbaşkanı adayı olduğunu ifade ettik. 
Cumhur
İttifakı’nın ve Cumhurbaşkanı adayının hayırlı uğurlu olmasını diliyoruz. Bu kapsamda,
bir an önce, önümüzdeki seçimlerin sağlıklı bir zemin dilimi içerisinde, milletin
iradesine gidilmesiyle milletin aklı, vicdanı olarak gördüğümüz Cumhur İttifakı’nın
başarısıyla sonuçlanacağına olan inancımızla Genel Kurul çalışmalarında bugün için
sağlıklı, huzurlu bir çalışma diliyoruz. 
Sağ
olun efendim. 
BAŞKAN
– Teşekkür ederim. 
İYİ
PARTİ Grubunu temsilen Balıkesir Milletvekili Sayın İsmail Ok konuşacaklar.
Buyurun.
Süreniz
iki dakika. 
19.- Balıkesir Milletvekili İsmail Ok’un, Yüksek
Seçim Kurulu Başkanlığının yetkisi olmadığı hâlde İYİ PARTİ’nin seçime girip giremeyeceği
konusunu oylatmasına, Cumhuriyet Halk Partisinin 15 milletvekilinin demokrasiye
karşı yapılan girişimi engellemek için İYİ PARTİ’ye katıldıklarına ve Türkiye’nin
köklü üniversitelerinin bölünüp parçalanmak istendiğine ilişkin açıklaması
İSMAİL
OK (Balıkesir) – Teşekkür ederim Sayın Başkan.
Biraz
önce maalesef özellikle 2 kadın -hanım- milletvekilimiz ve bir beyefendi… Geçen
hafta kaçak saray tarafından İYİ PARTİ’nin seçimlere girmesini engellemek için yapılan
oyunların boşa çıkarılmasıyla ilgili rahatsızlıkları hâlâ devam ediyor. Maalesef,
Yargıtay Cumhuriyet Başsavcılığı kuruluş işlemlerini tamamlayan siyasi partilerin
seçimlere katılacakları listeye İYİ PARTİ’yi de eklemesine rağmen, Yüksek Seçim
Kurulu Başkanlığı yetkisi olmadığı hâlde kanuna ve yasalara aykırı bir şekilde diğer
siyasi partilerin hiçbirinin seçime girip giremeyeceği konusunu oylatmadığı hâlde
sadece İYİ PARTİ’yi oylatmıştır ve İYİ PARTİ’yi seçimlere sokmamak için her türlü
entrika içerisine girdikleri kamuoyu tarafından da malumdur. 
İşte
Cumhuriyet Halk Partisinden 15 milletvekili demokrasi adına, demokrasiye yapılan
bu girişimi engellemek için İYİ PARTİ’ye katılmışlardır. Bunu Güneş Motel gibi,
böyle, küçümsemeye çalışsalar da Güneş Motel’in ne olduğunu herkes bilmektedir.
Güneş Motel, birilerine kırmızı plakalar tahsis edilen kirli bir pazarlıktır. 
HASAN
BASRİ KURT (Samsun) – Siz de aldınız ya kırmızı plaka.
İSMAİL
OK (Balıkesir) – Burada bu arkadaşlarımızın hiçbiri ne kırmızı plaka almıştır ne
makam almıştır ne de bir mevki almıştır. Dolayısıyla…
İSMAİL
TAMER (Kayseri) – Şu anda makamda konuşuyorsun, buranın makamında konuşuyorsun.
İSMAİL
OK (Balıkesir) – Atalarımız çok güzel söylemiş: “Karşındakini nasıl bilirsin? Kendim
gibi bilirim.” AK PARTİ Grubu adına konuşan değerli milletvekilleri kendileri ile
bizleri ve bu değerli arkadaşlarımızı karıştırıyorlar. Çünkü AK PARTİ’nin sicili…
(Mikrofon
otomatik cihaz tarafından kapatıldı)
BAŞKAN
– Ek bir dakikalık sürenizi veriyorum, tamamlayın lütfen.
İSMAİL
OK (Balıkesir) – Bu milletvekili transferi konusunda AK PARTİ’nin sicili çok karanlıktır.
Herkesin yakinen bildiği gibi, Millî Görüş’ün lideri Sayın Necmettin Erbakan’ı arkasından
hançerleyerek 50’nin üzerinde milletvekilinin AK PARTİ’ye transferiyle kurulmuş
bir siyasi partidir AK PARTİ, bunu herkes bilmektedir. Yine, Sayın Süleyman Soylu,
Sayın Numan Kurtulmuş, Sayın Yıldırım Tuğrul Türkeş kırmızı plakalı makamlara talip
olmak adına transfer olmuşlardır.
Kısacası,
bu konuda bizlere ders vermeye kalkanların aynada kendilerine bir kez daha bakmalarını
hatırlatıyoruz. Allah’a şükür ne bizler…
(Mikrofon
otomatik cihaz tarafından kapatıldı)
İSMAİL
OK (Balıkesir) – …ne de bu 15 arkadaşımız hiçbir makam ve mevkiye gelmemiştir.
Sayın
Başkan, üç kişi konuştu, üçü de aynı anlamda ama gerçekten ağır ithamlar vardı.
BAŞKAN
– Size bir dakika daha süre veriyorum, tamamlayın lütfen Sayın Ok.
İSMAİL
OK (Balıkesir) – Dolayısıyla bu çirkin sözleri ben bu hatiplere iade ediyorum, kendilerine
iade ediyorum. Oysa bizim burada başka şeyleri konuşmamız gerekiyor ama her gün
bunları ısıtıp ısıtıp gündeme getiriyorlar.
Bakın,
AK PARTİ Genel Başkanı, Sayın Cumhurbaşkanı Erdoğan faizlerin indirilmesiyle ilgili
her gün bas bas bağırıyor. Faizler yukarı çıkıyor, döviz durdurulamıyor, borsa tepetaklak
aşağı gidiyor, yatırımcılar ülkeyi terk ediyor. Şimdi işsizlik ve yoksulluğun konuşulması
gerekirken AK PARTİ sözcülerinin gündemi değiştirme adına bu tür söylemlere girmesini
milletimiz en iyi şekilde değerlendiriyor. 
Yine,
seçimlere sayılı günlerin kaldığı şu günlerde Türkiye'nin ilk ve en eski, köklü
kurumlarından, kuruluşlarından üniversiteler bölünüp parçalanmak üzeredir. Bizler,
Türkiye'nin gerçek gündeminin bunlar olduğuna inanıyoruz. Bunların takipçisi olacağız.

Teşekkür
ediyorum. 
BAŞKAN
– Teşekkür ederim. 
Sayın
Kerestecioğlu…
20.- İstanbul Milletvekili Filiz Kerestecioğlu
Demir’in, 1 Mayıs Emek ve Özgürlük Bayramı’nı kutladığına, 1 Mayıs günü KHK’lerle
hukuksuz biçimde işten çıkarılanların sürdürdükleri eylemde Veli Saçılık ile 75
yaşındaki Perihan Pulat’a şiddet uygulayan polislerle ilgili derhâl işlem başlatılması
gerektiğine, Gülen Cemaati soruşturması kapsamında tutuklu olan ve ailesinin tüm
çabalarına rağmen ilaçları verilmeyen Halime Gülsu’nun yaşamını yitirdiğine ilişkin
açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Tüm
çalışanların, Meclis çalışanları da dâhil olmak üzere, 1 Mayıs Emek ve Özgürlük
Bayramı’nı bir kez daha kutlamak isterim. 
KHK’lerle
hukuksuz biçimde işten çıkarılanlar, bu ülkenin yetiştirdiği ve darbeyle hiçbir
ilişkisi olmayan öğretmenler, kamu personelleri beş yüz kırk gündür Ankara Yüksel
Caddesi’nde eylem yapıyorlar. Demokratik haklarını kullanarak eylem yapan kişilere
polisin şiddet uyguladığını defalarca burada gündeme getirdik. İşini kaybeden kamu
emekçileri ve işini kaybetmiş insanlarla dayanışmak için orada eyleme katılan kişiler
ters kelepçeyle, şiddetle gözaltına alındılar. Veli Saçılık yerlerde sürüklendi,
kadınlar, yaşlı insanlar polisin şiddetine maruz kaldı ve bunlar 1 Mayıs günü yapıldı.

Sayıştay
emeklisi, yıllarca kamuda hizmet vermiş 75 yaşındaki Perihan Pulat yüzüne çok ağır
bir darbe aldı. Size göstermek isterim, 75 yaşındaki Perihan Pulat’ı polisler bu
hâle getirdi. Dün bu şekildeydi başı, bugün de o günün sıcaklığı geçtikten sonra
yüzü bu hâle geldi. 75 yaşında, Sayıştay emeklisi ve emekliliğin keyfini sürmesi
mümkünken vicdanı olduğu için gece gündüz demeden, kar kış demeden Yüksel Caddesi’nde
oturanlara destek olan, bu ülkenin değerli bir insanı. Onun elinden tutmak ve bu
mücadeleci insana saygı göstermek yerine, ona ve diğer eylemcilere saldıran ve onu
bu hâle getiren polislerle ilgili derhâl işlem başlatılması gerekiyor. Bu konuda,
Meclis Başkanı olarak sizin de İçişleri Bakanından bilgi almanızı rica ediyoruz.

(Mikrofon
otomatik cihaz tarafından kapatıldı) 
BAŞKAN
– Tamamlayınız lütfen Sayın Kerestecioğlu.
FİLİZ
KERESTECİOĞLU DEMİR (İstanbul) – Gencecik bir İngilizce öğretmeni, Halime Gülsu,
Gülen cemaati soruşturması kapsamında gözaltına alınıp tutuklanmıştı. Sistemik bir
hastalığı olan Gülsu’nun ilaçları ısrarlarına ve ailesinin çabalarına rağmen verilmedi
ve Halime Gülsu cezaevinde yaşamını yitirdi. Hükûmet, başörtülü dostlarımızı, başörtülü
kadınları düşündüklerini söyleyip başörtülü gencecik bir kadının, aslında gencecik
bir İngilizce öğretmeninin cezaevinde ölümüne seyirci kaldı. İnsanların tutukluluk
durumu sağlık haklarının ellerinden alınmasına neden olamaz ama cezaevlerinde yüzlerce
hasta tutsak var ve üstelik de çok sayıda kadın ve bebek de cezaevlerinde bulunuyor.
“Kabataş’ta,
üzeri çıplak 70 erkek başörtülü kadına saldırdı.” diye bir yalan ortaya çıkmıştı.
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (İstanbul) – Tamamlıyorum. 
BAŞKAN
– Lütfen.
Buyurun.

FİLİZ
KERESTECİOĞLU DEMİR (İstanbul) – Ardından “15 Temmuz kahramanı” denilen, kamyonla
fotoğraf çektiren Şerife Boz’un fotoğrafının o gün çekilmediği ortaya çıktı, yine
kimse bir özür dilemedi. Diğer yandan, bu “başörtülü bacılarım” yalanları söylenirken,
başörtülü genç bir kadın Halime Gülsu cezaevinde yaşamını yitirdi. İşte gerçek olan
ne yazık ki budur.
Saygılar
sunarım.
BAŞKAN
– Teşekkür ederim.
Sayın
Özkoç, buyurun.
21.- Sakarya Milletvekili Engin Özkoç’un, 1
Mayıs Emek ve Dayanışma Günü’nü kutladığına, Cumhuriyet Halk Partisinin 15 milletvekilinin
İYİ PARTİ’ye geçmesinin demokrasinin ve millet iradesinin önünü açmak olduğuna,
millet iradesini her şeyin üstünde tutmak için kararlılıklarını sürdüreceklerine,
Selahattin Demirtaş’ın HDP’nin gösterdiği Cumhurbaşkanı adayı olarak cezaevinde
tutulmasının bir demokrasi ayıbı olarak tarihe geçeceğine ve iktidarın Kemal Kılıçdaroğlu’nun
emeklilere dinî bayramlardan önce ikramiye verilmesi vaadini eleştirmesine rağmen
şimdi bunu gerçekleştirmek istediğine ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; hepinize saygılar
sunuyorum. 
Türkiye’de
1 Mayısı yürekten kutluyorum. Sendikaların susturulduğu, emekçilerin emeğinin karşılığını
alamadığı, 1 Mayısı coşkudan uzak ama kararlılıkla kutlayan bütün işçi, emekçi arkadaşlarımızın
yanında olduğumuzu bir kere daha ifade ediyorum.
Sayın
Başkan, az önce, bir dakika olarak verdiğiniz sözlerde, 15 milletvekilinin demokrasinin
ve millet iradesinin önünü açmak için kendi iradeleriyle aldıkları, Genel Başkanımızın
da takdirle karşıladığı davranışları eleştiriye uğramıştır. Sen “Koalisyon olmayacak.”
diyeceksin, MHP’yle birlikte bir koalisyon ittifakına gireceksin; sen “millet iradesi”
diyeceksin, İYİ PARTİ seçimlere girmesin diye 24 Haziranda baskın seçim yapacaksın;
sen “millet iradesi” diyeceksin, Başbakanı iki dudağın arasından söylenen bir sözle
görevden alacaksın; “milletin iradesi” diyeceksin, belediye başkanlarını görevden
alacaksın; Cumhuriyet Halk Partisi demokrasinin ve millet iradesinin önünü açınca
da küplere bineceksin, hazmedemeyeceksin ve Cumhuriyet Halk Partisine saldıracaksın.
Takdir milletindir. Yaptığımız şey doğrudur. Bundan sonra da demokrasinin önünü
açmak, millet iradesini her şeyin üstünde tutmak için yolumuza aynı kararlılıkla
devam edeceğiz. 
Değerli
Başkan, değerli milletvekilli arkadaşlarım; Sayın AKP Genel Başkanı Recep Tayyip
Erdoğan, ittifakla ilgili yaptığı açıklamalarda koalisyona karşı olduğunu defalarca
ifade etmesine rağmen sadece Cumhurbaşkanlığı koltuğunu bir daha ele geçirebilmek
için MHP’yle bir ittifak, bir koalisyon içerisine girmiştir.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Özkoç.
Ek
bir dakika sürenizi veriyorum.
ENGİN
ÖZKOÇ (Sakarya) – Teşekkür ederim efendim.
Kendisini
bir millî ittifakın içerisinde gören anlayış, maalesef seçimlerde kendisiyle yarışmak
isteyen siyasi partilerin önünü kesmek için elinden gelen her şeyi yapmıştır. Buna
rağmen, Cumhuriyet Halk Partisi, İYİ PARTİ, Saadet Partisi, Demokrat Parti ittifakı
kendisini şöyle ifade ederek yola çıkmıştır: Bu ittifak önce “vatan” diyor, önce
“millet” diyor, “tam bağımsız Türkiye” diyor, “güçlü ekonomi” diyor, “üreten Türkiye”
diyor, “hakça paylaşan Türkiye” diyor. Milletimizi -bu iradenin peşinde birlikte
bir güç birliğiyle tekrar- hem kendi ülkesinde barış içerisinde olan hem dünyada
barış içerisinde olan hem de tekrar itibarlı bir Türkiye için yola çıkan tüm siyasi
partileri kucaklayarak sözlerime bir kere daha devam ediyorum.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
ENGİN
ÖZKOÇ (Sakarya) – Sayın Başkan, hiçbir yarış eşit koşullarda olmazsa adaletli değildir.
Cumhurbaşkanlığına aday olanlar eşit koşullarda demokrasi için ittifakın da ötesinde
kararlılıkla özgürce yarışmalıdır. Cezaevinde zorla tutulan ve yarışta eli kolu
bağlı olarak oradan yarışa sokulmak istenen Sayın Selahattin Demirtaş, HDP’nin gösterdiği
bir cumhurbaşkanı adayıdır ve demokrasi ayıbı olarak Türkiye'nin ve dünyanın tarihine
geçecek böyle bir anlayış da Türkiye için kara bir leke olacaktır. Cumhuriyeti savunan,
demokrasiyi savunan, insan haklarını savunan bir siyasi parti olarak bunu da doğru
görmüyoruz. Milletçe hakkın, hukukun, adaletin, özgürlüğün peşindeyiz. 
(Mikrofon
otomatik cihaz tarafından kapatıldı) 
ENGİN
ÖZKOÇ (Sakarya) – Bitiriyorum. 
BAŞKAN
– Buyurun. 
ENGİN
ÖZKOÇ (Sakarya) – Anlayışınıza teşekkür ediyorum Sayın Başkan. 
Son
olarak, Sayın Başkan, biz milletin gerçekten hakça paylaşımından yanayız. Sayın
Kılıçdaroğlu “Emeklilere dinî bayramlarda önce birer maaş ikramiye vereceğiz.” deyince;
Sayın Davutoğlu “Karşılığı olmayan vaatler. Kimin cebinden veriyorsunuz o parayı?”
demiştir; Sayın Şimşek “Bekâra -özür dileyerek söylüyorum- karı boşamak kolay, bunu
yapsınlar oyumu CHP’ye veririm.” demiştir; Sayın Çelik “Gayriciddi bir şeydir, bunun
karşılığı nerede? Mümkün olmayan bir vaattir.” demiştir. Sayın Başkan, şimdi, bu
vaatlerle yola çıkanlar, Cumhuriyet Halk Partisinin millet için söyledikleri doğruya
yaklaşmak için ama gerçekleştirmeyeceklerini de bugüne kadar yaptıklarıyla göstermişlerdir.
Bu utancı onların omuzlarında bırakarak ülkemizin huzur ve refah içerisinde, eşit
koşullarda yarışarak tekrar demokrasiye dönmesini umut ediyor, hepinize saygılar
sunuyorum. (CHP sıralarından alkışlar) 
BAŞKAN
– Teşekkür ederim. 
Sayın
Turan, buyurun. 
22.- Çanakkale Milletvekili Bülent Turan’ın,
1 Mayıs Emek ve Dayanışma Günü’nü kutladığına, CHP’den 15 vekilin transferi ile
AK PARTİ’ye başka partilerden vekillerin katılmasının kıyaslanamayacağına ve şeffaf,
demokratik olan her türlü ittifakın saygın olduğuna, AK PARTİ’nin ittifakla ilgili
yasal mevzuatı MHP’yle beraber hayata geçirdiğine ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; ben de hepinizi saygıyla
selamlıyorum. 
Dün,
1 Mayıs Emek ve Dayanışma Günü’ydü, 1 Mayıs, emeğiyle yaşamını kazanan, üreten,
ülkemize katkıda bulunan işçilerimizin, emekçilerimizin günüydü. 1 Mayıs, 2008 yılında
Emek ve Dayanışma Günü ilan edilip bir sonraki yıl da yine AK PARTİ Hükûmeti tarafından
resmî tatil ilan edilmişti. AK PARTİ döneminde işçilerimize sağlanan haklarda, işçilerimizin
özlük haklarında büyük iyileştirmeler oldu. Çalışma hayatının hemen her alanında
büyük reformlara imza attık. Bunun son örneği, kuşkusuz, taşerona kadro, mevsimlik
işçi ve 4/C’lilere tanınan imkânlar oldu. Bu güzel günün barış ve kardeşlik iklimine
katkıda bulunmasını dileyerek bir kez daha kutlamak istiyorum. 
Sayın
Başkan, değerli milletvekilleri; yasama faaliyetlerine başlarken polemik olmasın
istemiştim ancak ısrarla tüm partilerimizin malum konuyu gündeme taşımasından dolayı
cevap verme zorunluluğu hasıl oldu. 
Bakınız,
15 vekilin transferi, kiralanması, buna ne derseniz deyin, bu usulle, süreçle AK
PARTİ’nin başka vekillerle, başka partilerin vekilleriyle yola devam etmesinin kıyası
mümkün değil. AK PARTİ yeni bir siyasal hareket olarak 2002’de yoluna çıktı. Bu
parti prensiplerine katılan kim varsa onurla, gururla burada yer aldı. Hiçbir kirli
pazarlığın, hiçbir kiralık anlayışın içerisinde olmadık. Bir siyasetçi zaman içerisinde
prensipleriyle beraber partimize katılmışsa onu baş tacı yaptık ama asla kapılı
kapılar arkasında “Siz, 10 vekil buraya gidin, 3’ünüz geri gelin, 10’unuz orada
kalın.” demedik. 15 vekil transferi ile AK PARTİ’ye başka partilerden katılan insanların,
bakanlarımızın, vekillerimizin kıyası bir komedidir. Biz o vekillerimizle beraber
bu salonda oturmaktan gurur duyuyoruz, biz o vekillerimizle beraber AK PARTİ Grubunda
oturmaktan gurur duyuyoruz. 
(Mikrofon
otomatik cihaz tarafından kapatıldı) 
BAŞKAN
– Ek sürenizi veriyorum bir dakika, tamamlayın lütfen. 
BÜLENT
TURAN (Çanakkale) – Eğer malum 15 vekil katılmış oldukları partiden gurur duysalardı,
fikrî, ideolojik beraberlik içerisinde olsalardı orada otururlardı, şu an orada
tek kişi oturuyor. Kendi katıldığı partinin sırasında oturmaktan utanan bir insanın
demokrasi kahramanı olarak lanse edilmesi toplum vicdanında hak ettiği yeri zaten
buldu. “Ben Genel Başkanım, talimat verdim, 15 vekil gitti, haftaya geri gelecek.”
demesi siyaset tarihimize kara bir leke olarak geçmiştir. Az önce sayın grup başkan
vekili “Güneş Motel’e benzetilmez, Güneş Motel kirli bir pazarlıktı.” dedi. Evet,
aynı şeyi söylüyoruz, kirli pazarlıktı ama gözden kaçırdıkları şu: O kirli pazarlığı
yapan partinin adı CHP’ydi. Siz de kabul etmiyorsunuz, “Güneş Motel kirli.” diyorsunuz;
evet, kirli ama ortak olduğunuz parti bunu yaptı. Biz diyoruz ki: Türkiye demokrasisi,
artık bu tarz kirli pazarlıklara referans verecek zamanı geride bıraktı.
(Mikrofon
otomatik cihaz tarafından kapatıldı) 
BAŞKAN
– Ek bir dakika daha veriyorum. 
BÜLENT
TURAN (Çanakkale) – Şeffaf, demokratik, toplum önünde olan her türlü ittifak bizim
için saygındır. İttifakla ilgili yasal mevzuatı AK PARTİ, MHP’yle beraber hayata
geçirdi. 
KAZIM
ARSLAN (Denizli) – Siz bakanlık verdiniz ama…
BÜLENT
TURAN (Çanakkale) – İttifaktan korkmak bir tarafa, ittifak kurulmasından mutlu oluruz,
memnun oluruz. Şerhimiz şu: İttifak yaptığı partinin sırasına oturmaktan, katıldığı
partinin koltuğuna oturmaktan mahcup olan, basın toplantısında ağlayan anlayışın
diktatöryal bir talimatla yerine getirilmesinden dolayı rahatsızız. 15 vekilin de,
diğer muhtemel pazarlıkların da yeni dönemde son bulacağını...
KAZIM
ARSLAN (Denizli) – Neyse, oyun bozuldu ya!
BÜLENT
TURAN (Çanakkale) – Efendim?
KAZIM
ARSLAN (Denizli) – Oyun bozuldu ya...
BÜLENT
TURAN (Çanakkale) – Hangi oyun?
KAZIM
ARSLAN (Denizli) – Yaptığınız oyun.
ALİ
ŞEKER (İstanbul) – Yaptığınız oyun.
BAŞKAN
– Sayın Arslan, lütfen…
BÜLENT
TURAN (Çanakkale) – Arkadaşlar, bir de şu var: Tüm partiler konuşuyor, her şeyi
söylüyorlar. Cevap hakkımızı bile kullanırken “mıy mıy mıy mıy mıy” yanlış bir yaklaşıma
neden oluyorlar. Bu, doğru değil arkadaşlar.
ALİ
ŞEKER (İstanbul) – Açık açık söylüyor, gayet net söylüyor.
KAZIM
ARSLAN (Denizli) – Doğru şeyi söylüyoruz.
BAŞKAN
– Sayın Arslan, müdahale etmeyin lütfen. 
KAZIM
ARSLAN (Denizli) – Müdahale etmiyorum efendim, sadece düşüncemi söyledim.
BÜLENT
TURAN (Çanakkale) – Diyoruz ki: Bu dinlememe tarzı, kendi fikrinden başka hiç kimseye
saygı duymama tarzı, millete rağmen, senaryoyla beraber iş yapma tarzı 24 Haziran
akşamı son bulacaktır.
(Mikrofon
otomatik cihaz tarafından kapatıldı) 
ALİ
ŞEKER (İstanbul) – Onun için, seçime sokmamak için uğraşıyorsunuz. 
BAŞKAN
– Tamamlayın lütfen. 
BÜLENT
TURAN (Çanakkale) – Zabıtlar burada, mıy mıy yapanlar ile iş yapanları o akşam millet
burada görecektir. (AK PARTİ sıralarından alkışlar)
BAŞKAN
– Teşekkür ederim.
ENGİN
ÖZKOÇ (Sakarya) – Sayın Başkan, çok kısa bir şey… 
BAŞKAN
– Sayın Özkoç’u dinliyorum. 
BÜLENT
TURAN (Çanakkale) – Bir durmadınız ya!
KAZIM
ARSLAN (Denizli) – Gerçeği söylüyorum…
ENGİN
ÖZKOÇ (Sakarya) – Kayıtlara geçsin diye söylüyorum. 
KAZIM
ARSLAN (Denizli) – Tuğrul Türkeş’i alıp Bakan yapmadınız mı ya, Bakan yapmadınız
mı? Niye konuşuyorsunuz?
BAŞKAN
– Sayın milletvekilleri, sayın milletvekilleri…
Sayın
Özkoç, sizi dinliyorum, buyurun. 
ENGİN
ÖZKOÇ (Sakarya) – Grup başkan vekilleri olarak milletvekillerimize ilk önce biz
örnek olmalıyız. Bir milletvekilimizin sataşmayla olan bir sözüne “mıy mıy” gibi
çirkin bir telaffuzun bir grup başkan vekili tarafından ifade edilmesi ne örnek
teşkil eder ne de edep kurallarına uygundur. Kendisini kınadığımı buradan ifade
etmek isterim. 
İSMAİL
OK (Balıkesir) – Söz istiyorum Sayın Başkan.
BAŞKAN
– Sayın Ok…
İSMAİL
OK (Balıkesir) – Sayın Grup Başkan Vekili özellikle bana doğru dönerek “kirli pazarlık”
gibi daha birçok ağır hakarette bulunmuştur. Dolayısıyla kısa bir açıklama yapmak
istiyorum sataşmadan…
BÜLENT
TURAN (Çanakkale) – Hiç sataşmadım Sayın Başkanım.
BAŞKAN
– Sizin söylediklerinize cevap olarak söyledi yalnız Sayın Ok. 
İSMAİL
OK (Balıkesir) – Kesinlikle…
BAŞKAN
– Lütfen, müsaade eder misiniz…
Sizin
kullandığınız tabirlere ve kelimelere karşılık olarak aynı kelimeleri ve tabirleri
kullandı.
İSMAİL
OK (Balıkesir) – Sayın Başkan, lütfen… Ben hiç kimseyi hedef almadım, bize yapılan
saldırılara cevap verdim. Lütfen, bunun başlangıcının nasıl olduğunu bir hatırlayalım.
BAŞKAN
– Hatırlıyorum.
İSMAİL
OK (Balıkesir) – Dolayısıyla, ben birilerini itham etmedim, bize yapılan saldırılara,
hakaretlere cevap verdim. 
BÜLENT
TURAN (Çanakkale) – Ben de cevap verdim.
İSMAİL
OK (Balıkesir) – Sayın Grup Başkan Vekili de bize aynı sözleriyle yine hakaret ediyor.
Dolayısıyla, biz söz alıp da onlara böyle bir saldırıda bulunmadık. 
BAŞKAN
– Karşılıklı söylenmeler, karşılıklı cevaplar oldu ama siz bunu hakaret olarak algılıyorsanız
size de ilk defa sataşmadan dolayı söz vereceğim grup sözcüsü olarak.
BÜLENT
TURAN (Çanakkale) – Hayır, neresine Sayın Başkan?
BAŞKAN
– Buyurun, yerinizden bir dakika…
23.- Balıkesir Milletvekili İsmail Ok’un, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin açıklaması
İSMAİL
OK (Balıkesir) – Teşekkür ediyorum Sayın Başkan.
Bir
defa, “Bir kişi oturuyor orada.” dedi, gözlük de vardı ama bir daha bir göz doktoruna
gitmenizi tavsiye ediyorum Sayın Grup Başkan Vekili. 
TAMER
DAĞLI (Adana) – Ya, sürekli hakaret ediyorsun ondan sonra da…
MEHMET
METİNER (İstanbul) – Saygısızlık yapmadan konuş. 
BAŞKAN
– Sayın milletvekilleri…
İSMAİL
OK (Balıkesir) – Tahammül edin, alışın, alışkanlık hâline getirin. (AK PARTİ sıralarından
gürültüler)
Konuşayım
mı ben, bırakayım mı?
BAŞKAN
– Sayın Ok, siz cevap verin efendim, ben dinliyorum sizi. 
TAMER
DAĞLI (Adana) – Her seferinde hakaret ediyorsun, ondan sonra da “Konuşayım mı?”
diyorsun. 
BAŞKAN
– Sayın Ok, ben sizi dinliyorum.
Sayın
milletvekilleri, müdahale etmeyelim lütfen. 
İSMAİL
OK (Balıkesir) – Şunu iyi bilesiniz ki bize bir söylerseniz iki duyarsınız. 
BAŞKAN
– Birbirinizi tehdit etmeyin Sayın Ok. 
TAMER
DAĞLI (Adana) – El sallama. 
MEHMET
METİNER (İstanbul) – Elini indir, o parmağını indir. 
BAŞKAN
– Sayın milletvekilleri…
İSMAİL
OK (Balıkesir) – Burası Türkiye Büyük Millet Meclisi, biz de Türk milletini temsil
ediyoruz, herkes haddini bilecek. Tamam mı?
MEHMET
METİNER (İstanbul) – Bize doğru parmak sallama.
BAŞKAN
– Sayın Ok, bakın, birbirimizi tehdit etmeyelim, tehditvari konuşmayalım. 
İSMAİL
OK (Balıkesir) –Biz burada Türk milletinden aldığımız yetkiyi kullanıyoruz. 
BAŞKAN
– Sayın Ok, bir dakika… 
Tehditvari
konuşmayalım birbirimize karşı. 
MEHMET
METİNER (İstanbul) – Bir daha grubumuza yönelik parmak sallamasın lütfen.
BAŞKAN
– Sayın milletvekilleri, siz de müdahale etmeyin. 
ALİ
ŞEKER (İstanbul) – Rahatsız olmayın, rahat olun. 
BAŞKAN
– Teşekkür ederim Sayın Ok. 
Şimdi,
gündeme geçiyoruz.
İSMAİL
OK (Balıkesir) – Ben cevap vermedim ki Sayın Başkan.
KAZIM
ARSLAN (Denizli) – Sayın Başkan…
MAHMUT
TANAL (İstanbul) – Sayın Başkan…
BAŞKAN
– Sayın Tanal, size söz vereceğim.
Sayın
Arslan…
KAZIM
ARSLAN (Denizli) – Şahsıma yönelik “mıy mıy” diyerek bana hakaret etmiştir, sataşmıştır.
BÜLENT
TURAN (Çanakkale) – Sayın Başkan, sürekli konuşan birisi, kim olduğunu bilmiyorum,
hep konuştu. 
BAŞKAN
– Sayın Grup Başkan Vekiliniz bunun yerine cevapta bulundu Sayın Arslan, tekrar
etmeye gerek yok. 
KAZIM
ARSLAN (Denizli) – Efendim, kınadı ama ben şahsen…
BAŞKAN
– Grup Başkan Vekiliniz sizin adınıza bu konuda yeterli cevabı verdi, kayıtlara
da geçti. Tekrar olarak size söz verebilmem mümkün değil.
KAZIM
ARSLAN (Denizli) – Yerimden bir söz istiyorum Sayın Başkan.
BAŞKAN
- Sayın Akkaya, size bir dakika söz vereceğim yerinizden.
KAZIM
ARSLAN (Denizli) – Sayın Başkan, bakın, şahsıma yapılan bir hakarettir.
BAŞKAN
- Sayın Arslan, Grup Başkan Vekiliniz cevapladı sizin adınıza, sizin yerinize, sizin
Grup Başkan Vekiliniz.
KAZIM
ARSLAN (Denizli) – Ama hakaret bana geldi Sayın Başkanım, hakaret bana geldi.
BÜLENT
TURAN (Çanakkale) – “Mıy mıy yapan kim, bilmiyorum. Hep konuşan birisi var.” dedim
Sayın Başkan.
BAŞKAN
- Sayın Arslan, o zaman siz kalkıp Grup Başkan Vekilinden önce söz talebinde bulunsaydınız.
Sizi temsilen Grup Başkan Vekilinize söz verdim, süresini de kısıtlamadım, dinledik,
kayıtlara da geçti. Lütfen, rica ediyorum…
BÜLENT
TURAN (Çanakkale) – Sürekli laf atmaya ne denir ki?
BAŞKAN
- Sayın Akkaya, Buyurun.
Bir
dakika…
24.- İstanbul Milletvekili Yakup Akkaya’nın,
işçilerin 1 Mayıs Emek ve Dayanışma Günü’nde alanlarda protestolarını ve isteklerini
dile getirdiklerine, CHP’nin seçim vaadi olarak verdiği emeklilere bayramda ikramiye
sözünün AK PARTİ tarafından çalındığına ve kamuda çalışanlara da bayram ikramiyesi
verilmesi gerektiğine ilişkin açıklaması
YAKUP
AKKAYA (İstanbul) – Teşekkür ediyorum Sayın Başkan.
Sayın
Başkan, dün işçiler 1 Mayısta Emek ve Dayanışma Günü’nde alanlardaydı. Baskıya,
sömürüye ve tek adam rejimine karşı protestolarını dile getirdiler. Ayrıca, işçiler,
alanlarda temel hak ve özgürlüklerin ortadan kaldırıldığı 2016 Temmuz ayından günümüze
kadar süren olağanüstü hâlin kaldırılmasını da talep ettiler. 24 Haziranda yapılacak
seçimler öncesinde Türkiye'nin normalleşmesi ve olağanüstü hâl koşullarında seçimin
yapılmamasını istediler. Ben de bunu bir kez daha Meclisten dile getiriyorum.
Ayrıca,
Sayın Başbakan seçim vaatlerini açıklarken emeklilere iki bayramda biner lira ikramiye
verilmesi önerisini getirdiler. Bu da yarın bir gün Meclise gelecek, görüşeceğiz.
Cumhuriyet Halk Partisinin 2015 yılında seçim vaadi olarak aldığı ve…
(Mikrofon
otomatik cihaz tarafından kapatıldı)
BAŞKAN
– Sayın Akkaya, bir dakika daha ek süre veriyorum ama lütfen tamamlayın.
YAKUP
AKKAYA (İstanbul) – Teşekkür ederim Sayın Başkan.
…AK
PARTİ tarafından Cumhuriyet Halk Partisinin projesinden çalındığını iddia ettiğimiz,
eksik olarak çalındığını iddia ettiğimiz bir ikramiyeydi. Emeklilerimiz her şeyi
hak ediyor. Biz, Cumhuriyet Halk Partisi iktidarında bunu tamamlayacağız ve 24 Hazirandan
sonra da bunu yerine getireceğiz.
Ama
burada, Sayın Başkan, bir eksiklik daha var. Bugün, kamuda yaklaşık 3 milyon çalışanımız
var, emekli değil, bunlar çalışıyorlar; polisimiz, öğretmenimiz, subayımız, sözleşmelimiz,
657 sayılı Yasa’ya göre çalışan, kamuda çalışan memurlar bu ikramiyeden yoksun.
Bayramlar toplumlarda insanları birbirleriyle kaynaştıran çok önemli günlerdir.
Burada, kamuda çalışan bu memurları, bu emekçileri de bu bayram ikramiyelerinden
mahrum etmeyelim.
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Akkaya.
Sayın
Akçay, grubunuz adına Sayın Ersoy konuşmuştu, size de bir dakika yerinizden söz
veriyorum.
Buyurun.
25.- Manisa Milletvekili Erkan Akçay’ın, Milliyetçi
Hareket Partisinin Cumhurbaşkanı adayının Recep Tayyip Erdoğan olduğuna, 1 Mayıs
Emek ve Dayanışma Günü’nü kutladığına ve görevi başında hayatını kaybeden işçilere
Allah’tan rahmet dilediğine ilişkin açıklaması
ERKAN
AKÇAY (Manisa) – Sayın Başkan, tabii, birleşim başında mazeretim nedeniyle yer alamadığım
için söz aldım. Çok teşekkür ediyorum.
24
Haziranda yasama ve yürütme organlarının tespiti için sandığa gideceğiz. Bu seçimle
aynı zamanda cumhurbaşkanlığı hükûmet sistemine de geçmiş olacağız. Söz, iradenin
sahibi büyük Türk milletinindir. Bu çerçevede, biz Milliyetçi Hareket Partisi Türkiye
Büyük Millet Meclisi Grubu olarak bugün gerçekleştirdiğimiz grup toplantımızda cumhurbaşkanı
adayımızı belirleyen grup kararımızı almış bulunuyoruz. Adayımız mevcut Cumhurbaşkanımız
Sayın Recep Tayyip Erdoğan’dır. (AK PARTİ sıralarından alkışlar) Vatanımıza, milletimize
hayırlı ve uğurlu olsun.
Sayın
Başkan, değerli milletvekilleri; 1 Mayıs tüm dünyada olduğu gibi ülkemizde de emekçilerin
birlik, dayanışma günü olarak kutlanan, işçinin, emekçinin alın terinin kutsal olduğunu
bize hatırlatan çok önemli bir gündür. 1 Mayısı amacından saptırmadan, vatan millet
düşmanlarının kışkırtmalarına gelmeden, çatışmaya fırsat vermeden, çalışma hayatının
ağır ve derin sorunlarını, iş güvenliğini, ücretleri, sosyal hakları, emeklilik
şartlarını gündeme getirerek helal kazancıyla kutlayan vatandaşlarımıza teşekkürlerimizi
sunuyorum. Biz de Milliyetçi Hareket Partisi Grubu olarak, maden ocağında, tarlada,
fabrikada, tersanede ve diğer tüm iş alanlarında... 
(Mikrofon
otomatik cihaz tarafından kapatıldı) 
BAŞKAN
– Tamamlayın.
ERKAN
AKÇAY (Manisa) – ...alın teriyle, emekleriyle, gayretleriyle ülkemizin kalkınmasında
ve ekonomimizin gelişmesinde en büyük güç olan emekçi kardeşlerimizin 1 Mayıs Emek
ve Dayanışma Günü’nü kutluyor, görevi başında hayatını kaybeden tüm işçi kardeşlerimize
de yüce Allah'tan rahmet diliyoruz.
Teşekkür
ederim Sayın Başkan. 
BAŞKAN
- Teşekkür ederim Sayın Akçay.
MAHMUT
TANAL (İstanbul) – Sayın Başkan… 
BAŞKAN
- Sayın Tanal, size de bir dakika söz vereyim. 
Sayın
Bektaşoğlu’na da söz vereceğim. 
26’ncı
Dönemin son günlerini yaşıyoruz ama bir an evvel de yasaya geçmemiz gerekiyor. O
yüzden bu yaklaşımda bulundum.
Sayın
Tanal, Sayın Bektaşoğlu, sonra gündeme geçeceğiz.
Buyurun
Sayın Tanal.
26.- İstanbul Milletvekili Mahmut Tanal’ın,
kendisiyle ilgili fezlekelerin kamuoyuna sunulmak suretiyle topluma suçlu gösterilmek
istendiğine, fezlekeleri basına servis eden Meclis personeli hakkında suç duyurusunda
bulunduğuna ve Meclis Başkan Vekillerinin milletvekilinin hukukunu savunmakla yükümlü
olduğuna ilişkin açıklaması
MAHMUT
TANAL (İstanbul) – Teşekkür ederim Değerli Başkanım.
Sayın
Başkanım, Ceza Muhakemesi Kanunu’nun 157’nci maddesine göre, takdir edersiniz, tüm
soruşturmalar gizlidir. Gizli olmasının nedeni şu: Masumiyet ve suçsuzluk karinesi
uyarınca insanların lekelenmeme hakkını korumaya yöneliktir. Ancak dün gece, daha
önceden benim cumhuriyet savcılığından Türkiye Büyük Millet Meclisine gelen iki
tane fezlekemden dolayı gece saat onda, son dakika haberiyle, âdeta beni toplumda
suçlu göstermek kasıt ve amacıyla fezlekelerimin geldiği basına yansımış durumdadır.
Basınla öğreniyorum ben bunu. Bu, aynı zamanda Türk Ceza Kanunu’nun 285’inci maddesi
uyarınca gizliliğin ihlali suçudur. 
Benim
bu fezlekelerimi basına servis eden Meclis personeli hakkında suç duyurusunda bulunuyorum,
sizin vasıtanızla bunlarla ilgili işlem yapılmasını talep ediyorum çünkü benim masumiyet
ilkem burada ihlal edilmektedir. Benim hakkımda eğer varsa bir fezleke beni kanun
korumuş durumdadır. 
(Mikrofon
otomatik cihaz tarafından kapatıldı) 
MAHMUT
TANAL (İstanbul) – Meclis personelinin beni suçlu takdim etme gibi bir gayret içerisine
girmesini kınıyorum ben. 
BAŞKAN
– Sayın Tanal, Meclis çalışanlarımız görevlerini hakkaniyet doğrultusunda ve son
derece saygılı bir şekilde yerine getirmektedir. 
ALİ
ŞEKER (İstanbul) – Adalet Bakanlığı da aynı şeyi yapıyor. 
BAŞKAN
- Bu konuda bir araştırma yaptıktan sonra Meclis çalışanlarımızı suçlamanız daha
yerinde olur diye düşünüyorum. Haksızlık yapmayalım çalışanlarımıza. 
Dün
1 Mayıs Emek ve Dayanışma Günü'ydü; dünü unutmadık. Bugün Meclis çalışanlarımız
da aynı değerlendirmede, emeklerini boşa harcamayalım, onları koruyalım. 
ALİ
ŞEKER (İstanbul) – Görevlerini doğru yapmayanlarla ilgili…
BAŞKAN
- Araştıralım, sonra yapılacak bir şey varsa yerine getirelim.
Teşekkür
ederim.
MAHMUT
TANAL (İstanbul) – Sayın Başkan, tek cümle izninizle, tek cümle. 
BAŞKAN
- Buyurun. 
MAHMUT
TANAL (İstanbul) – Bakın, emeğe saygı duyan birisiyim. Emekçiler için dün 1 Mayıs
meydanlarındaydık, birlikteydik emekçilerle ama gecenin saat 22.00’sinde son dakika
haberle, suçlu gösterme amacı ve gayesiyle… 
BAŞKAN
- Ama bunda Meclis çalışanlarını suçlayamazsınız.
MAHMUT
TANAL (İstanbul) – Peki, Meclis bunu verdi. Kim verdi bunu? 
BAŞKAN
– Araştırın, bulun.
MAHMUT
TANAL (İstanbul) – Ben mi bulacağım? Siz Meclis Başkan Vekilisiniz. 
BAŞKAN
– Yani bir ihtimal üzerine, kusura bakmayın, Meclis çalışanlarımızı zan altında
bırakmaya asla izin vermem.
Teşekkür
ederim. 
MAHMUT
TANAL (İstanbul) – Bakın Sayın Başkanım, Meclis Başkan Vekili olarak milletvekilinin
hakkını hukukunu savunmakla sizler yükümlüsünüz. 
BAŞKAN
– Teşekkür ederim Sayın Tanal. 
Sayın
Bektaşoğlu, buyurun.
Bir
dakikanız var. 
27.- Giresun Milletvekili Bülent Yener Bektaşoğlu’nun,
Türkiye’nin köklü üniversitelerini bölmenin keyfîyet olduğuna ve Yükseköğretim Kanunu
Tasarısı’nın geri çekilmesi gerektiğine ilişkin açıklaması
BÜLENT
YENER BEKTAŞOĞLU (Giresun) – Sayın Başkan, bugün görüşülecek Yükseköğretim Yasası’yla
ilgili bir uyarım var: Türkiye’nin en köklü ve başarılı, eğitim kalitesi yüksek,
alt yapısını oluşturmuş, yapılanmasını tamamlamış üniversitelerini bölmek, bölerek
çoğaltmak bir keyfiyettir. Bir ihtiyaçtan doğmamıştır, haklı bir gerekçesi yoktur,
bunun kimseye yararı da olmayacaktır; tersine, ileride telafisi olmayan sonuçlar
doğuracaktır. On altı yıl boyunca eğitim sistemi allak bullak oldu ama giderayak
alınan bu bölme kararı âdeta final gibi. Görev dönemi sona ermiş bir Başbakan ve
seçime giden bir Hükûmetin böylesine bir karar almaması lazım. Bu tasarının 24 Hazirandan
sonrasına bırakılması gerekir. Tasarının Komisyona çekilmesi en akılcı iş olacaktır.
Üniversitelerin huzurunu bozmaya kimsenin hakkı yoktur, üniversitelerden elinizi
çekin. 
Teşekkür
ederim. 
BAŞKAN
– Teşekkür ederim.
Gündeme
geçiyoruz. 
Başkanlığın
Genel Kurula sunuşları vardır. 
Türkiye
Büyük Millet Meclisi Başkanlığının bir tezkeresi vardır, okutup oylarınıza sunacağım.

VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının,
Terörizmle Mücadele Küresel Forumu (TMKF) çerçevesinde 2-3 Mayıs 2018 tarihinde
Belçika’nın başkenti Brüksel’de “Terörle Mücadele Çerçevesinde Parlamenterler ile
Yargı Aktörleri İlişkisi” konulu çalıştaya Türkiye Büyük Millet Meclisinden bir
heyetin katılması hususuna ilişkin tezkeresi (3/1578)
Türkiye Büyük Millet Meclisi Genel Kuruluna
Terörizmle
Mücadele Küresel Forumu (TMKF) çerçevesinde 2-3 Mayıs 2018 tarihinde Belçika’nın
başkenti Brüksel’de “Terörle Mücadele Çerçevesinde Parlamenterler ile Yargı Aktörleri
İlişkisi” konulu çalıştaya Türkiye Büyük Millet Meclisinden bir heyetin katılması
öngörülmektedir. 
Söz
konusu çalıştaya katılım sağlanması hususu, 28/03/1990 tarihli ve 3620 sayılı Türkiye
Millet Meclisinin Dış İlişkilerinin Düzenlenmesi Hakkında Kanun’un 9’uncu maddesi
uyarınca Genel Kurulun tasviplerine sunulur. 
 İsmail
Kahraman 
 Türkiye
Millet Meclisi Başkanı 
BAŞKAN
– Kabul edenler… Kabul etmeyenler… Kabul edilmiştir. 
Şimdi
grup önerilerinin görüşmelerine başlayacağız. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım. 
VIII.- ÖNERİLER
A) Siyasi Parti Grubu Önerileri
1.- HDP Grubunun, 2/5/2018 tarihinde Diyarbakır
Milletvekili Sibel Yiğitalp ve arkadaşları tarafından, iş güvenliği işçi sağlığı
sorunlarının tespiti, iş kazaları sonucu meydana gelen yaralanma ve ölümlerin engellenmesi
için yapılacakların belirlenmesi amacıyla verilmiş olan Meclis araştırması önergesinin
ön görüşmelerinin, Genel Kurulun 2 Mayıs 2018 Çarşamba günkü birleşiminde yapılmasına
ilişkin önerisi
Türkiye Büyük Meclisi Başkanlığına
Danışma
Kurulu 2/5/2018 Çarşamba günü (bugün) toplanamadığından, Grubumuzun aşağıdaki önerisinin,
İç Tüzük’ün 19’uncu maddesi gereğince Genel Kurulun onayına sunulmasını saygılarımla
arz ederim.
 Filiz
Kerestecioğlu 
 (İstanbul)

 Grup
Başkan Vekili 
Öneri:
2 Mayıs 2018 tarihinde, Diyarbakır Milletvekili Sayın Sibel Yiğitalp ve arkadaşları
tarafından verilen 7603 sıra numaralı “İş güvenliği işçi sağlığı sorunlarının tespiti,
iş kazaları sonucu meydana gelen yaralanma ve ölümlerin engellenmesi için yapılacakların
belirlenmesi amacıyla” Türkiye Büyük Millet Meclisine verilmiş olan Meclis araştırma
önergesinin diğer önergelerin önüne alınarak, görüşmelerinin 2/5/2018 Çarşamba günkü
Birleşiminde yapılması önerilmiştir.
BAŞKAN
– Önerinin gerekçesini açıklamak üzere, öneri sahibi Halkların Demokratik Partisi
Grubu adına Iğdır Milletvekili Mehmet Emin Adıyaman konuşacaklar.
Buyurun
Sayın Adıyaman. (HDP sıralarından alkışlar)
Süreniz
beş dakika. 
HDP
GRUBU ADINA MEHMET EMİN ADIYAMAN (Iğdır) – Teşekkür ederim.
Sayın
Başkan, değerli milletvekilleri; dün 1 Mayıs dünya emekçilerinin direniş, dayanışma,
mücadele ve özgürlük günüydü. Dün emekçilerle beraber bu günü kutladık. Bir kez
daha, emekçileri burada saygıyla selamlıyorum ve yaşasın 1 Mayıs, “…”(x) diyorum.
Şimdi,
değerli milletvekilleri, tam da 1 Mayısın akabinde bugün verdiğimiz öneri iş güvenliği
ve işçi sağlığına ilişkin bir grup önerisi. 
Bildiğiniz
üzere, 2002 yılından bu tarafa AKP iktidarı iktidarda. İSİG verilerine göre, hazırladığı
iş cinayetleri raporuna göre 2002 ve 2017 yılları arasında 20.450 işçi önlenebilir
sebeplerden dolayı hayatını kaybetmiştir, yani iş cinayetinde hayatını kaybetmiş.
OHAL düzeninde, işçi sayısının 3 milyon 290 bini aştığı, işsizlik oranının yüzde
11’i geçtiği OHAL’in halka ve özellikle emekçilere karşı ilan edildiği tüm sonuçlarıyla
artık ortaya çıkmıştır. 
İşçi
Sağlığı ve İş Güvenliği Meclisinin 2018 verilerine göre de ocak ayında en az 144,
şubat ayında en az 128, mart ayında en az 122 işçi olmak üzere yılın ilk üç ayında
394 işçi iş cinayetlerinde hayatlarını kaybetmiş. Ölenlerin 19’u kadın işçi, 367’si
erkek, 9’u çocuk. Daha da önemlisi, bu iş cinayetlerinde ölen işçilerin sadece 17’si
sendikalı, diğerleri sendikasız çalışan işçiler.
Yine,
asgari ücretin üstüne çıkan, 1.662 lira 70 kuruş olan açlık sınırını da dikkate
aldığımızda, işçi ve emekçiler sadece iş sağlığı ve iş cinayetleri açısından değil
ama aynı zamanda ekonomik açıdan da cinayetle karşı karşıyadır.
Tekstil
sektöründe çalışan milyonlarca özellikle küçük yaşta, 14 ile 30 yaş arası genç işçinin
meslekten kaynaklı ciddi sağlık sorunları devam ediyor. On altı yıllık AKP iktidarının
yaptığı tek şey var, nedir? İşçi ve emekçilerin sömürüsü üzerinden sermayeyi daha
da güçlü kılmak. Bu on altı yıl boyunca bu Meclise gelen tüm düzenlemeler işçi ve
emekçilerin aleyhine ama öte taraftan sermayenin lehinedir. 
İş
kazaları ve meslek hastalıkları esasen sermayenin azami kâr hırsı ve çalışma yaşamına
yönelik politikaların emek aleyhine oluşturulması üzerinden güçlü bir şekilde devam
ediyor. 4857 sayılı İş Yasası, 5763, 5920, 5921 ve 6111 sayılı torba yasalardaki
tüm düzenlemeler işçilerin ve emekçilerin aleyhine düzenlenmiş düzenlemeler. Sadece
bu da değil, aynı zamanda AKP iktidarının övünerek bahsettiği “Her vilayette bir
üniversite açtık.” propagandasını da dikkate aldığımızda bugün üniversite mezunu
milyonlarca genç işsiz durumda ve bu gençlerin çoğu kendi eğitim alanlarıyla ilgili
iş bulamadıklarından dolayı asgari ücret üzerinden sanayinin ve sektörlerin çeşitli
alanlarında çalışmak zorunda kalıyor. Dolayısıyla bu iş sağlığı ve iş güvencesi
noktasında, özellikle iş cinayetleri noktasında üniversite mezunları bile büyük
bedeller ödemektedir. 
Sadece
iki örnek vereyim: Mesela Adnan Menderes Üniversitesi sosyal bilgiler öğretmenliğinden
mezun olan Hasan Sungur atanamadığından dolayı bir plastik enjeksiyon fabrikasında
kardeşiyle beraber çalışıyor ve çalıştığı 25’inci günde 400 tonluk plastik enjeksiyon
makinesine bedenini kaptırıyor. 
Yine,
mesela, Artvin’de Çoruh Üniversitesi mezunu 25 yaşındaki -mesleği öğretmenlik olması
gereken- Süleyman Avcı atanamadığından dolayı köyün ormanında çalışmaya başlıyor
ve ormanda odun kesim işi esnasında üzerine düşen bir tomrukla hayatını kaybediyor.
AKP iktidarının on altı yıllık iktidarı boyunca halkımıza, emekçilere ve işçi sınıfına
reva gördüğü budur. 
(Mikrofon
otomatik cihaz tarafından kapatıldı)
MEHMET
EMİN ADIYAMAN (Devamla) - Sadece bu değil, üniversitelerden mezun ettiği…
Tamamlayayım
efendim.
BAŞKAN
– Tamamlayın, bir dakika ek süre…
MEHMET
EMİN ADIYAMAN (Devamla) - Aynı zamanda üniversite mezunu milyonlarca meslek erbabı,
eğitim görmüş gence de istihdam alanı yaratmadığı gibi, tıpkı izah ettiğimiz hem
iş sağlığı hem de iş kazaları konusunda tam bir güvencesizlik ortamında çalışılmaya
mahkûm edip bunlarla beraber tüm emekçilerin sömürüsü üzerinden, onların emeği üzerinden
sadece sermaye kesimine, yandaş sermayeyi daha da güçlendirmeye, onların ucuz emek
üzerinden ve en az maliyetle, en ucuz maliyetle kârını nasıl daha çok katlayabileceğine
dayanan bir politika izlemiştir ve inanıyorum ki -tıpkı dün 1 Mayısta işçi ve emekçilerin
direnişi, görkemli yürüyüşü- 24 Haziranda da AKP’nin iktidardan alaşağı edilme günü
olacaktır diyorum. Hepinizi saygıyla selamlıyorum. (HDP sıralarından alkışlar) 
BAŞKAN
- Teşekkür ederim Sayın Adıyaman. 
İYİ
PARTİ Grubu adına Bursa Milletvekili Sayın Kadir Koçdemir konuşacak.
Buyurun
Sayın Koçdemir. (İYİ PARTİ sıralarından alkışlar)
Süreniz
üç dakika.
İYİ
PARTİ GRUBU ADINA KADİR KOÇDEMİR (Bursa) - Sayın Başkan, saygıdeğer milletvekilleri;
HDP grup önerisi üzerine İYİ PARTİ adına söz almış bulunuyorum, hepinizi saygıyla
selamlıyorum.
Sözlerimin
başında, dün kutladığımız Emek ve Dayanışma Günü'nün çalışanların şartlarının iyileştirilmesinde,
iş yeri huzurunda ve verimliliklerinin artırılmasında iyi bir başlangıç olmasını,
vesile olmasını diliyorum. 
Demokrasinin
farklı tanımları var, bunlardan biri de kararlardan ve düzenlemelerden etkilenenlerin
bu karar ve düzenlemelerde etkisinin olması durumudur. Son yıllarda tek adam yönetimine
indirgenen Türkiye kötü yönetildiği için karar mekanizmaları, başta Türkiye Büyük
Millet Meclisi olmak üzere, realiteden, toplumdan, muhtelif toplum kesimlerinden
kopmuş vaziyettedir. İş güvenliği, iş yeri güvenliği ve işçi sağlığıyla ilgili de
bu işin normali, fabrikalarda işçilerin oradaki ortamla ilgili tekliflerini, düşüncelerini
dile getirebilmeleri, sendikal hayatın olması gerektiği gibi olmasıdır. Ancak, son
zamanlarda Türkiye, öksürmesi yasaklanmış, ağrıması yasaklanmış bir vücut gibi sadece
tek bir adamın dediklerini teyide görevli karar mekanizması üyeleriyle dolmuş durumdadır.
Bu da toplumdaki gerçek sıkıntıların zamanında tedbir alınabilecek kadar erken bir
zamanda, vakitte tespit edilmesini, bununla ilgili müzakerelerin, tartışmaların
yapılmasını engellemekte ve bütün kararlar hiç umulmadık zamanlarda alınmaktadır.

Hiç
kimse, Türkiye'de, hesap ve planlama yapamamaktadır. Şimdi, bölünmesi gündeme gelen
üniversitelerin son sınıfında okuyan çocuklar bu zamana kadar “Ben filanca üniversitede
okuyorum.” dedikleri hâlde başka isimle diploma almak durumundadırlar. Bu üniversitelerin
bölünmesinin gereklilikleri hangi zaruretlerden kaynaklanıyor, hangi faydalar elde
edilecek, bunu üniversitedeki insanlar dahi; oradaki öğretim üyeleri, YÖK camiası,
hiç kimse tartışmadı ve bundan haberdar olmadı. Ama bunun yanında bakıyoruz, işsizlikle
ilgili, dünyada işsizlik 2 haneli olan birkaç ülkeden birisi olduğumuz hâlde afişlerde
“artı 2 istihdam” diye yazabiliyoruz. Bütün bunlar inşallah 24 Haziranda sona erecektir.

Saygılar
sunuyorum. (İYİ PARTİ sıralarından alkışlar)
BAŞKAN
– Teşekkür ederim.
Milliyetçi
Hareket Partisi Grubu adına Kahramanmaraş Milletvekili Fahrettin Oğuz Tor konuşacaklar.
BÜLENT
TURAN (Çanakkale) – Sayın Başkan…
BAŞKAN
– Sayın Turan, konuşmadan sonra size söz vereceğim.
Buyurun
Sayın Tor. 
MHP
GRUBU ADINA FAHRETTİN OĞUZ TOR (Kahramanmaraş) – Sayın Başkan, değerli milletvekilleri;
iş güvenliği ve işçi sağlığı konusunda HDP’nin grup önerisi hakkında Milliyetçi
Hareket Partisi Grubu adına söz almış bulunuyorum. Bu vesileyle, sizleri ve bizleri
izleyen değerli vatandaşlarımızı saygılarımla selamlıyorum. 
İş
kazası, uğrayan açısından sigortalının bedenen veya ruhen özre uğraması, ölüm veya
sürekli iş göremezlik durumuna göre geride kalan aile fertleri bakımından bağlanan
kısmi ve tam aylık bakımından maddi ve manevi ciddi sonuçlar doğurmaktadır. Özellikle
ölüm veya sakatlık hâlinde eş ve çocuklar çok ciddi sıkıntılar yaşamaktadırlar.

Ülkemizde
her yıl ortalama olarak 1.500’den fazla kişi iş kazası sonucu vefat etmektedir.
Bunun sonucunda da binlerce kişi işsiz, eşsiz, çocuksuz, anasız ve babasız kalmaktadır.
Yaşanan iş kazalarının en önemli nedenleri, bir veya birden fazla cismin sıkıştırması,
ezmesi, batması, kesmesi, düşen cisimlerin çarpıp devrilmesi, kişilerin düşmesi,
makinelerin sebep olduğu kazalar şeklinde sıralanmıştır. İş kazaları ve meslek hastalıkları
sonucu kaybedilen iş gücü sayısı yılda 2 milyon güne yakındır. İş kazası, yaş gruplarına
göre dağılımında en çok 25-29 yaş gruplarındakilerde görülmektedir. 25-29 yaş grubu
en verimli, en genç yaş grubudur. 
Değerli
milletvekilleri, sürekli iş göremezlik oranı yüzde 10’un üzerinde ise kısmi aylık
bağlanmaktadır. Her ay hazineden milyarlarca lira yardım alan Sosyal Güvenlik Kurumu
için bu tür giderler önemli miktarlara ulaşmıştır. Önlenecek her bir iş kazası tabii
ki en başta kendisi ve ailesi açısından fevkalade önemlidir, yıllar sürecek mağduriyetlere
yol açmayacaktır.
Eğitim
durumuna göre 2013 yılında iş kazası geçirenlerin oranlarını incelediğimizde lise
altı eğitimler yüzde 2,8 iş kazası geçirirken, genel lise mezunlarında bu oran 1,7’dir,
lise dengi meslek okulları mezunlarında 2,4’tür, yükseköğretim mezunlarında ise
yüzde 1 olarak tahmin edilmiştir. Burada lise dengi meslek okulu mezunlarında yüzde
2,4 olmasının sebebi mesleki ve teknik eğitimdir. Eğitim seviyesi arttıkça kaza,
iş kazası azalmaktadır. Bu göstermektedir ki yapılması gereken tek şey eğitimdir.
Değerli
milletvekilleri, iş kazalarında Avrupa’da 1’inci, dünyada 3’üncü olan ülkemizde
iş kazalarının önlenmesinde ciddi bir başarı sağlanamamıştır. İş kazaları ülkemiz
için bir kader, bir kısmet olmamalıdır. İş kazalarının işin fıtratından olduğu olgusu
sadece bir savunmadır ve yanlıştır. 
Alınacak
tedbirlerin bir an önce uygulamaya geçirilmesi gerekirken ötelenmesi doğru olmamıştır.
Bu, iş kazalarının önlenmesinin ötelenmesi demektir. Bu vesileyle, yüce heyetinizi
saygılarımla selamlıyorum. (MHP sıralarından alkışlar) 
BAŞKAN
- Teşekkür ederim Sayın Tor.
Sayın
Turan…
BÜLENT
TURAN (Çanakkale) – Sayın Başkan, polemik uzamasın istiyorum ama az önce sayın konuşmacı
ısrarla “tek adamın dediklerini yapmak üzere görevli grup” gibi çok ağır ithamda
bulundu.
Bakınız,
2002 yılından beri Cumhurbaşkanımız tüm kararlarını ilgili kurumlarla istişare ederek
alır, biz ona sahip çıkarız, bundan gurur duyarız. Ancak şunu sorma hakkımız var
diye düşünüyorum: Bizim Genel Başkanımız adaylık sürecinde, tüm aday gösteren partilerle
beraber, usulüne uygun bu süreçleri işleterek aday olmuştur. Ancak kendi genel başkanları
daha ortada toplantı yokken, kurul kararları yokken “İlla adayım” dememiş midir?
O yüzden bu tarz polemikleri geride bırakalım. Önümüzde bir seçim var, buna bakalım.
“Sen kötüsün, sen kötüsün” yaklaşımının doğru bir sonuç vermeyeceği kanaatindeyim.
(AK PARTİ sıralarından alkışlar) 
BAŞKAN
– Teşekkür ederim.
İSMAİL
OK (Balıkesir) – Sayın Başkan, kayda geçmesi açısından ben de yerimden cevap vermek
istiyorum.
Bir
defa, bizim Genel Başkanımız Sayın Meral Akşener Hanımefendi “Ben aday olacağım.”
demedi, biz aday gösterdik. O, milletin adayı. Bunun kayıtlara geçmesi için…
Teşekkür
ediyorum.
BÜLENT
TURAN (Çanakkale) – Hangi kararda?
İSMAİL
OK (Balıkesir) – Biz aday gösterdik. 
BAŞKAN
– Her aday için aynı şey geçerli yalnız.
Cumhuriyet
Halk Partisi Grubu adına İstanbul Milletvekili Sayın Yakup Akkaya konuşacak.
Buyurun
Sayın Akkaya. (CHP sıralarından alkışlar) 
CHP
GRUBU ADINA YAKUP AKKAYA (İstanbul) – Teşekkür ediyorum Sayın Başkan. 
İş
sağlığı, iş güvenliğiyle ilgili HDP grup önerisi üzerine söz almış bulunuyorum.
Ne yazık ki en önemli sorunumuz bir türlü çözülemiyor. 2002’den günümüze kadar iş
cinayetleri sonucu ölen yaklaşık 20 bin yurttaşımız, emekçimiz var; akıllara zarar.
Peki bunu niye önleyemiyoruz değerli milletvekilleri? Yasa çıkarttık diyoruz, çok
güzel. 6331 sayılı Yasa’yı çıkarttık. Ne zaman? 2012 yılında ve yasa da gerçekten
en son yıllarda Türkiye’de çıkartılan en iyi yasalardan bir tanesi. 2012’ye kadar
İş Sağlığı ve Güvenliği Yasası yoktu, yönetmeliklerle yapılıyordu, 2012’de yasa
çıktı. Peki, güzel, her yerde “Yasa çıktı.” diye övünüyoruz ama bu yasayı uygulayabiliyor
muyuz? Hayır, uygulayamıyoruz. Neden uygulayamıyoruz? Çünkü 30 Haziran 2012’de çıktı
yasa, yürürlüğü 2014’e ertelendi, daha sonra 1 Temmuz 2016’ya ertelendi, daha sonra
1 Temmuz 2017’den 1 Temmuz 2020’ye ertelendi. Yani bugün yürürlükte olan bir yasamız
var ama uygulamasıyla ilgili herhangi bir yaptırım, bir işlem yok çünkü çıkan yasaları
-uygulama konusunda- Hükûmet, işverenlerin işine gelmediği için ne yazık ki uygulamıyor.
Yani kanun çıkarttım diye övünmek çok kolay ama uygulama olmadıktan sonra kanun
çıkartmanın ne anlamı var? 
Bakın,
24 Hazirana az kaldı. Ne zaman seçim kararı verildi? 18 Nisanda. Bakın, İş Teftiş
Kurulunun daha yeni, 26 Haziranda çıkarttığı bir genelgesi var. Akıllara zarar bir
genelge, 26 Haziranda… Ne diyor? Teftiş programlarının revize edilmesi. Yani daha
önceden karar verilmiş iş yeri denetlemeleriyle ilgili çalışmaları erteleyin diyor.
Neye kadar erteleyin? Siz bunu mayıs ve haziran aylarında yapmayın diyor. Yani “24
Haziranda seçim var, siz şimdi gider iş yerlerine bir denetim yaparsanız işverenleri
küstürürüz, onlar da bize eksi olarak gelir.” diyorlar. Ayıptır, günahtır. Yani
bir işçinin sağlığı, bir işçinin canı bu kadar mı önemsiz? Yani siz “İşverenleri
küstürmeyeceğiz.” diye daha önceden alınmış böyle, iş yerlerini denetleme kararlarını
ertelemek… İşte, 24 Haziranda neyle karşılaşacağınızın da bir sonucudur.
Başka
bir şey söyleyeyim ben size: Bakın, Yüksek Seçim Kurulunun seçim yasaklarıyla ilgili
aldığı bir karar var. Ne diyor seçim yasaklarında? “Devlet memurları ya da siyasi
bakanlar, Başbakan bu kampanyalara katılamaz.” diyor ama Cumhurbaşkanıyla ilgili
öyle bir şey yok. Bu, adil olmayan bir şey. 
(Mikrofon
otomatik cihaz tarafından kapatıldı)
YAKUP
AKKAYA (Devamla) – Devletin uçağıyla, arabasıyla gidecek kampanya yapacak, karşısındaki
cumhurbaşkanı adayları bunlardan yararlanamayacak ve siz de buna “Adil bir seçim.”
diyorsunuz, dünyayı bize güldürüyorsunuz. Yapmayın, etmeyin.
Teşekkür
ediyorum. (CHP sıralarından alkışlar) 
BAŞKAN
- Teşekkür ederim Sayın Akkaya.
Adalet
ve Kalkınma Partisi Grubu adına Şanlıurfa Milletvekili Mahmut Kaçar konuşacak.
Buyurun
Sayın Kaçar. (AK PARTİ sıralarından alkışlar) 
AK
PARTİ GRUBU ADINA MAHMUT KAÇAR (Şanlıurfa) - Sayın Başkan, değerli milletvekilleri;
HDP Grubu önerisi hakkında söz almış bulunuyorum. Bu vesileyle yüce Meclisi saygıyla
selamlıyorum. 
İş
sağlığı ve güvenliği konusu gerek ülkemizde gerek dünyada çalışma hayatının en önemli
gündem konularından biri. Dünyada her yıl yaklaşık 2,3 milyon çalışan iş kazaları
ve meslek hastalıkları nedeniyle hayatını kaybetmekte. Ayrıca, bunun ülke ekonomilerine
olan maliyeti de ayrı bir başlık konusu. Türkiye iş sağlığı ve güvenliğiyle ilgili
gerek kendi ulusal mevzuatı gerekse de uluslararası mevzuata uyum noktasında özellikle
son yıllarda son derece önemli ve reform niteliğinde önemli düzenlemelere imza atan
bir ülke. 
Hepinizin
bildiği gibi, iş sağlığı ve güvenliğiyle ilgili daha önce müstakil bir yasa yok
iken, İş Kanunu içerisinde bir maddeyle iş sağlığı ve güvenliği tanımlanmışken 2012’de
yayımlanan 6331 sayılı İş Sağlığı ve Güvenliği Yasası’yla birlikte Türkiye dünyada
müstakil iş sağlığı ve güvenliği yasasına sahip olan birkaç ülkeden biri olmuştur.

Elbette
ki bunun yanında uluslararası normlara uyum, iş sağlığı ve güvenliği açısından son
derece önemlidir. Bu konuda da hiç şüphesiz, ILO normları çalışma hayatında bizleri
bağlayan önemli normlardır. Türkiye, Uluslararası Çalışma Örgütünün 155 No.lu İş
Sağlığı ve Güvenliği ve Çalışma Ortamına İlişkin Sözleşmesi’ni, yine 161 No.lu Sağlık
Hizmetlerine İlişkin Sözleşme’yi 2004 yılında; 187 No.lu İş Sağlığı ve Güvenliğini
Geliştirme Çerçeve Sözleşmesi’ni de 2013 yılında imzalayan bir ülkedir. Yine, 176
no.lu madenlerde güvenlikle ilgili sözleşme ve en fazla iş kazalarının olduğu inşaat
sektörüyle ilgili son derece hayati öneme sahip olan 167 no.lu inşaat işleriyle
ilgili iş güvenliği sözleşmesi 2014 yılında Türkiye tarafından onaylanmıştır. Bütün
bu yapılan çalışmalar neticesinde inşaatlardaki iş kazalarında yüzde 40 oranında
bir azalma söz konusu olmuştur. Yine, bu çalışmaların neticesi olarak Türkiye’de
2002 ile 2017 yılları arasında çalışan sayısında yüzde 177 artış olmasına rağmen
-yüz binde- ölümlü iş kazasında Türkiye’de yüzde 38’lik bir düşüş yaşanmıştır. Bu
da Türkiye’nin iş sağlığı ve güvenliğiyle ilgili doğru yolda olduğunu gösteriyor.

İnşallah,
önümüzdeki süreçte bu yasal düzenlemelerin denetimi ve takibiyle birlikte bu anlamda
önemli mesafeler alacağımıza inanıyor, yüce Meclisi saygıyla selamlıyorum. (AK PARTİ
sıralarından alkışlar) 
MÜSLÜM
DOĞAN (İzmir) – Dünyada 2’nci sıradayız, nasıl bir iyileşme var?
BAŞKAN
– Teşekkür ederim Sayın Kaçar.
Sayın
Akkaya…
V.- AÇIKLAMALAR (Devam)
28.- İstanbul Milletvekili Yakup Akkaya’nın,
yapmış olduğu açıklamasındaki bazı ifadelerini düzelttiğine ilişkin açıklaması
YAKUP
AKKAYA (İstanbul) – Efendim, tutanakta bir şeyin düzeltilmesi için söz aldım. İş
Teftiş Kurulu Genelgesi’ni 26/4 yani 26 Nisan olarak söylemem gerekirdi, 26 Haziran
olarak söylemişim. İş Teftiş Kurulu Genelgesi 26 Nisanda yayımlanmış iş yerlerinin
teftişlerinin durdurulmasıyla ilgili, yeniden revize edilmesiyle ilgili. Tutanaklarda
düzeltilmesini talep ediyorum.
BAŞKAN
– Kayda, tutanaklara geçti.
Sayın
Kerestecioğlu…
FİLİZ
KERESTECİOĞLU DEMİR (İstanbul) – Karar yeter sayısı istiyoruz.
BAŞKAN
– Karar yeter sayısı arayacağım.
IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, yasama dokunulmazlığıyla ilgili tezkerelerin TBMM’nin resmî internet
sayfasında yayınlandığına ve kamuya açık olduğuna ilişkin konuşması
BAŞKAN
– Oylama yapacağım, yalnız oylama yapmadan önce bir açıklama yapmak zorundayım.

Sayın
milletvekilleri, az önce Sayın Tanal bazı iddialarda bulunmuştu.
Yaptığımız
araştırmada ortaya çıkan sonuç şudur: Türkiye Büyük Millet Meclisi Başkanlığına
sunulan 8 adet yasama dokunulmazlığı dosyası, Meclis Başkanlığı tarafından, 27 Nisan
2018 tarihinde, Anayasa ve Adalet Komisyonları üyelerinden kurulu Karma Komisyona
havale yapılarak gönderilmiştir. Bu 8 adet dokunulmazlık dosyası kapsamında İstanbul
Milletvekili Sayın Mahmut Tanal’ın da 2 adet dosyası bulunmaktadır. Bu havale işlemi,
Türkiye Büyük Millet Meclisi İçtüzüğü’nün 51’inci maddesi gereğince -resmî tezkereler-
daha önceki bütün uygulamalarda olduğu gibi aynı günün Gelen Kâğıtlarına alınarak
Türkiye Büyük Millet Meclisinin “web” sayfasında yayınlanmıştır. Gelen Kâğıtların
tümü kamuya açıktır ve Türkiye Büyük Millet Meclisinin resmî internet sayfasında
yayınlanmaktadır. Arzu eden herkes, gazeteciler de dâhil olmak üzere buradaki bilgilere
ulaşabilmektedir. 
Sayın
Tanal, size, araştırmadan, Meclis çalışanları hakkında böyle itham edici bir üslup
takınmamanızı söylemiştim. Gerçek budur, yapılan işlem İç Tüzük’ün 51’inci maddesi
gereğince “web” sitesinde yayınlanmıştır. Sanıyorum çalışanlarımıza bir özür borçlusunuz.

Çok
önemsediğim bir konu olduğu için, bunu, oylamadan önce açıklamak zorunda kaldım
çünkü çalışanlarımızın hukukunu korumak zorundayız.
MAHMUT
TANAL (İstanbul) – Sayın Başkan…
BAŞKAN
– Buyurun, bir dakika süre veriyorum. 
V.- AÇIKLAMALAR (Devam)
29.- İstanbul Milletvekili Mahmut Tanal’ın,
Oturum Başkanı TBMM Başkan Vekili Ayşe Nur Bahçekapılı’nın açıklamasındaki bazı
ifadelerine ilişkin açıklaması
MAHMUT
TANAL (İstanbul) – Bilgi verdiğiniz için teşekkür ediyorum ben.
Benim
suçlu olarak topluma takdim edilmem ve hem Anayasa’mızın hem Ceza Muhakemesi Kanunu…
BAŞKAN
– Sayın Tanal, sözünüzü kesiyorum, kusura bakmayın ama size yönelik bir tavır değil
bu.
MAHMUT
TANAL (İstanbul) – İzin verirseniz…
BAŞKAN
– Şimdiye kadarki bütün dokunulmazlık fezlekeleriyle ilgili aynı uygulama yapılmış.

MAHMUT
TANAL (İstanbul) – Sayın Başkanım, bir izin verirseniz, meramımı anlatabilsem…
BAŞKAN
– Yani anlıyorum, söyleyeceğinizin ne olduğunu biliyorum. Lütfen…
Buyurun.

MAHMUT
TANAL (İstanbul) – Bakın, Sayın Başkanım, Ceza Muhakemesi Kanunu’nun 157’nci maddesi
masumiyet ve suçsuzluk ilkesini düzenler, “Soruşturmalar gizlidir.” der. Türk Ceza
Kanunu’nun 285’inci maddesi “Gizli olan soruşturmayı ihlal etmek suçtur.” der. Türkiye
Büyük Millet Meclisinde bizim, suç işlemediğimiz hâlde topluma suçlu olarak takdim
edilmemiz ve orada ilan edilmemizin hukuksal bir dayanağı yoktur. 
BAŞKAN
– 51’inci madde diyorum ya, İç Tüzük’ün 51’inci maddesi. 
MAHMUT
TANAL (İstanbul) – Bakın, bana şunu söyleyemezsiniz, Anayasa…
(Mikrofon
otomatik cihaz tarafından kapatıldı) 
BAŞKAN
– Teşekkür ederim, bir dakikanız doldu. 
MAHMUT
TANAL (İstanbul) – Kapattınız Sayın Başkanım.
BAŞKAN
– Bakın, Sayın Tanal, hakkınızda fezleke var, duyarlı davranmanız anlaşılabilir.
Ama aynı duyarlılığı diğer fezlekeler Meclise geldiği ve yayınlandığı zaman da gösterseydiniz
benim için anlamlı olurdu. 
Bu
konuyu kapatıyorum.
MAHMUT
TANAL (İstanbul) – Bana şimdi sataştınız Sayın Başkanım. 
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 2/5/2018 tarihinde Diyarbakır
Milletvekili Sibel Yiğitalp ve arkadaşları tarafından, iş güvenliği işçi sağlığı
sorunlarının tespiti, iş kazaları sonucu meydana gelen yaralanma ve ölümlerin engellenmesi
için yapılacakların belirlenmesi amacıyla verilmiş olan Meclis araştırması önergesinin
ön görüşmelerinin, Genel Kurulun 2 Mayıs 2018 Çarşamba günkü birleşiminde yapılmasına
ilişkin önerisi (Devam)
BAŞKAN
– Halkların Demokratik Partisi grup önerisini oylarınıza sunuyorum…
Karar
yeter sayısı arayacağım. 
Kabul
edenler… Kabul etmeyenler… Karar yeter sayısı yoktur. 
Birleşime
on dakika ara veriyorum. 
Kapanma Saati: 15.41
İKİNCİ OTURUM
Açılma Saati: 15.54
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Mehmet Necmettin AHRAZOĞLU (Hatay)
----- 0 -----
BAŞKAN
– Türkiye Büyük Millet Meclisinin 94’üncü Birleşiminin İkinci Oturumunu açıyorum.
Halkların
Demokratik Partisi grup önerisinin oylamasında karar yeter sayısı bulunamamıştı.
Şimdi
öneriyi tekrar oylarınıza sunacağım ve karar yeter sayısı arayacağım: Öneriyi Kabul
edenler… Kabul etmeyenler…
Elektronik
cihazla yapacağız oylamayı. 
Oylama
için iki dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– Karar yeter sayısı yoktur.
Birleşime
on beş dakika ara veriyorum.
Kapanma Saati: 15.57
ÜÇÜNCÜ OTURUM
Açılma Saati: 16.19
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Mehmet Necmettin AHRAZOĞLU (Hatay)
----- 0 -----
BAŞKAN
– Türkiye Büyük Millet Meclisinin 94’üncü Birleşiminin Üçüncü Oturumunu açıyorum.
Halkların
Demokratik Partisi grup önerisinin ikinci oylamasında da karar yeter sayısı bulunamamıştı.
Şimdi
öneriyi tekrar oylarınıza sunacağım ve karar yeter sayısı arayacağım: Kabul edenler…
Kabul etmeyenler… Karar yeter sayısı vardır, öneri kabul edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
2.- CHP Grubunun, 2/5/2018 tarihinde Bolu Milletvekili
Tanju Özcan ve arkadaşları tarafından, Türkiye ormanlarının geliştirilmesi, genişletilmesi
ve ulusal çıkarlar doğrultusunda işletilmesi için gerekli çalışmaların belirlenmesi
ve orman köylüsünün millî gelirden hakça pay alabilmesi amacıyla verilmiş olan Meclis
araştırması önergesinin ön görüşmelerinin, Genel Kurulun 2 Mayıs 2018 Çarşamba günkü
birleşiminde yapılmasına ilişkin önerisi
2/5/2018
Türkiye Büyük Millet Meclisi Başkanlığına
Danışma Kurulu 2/5/2018
Çarşamba günü (bugün) toplanamadığından, grubumuzun aşağıdaki önerisinin İç Tüzük’ün
19’uncu maddesi gereğince Genel Kurulun onayına sunulmasını saygılarımla arz ederim.
 Engin
Özkoç
 Sakarya
 Grup
Başkan Vekili
Öneri:
Bolu
Milletvekili Tanju Özcan ve arkadaşları tarafından, Türkiye ormanlarının geliştirilmesi,
genişletilmesi ve ulusal çıkarlar doğrultusunda işletilmesi için gerekli çalışmaların
belirlenmesi ve orman köylüsünün millî gelirden hakça pay alabilmesi amacıyla 2/5/2018
tarihinde Türkiye Büyük Millet Meclisi Başkanlığına verilmiş olan Meclis araştırma
önergesinin (1889 sıra no.lu) diğer önergelerin önüne alınarak görüşmelerinin 2/5/2018
Çarşamba günlü birleşimde yapılması önerilmiştir.
BAŞKAN
– Konuşmacıyı kürsüye çağıracağım, yalnız sayın milletvekillerinden sohbetlerine
kuliste devam etmelerini rica ediyorum. Lütfen...
TANJU
ÖZCAN (Bolu) – Bu şekilde konuşma yapmak mümkün değil efendim. Uyarırsanız...
BAŞKAN
– Önerinin gerekçesini açıklamak üzere öneri sahibi Cumhuriyet Halk Partisi Grubu
adına Bolu Milletvekili Tanju Özcan konuşacak.
Buyurun
Sayın Özcan. (CHP sıralarından alkışlar)
TANJU
ÖZCAN (Bolu) – Efendim, bir daha sükûnete davet ederseniz, çok gürültü var.
BAŞKAN
– Biraz önce ettim Sayın Özcan.
Buyurun.
CHP
GRUBU ADINA TANJU ÖZCAN (Bolu) – Sayın Başkan, değerli milletvekilleri; Genel Kurulu
saygıyla selamlıyorum.
Bu,
26’ncı Dönemde yapacağım son konuşmayı sükûnet içinde dinlemeniz konusunda bir istirhamda
bulunuyorum.
Sayın
Başkan, bu şartlarda nasıl konuşabilirim ben? Konu önemli. 
BÜLENT
TURAN (Çanakkale) – Dinliyoruz.
TANJU
ÖZCAN (Devamla) – Konu milyonlarca insanı ilgilendiriyor sayın milletvekilleri.
Bakın
yirmi kez söz aldım ben bu konuda, yirmi kez, orman köylüleriyle ilgili. Dilimde
tüy bitti. Bu sorunları net olarak ortaya koymamıza rağmen bir türlü size bunu anlatamadık.
Daha da vahimi, biz bu sorunlara sahip çıkmamıza rağmen maalesef orman köylüsüne
de galiba derdimizi yeterince anlatamadık. Ben buraya geldiğimden bu yana genel
seçim, genel seçim, genel seçim, toplam 4 tane seçim geçti ama orman köylülerimizin
sandıklarına baktığımızda bizim bu konuda bir eksiğimiz olduğunu üzülerek görüyorum.
Defalarca,
yirmi konuşmanın yirmisinde şunu söyledik: “Ey benim garip gureba, fakir fukara
orman köylüm, AKP sizin iktidarınız değil; AKP zenginin iktidarı, AKP lüks yat sahibi
olan ve ucuz mazot alan zenginin iktidarı. Bu AKP yemi sizden yiyip yani oyu sizden
alıp yumurtayı zengine yumurtlayan bir iktidar. Bu iktidardan size hayır gelmez.”
Bunu defalarca söyledik. 
Bakınız,
AKP iktidara geldiğinde Türkiye'de orman köylüsü oranı yüzde 17’ymiş. Bugün ne kadara
düştü biliyor musunuz? Devriiktidarınızda orman köylüsü oranı nüfusun yüzde 8’ine
kadar düştü yani orman köylüsünün yarısı köyünü terk etmek zorunda kalmış. Peki,
hiç mi vicdanınız sızlamıyor? Bu ülkede 7,5 milyona yakın orman köylüsü var. Hiç
tartışmasız Türkiye’nin en fakir kesimi orman köylüsü, millî gelirden yüzde 1 bile
pay almıyor, yüzde 1 bile sayın milletvekilleri ve bu orman köylüsünün yüzde 80’i
size oy verdiği hâlde bunları yine görmemezlikten geliyorsunuz. 
Ben
işte o yüzden orman köylümüze sesleniyorum: “Ey orman köylüm, sen bu AK PARTİ Hükûmetine
oy verdiğin sürece senin sorunun çözülmeyecek; sen dünyanın en pahalı mazotunu kullanmaya
devam edeceksin, on yıl önce aldığın vahidi fiyatın yarısını bile alamaz hâle geleceksin.”
İşte o yüzden diyoruz ki: 24 Haziranda çok büyük bir fırsat var, sandık geliyor
köylünün önüne. Artık başlarına bu kadar sorun açan, daha da yoksullaşmalarına sebep
olan bu iktidardan kurtulmanın tam da zamanı. Bugüne kadar oy verdiniz, sizin sırtınızdan,
sizin verdiğiniz oylarla birileri Türkiye’de ihya oldu ama siz fakirleşmeye devam
ettiniz. 
Sayın
milletvekilleri, defalarca söyledim, burada yeniden söylemek istiyorum; bakın, şu
vahidi fiyat meselesi. İlk milletvekili olduğumda verdiğim kanun teklifi bununla
ilgiliydi. Önerim şu: Orman köylüsünün vahidi fiyatını bir bölge şefinin iki dudağı
arasına bırakmayalım. Ne yapalım biliyor musunuz? Ormanda üretim nasıl yapılır,
bunu bilen AKP’li milletvekili var mı? Eskiden vardı. Sizin de bazılarınız gariban
Anadolu çocuklarıydı geldiğinde ama şimdi bakıyorum “Ormanda üretim yapmayı bilen
var mı?” sorusuna “Ben biliyorum.” cevabını alabileceğim bir tek AKP’li milletvekili
göremiyorum. 
BÜLENT
TURAN (Çanakkale) – Var, var, sen devam et, var. 
TANJU
ÖZCAN (Devamla) – Bakın, ormanda kesimi yaparsınız, ağacı soyarsınız, ondan sonra
bunu traktöre, kamyona -eskiden at arabasına- yüklersiniz, depoya getirirsiniz teslim
edersiniz, bunun karşılığında da bir para alırsınız ama siz vahidi fiyat olarak
diyelim 60 lira, 70 lira, 80 lira alıyorsunuz o emvalle ilgili ama ihaleyle bunun
satışı yapılıyor ve ortalama size ödenen paranın 8 katı nispetinde paraya satılıyor.
O yüzden biz diyoruz ki: “Ya, orman köylümüze bir avans verelim başta, üretimini
yapsın, depoya teslim ettiği emval satılsın, o emval kaça satılmışsa yarısını vahidi
fiyat olarak orman köylüsüne verelim.” Var mı bu konuda bir iradeniz? 
Bakın,
Türkiye’nin en kârlı kurumlarından bir tanesi Orman Genel Müdürlüğü, devlet sağ
cebinden alıyor, sol cebine koyuyor. En çok vergi ödeyen kurumlardan bir tanesi
Orman Genel Müdürlüğü, her sene de artmaya devam ediyor. Bunun karşılığında Başbakandan,
Cumhurbaşkanından plaket alıyor Orman Genel Müdürü, defalarca anlattık bunu size
ama orman köylüsü sadece bakıyor. 
On
yıl önceki mazot fiyatlarına bakın, vahidi fiyata bakın; bugünkü mazot fiyatlarına
bakın, vahidi fiyata bakın; AKP’ye oy vermemek için ne kadar geçerli sebepleriniz
olduğunu göreceksiniz. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Özcan. 
İYİ
PARTİ Grubu adına Balıkesir Milletvekili İsmail Ok konuşacak. 
Buyurun
Sayın Ok. 
İYİ
PARTİ GRUBU ADINA İSMAİL OK (Balıkesir) – Sayın Başkan, saygıdeğer milletvekilleri;
öncelikle hepinizi saygıyla selamlıyorum. 
Maalesef,
AK PARTİ hükûmetlerinin on beş yıllık yanlış politikaları sonucunda Türk köylüsü
tarihinin en sıkıntılı sürecini yaşamaktadır. Başta tarım arazilerimiz olmak üzere
ormanlarımız ranta kurban gitmiştir ve hâlâ de gitmektedir. Maalesef birçok yerde
imar için ve özellikle maden arama ve HES’ler bahanesiyle ciğerlerimiz ve gerçekten
çevre için, sağlıklı bir ortam için son derece önemli olan ormanlar katledilmektedir.
Oysa şehirleşmeyle birlikte toplumun en büyük sorunlarından bir tanesi, sağlıklı
bir çevredir. 
Ormanlarımızı
bu şekilde katletmeye devam ettiğimiz sürece, Dünya Sağlık Örgütünün yaptığı uyarılar
doğrultusunda, en geç önümüzdeki on beş yirmi yıl içerisinde milyonlarca insan solunum
yolu hastalıklarından ölecektir. İşte, durum bu kadar gerçek iken, yalın iken ülkemizin
başta Karadeniz ormanları olmak üzere batısında bulunan ormanlarının da -biraz önce
de ifade ettiğim gibi- “maden” adı altında, “HES’ler” adı altında ya da “imar rantları”
adı altında katledilmesi geleceğimiz adına, ülkemiz adına çok vahimdir, çok tehlikelidir.
AK PARTİ hükûmetleri bu uygulamalardan derhâl vazgeçmelidir. Türkiye’nin cenneti
olan Kaz Dağları’nda da aynı gerekçelerle maden arama bahanesiyle ormanlarımız katledilmektedir,
oysa buralar dünyada başka ülkelerde olsa gözü kulağı gibi koruma altına alırlar.

Yine,
Türk köylüsünün, çiftçisinin ve özellikle orman köylülerimizin durumu içler acısıdır.
Köylümüz artık sahipsizdir, çaresizdir. Özellikle, yatlara, lüks yatlara, trilyonluk
yatlara hiçbir vergi alınmadan 1,5 lira civarında mazot verilirken, şu son yapılan,
ardı ardına bir büyük felaket hâlinde gelen zamlarla orman köylüsünün, Türk çiftçisinin,
köylüsünün mazotunun litresi maalesef 6 liraya dayanmıştır. 
Kısacası,
Türk köylüsünün ve çiftçisinin, özellikle orman köylülerinin dayanacak bir hâli
kalmamıştır. Bizler buradan uyarıyoruz: Yarın geç olmadan ülkemizin en büyük tabii
zenginlik kaynaklarından olan ormanlarımızı, doğal klimamız olan, çevremiz için
son derece faydalı olan ormanlarımızı koruyalım, bunları ranta kurban etmeyelim.
Bu
duygularla yüce Meclisi saygıyla selamlıyorum.
BAŞKAN
– Teşekkür ederim Sayın Ok.
Halkların
Demokratik Partisi Grubu adına İzmir Milletvekili Sayın Müslüm Doğan konuşacak.
Buyurun
Sayın Doğan. (HDP sıralarından alkışlar)
HDP
GRUBU ADINA MÜSLÜM DOĞAN (İzmir) - Sayın Başkan, değerli milletvekilleri; Cumhuriyet
Halk Partisi Grubunun önerisi hakkında partim adına söz almış bulunmaktayım. Cümlenizi
saygıyla selamlıyorum.
Değerli
milletvekilleri, Türkiye, orman anlamında, orman değerleri anlamında yaklaşık 21
milyon hektarlık bir alana sahip, bir orman rezervine sahip. Ülke nüfusunun yaklaşık
yüzde 9’u orman köylüsü olarak yaşamakta ama çok ciddi sorunlarla da karşı karşıya
olduğunu söylemek istiyorum. Eğer ormanları koruyacaksak orman demografisini, orman
alanlarındaki demografik yapıyı da bizim korumamız gerekiyor. Bu da nereden geçecek?
Orman köylüsünün korunmasından geçecektir. Gerçekten, orman köylüsünün çok ciddi
sorunları var, orman ürünlerinden yararlanamıyor, kısıtlamalar var. Orman alanlarının
geliştirilmesi konusunda, alanların iyileştirilmesi, ıslahı konusunda ise hiçbir
ciddi proje bulunmamaktadır. 
Bakın,
değerli milletvekilleri, orman alanları çok büyük bir talanla karşı karşıyadır.
Açık işletme şeklindeki maden ocaklarının açılması, taş ocaklarının açılması, güzergâhlar,
büyük projeler nedeniyle çok ciddi tahribatla karşı karşıyadır. Eğer orman alanlarını
koruyamazsak bu ülkenin zenginliğini de koruyamayız. 
Değerli
milletvekilleri, orman ekosistemi iktidarın topluma algılattığı biçimiyle sadece
ağaç ve ağaçlık toplulukları değildir. İktidarın “Biz bin ağaç keseriz, 1 milyon
dikeriz.” anlayışı telafisi zor ekolojik yıkımlara neden olmaktadır. “Ağaç eşittir
ekosistem.” değildir. Ekosistem, on binlerce mikroorganizma için yaşam yeri, insan
dâhil bütün hayvanlar âlemi için besin, oksijen ve su kaynağı olan canlı bir varlıktır.
AK PARTİ’nin ekosistem alanındaki yıkıcı politikaları toplumsal, kültürel, siyasal
ve ekonomik olarak maliyeti yükselten gelişmelere ve değişimlere neden olmaktadır.
Üstelik bu değişme ve gelişmelere yol açabilen etkinlikler için göz ardı edilemeyecek
boyutlarda kamusal kaynaklar kullanılmaktadır. 
Değerli
milletvekilleri, “Biz bin ağaç kesiyoruz, 1 milyon ağaç dikiyoruz.” sözüne tekrar
gelmek istiyorum. Özellikle Ankara Büyükşehir Belediyesinde Melih Gökçek döneminde
yapılan bir uygulamayı size arz etmek istiyorum. Dışarıdan getirilen ithal ağaçların
hiçbirisi Ankara’da tutmadı. “1 milyon ağaç diktik.” dedi, bunun 10 bin düzeyinde
tutup tutmadığı konusuyla ilgili aslında biz burada araştırma önergesi verdik ama
araştırma önergemiz bile burada dikkate alınmadı. Yani, ormanın dokusunu, yetişecek
ağacın dokusunu, coğrafyasını, tabiat koşullarını araştırmadan getirip orman diye
diktiğimiz alanları maalesef yeniden orman alanı olarak kazanamamış durumdayız.
Bunun da boş bir söz olduğunu da buradan ifade etmek isterim. 
Hepinizi
saygıyla selamlıyorum. (HDP ve CHP sıralarından alkışlar)
BAŞKAN
– Teşekkür ederim Sayın Doğan.
Adalet
ve Kalkınma Partisi Grubu adına Gümüşhane Milletvekili Cihan Pektaş konuşacak.
Buyurun
Sayın Pektaş. (AK PARTİ sıralarından alkışlar) 
AK
PARTİ GRUBU ADINA CİHAN PEKTAŞ (Gümüşhane) – Sayın Başkan, değerli milletvekilleri;
Cumhuriyet Halk Partisi grup önerisi üzerine grubum adına söz almış bulunuyorum,
sizleri saygıyla selamlıyorum. 
Sürdürülebilir
kalkınma ilkeleri istikametinde sahip olduğumuz çevre, kültür ve tarihî değerlerimiz
en temel ve en kalıcı zenginliklerimizdendir. Hedefimiz, ekonomik kalkınma ile çevre
arasında en uygun dengeyi kurarak halkımızın hayat standardını en üst seviyeye taşıyacak
bir yapı oluşturmaktır. 
Türkiye,
iktidarımız döneminde dünyada orman varlığını artıran nadir ülkelerden birisi olmuştur.
2002 yılında 208 milyon dekar olan orman varlığımız bugün 223 milyon dekara çıkarılmıştır.
Böylece orman alanlarımız 15 milyon dekar artırılmıştır. 2003 yılından bugüne kadar
ağaçlandırma ve orman ıslahı çalışmaları 5 misli artırılmıştır. Yaklaşık 50 milyon
dekar alanda çalışma yapılarak 4 milyar 50 milyon fidan toprakla buluşturulmuştur.
Ağaçlandırmada dünyanın en başarılı üç ülkesinden birisi olduk. 
Ormancılık
faaliyetlerini geliştirmek maksadıyla ceviz, badem, kestane, dut, salep, trüf mantarı,
yol kenarı ağaçlandırması gibi 38 alanda eylem planları hazırlayarak uygulamaya
koyduk. Sektörde dışa bağımlılığı azaltmak için 2002 yılında 13 milyon 700 bin metreküp
olan endüstriyel odun üretimi 2017 yılında 17 milyon 101 bin metreküpe çıkartılmıştır.
Hedefimiz, 2019 yılı sonuna kadar 18,5 milyon metreküpe çıkartmaktır. Her daim yanında
olduğumuz orman köylümüze son on beş yılda yaptığımız doğrudan destekler ve ormancılık
faaliyetleri için 14,5 milyar lira gelir sağladık. 2018 ve 2019 yıllarında toplam
3,6 milyar lira daha gelir sağlanacaktır. 
Ormanlarımızda
vahidi fiyat esasına göre üretim işlemlerinde birim fiyat tespiti, iş gruplarına
göre yapılan iş zaman analizleri ve zorluk şartları göz önüne alınarak oluşturulan
kriterlere göre yapılmaktadır. 
Orman
köylülerimizin yerinde kalkındırılması maksadıyla Sayın Cumhurbaşkanımızın başlattığı
seferberlik kapsamında 2015-2019 yıllarında uygulamaya konulan 5 Bin Köye 5 Bin
Gelir Getirici Orman Projesi çerçevesinde ceviz, badem, fıstık çamı gibi meyveli
orman ağaçları dikilmeye başlanmıştır. Şu ana kadar 3.454 köyde ağaçlandırma çalışmaları
tamamlanmıştır. Yapılmakta olan ormancılık faaliyetleriyle orman köylülerimize 8
milyar lira daha gelir sağlanacaktır. Ormanlardan elde ettiğimiz kekik, ada çayı,
defne, keçiboynuzu gibi orman dışı orman ürünleri ihracat gelirini 500 milyon dolara
çıkardık, inşallah hedefimiz 2023’e kadar bunu 5 milyar dolara çıkarmaktır. 396
bal ormanı kurulmuştur.
Değerli
milletvekilleri, ülkemizin en güzide ve en köklü kurumlarından biri olan orman teşkilatımız
yetişmiş personel kadrosuyla ormancılık faaliyetlerini sürdürmeye devam ediyor.
Bu
duygu ve düşüncelerle yüce Meclisi saygıyla selamlıyorum. (AK PARTİ sıralarından
alkışlar)
BAŞKAN
– Teşekkür ederim Sayın Pektaş.
Cumhuriyet
Halk Partisi grup önerisini oylarınıza sunuyorum: Kabul edenler… Kabul etmeyenler…
Grup önerisi kabul edilmemiştir.
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- AK PARTİ Grubunun, Genel Kurulun çalışma
saatlerinin yeniden düzenlenmesine; bastırılarak dağıtılan 556 sıra sayılı Kanun
Tasarısı’nın kırk sekiz saat geçmeden gündemin "Kanun Tasarı ve Teklifleri
ile Komisyonlardan Gelen Diğer İşler” kısmının 1’inci sırasına alınmasına ve bu
kısımda bulunan diğer işlerin sırasının buna göre teselsül ettirilmesine; 8 ve 15
Mayıs 2018 Salı günkü birleşimlerinde sözlü soruların görüşülmemesine; 556 sıra
sayılı Kanun Tasarısı’nın İç Tüzük’ün 91’inci maddesine göre temel kanun olarak
bölümler hâlinde görüşülmesine ilişkin önerisi
Türkiye Büyük Millet Meclisi Başkanlığına
Danışma Kurulu 2/5/2018 Çarşamba günü (bugün) toplanamadığından,
İç Tüzük’ün 19’uncu maddesi gereğince grubumuzun aşağıdaki önerisinin Genel Kurulun
onayına sunulmasını arz ederim.
 Bülent
Turan
 Çanakkale
 AK
PARTİ Grubu Başkan Vekili
Öneri:
Bastırılarak dağıtılan 556 sıra sayılı Kanun Tasarısı’nın
kırk sekiz saat geçmeden gündemin "Kanun Tasarı ve Teklifleri ile Komisyonlardan
Gelen Diğer İşler” kısmının 1’inci sırasına alınması ve bu kısımda bulunan diğer
işlerin sırasının buna göre teselsül ettirilmesi,
Genel Kurulun;
2 Mayıs 2018 Çarşamba günkü (bugün) birleşiminde 556 sıra
sayılı Kanun Tasarısı’nın görüşmelerinin tamamlanmasına kadar çalışmalarını sürdürmesi,
556 sıra sayılı Kanun Tasarısı’nın görüşmelerinin tamamlanamaması hâlinde 3 Mayıs
2018 Perşembe günkü birleşiminde 556 sıra sayılı Kanun Tasarısı’nın görüşmelerinin
tamamlanmasına kadar çalışmalarını sürdürmesi,
8 ve 15 Mayıs 2018 Salı günkü birleşimlerinde sözlü soruların
görüşülmemesi;
8 Mayıs 2018 Salı günkü birleşiminde 112 sıra sayılı Kanun
Tasarısı’na kadar olan işlerin görüşmelerinin tamamlanmasına kadar,
9 Mayıs 2018 Çarşamba günkü birleşiminde 115 sıra sayılı
Kanun Tasarısı’na kadar olan işlerin görüşmelerinin tamamlanmasına kadar,
10 Mayıs 2018 Perşembe günkü birleşiminde 125 sıra sayılı
Kanun Tasarısı’na kadar olan işlerin görüşmelerinin tamamlanmasına kadar,
Çalışmalarını sürdürmesi,
556 sıra sayılı Kanun Tasarısı’nın İç Tüzük’ün 91’inci maddesine
göre temel kanun olarak görüşülmesi ve bölümlerinin ekteki cetveldeki şekliyle olması,
Önerilmiştir.




556 sıra sayılı Yükseköğretim Kanunu ile Bazı Kanun ve Kanun Hükmünde
  Kararnamelerde Değişiklik Yapılmasına Dair Kanun Tasarısı (1/943)




Bölümler


Bölüm Maddeleri


Bölümdeki Madde Sayısı







1 ila 8 inci
  maddeler arası







1. Bölüm


(5 inci maddeye bağlı geçici madde 76; geçici madde 77 ile
  7 nci maddeye bağlı Ek Madde 177; Ek Madde 178; Ek Madde 179; Ek Madde 180; Ek
  Madde 181; Ek Madde 182; Ek Madde 183; Ek Madde 184; Ek Madde 185; Ek Madde 186;
  Ek Madde 187; Ek Madde 188; Ek Madde 189; Ek Madde 190; Ek Madde 191; Ek Madde
  192; Ek Madde 193; Ek Madde 194; Ek Madde 195; Ek Madde 196; Ek Madde 197; Ek
  Madde 198 dahil)


30




2. Bölüm


9 ila 17 nci
  maddeler arası


9




Toplam Madde Sayısı


39



BAŞKAN
– Önerinin gerekçesini açıklamak üzere, öneri sahibi Adalet ve Kalkınma Partisi
Grubu adına Çanakkale Milletvekili Bülent Turan konuşacak.
Buyurun
Sayın Turan. (AK PARTİ sıralarından alkışlar) 
AK
PARTİ GRUBU ADINA BÜLENT TURAN (Çanakkale) – Sayın Başkan, değerli milletvekilleri;
hepinizi saygıyla selamlıyorum.
AK
PARTİ Grubumuzun Meclisin çalışma saatlerini revize eden önerisi hakkında grubumuz
adına söz aldım.
Biliyorsunuz,
bugün bizim grup önerimiz 556 sıra sayılı Yasa Tasarısı’nı görüşmeyi öngören bir
teklif. 556 sıra sayılı Tasarı’mız kamuoyunun yakından takip ettiği, Yükseköğretim
Kanunu’nda bazı değişiklikleri içeren 39 maddelik, iki ana bölümde görüşeceğimiz
bir tasarı. Bugün görüşmelerine başlayacağımız bu tasarının, bugün geç saatlere
kadar ve yarın aynı şekilde çalışarak, bu hafta yasalaşmasını öngörüyoruz. Kaldı
ki, Meclisimizin seçim takvimine girmekle beraber, 17 Mayısa kadar çalışacağı kamuoyunca
bilinmekte. Dolayısıyla zamanın hakkını vermek, usul ekonomisini gözetmek adına
biz de toplumun öncelikli meselelerini çözmek, vaatlerimizi yerine getirmek için
bu önerimizi vermiş bulunuyoruz.
Değerli
arkadaşlar, bugünkü konuşmalarda da zaman zaman muhalefet vekillerinin dile getirdiği
bu kanunla ilgili temel birkaç eleştiriye cevap vermek isterim izin verirseniz.
Bakınız,
değerli arkadaşlar, bir defa, bu kanunla ilgili çalışmamızı Komisyonumuz, Bakanlığımız,
ilgililer, tüm taraflarla görüşerek bu somut hâle getirmiş olduk. Bu görüşmelerin
nihayetinde bir tek niyetimiz var, istiyoruz ki üniversitelerimiz daha özgür, daha
demokratik ve daha hızlı iş yapan kurumlar olarak hayatına devam etsin. Yok, “Bölünmesine
karşıyız.”, yok, “Öyle yapalım, böyle yapalım.” derken her adımımızın bir gerekçesi
var; bunları niçin yaptığımızı uluslararası örnekleriyle beraber inceleyerek karara
bağlamış bulunuyoruz. 
Tarafların
bilgisi olmadan yapmadık, tarafları dinledik. Tabii ki, tarafların tatmin olmadığı
tarafları vardır, eksik olan taraflarımız vardır ama bildiğimiz bir şey var, derdimiz,
niyetimiz üniversitelerimizin çok daha pratik iş yapacak bir zemine kavuşması. 100
binleri aşan öğrenci sayısıyla çabuk karar vermek, idari yapılanmanın başarılı olması
çok mümkün değil. İlk bölünen de şu anki üniversiteler değil, şimdiye kadar Türkiye’de
onlarca üniversite bölünerek yeni ve başarılı üniversitelere imkân sağlanmış. Bülent
Ecevit Üniversitesi Hacattepeden çıkarak, bölünerek kurulmuş, Gaziantep Üniversitesi
ODTÜ’den doğmuş, Sakarya Üniversitesi İstanbul Teknik Üniversitesinden doğmuş gibi
onlarca örneğimiz var. Kaldı ki biz “Üniversitelerin sayısı büyük olduğu için bölelim
ve daha pratik bir idari yapılanma olsun.” derken yine dünya örneklerine baktığımızda,
örneğin Oxford’un 23 bin, Cambridge’nin 18 bin, Chicago’nun 13 bin, Harvard’ın 22
bin civarında öğrencisi olduğunu, ortalama bu rakamlarda olduğunu ifade etmek isterim
ama Türkiye’de 50 binleri aşan, 100 binleri aşan üniversitelerde çok başarılı akademik
sonuç almanın, idari yapılanmanın mümkün olmayacağı kanaatindeyiz. Kaldı ki -yine
bir uluslararası örnek- meşhur Sorbonne Üniversitesinin sekiz ayrı üniversiteye
bölündüğü bir gerçek.
Bakınız
değerli arkadaşlar, ideolojik yaklaşımları bir yana bırakırsak, daha soğuk akılla,
daha sağlıklı yaklaşarak meseleyi değerlendirirsek farklı sonuçlar elde edebiliyoruz.
Örneğin, bir metni okumak isterim sizlere izin verirseniz: “Üniversitelerin bölünmesini
destekliyorum, 100 bin öğrenciyle üniversite yönetilemez. Dünyadaki örnekleri incelediğimizde
üniversite yönetilmesinde ideal sayının 20-25 bin olduğunu görüyoruz. Üniversitelerimiz
dinamik olmak, dünyayla yarışa girmek zorundadır.” diye devam ediyor ilgili hocamız.
Kim bu rektör? Cumhuriyet Halk Partisi Grubunda konuşma yapmaktan çekinmeyecek kadar
ideolojik yaklaşımı olan Profesör Ural Akbulut. Dolayısıyla, meseleye ideolojik
yaklaşımlardan uzak baktığımızda, buna destek olmanın da imkân dâhilinde olduğunu
görüyoruz. 
Kamuoyunda
zaman zaman tartışılan bir diğer eleştirinin de şu olduğunu düşünüyorum: Sanki bu
kanun değişince bugün üniversitenin öğrencisinin mezun olurken yeni üniversiteden
mezun olacağı ön yargısı var. Hayır arkadaşlar, ilgili üniversitelerde olan öğrencilerimizin
tümü şu anki okullarından mezun olma hakkına sahip. O yüzden “Ben şu okula girdim,
kanun değişti, diplomam başka olacak.” değil. Arzu ederse arkadaşlarımız, öğrencilerimiz
kendi girdiği, şu anki okuduğu üniversite adıyla mezun olabilecekler. Kaldı ki gelenek
oluşturulurken toplum vicdanından, Parlamentodan, genel motivasyondan uzak yapılmaz.
Biz istiyoruz ki bu gelenek ayağa kaldırılırken, akademik gelenek büyütülürken bu
konudaki uluslararası örneklere bakalım, yeni yeni vizyonlara, motivasyonlara kapı
aralayalım. Derdimiz bu. Kaldı ki bu tasarıyı sadece “üniversiteleri bölmek” adıyla
ifade etmek doğru değil. Kanuna baktığımızda, çok sayıda vakıf ve devlet üniversitesi
kurulduğu, vakıf ve devlet üniversitesi kurulurken yeni birtakım öğrenci alımlarına
imkân sağlandığı, YÖK başta olmak üzere ilgili kurumların talep ettiği bazı idari
imkânların verildiği, YÖK Denetleme Kuruluna görevlendirme sorununun aşıldığı gibi
daha birçok konuda değişik düzenlemeler var. Bir derdimiz var, bir daha söylüyorum:
“Bölünmek” diye özetlemek doğru değil, üniversite kuruyoruz -vakıf, devlet- YÖK
başta olmak üzere ilgili kurumların taleplerini gözden geçiriyoruz ve uluslararası
standartlarda adım atmaya gayret ediyoruz. Bizler gençlerimizi seviyoruz, üniversitemizin
büyümesini istiyoruz. Her ilde üniversite açarken iddiamız da buydu. Bu ülkenin,
bu coğrafyanın tüm gençleri arzu ederse üniversite okuyabilsinler dedik, bu adımımızla
bir daha yaklaşmış oluyoruz. 
Hepinizi
saygıyla selamlıyor, teşekkür ediyorum. (AK PARTİ sıralarından alkışlar) 
BAŞKAN
– Teşekkür ederim Sayın Turan.
İYİ
PARTİ Grubu adına Bursa Milletvekili Sayın Kadir Koçdemir konuşacak.
Buyurun
Sayın Koçdemir. (İYİ PARTİ sıralarından alkışlar)
İYİ
PARTİ GRUBU ADINA KADİR KOÇDEMİR (Bursa) – Sayın Başkan, saygıdeğer milletvekilleri;
sözlerimin başında yüce heyetinizi saygıyla selamlıyorum.
Mecellede
bir hüküm vardır, “Usul esasa mukaddemdir.” der. Bu yasama döneminde bu Mecliste
sıkça karşılaştığımız bir durum şu: İşler aceleye getiriliyor. “Usul ekonomisi”
diye bir kavram adına; tartışmadan, müzakere etmeden, gece sabahlara kadar burada
kalıp ILO’nun işçiler için belirlediği esaslar bile ihlal edilerek kanunlar çıkarıyoruz.
Ama o çıkardığımız kanunlarda, mesela Anayasa’da uyum yasalarıyla ilgili “Altı ay
içinde çıkarılır.” diye hüküm koyup aynı insanlar, aynı aritmetik dengeler, aynı
Meclis ekonomisi durduğu hâlde bir yıl içinde bir tek maddeyi bile getirmiyoruz.
Anayasa Mahkemesinde iptal edilen kararlar için tanınan sürede, küçük çocuklara
cinsel istismar hususunda olduğu gibi ayları, yılları geçirip o konuda hiçbir adım
atmıyoruz ancak daha önce hiç tartışılmamış hususlarda bir gece bir beyanın arkasından
Meclis burada toplantıya çağırılıyor ve “Bu iş bitene kadar burada duralım.” deniyor.
Şunu
unutmamak gerekir: Demokraside meşruiyetin kaynağı usuldür. Eğer usul ihlal edilir
ise buradan çıkan kararların meşruluğu her zaman tartışılır. Çünkü demokratik usuller,
kamuoyu oluşması ve irade oluşmasında ilgili bütün kesimlerin söz hakkının gündeme
gelmesini garanti etmeyi hedefler. Eğer bu sağlanamazsa o zaman isabetli bir karar
alınmaz. Nitekim bunu görüyoruz. Çok acele ede ede, koştura koştura çıkardığımız
kanunlar, değiştirdiğimiz anayasaların gereğini bile aylarca, yıllarca bekleyip
yapmıyoruz. Bugün birden bire Türkiye gündemine gelen bir konuyla ilgili böyle bir
teklifle karşı karşıyayız. İngilizlerin “pahalı-ucuz”la ilgili söyledikleri bir
sözü bu usul işine uyarlamak istiyorum arkadaşlar, diyorlar ki: “Acele edecek kadar
çok vaktimiz yok.” Böyle anlamadan, dinlemeden, birbirimize meramımızı anlatamadan
aldığımız kararlar sebebiyle dikkat edin, Resmî Gazete’yi inceleyin, en çok değişiklikler
bir iki ay önce karara bağladığımız hususlar hakkındadır. Bugün yine böyle bir şeyle
karşı karşıyayız. İnşallah bütün bunlar 24 Haziranda bitecek ve Türkiye, siyasetin
olması gerektiği gibi olduğu bir döneme girecektir. 
Saygılar
sunuyorum. (İYİ PARTİ sıralarından alkışlar) 
BAŞKAN
– Teşekkür ederim Sayın Koçdemir. 
Halkların
Demokratik Partisi Grubu adına İstanbul Milletvekili Filiz Kerestecioğlu konuşacak.

Buyurun
Sayın Kerestecioğlu. (HDP sıralarından alkışlar) 
HDP
GRUBU ADINA FİLİZ KERESTECİOĞLU DEMİR (İstanbul) – Sayın Başkan, değerli milletvekilleri;
üniversite özerkliği, 12 Eylülün ürünü olan YÖK’ün kaldırılması; bu noktalardan
şimdi geldiğimiz nokta, üniversitelere seçileni değil, istediğini atama; üniversitelerde
bilimsel çalışmayı öldürme; ticarethaneye döndürme; “barış” diyenleri hapsetme ve
üniversiteleri böl ve yönet politikasıdır. Bu düzenleme, kısaca, üniversite özerkliğine
yönelik darbe niteliğindedir. 
Şimdi,
üniversitelerle ilgili esasa girdiğimiz zaman zaten bu konuyu detaylıca anlatacağız
ama ben size Selahattin Demirtaş’tan bir sözü, bir serzenişi ifade etmek istiyorum.
“Geçtiğimiz pazartesi Silivri’de görülen ve 8 Hazirana ertelenen davada savcının
‘örgüt propagandası’ dediği şey, çözüm süreci döneminde 2013 ‘Nevroz’ konuşmamızın
polis raporunun sonuç kısmı. İşte bu konuşmaya ‘Beş yıl ceza verelim.’ diyorlar.
Adaletin geldiği nokta bu.” diyor Selahattin Demirtaş. 
Ne
konuşmuşlar biliyor musunuz yani dosyaya giren polis raporunda ne yazıyor? Propagandadan
cezalandırma istenen konuşma nedir? “‘Barış süreci, barışın dili ve insanların ölmeyeceği,
gençlerin birbirini öldürmeyeceği bir müzakere masasını da desteklemeye devam edeceğiz.’
şeklinde söylemleri kullandığı, yaşanan sürecin devam etmesi gerektiği, Türk ve
Kürt halkının barış içerisinde birlikte yaşayabileceğini, siyasetçilerin konuşarak
çözüm üretebileceğini aktardığı tespit edilmiştir.” Evet, raporda aynen böyle diyor;
“Türk ve Kürt halkının barış içerisinde birlikte yaşayabileceğini, siyasetçilerin
konuşarak çözüm üretebileceğini aktardığı tespit edilmiştir.” Şimdi, böyle bir polis
raporuna dahi, bu konuşmaya dahi eğer propagandadan ceza isteniyorsa, hakikaten,
Sayın Selahattin Demirtaş’ın dediği gibi, adaletin geldiği nokta budur. Evet, sizin
adaletiniz böyle tecelli ediyor. 
Ama
ben Sayın Selahattin Demirtaş’a buradan seslenmek istiyorum: Gerçekten bugün, her
türlü sağ ittifakın yapıldığı bu Mecliste, her türlü pazarlığın yapıldığı bu Mecliste,
sizler orada bizler burada, birer inci tanesi gibi, ilkelerimizle, prensiplerimizle
dimdik ayakta duruyoruz.
Selamlar,
saygılar. (HDP sıralarından alkışlar) 
BAŞKAN
– Cumhuriyet Halk Partisi Grubu adına İstanbul Milletvekili Sayın Mahmut Tanal konuşacak.
Buyurun
Sayın Tanal. (CHP sıralarından alkışlar)
CHP
GRUBU ADINA MAHMUT TANAL (İstanbul) – Değerli Başkanım, değerli milletvekili arkadaşlar;
hepinizi saygıyla, hürmetle selamlıyorum.
Tabii,
görüşülecek olan 556 sıra sayılı Tasarı’nın… Anayasa’mızın 88’inci maddesi der ki:
“Kanun tasarı ve tekliflerinin Türkiye Büyük Millet Meclisinde görüşülme usul ve
esasları İçtüzükle düzenlenir.” Ancak Türkiye Büyük Millet Meclisi İçtüzüğü’nün
52’nci maddesine baktığımız zaman da “Görüşülecek olan bir kanun teklifinin üzerinden
kırk sekiz saatlik bir süre geçmeden görüşülmez.” der. Bunu söyleyen Türkiye Büyük
Millet Meclisi İçtüzüğü’nün 52’nci maddesi.
Geçmişte
buna benzer örnek olmuş mu? Olmuş. Buna benzer örnek geçmişte ANAP iktidardayken…
Onlar da gayet açık ve net böyle kırk sekiz saat geçmeden bir kanunu getiriyorlar,
Mecliste bu görüşülüyor ve o dönemin ana muhalefet partisi de bunu Anayasa Mahkemesine
götürüyor, 1991/27 esas sayısı ve 1991/50 karar sayısıyla iptal ediliyor. Yani burada
teknik olarak şunu söylemeye çalışıyorum: Burada kırk sekiz saat geçmeden görüşülebilir
mi, görüşülemez mi? Görüşülebilir. Teknik koşulları nedir? Bir, Komisyonun erken
görüşmesinin gerekçesini yazacak veyahut da Hükûmetin bu konuda bir gerekçe yazması
gerekir ki bu Anayasa’ya uygun bir hâle gelebilsin. Sayın Hükûmet tarafında oturan
yetkili arkadaşlarımızın bir gerekçesi yok, Komisyonun da bir gerekçesi yok ve bu
gerekçeler olmadan burada görüşülmesi Anayasa’ya aykırı.
BÜLENT
TURAN (Çanakkale) – Var, var.
MAHMUT
TANAL (Devamla) – Şimdi, AK PARTİ’nin Grup Başkan Vekili Sayın Bülent Turan Bey
örnekler verdi; Sorbonne’dan örnek verdi. Orada “1, 2, 3, 4…” diye numaralandırılır.
BÜLENT
TURAN (Çanakkale) – 8’e kadar.
MAHMUT
TANAL (Devamla) – Ne güzel, 8’e kadar numaralandırılır veyahut da coğrafik anlamda
isim verilir. 
Siz
bu üniversitelerden ne istiyorsunuz? Yani İstanbul Üniversitesinden ne istiyorsunuz?
İnönü Üniversitesinden ne istiyorsunuz? Değerli arkadaşlar, Gazi Üniversitesinden
ne istiyorsunuz? Bunların marka değerini bitiriyorsunuz aslında. Yani burada kalitesini
artırmıyorsunuz, verimini artırmıyorsunuz, eğitimini artırmıyorsunuz, burada hafızayı
siliyorsunuz, marka değerini düşürüyorsunuz. Bu o kadar çok mu önemliydi? Bakın,
sizin tarafınızdan verilen dünya kadar elimizde iş var. Kaç tane iş var? 50 tane
iş var, 50 tane iş. Bu 50 tane işi bırakmış durumdasınız, bunu yapmıyorsunuz, üniversitelerle
ilgili yasayı getiriyorsunuz. Önümüzde görüşülecek olan iş açısından en büyük ve
önemli iş nedir aslında?
(Mikrofon
otomatik cihaz tarafından kapatıldı) 
MAHMUT
TANAL (Devamla) – Özür dilerim, bitireceğim, bir dakika ek süre verebilir misiniz
Başkanım? 
BAŞKAN
– Tabii, buyurun. 
MAHMUT
TANAL (Devamla) – Teşekkür ediyorum. 
Şimdi,
önümüzde en büyük ve önemli iş nedir? Üniversitelerin kalitesini düşürmek mi, kalitesini
artırmak mı? Siyasetin kalitesini artırmak istiyor muyuz? 5 siyasi parti istiyor
değil mi? Peki, 5 siyasi parti siyasetin kalitesini artırmak istiyorsa, daha verimli
olmasını istiyorsa, Sayın Bülent Turan Bey, bakın, 307 sıra sayısıyla 2016 yılında
getirmiş olduğunuz siyasi etik yasa teklifi var. Siyasi etik yasa teklifinin gerekçe
kısmında ne diyorsunuz? Türkiye’de siyasi etik ilkelerinin daha sağlıklı bir biçimde
hayata geçmesine, dolayısıyla demokrasiye ve genel olarak siyaset kurumuna yönelik
güvenin artmasına katkı vereceği için bu teklifi getirmişsiniz. Niye bunu görüşmüyorsunuz
da üniversitelerin kalitesini düşürmek için, üniversiteleri bölmek için bunu getiriyorsunuz?
Siyasetin kalitesini artırmak mı daha acil ve önemli, yoksa üniversiteleri bölüp
parçalamak mı daha önemli? Üniversitelerin markalarını düşürmek mi önemli, üniversitelerin
kalitesini, markasını artırmak mı önemli? Gelin şunu yapalım: Yeni kuracağımız veya
yeni kurulmuş olan tüm üniversiteleri birer marka değeri hâline getirelim. Bu yeni
kurulmuş olan üniversiteleri marka değeri hâline getirmiyoruz, mevcut olan markaları
itibarsızlaştırıyoruz; bu, kabul edilir bir durum değildir. 
Hepinize
teşekkür ediyorum, saygılarımı sunuyorum. (CHP sıralarından alkışlar) 
BAŞKAN
– Teşekkür ederim Sayın Tanal. 
Adalet
ve Kalkınma Partisi grup önerisini oylarınıza sunuyorum: Kabul edenler... Kabul
etmeyenler... Öneri kabul edilmiştir. 
VII.- BAŞKANLIĞIN GENEL KURULA SUNUŞLARI (Devam)
B) Çeşitli İşler
1.- Başkanlıkça, Genel Kurulu ziyaret eden Cezayir
Ulusal Halk Meclisi Dışişleri İşbirliği ve Göç Komisyonu heyetine “Hoş geldiniz.”
denilmesi
BAŞKAN
– Sayın milletvekilleri, Türkiye Büyük Millet Meclisini ziyaret etmekte olan Cezayir
Ulusal Halk Meclisi Dışişleri, İşbirliği ve Göç Komisyonu heyeti Genel Kurulumuzu
teşrif etmişlerdir. Kendilerine Başkanlık Divanımız adına “Hoş geldiniz.” diyoruz.
(Alkışlar) 
Alınan
karar gereğince sözlü soru önergelerini görüşmüyor ve gündemin "Kanun Tasarı
ve Teklifleri ile Komisyonlardan Gelen Diğer İşler" kısmına geçiyoruz.
1’inci
sıraya alınan, Yükseköğretim Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/943), Erzincan Milletvekilleri Sebahattin
Karakelle ve Serkan Bayram'ın Yükseköğretim Kurumları Teşkilatı Kanununda Değişiklik
Yapılması Hakkında Kanun Teklifi (2/2311), Adalet ve Kalkınma Partisi Grup Başkanvekili
Kayseri Milletvekili Mustafa Elitaş ve 5 Milletvekilinin Yükseköğretim Kurumları
Teşkilatı Kanununda Değişiklik Yapılmasına Dair Kanun Teklifi (2/2313), Malatya
Milletvekili Öznur Çalık ve 3 Milletvekilinin Yükseköğretim Kurumları Teşkilatı
Kanununda Değişiklik Yapılmasına Dair Kanun Teklifi (2/2314) ve Millî Eğitim, Kültür,
Gençlik ve Spor Komisyonu Raporu’nun görüşmelerine başlayacağız.
X.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Yükseköğretim Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/943), Erzincan
Milletvekilleri Sebahattin Karakelle ve Serkan Bayram’ın Yükseköğretim Kurumları
Teşkilatı Kanununda Değişiklik Yapılması Hakkında Kanun Teklifi (2/2311), Adalet
ve Kalkınma Partisi Grup Başkanvekili Kayseri Milletvekili Mustafa Elitaş ve 5 Milletvekilinin
Yükseköğretim Kurumları Teşkilatı Kanununda Değişiklik Yapılmasına Dair Kanun Teklifi
(2/2313), Malatya Milletvekili Öznur Çalık ve 3 Milletvekilinin Yükseköğretim Kurumları
Teşkilatı Kanununda Değişiklik Yapılmasına Dair Kanun Teklifi (2/2314) ve Millî
Eğitim, Kültür, Gençlik ve Spor Komisyonu Raporu (S. Sayısı: 556) (x)
BAŞKAN
– Komisyon? Burada.
Hükûmet?
Burada.
Komisyon
Raporu 556 sıra sayısıyla bastırılıp dağıtılmıştır. 
Sayın
milletvekilleri, alınan karar gereğince, bu tasarı İç Tüzük’ün 91’inci maddesi kapsamında
temel kanun olarak görüşülecektir. Bu nedenle, tasarı tümü üzerindeki görüşmeler
tamamlanıp maddelerine geçilmesi kabul edildikten sonra bölümler hâlinde görüşülecek
ve bölümlerde yer alan maddeler ayrı ayrı oylanacaktır. 
Tasarının
tümünün görüşmelerine geçmeden önce birleşime on beş dakika ara veriyorum, grup
başkan vekillerini toplantıya davet ediyorum.
İYİ
PARTİ grup temsilcisi de toplantımıza gelebilir. 
Kapanma Saati: 16.59
DÖRDÜNCÜ OTURUM
Açılma Saati: 17.21
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Mehmet Necmettin AHRAZOĞLU (Hatay)
----- 0 -----
BAŞKAN
– Türkiye Büyük Millet Meclisinin 94’üncü Birleşiminin Dördüncü Oturumunu açıyorum.
556
sıra sayılı Kanun Tasarısı’nın görüşmelerine kaldığımız yerden devam edeceğiz. 
Komisyon
ve Hükûmet yerinde. 
Tasarının
tümü üzerinde İYİ PARTİ Grubu adına Balıkesir Milletvekili İsmail Ok konuşacak.

Buyurun
Sayın Ok. (İYİ PARTİ sıralarından alkışlar)
Süreniz
yirmi dakika. 
İYİ
PARTİ GRUBU ADINA İSMAİL OK (Balıkesir) – Sayın Başkan, saygıdeğer milletvekilleri;
öncelikle hepinizi muhabbetle selamlıyorum. 
Türkiye'nin
gündemi çok yoğun, çok ağır sorunlarla karşı karşıyayız ama biz böylesine ağır sorunlar
dururken şimdi üniversitelerimizin bölünmesini konuşuyoruz. Gerçekten, bunun izahı
söz konusu değildir. Peki, üniversiteleri bölersek neyi halledeceğiz, üniversitelerin
şu anda içinde bulunduğu durumun nedeni nedir; öncelikle bu sorulara bir cevap bulmaya
çalışalım. 
Ne
diyor AK PARTİ Genel Başkanı, Cumhurbaşkanımız Sayın Recep Tayyip Erdoğan “Üniversiteler
çok kalaba dolayısıyla iyi yönetilemiyor, bunları bölmemiz lazım.” Peki, on beş
yıldır, hatta on altı yıl da neredeyse dolmak üzere, bu ülkeyi kim yönetiyor? Üniversiteler
niye bu kadar kalabalıklaştı, yoğunluk arttı? Sadece ve sadece üniversite kapılarındaki
yığılmayı azaltma adına -hiç abartı yok- 25-30 kişilik sınıflara, dersliklere, amfilere
100 kişiyi yerleştirirseniz, işte, üniversiteleri eğitim yuvası olmaktan çıkarıp
maalesef, bilim ve teknoloji adına araştırma merkezi olmaktan çıkarıp sadece, üniversitenin
bir kapısından girmiş, diğer kapısından çıkmış, bilgi ve donanım yönünden yeterince
iyi yetişmemiş, yılları çalınmış, emekleri çalınmış yeni işsizler ordusuna gençlerimizi
ilave edersiniz. Bugün durum bu. 
Maalesef,
birçok üniversitemizde öğretim görevlisi yok, gerekli araç gereç yok; biz bunları
çözmek yerine üniversiteleri bölüp parçalamakla günü geçiştirmeye çalışıyoruz. Bizim,
İYİ PARTİ olarak bunu kabul etmemiz asla söz konusu değildir. Şimdi, kendimizi gençlerimizin
yerine koyalım, öğrencilerimizin yerine koyalım, onların annelerinin, babalarının
yerine koyalım ve oralarda çalışan akademik personel ve diğer idari personel yerine
bir an için kendimizi koyalım: Taşradan gelmiş Ankara’ya ya da İstanbul’a ya da
Malatya’ya, bir başka yere; evini, yurdunu ona göre, barınacağı yeri ona göre belirlemiş,
şimdi hiç kimseye sorulmadan “Evet, ben bu üniversiteleri bölüyorum çünkü bu üniversiteleri
yönetemiyorum.” diye de acı bir itirafla bu sorunun çözüleceği zannediliyor. Buradan
özellikle Hükûmetten ve AK PARTİ Grubundan ve onların saygıdeğer milletvekillerinden,
ellerini vicdanlarına koyarak bunu bir kez daha düşünmelerini istiyoruz. Lütfen,
gençlerimize, çocuklarımıza, oralarda çalışan akademik personele bunları yapmayalım.
Türkiye'nin
en köklü üniversitelerinden olan İstanbul Üniversitesi, Gazi Üniversitesi, İnönü
Üniversitesi, hepsini saymaya kalkarsak gerçekten içler acısı bir durumla karşı
karşıyayız. Bunları böldüğümüzde ne elde edeceğiz, elimize ne geçecek? Hiçbir şey.
İstanbul Üniversitesi Cerrahpaşa Tıp Fakültesi veya Hacettepe Üniversitesi Tıp Fakültesi
veya başka okulların fakülteleri büyük sorunlarla karşı karşıya. Niye? Biraz önce
dediğimiz, Hükûmetin yanlış politikaları sonucunda, bir insanın obez olması gibi,
suni şişmanlamaları yüzündendir. Örneğin, bir tıp fakültesi hizmet veriyor, yüzlerce,
binlerce hastaya şifa dağıtıyor, tabii, hâliyle SGK’ye bunun faturasını gönderiyor.
Hükûmetiniz ne yapıyor? Aylarca, evet, aylarca, en az altı ay bu üniversitelerin
ödeneklerini, ödenek de değil, emeklerinin karşılıklarını yatırmıyor ama aynı kamu
kurum ve kuruluşları, SGK başta olmak üzere, vergi daireleri kendi alacaklarına
geldikleri zaman şahin kesiliyorlar. 
Kısacası,
üniversitelerimizin içerisinde bulunduğu bu durumun temel nedeni, AK PARTİ hükûmetlerinin
yanlış politikalarıdır. Bizler buradan, bu uygulamalardan derhâl vazgeçilmesini
istiyoruz ve gerçekten, zerre kadar aklı olan insanlarımızın sorduğu şu soruları
milletimiz adına sormak istiyoruz: Madem kalabalık üniversiteleri bölüyoruz, niçin
20 tanesini bölüyoruz, diğerlerini niye bölmüyoruz? Bu üniversiteleri bölünce sorunlar
hallolacak mı? Madem ideolojik tepki veriyoruz, İstanbul Üniversitesi ile Gazi Üniversitesi
nasıl aynı şeyle karşı karşıya kalıyor? 
Şimdi,
Sayın Cumhurbaşkanı, AK PARTİ Genel Başkanı Sayın Erdoğan diyor ki: “Bu eylemlerin
hepsi ideolojik.” Evet, bu eylemlerin ideolojik olmadığı kesin. Halk görüyor, gerçekleri
saptıramazsınız. Eylem yapan öğrencilerimizin içerisinde, çalışanlarımızın içerisinde,
akademisyenlerin içerisinde her türlü dünya görüşüne sahip vatandaşlarımızın olduğunu
Türk milleti televizyonlarda canlı yayınlarla izliyor. Başörtülü kızımız da, başörtüsü
olmayan bir diğer kız evladımız da “Benim üniversiteme dokunma.” diyor, “Ben buraya
Gazi Üniversitesine girdim, İstanbul Üniversitesine girdim. Ben bu üniversitelere
girmek için bir yıl bekledim, tekrar sınavlara girdim, niye? İşte Gazi Üniversitesi,
İstanbul Üniversitesi, İnönü Üniversitesi, Sakarya Üniversitesi, Erciyes Üniversitesi,
Karadeniz Teknik Üniversitesi diplomalarını almak için.” Şimdi ne yapıyoruz? Birileri
çıkmış “Hayır, bu olamaz, biz bu üniversiteleri bölüyoruz.” diyor. Biz de “Böldürtmeyeceğiz.”
diyoruz çünkü bu yapılan “Ben yaptım oldu.” zihniyetidir. Özellikle AK PARTİ Grubu
bizim bu eleştirilerimizden ciddi şekilde rahatsızlık duyuyor. O zaman size soruyoruz:
Hangi bileşenlerle, üniversitelerin öğretim üyeleriyle mi, çalışanlarıyla mı, öğrencileriyle
mi bir araya geldiniz de bu kararı aldınız? Ya da hangi bilimsel çalışmalar neticesinde,
üniversiteler bölündüğünde, tıpkı 16 Nisan referandumunda olduğu gibi, Türkiye uçacak
noktasına geldiniz? Bunlar yanlış şeyler, bunlar ideolojik yaklaşımlar. Evet, ortada
ideolojik bir durum var ama bu, üniversitelerinin bölünmesine karşı çıkan öğrencilerimiz
ya da akademisyenlerin tepkisi değil, AK PARTİ Genel Başkanı, Sayın Cumhurbaşkanı
Erdoğan'ın ve AK PARTİ Grubunun yaklaşımıdır. 
Bizler,
üniversitelerin bölünmesiyle sorunlarının çözüleceğine asla inanmıyoruz. Üniversitelerin
özellikle araştırma geliştirme yönünden, öğretim üyelerinin ödeneklerinin ve onlara
hizmet veren çalışanlarının paylarının artırılmasını istiyoruz ve öğrencilerimizin
gerçekten üniversite eğitim öğretim hayatının tadını çıkaracak sağlıklı ortamlarının
sağlanmasını istiyoruz. Üniversitelerde, biraz önce dediğim gibi, öğrenci kontenjanlarının
100-150’ye çıkarılması dolayısıyla öğrencilerimiz de çalışanlar da maalesef 25-30
kişilik sınıflarda, kibrit kutusu gibi yerlerde üst üste, sağlıksız ortamlarda okumak
ve çalışmak durumunda kalmışlardır. 
Buradan
Hükûmeti uyarıyoruz: Üniversiteleri bölmek yerine, üniversitelerde suni olarak şişirilmiş
bu öğrenci sayıları eski değerlerine düşürülsün. Üniversite kapılarındaki öğrenci
sayılarını böyle günübirlik azaltacağız diye kalkıp da üniversitelerdeki dersliklere
öğrencileri üst üste tıkmayalım, onların iyi şartlarda eğitim almasının önünü açalım
ve öğrencilerimizin ruhen, bedenen sağlıklı olması için her türlü sosyal, kültürel
ve sportif faaliyetleri yapması için alanlar açalım. Ama sizler bunları yapmak yerine,
öğrenci sayısını artırıyorsunuz, bina üstüne bina yapıyorsunuz ve üniversitelerdeki
öğrenci kardeşlerimiz, evlatlarımız, çalışanlarımız ve akademisyenlerimiz maalesef
sağlıklı ortamlarda çalışma imkânı bulamıyorlar. 
Yine
diyoruz ki özellikle akademisyenlere ve üniversitede çalışan diğer idari personele
gerekli değeri verelim. Bu değeri vermek öncelikle onların özgürce fikirlerini,
düşüncelerini ifade etmeleridir, onların görüşlerini almaktır, onların insanca yaşayacak
ücretlere sahip olması için bütçeden gerekli payın ayrılmasıdır. Buradan özellikle
AK PARTİ Grubuna yeniden yeniden sesleniyoruz: Gelin, yarın pişman olmadan “Biz
bunları niye yaptık?” demeden bundan vazgeçelim çünkü yapılan uygulamaların hiçbir
ilmî, insani, ahlaki yönü yok. 
Size
Gazi Üniversitesinden, burnumuzun dibinden bir örnek vermek istiyorum. İletişim
Fakültesi, yeni kurulacak Hacı Bayram Veli Camisi… Evet, böyle cami isimlerini,
böyle kutsal isimleri insanlar karşı çıkmasın diye üniversitelere vermeye başlayınca…
Evet, İletişim Fakültesini Hacı Bayram Veli Üniversitesine; aynı okulun bulunduğu
yerde, aynı ortak alanı kullandıkları, hatta kaloriferlerinin dahi ortak merkezî
sistemle ısındığı bir diğer fakülteyi Gazi Üniversitesine bağlayacaksınız. Bunlar
yanlış şeyler. Aynı bahçe içerisinde İletişim Fakültesi Hacı Bayram Veli Üniversitesine
bağlanacak -yapılan pazarlıklar sonucunda kuvvetle muhtemel- Hukuk Fakültesi de
Gazi Üniversitesinde kalacak. Bunun neresini savunuyorsunuz? Bunu hangi bilimsel
kriterlere dayandırıyorsunuz? Dolayısıyla bu uygulamalardan vazgeçelim. Ben iyi
niyetimi muhafaza ediyorum. Dolayısıyla bu bölümde gerçekten aklıselimin hâkim geleceğine
inanarak eleştirilerimizi sınırlı tutuyoruz. Ama bu uygulamalara devam ederseniz
gerçekten bu, tamamen ideolojik bir uygulama olacaktır, siyasi bir uygulama olacaktır;
bunları en sert şekilde eleştireceğimizi ifade etmek istiyorum. 
“Üniversiteler
kalabalık, üniversiteler büyük, dolayısıyla yönetilemiyor” mantığıyla üniversitelerin
bölünmesi savunulamaz. İşte, o zaman diyor ki Avrupa Birliği ülkeleri, emperyalist
güçler: “Türkiye çok büyük, Suriye çok büyük, Irak çok büyük, ufalanması lazım.”
Bu mantıkla…
BÜLENT
TURAN (Çanakkale) - Örnek yanlış oldu. 
İSMAİL
OK (Devamla) – Örnek hiç yanlış değil. 
Bu
mantıkla üniversiteler bölünmez. İşte, biz “Üniversiteler kalabalık, yönetilemiyor.”
diyoruz, emperyalist güçler de “Türkiye çok büyük.” diyor. Bunun bilimsel temellere
dayanması lazım. Bu uygulamayı burada geri çekeceğinizi ümit ediyoruz, aksi takdirde
bunu savunmaya kalkarsanız sonuna kadar İYİ PARTİ olarak direneceğiz. Ve buradan
da ifade ediyoruz: Eğer sizler bunu bölerseniz, parçalarsanız, bizler milletten
alacağımız 24 Hazirandaki yetkiyle tekrar birleştireceğiz. Üniversitelerin bölünmesine
de birleşmesine de ayrıştırılmasına da o üniversitenin bileşenleri karar verecek,
onların görüşleri alınmadan “ben yaptım” zihniyetiyle hareket edilmeyecek. 
Şimdi
bunları söylediğimiz zaman AK PARTİ'nin çok değerli grup başkan vekilleri ve vekilleri
rahatsız oluyor. Niye rahatsız oluyorsunuz? Bu çağda bir kişi her şeyi bilemez;
yürütme, yasama, yargı bir kişinin elinde olamaz. Eğer yürütmenin, yasamanın, yargının
bir kişinin elinde olmasını savunmaya kalkarsanız, çağdaş ülkelerde buna “demokrasi”
denmiyor, buna ne dendiğini hepimiz çok iyi biliyoruz, “tek adam rejimi” deniyor,
“tek adam rejimi.” Lütfen bu uygulamalardan vazgeçelim. Üniversitelerin, biraz önce
de ifade ettiğim gibi, gerçek sorunlarına eğilelim, onları çözelim, çalışanlarımızın
sorunlarını halledelim. 
Şimdi
ramazan geliyor, bayram geliyor, çalışanlar kara kara düşünüyor bayramı nasıl geçireceğini.
Çalışanlarımıza en az birer maaş tutarında bayram ikramiyesi verelim hem Ramazan
hem Kurban Bayramı’nda, bayramlar bayram olsun. Ve yine, bizim en büyük millî bayramlarımızdan
olan 29 Ekim Cumhuriyet Bayramı’nda da -millî bayramlarımızın en az bir tanesinde
daha- üniversite çalışanlarımıza ve bütün kamu çalışanlarına birer maaş ikramiye
verelim. Yoksulluk, ekonomik sıkıntı had safhaya çıkmış; biz bunları çözmek yerine
kalkmışız üniversiteleri bölmekle, parçalamakla meşgul oluyoruz. 
Evet,
ben, biraz önce de ifade ettiğim gibi, Hükûmeti ve özellikle AK PARTİ Grubunu, onların
eli vicdanlı milletvekillerini bir kez daha düşünmeye davet ediyorum. Üniversiteleri
bölerek sorunlarını çözemeyiz. Başta İstanbul Üniversitesi ve Gazi Üniversitesi
olmak üzere bölünecek olan üniversitelerde bu kararı uygulamadan, bu son adımı atmadan
bir kez daha düşünelim ve özellikle üniversite öğrencilerinin, çalışanlarının bu
haklı tepkilerine, isteklerine kulak verelim; onların bayram öncesinde, ramazan
öncesinde bu sıkıntıları yaşamasına izin vermeyelim. Onlarca, yüzlerce öğrenciden,
öğrenci velilerimizden, çalışanlardan -sanalda başta olmak üzere, bizzat telefonla
arayarak- “Bunu durdurun.” diye feryatlar, figanlar alıyoruz. İşte, İYİ PARTİ olarak
biz bunun, bu üniversitelerin bölünmesinin doğru bir uygulama olmadığına, hiçbir
soruna çare bulmayacağına inanıyoruz ve bu uygulamadan derhâl vazgeçilmesini talep
ediyoruz milletimiz adına. Bu şekilde uygulamalarla asla üniversitelerimize bir
derman olmayacağımızın altını çiziyorum.
Hepinizi
saygıyla selamlıyorum. (İYİ PARTİ sıralarından alkışlar) 
BAŞKAN
– Teşekkür ederim Sayın Ok.
Milliyetçi
Hareket Partisi Grubu adına Ankara Milletvekili Sayın Zühal Topcu konuşacak. 
Buyurun
Sayın Topcu. (MHP sıralarından alkışlar)
MHP
GRUBU ADINA ZÜHAL TOPCU (Ankara) – Teşekkür ediyorum.
Sayın
Başkan, değerli milletvekilleri; üniversitelerle ilgili yasa tasarısı üzerinde Milliyetçi
Hareket Partisi adına söz almış bulunuyorum. Hepinizi saygıyla selamlıyorum.
Konuşmama,
Mümtaz Turhan’ın “Üniversite Problemi” isimli kitabının ön sözünde yazdığı “Giriş”
yazısından alıntı yaparak başlamak istiyorum. Rahmetli, gerçekten, bu konuda da
Türkiye’de gelmiş geçmiş, üst sıralarda yer alan bilim adamı hüviyetine sahip biri
olarak diyor ki: “Temelinde ilim bulunmayan içtimai ve iktisadi kalkınma düşünülemez.
Gerçekte de ilim müesseselerini ve ilmî zihniyetini tesis etmeden kalkınmış, endüstrileşerek
bugünkü manada modern cemiyet hâline gelmiş bir memleket bilinmemektedir ve bulunmamaktadır;
işte bunun için, ilim ve ilim müesseseleri denince akla üniversite gelir. İstikbale
emniyetle bakabilen ve bakabilecek olan memleketler üniversite problemini layıkıyla
halleden, yeteri kadar hakiki ve yüksek seviyede üniversitelere kavuşan memleketlerdir.”
Evet, rahmetli Mümtaz Turhan’ın ifadelerinde bile -orada- bahsettiği ve günümüzde
de hâlâ sıcaklığını ve canlılığını koruyan ifadeler bunlar. İşte, şu anda da gerçekten
burada konuşmamızın ana odak noktasını üniversitelerdeki yeni yapılanmalar oluşturmaktadır.

Evet,
bir ülkenin geleceğe taşınmasında en önemli kurumlar üniversiteler. Üniversitelerin
sahip olduğu özellikler bizim aslında ülke olarak nerede durduğumuzun da aynası
olarak karşımızda bulunmaktadır. Şu anda yükseköğretimdeki istatistiklere baktığımızda,
verilere baktığımızda Türkiye'nin var olan üniversitelerinin dışında gerçekten daha
birçok üniversiteye ihtiyacının olduğu da gözler önüne serilmektedir. Bunu rahatlıkla
söyleyebiliriz. Türkiye'nin 81 milyon nüfusuyla daha birçok yeni ihtisas üniversitesine
-özellikle burada vurgu yapmak istiyorum- alelade, açılmış olmak için açılmış değil
de toplumun içinde bulunduğu yapının, toplumun, ülkenin ihtiyaçlarına yönelik olarak
problemleri çözmeye hazır ihtisas üniversitesine ihtiyacı var. 
Şu
anda baktığımızda 112 tane devlet üniversitesi, 69 tane vakıf üniversitesi ve 5
tane de özel üniversite bulunmaktadır; toplam 186 üniversite var. Bugün burada tartıştığımız
ve bu kanun tasarısının geçmesiyle yürürlüğe girecek olan üniversiteler daha bu
kapsam içerisinde değil. Öğrenci sayısına baktığımız zaman ise 81 milyon nüfus içerisinde
ön lisans öğrenimi gören 2 milyon 555 bin öğrencimiz var. Lisans öğrencilerimiz
4 milyonu geçmektedir. Yüksek lisans öğrencilerimiz 480 binden fazladır ve doktora
öğrencilerimiz de 91 binden fazladır. Şimdi, burada özellikle vurgulamak istiyoruz
ki yine Türkiye'yi ayağa kaldıracak olan, Türkiye'yi dünya sıralamasında, dünya
liginde belirli bir yere getirecek olan üniversitelerin, aslında doktora veya yüksek
lisans öğrenimine ağırlık vermeleri gerekmektedir sıradan bir yapılanmanın ötesine
geçebilmesi için. Biraz sonra bunlardan da bahsedeceğim. Özellikle profesörler ve
araştırma görevlileri de dâhil olmak üzere toplam 158.805 öğretim elemanı üniversitelerde
görev yapıyor. 
Şimdi,
rakamlara baktığımızda gerçekten tatminkâr gibi gözükebilir ama bu rakamları uluslararası
boyutta kıyas yaptığımızda, dünyadaki diğer ülkelerin üniversite sayılarıyla ve
hoca sayılarıyla mukayese ettiğimizde bizim üniversitelerimizin sayısının gerçekten
çok düşük kaldığından burada bahsetmek istiyorum. Mısır’ın 173, Vietnam’ın 209,
Güney Kore’nin 322, Hindistan’a baktığımızda 8 bin küsur… Amerika, Filipinler, Arjantin,
İspanya, Meksika, bunları sıralamak mümkün; o kadar çok üniversiteleri var ki ve
bunların bir çoğunun da tematik olduğuna da şahitlik edebiliyoruz. Bu açıdan bakıldığında
diyoruz ki bu sayılar gerçekten yetersiz ama bu sayıların artırılması acaba ülkemizdeki
problemleri çözmeye yetecek mi? Hayır. Üniversiteler açısından önemli alanlardan
bir tanesi de nitelik problemi. Yani kalite problemine geldiğimizde o zaman tekrar
bu rakamların gözden geçirilmesi gerektiğini düşünüyoruz. Evet, nitelik meselesine
geldiğimizde, üniversite sayısını artırmak herkes için, her isteyen için, her eğitimi
almak için üniversiteyi ulaşılabilir kılmak önemli diyoruz ama bunun yanında, dediğimiz
gibi üniversite kaliteleri, üniversitelerin kalitelerinin durumu da çok önem arz
etmektedir. 
Küresel
rekabetin iliklerimize kadar hissedildiği, her adım başında, her gittiğimiz yerde
karşılaştığımız kıyas yöntemi kullanılarak bize ülkemizin konumunun sürekli olarak
hatırlatıldığı bir gerçekle de karşı karşıyayız. Bu açıdan bakıldığında da demek
ki içinde bulunduğumuz durumu yalnızca kendi kendimizle mukayese etmek yetmiyor;
artık sınırlar açık, her an her şeyden haberdar olabiliyoruz ve diğer ülkelerin
attığı her adımın yansımaları da ülkemizden de anında hissedilebiliyor. Hâl böyle
olunca o zaman diyoruz ki küresel rekabetin yoğun olduğu böyle bir dönemde üniversitelerin
hassas konumları daha da önemli rol arz ediyor.
Evet,
üniversiteyi liseden veya diğer eğitimlerden ayıran en önemli özelliği araştırmadır.
Acaba araştırma durumundaki, araştırma pozisyonundaki üniversitelerimizin konumları
nedir? Onlara da bakacağız. Artık, demin dediğimiz gibi, kapalı bir toplumda yaşamıyoruz;
her şey herkesin gözleri önünde cereyan ediyor ve kıyasıya bir yarış var ve rekabet
var. İşte, bütün ülkeler artık birbirlerini yakinen gözlemliyorlar, kıyas ediyorlar
ve kıyas metodunu kullanıyorlar “Acaba bir adım daha nasıl öne geçebiliriz, -tırnak
içinde- diğerinden daha iyiyi nasıl elde edebiliriz?” şeklinde. 
Evet,
bütün dünya ülkelerinin sıralandığı Küresel Rekabet Endeksi var. 12 tane de kıstas
var burada, Küresel Rekabet Endeksi’nde. Şimdi, bu kıstaslara baktığımızda 138 ülke
içerisinde Türkiye 55’inci sırada. Bakıyoruz, bu, bize yetiyor mu? Hayır. O kadar
hızlı değişiyor ki. İşte burada, Küresel Rekabet Endeksi’nde önemli rol oynayan
faktör, eğitim kurumları. Eğitim kurumlarına köklü yatırım yapıldığında, yaratıcı,
yeniliğe açık bir nesil yetiştirildiğinde bu endekslerde, küresel gelişmişlik endekslerinde,
Küresel Rekabet Endeksi’nde ileriye gitmemek mümkün değil. Her zaman önümüzün açık
olduğunu da söylemek istiyoruz. 
Küresel
Rekabet Endeksi’nde -demin dediğimiz gibi- 12 başlık var, bu başlıklara göre değerlendirmeler
yapılıyor ve bu değerlendirmeler de bizim bu sıralamadaki, rekabet endeksindeki
yerimizi belirliyor. Bu 12 maddenin içerisinde özellikle önemli maddelerden bir
tanesi de “Yükseköğretim ve iş başında eğitim” maddesi. Buna baktığımızda 2014,
2015, 2016, 2017’ye kıyasla en son endekste bu maddenin yani “Yükseköğretim ve iş
başında eğitim” maddesinin Türkiye’yi 5 puan daha yukarıya taşıdığını söyleyebilirim.
Demek ki yatırım yapıldığı zaman köklü değişiklikler -ama gelişme yönünde- sağlandığında,
gelişmelerin uluslararası bazda gözler önüne serildiğini de görebiliyoruz ve bu
da doğru yolda olduğumuzu ama bunun çok daha dikkatli ve hassas bir şekilde yapılması
gerektiğini bizlere söylüyor.
Üniversitede
üretilen her bilginin insan refahına ve toplumsal refaha yansıması gerekmektedir.
Eğer yansımıyorsa toplumsal açıdan ve bireysel açıdan çok fazla bir anlam ifade
ettiğini de söyleyemiyoruz. 
Evet,
üniversiteler yüksek itibarlı uluslararası çekim merkezleri hâline getirilmelidir.
Bunların gerçekleşmesi için de birçok maddeler var yani bunlar uzayın keşfi değil
artık. Üniversitelerin arzulanan gelişmişlik düzeyine ulaşabilmeleri için özellikle
şu başlıklar var: Birincisi hocaların başarılı kılınmaları lazım, hocaların başarılı
kılınması ve motivasyonlarının yükseltilmesi lazım, onlara çalışabilecekleri uygun
ortamların sağlanması gerekmektedir.
Performans
değerlendirmesinde de gerçekten liyakat bazlı değerlendirmelerin yapılması ve yola
devam edilirken herhangi bir ideolojik ve siyasi değerlendirmenin ötesinde, liyakat
bazlı değerlendirmelerle istihdamların, hoca istihdamının ve başarı kriterlerinin
yapılması gerekmektedir.
Öğretim
üyelerine araştırma yapabilmeleri için yeterli zamanın verilmesi gerekiyor. Bu zamanın
verilebilmesi için de ders yüklerinin ayarlanması lazım, fazla ders yüklerinin alınması
gerekmektedir. Şu andaki üniversitelere baktığımızda, hocaların yirmi saatlik, otuz
saatlik ders yüküyle bunları yapabilmelerinin de çok zor olduğunu buradan belirtmek
istiyoruz.
Bir
diğeri: Bir hocanın yüksek lisans ve doktora çalışmalarına daha fazla ağırlık verilmesi
gerekmektedir. Özellikle uluslararası kriterlere, üniversite sıralama kriterlerine
baktığımızda, yüksek lisans ve doktora çalışmalarına verilen ağırlığın çok daha
fazla olduğunu, kriterlerde önemli adımlardan bir tanesinin bu olduğunu da söyleyebiliriz.

Bir
diğeri de yeterli mali destek. Evet, buraya çıkan bütün arkadaşlarımız da bundan
bahsediyor. Evet, şu anda üniversitelerdeki hocalara verilen mali desteklere -bu,
araştırma fonları olur; bu, maaşları olur; bu, ek ders ücretleri olur- bakıldığında
hocaların, üniversite hocalarının aldıkları maaşların veya ücretlerin, desteklerin
gerçekten kaliteli bir araştırma yapabilmeleri için yeterli olmadığını buradan söylemek
istiyoruz, mutlaka ve mutlaka artırılması lazım. Biz, öğretim elemanlarımızdan hem
araştırma yapmalarını hem dışarıda uluslararası sempozyumlarda sunu yapmalarını
hem makale yazmalarını hem de bir sürü faaliyetlere, bilimsel faaliyetlere katılmalarını
istiyoruz. Ama bunun arkasında, verdiğimiz desteklerin, mali desteklerin çok küçük
olduğunu da söylemek istiyorum. Bir uluslararası sempozyuma katılma maliyetinin
en azından, bakın, en azından 1.000 veya 1.500 dolar olduğunu buradan ifade etmek
istiyorum, neredeyse 5 bin lira. Bunun başvuru parası var, bunun yol parası var,
bunun orada kalış parası var, bunun günlük ihtiyaçlarını giderme parası var; hepsini
topladığınızda gerçekten büyük bir maliyet. Bir katılım maliyetinin neredeyse bir
öğretim elemanının, bir hocanın bir aylık maaşından çok daha fazla olduğunu buradan
belirtmek istiyoruz. Onu için, üniversitelere bu kadar çok önem verilirken, bu kadar
çok üniversite açma çabası içerisine girilirken üniversitelerimizde bu konunun biraz
göz ardı edilmesi bence adımların baştan yanlış atıldığının göstergesidir ve bunu
da buradan belirtmek istiyoruz. Hocaların mali desteğinin mutlaka ve mutlaka uygun
hâle getirilmesi ve gerektiğini ve “Hocaya alan açın.” derken, “Hocaya imkânlar
sağlayın.” derken bu imkânları tetikleyecek ve yaratacak en önemli gücün de mali
destek olduğunu biz buradan söylemek istiyoruz. 
Bir
diğeri: Hocanın çalışması için, öğretim elemanının çalışması için altyapı çalışmalarının,
fiziksel ve kurumsal ortamların sağlanması lazım. Üniversitelerde hocalar arasında
ayrım yapılmadan, özellikle yenileşme ortamlarının ve yenileşme kültürüne, dayanışma
kültürüne verilen desteğin ortaya çıkartacağı bir olumlu motivasyon havasının da
yaratılması gerekmektedir. 
Bir
diğeri: “Kariyer yönetimi” derken öğretim üyeleri için geliştirilecek değerlerdir
diyoruz. Burada, demin dediğimiz gibi, liyakate önem vermek lazım ve özellikle araştırma
çıktılarının, yaptığı bilimsel çalışmaların, sunularının değerlendirilmesi gerektiğini
söylüyoruz ve diğer şeylerin, ideolojik ve siyasi yapılanmaların dikkate alınmaması
gerektiğini de buradan belirtmek istiyoruz. 
Önemli
başlıklardan bir tanesi de kütüphaneye erişim ve kütüphane sahipliği. Bu da üniversitelerin
önemli göstergelerinden bir tanesi. Biz Avrupa’daki, Batı’daki bazı üniversitelerin
sahip olduğu kütüphane imkânlarının bizim bütün üniversitelerin toplamına eşit olduğunu
söyleyebiliyoruz. Gerçekten, kütüphaneler kısmı önemli bir adımını oluşturmaktadır
üniversitelerin. Bir üniversite açılırken, yeni üniversiteler açılırken kütüphane
ayağının ve birtakım teknik desteklerin, altyapı desteklerinin baştan düşünülmesi
ve bunlarla beraber komple olarak, bütünsel perspektifte bir üniversite oluşumuna
destek sağlanması gerekmektedir. 
Evet,
dünyada 200’den fazla araştırma üniversitesi var ve bunların bibliyometrik özelliklerine
bakıldığında başarı ölçütlerinin de birbirine yakın olduğunu görebiliyoruz. İşte
bu kriterlere baktığımızda, bizim üniversitelerimizin de değerlendirmeye tabi tutulduğu
ve özellikle Times Higher Education (THE) olarak ifade edilen dünya üniversiteler
sıralamasında 2014, 2015 yıllarında bizim de ilk 200 arasında bazı üniversitelerimizin
bulunduğu ama şu anda ilk 300’de bile üniversitelerimizin olmadığı bir sıralamadan
bahsetmek istiyoruz. Oradaki kriterlere baktığımızda, bunlardan bir tanesi “Eğitim”
başlığı. Burada bilinirlik anketi, öğrenci-hoca oranı; doktora, lisans diploma oranı;
verilen doktora sayısının öğretim görevlisine oranı, kurumsal gelir var. Bir diğeri
“Araştırma” başlığı; hoca başına makale sayısı, hoca başına araştırma sayısı geliri
olarak ifade ediliyor. Bir diğer başlık “Atıflar”, bir diğeri “Uluslararasılık”
ve en sonuncusu da ihmal ettiğimiz önemli maddelerden bir tanesi de “Endüstri gelirleri
ve inovasyon” dediğimiz hoca başına endüstriden sağlanan gelir yani üniversitelerin
endüstriye, özellikle yenileşmeye yaptığı katkılar. Üniversitelerin katma değerleri
olarak ifade edebileceğimiz kısma geldiğimizde yine bizim üniversitelerin kuluçka
merkezleri, “startup” merkezleri hâline gelmesi için özellikle ihtisas üniversitelerine
yönelerek bunların daha kolay hâle getirilebileceğini de belirtmek istiyoruz buradan.
Şimdi,
dünya sıralamasında başarılara imza atan üniversitelere sahip olmak için, demin
dediğimiz gibi, sihirli bir formül yok ve bu yolu da kendimizin bulması gerekiyor
ve bunlar da çok zor şeyler değil, aslında biliyoruz bunları. Onun için, toplumun
kültürel ve sosyal ahlaki değerleri çerçevesinde şekillenen, aynı zamanda da bu
değerleri şekillendiren ve geliştiren kurumlar olarak üniversitelere artık sahip
çıkmamız lazım ve bu üniversitelerin yeterli gelişmeleri sağlayabilmesi için de
katma değer üretebilmeleri için de bu üniversiteleri desteklememiz gerekmektedir.
Evet, küresel dünyanın ihtiyaçlarına cevap verebilmesi lazım; artık, ülke ve dünya
gerçekleri doğrultusunda ve toplumun ve insanlığın gerçek ihtiyaçlarına yönelik
cevap verebilecek şekilde düzenlenmesi gerekmektedir üniversitelerin de. 
Son
olarak da bir şeyden bahsetmek istiyorum: Bu son yapılan bölünmelerde -üniversitelerin
yeni yapılandırılmasında diyelim daha doğrusu- bazı duplikasyonlar var. Gazi Üniversitesinin
bölünmesinde mesela 2 tane edebiyat fakültesi Hacı Bayram’a verildi; 2 tane mühendislik
ki biri teknoloji olarak geçiyor, bunlar Gazi Üniversitesinde kaldı veya İstanbul
Üniversitesinin, Erciyes Üniversitesinin yeni yapılanmasında da dikkat edilmesi
gereken hususlar var. 
Bir
problemi giderelim derken yeni problemlerin ortaya çıkartılmaması dileğiyle teşekkür
ediyorum. (MHP sıralarından alkışlar) 
BAŞKAN
– Teşekkür ederim Sayın Topcu.
Halkların
Demokratik Partisi Grubu adına Gaziantep Milletvekili Mahmut Toğrul konuşacak.
Buyurun
Sayın Toğrul. (HDP sıralarından alkışlar) 
HDP
GRUBU ADINA MAHMUT TOĞRUL (Gaziantep) – Teşekkür ederim Sayın Başkan.
Değerli
milletvekilleri, evet, Yükseköğretim Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -556 sıra sayılı- Kanun Tasarısı üzerine grubum adına
söz aldım. Bu vesileyle Meclis çalışanlarımız dâhil herkesi saygıyla selamlıyorum.

Değerli
arkadaşlar, şimdi bu tasarı incelendiğinde aslında iki başlık söz konusu. Birincisi,
bazı üniversitelerin bölünmesi; ikincisi, bazı yeni üniversitelerin kurulması meselesi.
Bunları ayrı ayrı ele alalım. Bakın bazı üniversitelerin bölünmesine: Öncelikle
gerekçe olarak öğrenci sayısının arttığı ve yönetilemez olduğu fikrinden hareket
edilerek bölünmesi gerektiği düşünülüyor. Değerli arkadaşlar, üniversitenin yönetilmesi
meselesinin sadece bir rektörlük meselesi olmadığını kavramış olsaydık bu iddiayı,
bu gerekçeyi buraya koymazdık. Üniversitelerde yönetsel mekanizma sadece rektörlerden
oluşmaz; fakültelerin dekanlıkları var, bölümlerin bölüm başkanlıkları var, ana
bilim dallarının ana bilim dalı başkanlıkları var. Fakat AKP ve daha önce de aslında
YÖK’te yaşanan sorunlar hep merkezci, piyasacı ve kadrolaşma esasına dayalı olduğu
için, maalesef, tüm yetkiyi bir kişiye ya da bir kuruma vermeye dayalı bir sistem
oturtmuşuz. 
AKP
Hükûmeti “Vesayet kurumlarıyla hesaplaşacağım.” diye geldi, YÖK'ü ele geçirdikten
sonra, buranın gerçekten aslında kadrolaşmak için ya da topluma hükmetmek için,
kendi ideolojisini üretmek için çok güzel bir arkabahçe olduğunun farkına vardı
ve daha da merkezîleşerek, biz YÖK’ten rahatsızken, YÖK'ün kaldırılması gerektiğini
söylerken AKP, her üniversite rektörlüğünü de birer YÖK’e dönüştürdü ve üniversitedeki
tüm akademik mekanizmaları, katılımcılığı felç etti. 
Bakın,
bir bölüme ya da bir ana bilim dalına bir akademisyen alınıp alınmayacağı meselesi,
rektörlüğün meselesi değil değerli arkadaşlar; 2547 sayılı Yasa’da bile bu böyle.
Kim alır, kim buna ihtiyaç duyar? Ana bilim dalı ihtiyaç duyar. Ana bilim dalı der
ki: “Benim şöyle bir ihtiyacım var.” Ve bunu bölüm başkanı da onayladıktan sonra
rektöre veya dekana bunu yerine getirmek kalır. Ama ne oldu? Ana bilim dalı başkanlarının,
şu anda formaliteden ana bilim dalı olmasının dışında hiçbir etkisi, yetkisi kalmadı,
doğrudan artık kadroları tamamen rektörler kullanıyor. Hatta o kadar kullanıyor
ki ana bilim dalına kimin, nasıl bir kişinin alınacağını, neye ihtiyaç olduğunu
sormadan alıyor değerli arkadaşlar. Yani rektör, ana bilim dalına danışmadan, ana
bilim dalının ihtiyacını belirliyor. Eğer böyle olursa değerli arkadaşlar, rektörün
bu kadar hâkim olması durumunda her fakülteyi bir üniversiteye dönüştürmemiz lazım.
Böyle bir şey söz konusu değil.
Bakın,
öğrenci sayısının çok olmasından bahsediliyor. Amerika New York State Üniversitesinin
300 bin öğrencisi var değerli arkadaşlar, 300 bin. Buna benze -tek bir sayıda üniversite
değil- onlarca üniversite var. Öğrenci sayısı 100 bine, 200 bine, 300 bine yaklaşan
üniversiteler var. Ama nedir? Akademik kurullar, akademik özgürlük olduğu için,
akademik kurullar çalıştığı için rektöre zaten fazla iş düşmez. 
Bakın,
ben yurt dışında doktora yaptığımda, yurt dışında doktora yaptığım üniversitenin
rektörünü hiç tanımadım, görmedim. Bir yıl oradaydım, bir yıl boyunca rektörü kimdir
görmedim. Böyle bir şey söz konusu değil. Ama şu anda biz ne yapmışız? Her bir rektörü
neredeyse –özür dileyerek söylüyorum- bir derebeyine dönüştürmüşüz, bir derebeyi
üniversiteyi yönetir hâle gelmiş. Böyle olmaz. Ve kaldı ki rektörler daha önce en
azından iyi kötü kendi mekanizmaları içerisinden seçiliyordu ama AKP döneminde ne
yapıldı KHK’yle? Rektörlükler tamamen AKP’nin oradaki birer siyasal temsilcisi olarak
konumlandırıldı. Şimdi, dolayısıyla üniversitesine karşı bir sorumluluğu yok, kime
sorumluluğu var? Onu siyasi atayana karşı sorumluluğu var. Bakın, somut en son örneği,
Ege Üniversitesine AKP Genel Başkanı gittiğinde rektör 380 küsur akademisyeni sıraya
diziyor, “Üniversitemize hoş geldiniz.” diyebiliyor. Eğer böyle olursa değerli arkadaşlar,
üniversiteler asla yönetilemez. 
Şimdi,
gelelim üniversitelerin bölünme meselesine. Bakın, biraz önce AKP grup başkan vekili
şunu sordu… Biz tüm taraflarla konuşmuşuz; ben bugüne kadar AKP’nin herhangi bir
konuda kimseye danıştığını duymadım. YÖK’ün dışında, YÖK bürokratlarıyla ne çevirdilerse
bilemiyorum ama hiçbir üniversiteyle görüşmediklerini biliyorum, hiçbir sendikayla
görüşmediklerini biliyorum, akademisyenlerle görüşülmediğini biliyorum, e kiminle
bu işleri kotarıyorsunuz? Sendikaların görüşleri yansıyor mu? Hayır. Öğretim üyelerinin
görüşleri yansıyor mu? Hayır. Ama itiraz eden kim olursa olsun eğer AKP’nin getirdiklerini
doğru bulmuyorsa hemen bu yaklaşıma bir yafta yapıştırılıyor. O da nedir? “Efendim,
bunlar ideolojik davranıyor.” Bakın, tam tersi, ideolojik davranan AKP iktidarının
bizatihi kendisidir. Eğer böyle olmuş olsaydı üniversitelerin farklı farklı bileşenlerinden,
öğretim üyelerinden, rektörlerinden, dekanlarından, öğrencilerinden, hatta farklı
kimliklerle bilinen üniversitelerinden aynı itiraz yükselmezdi değerli arkadaşlar.
Bakın, sağ kimliğiyle bilinen Gazi Üniversitesinde de tepki yükseliyor, sol kimliğiyle
bilinen İstanbul Üniversitesinde de tepki yükseliyor. 
Şimdi,
baktığımızda, bölünen üniversiteler peki hangi üniversiteler? Ülkenin en güzide
üniversiteleri. Ne yapılmak isteniyor? Sanırım AKP şunu hesaplıyor, diyor ki: “Bizde
iyi üniversite olmaz, iyi üniversite tepki çeker, herkes oraya gitmek istiyor, o
zaman hepsini aynı düzeye indirelim ki öğrenciler gelişigüzel tüm bölümlere gidebilsinler.”
Herhâlde bu mantıkla düşünüyorlar. Bunun dışında asla hiçbir gerekçelerinin olmadığını
düşünüyorum. 
Değerli
arkadaşlar, üniversitelerin tonlarca sorunu var. Akademisyenlik artık neredeyse
bir öğretmenlik mesleği gibi, hatta öğretmenlik mesleği de bir teknik meslekmiş
gibi düşünülmeye başlandı. Üniversite öğretim üyesinin görevi sadece ders vermek
değil ki, aynı zamanda araştırma yapmak, aynı zamanda bilgi üretmek ve bu ürettiği
bilgiyi toplumla paylaşmak gibi bir sorumluluğu var ve gelişmiş üniversiteler bu
gelişmişlikleri sayesinde yurt dışı uluslararası kurumlarda akredite oluyorlar.

Bakın,
tüm bu bölünmeye tek bir örnek veriyorlar, Sorbonne Üniversitesi. Kaldı ki Sorbonne
Üniversitesi bölünmedi, Sorbonne 1, 2, 3, 4 diye ayrıldı ama “Sorbonne” ismi değiştirilmedi.
Buna rağmen Sorbonne Üniversitesinin geçmiş kimliği ile şimdiki kimliği arasında
dağlar kadar fark var. Bu bölünmenin üniversiteleri ileriye götürmediği, tam tersi
geriye götürdüğüne dair onlarca örnek var. 
Şimdi
hâl bu iken bizim kalkıp gelişmiş üniversiteleri bölmemiz ve öğrencisine sormadan,
ailesine sormadan, hocasına sormadan, iline sormadan “Ben yaptım, karşı çıkanlar
da ideolojiktir, düşmandır.” deyip yaftalıyoruz. Bu, asla kabul edilebilir bir şey
değil değerli arkadaşlar.
Akademik
özgürlüğün olmadığı bir yerde siz başarıyı sağlayamazsınız. Akademik özgürlük de
-dediğim gibi- üniversite bileşenlerini yönetime katmanızla olur. Ana bilim dalı
başkanlıklarından tutun ta dekanlıklara, rektörlüğe kadar görevin paylaşılmasıyla
ancak üniversite özerkliğine kavuşabilir. 
Şimdi,
rektörlüklerin nasıl atama yaptığını hiçbir şekilde sorgulamıyoruz. Bakın, daha
önceki birçok konuşmamızda örnekler verdik, aynı rektör eşini dostunu, ailesini
üniversitede istihdam edebiliyor ve bu konuda, maalesef, hiçbir tepkiyle de karşılaşmıyor.
En son Bilecik Üniversitesinde Bilecik Belediye Başkanının kızı sıralamada en sonda,
adayların girişi engelleniyor, en sondaki aday akademik kadroya alınıyor. Daha önce
Ankara Üniversitesi Rektörü Erkan İbiş’in bir marifeti vardı.
ALİ
ŞEKER (İstanbul) – FETÖ’den öğrenmiştir.
MAHMUT
TOĞRUL (Devamla) – Yatay geçişte öğrenci sayısını 4’ten 8’e çıkarıyor, oğlu 8’inci
sırada, 8’inci sıradaki oğlunu yatay geçiş kontenjanıyla Ankara Üniversitesine taşıyor.
Şimdi, bu kadar keyfîlik, bu kadar rahatlık ancak AKP’nin iktidarında mevcuttur,
mümkündür; aksi takdirde böyle bir şey olmaz.
Değerli
arkadaşlar, üniversitelerin kurulması, üniversitelerin açılması… Biz yeni üniversitelerin
açılmasına karşı değiliz ama yeni üniversitelerin açılmasının koşulları vardır.
“Yeni üniversite açtım…” Değerli arkadaşlar, üniversite, lise değildir; bunun altyapısının
-öğretim üyesi yetiştirmesi, öğretim üyesinin hazırlanması- temel yapının, binasının,
kütüphanesinin, uluslararası yayınlara erişim olanaklarının yaratılması gerekir.
İyi, güzel de şu ana kadar AKP en çok neyle övünüyor? “Biz birçok yeni üniversite
açtık.” Hepsi tabela üniversitesinden ibaret değerli arkadaşlar. Şu anda, yeni açılan
üniversitelerde 300 bin kadro boş, 300 bin kadroya öğrenci tercih yapmıyor. Bu üniversitelerden
mezun olanların bir o kadarı işsiz, iş bulamıyor. E şimdi, biz, YÖK’ün koordinasyon
kurulu olması gerektiğini, bu işleri planlaması gerektiğini düşünüyoruz, söylüyoruz
ama ne oluyor? Her üniversitede, bakıyorsunuz, gelişigüzel, benzer sayıda fakülteler
açılıyor.
Bakın,
üniversite rektörlerinin arasında geçmişte bir yarış vardı -bunu yaparken eğer o
zaman, gerçekten samimi olsaydınız bunu yapmazdınız- “Öğrenci sayısını çoğaltmamız
lazım.” diyorlardı üniversite rektörleri. Efendim, hatta rektörlükleri şöyle suçluyorlardı:
“Sen falanca tarihte kuruldun, hâlâ öğrenci sayın şu, falanca üniversitenin öğrenci
sayısı şu kadar arttı.” diyorlardı. Başarı, öğrenci sayısını artırmakla ölçülür
hâle gelmişti ama şimdi döndük, bir kimlik kazananları tekrar o sayıya indirmeye
kalkıyoruz. Değerli arkadaşlar, gerçekten bunlar akademisyenlikte, akademi camiasında
ve ülkenin geleceğini şekillendirecek olan bilimin üretilmesinde en büyük sorunlardır.
Şimdi
gelelim, “Akademisyenler yetiştiriyoruz.” diyoruz, yetiştirdiklerimizi ne hâle getirdiğimizin
farkında mıyız? Türkiye'nin en önemli sorunlarından biri, akademik camianın en önemli
sorunlarından biri akademisyen yetiştirme meselesi. Ne yapıldı? Güvencesiz çalıştırılmaya
zorlandı. Önce 2 araştırma görevlisi kadrosu vardı: 33/a ve 50/d. 50/d, yüksek lisans,
doktora yaptıktan sonra üniversiteyle ilişiği tamamen rektörün iki dudağı arasına
bağlı yani güvencesiz; 33/a ise kısmen daha güvenceliydi. Üniversitelerde çok ciddi
karşı çıkışlar oldu “50/d kadrosunu 33/a’ya geçirin.” diye. AKP ne yaptı değerli
arkadaşlar? 33/a’daki tüm araştırma görevlilerini bir KHK’yle 50/d’ye geçirdi. Yani
güç bende olsun, istediğimi yapmazsa, işte o Ege Üniversitesinde sıraya dizilmezse
kaderi benim elimde olsun istendi. 
Şimdi,
bunun yanında, YÖK belki ilk kez doğru bir şey yaptı “Öğretim Üyesi Yetiştirme Programı”
diye bir program başlattı; öğretim üyelerini gönderdi gelişmiş üniversitelere, eleman
aldı “Yetişsinler bunlar, üniversitelerine dönsünler; taşradaki üniversitelerimiz
akademik anlamda biraz daha bu sorunlarını azaltsınlar.” dedi. Peki, ne oldu? Değerli
arkadaşlar, çok yüksek ücretler karşılığında sözleşmeler imzalattırılmıştı. Şu anda
ÖYP’de doktorasını bitirmiş olanlar, 13.500 civarında akademisyen, çok ciddi sorunludur,
sorun yaşıyor. Niye? Çünkü tamamen rektöre yakınlık ve rektör “evet” derse kadro
veriliyor, “evet” demezse, bu kadar büyük paralar harcanarak Öğretim Üyesi Yetiştirme
Programı’na gitmiş insan bir anda sudan çıkmış balığa dönüyor. 
Değerli
arkadaşlar, gerçekten samimiyseniz, gelin, bu insanların sorunlarına derman olalım,
o araştırma görevlilerinin sorunlarına derman olalım. Bu insanlar gelecek kaygısı,
“İşten çıkarılabilir miyim?” kaygısı yaşamasın. 
Bir
diğer önemli sorunumuz, değerli arkadaşlar, 15 Temmuzdan sonra başlatılan OHAL ve
KHK rejimiyle istediğimiz öğretim üyesini atabiliyoruz. Nasıl atıyoruz? Çok basit
bir yafta yapıştırarak. Bakın, bugüne kadar 5 binin üzerinde öğretim üyesi ihraç
edilmiş; haklarında idari bir soruşturma yok, adli bir soruşturma yok, 400’ün üzerinde
akademisyen sadece bir bildiriye imza attılar diye... Şimdi, böyle olabilir mi?
Ki bu hocalar aslında bulundukları üniversiteye kimlik kazandıran hocalardı. Bir
anda kapının önüne kondu. Araştırma görevlisi böyle sorun yaşıyor, öğretim üyesi
böyle sorun yaşıyor ama üniversite sayısını artırmakla övüneceğiz. 
Değerli
arkadaşlar, üniversite kurmanın şartları dünyada benzerdir. Biz yeni bir dağ keşfetmeyeceğiz.
Şimdi, dolayısıyla, dediğim gibi, yeniden söylüyorum, biz üniversite kurulmasına
karşı değiliz ama üniversite kurmanın koşullarının yaratılması lazım. Ki kurulan
üniversitelerden bir tanesi de benim vekili olduğum Gaziantep’e kuruluyor, kurulmalıdır
da. Ama dediğim gibi, bir binanın üzerine bir etiket yapıştırarak orası üniversite
olmuyor. Bakın, bugün tabela üniversitesi mezarlığına dönüşmüş ülkedeki üniversiteler,
tabela üniversitesi; öğrenci gitmiyor, mezun olanı iş bulmuyor ve emin olun, orada
araştırma vesaire falan da yapılmıyor; eğitim öğretim adı altında, öğrenciyi orada
sadece bir süre oyalayan bir sistemden bahsediyoruz. 
Şimdi,
durum buyken bu getirilen tasarı, gerçekten, üniversitenin son kalıntısına kibrit
suyu dökmektir değerli arkadaşlar. Bir defa, üniversitelerin bölünmesi kesinlikle
doğru değildir. Üniversiteler zaman içerisinde bir kimlik kazanırlar, hatta, bir
insan konuştuğunda konuşma biçiminden, davranış biçiminden onun nereden mezun olduğunu
o kimliğinden tahmin bile edebilirsiniz. Ama ne yapıyorsunuz şimdi? Oluşmuş o kimlikleri
tamamen yok ediyorsunuz. 
Şimdi,
öğretim üyelerinin en önemli sorunları keyfiyetçiliktir ve piyasacılıktır. Şimdi,
tematik üniversite kurulamaz mı? Kurulabilir ama değerli arkadaşlar, tematik üniversitenin
kurulma amacı sadece piyasa ihtiyaçlarını karşılamak üzere olmaz, bunun birçok etkeni
vardır, bu etkenlerin göz önünde bulundurulması gerekir. Onun için, amaç piyasanın
ihtiyaçlarını karşıla, amaç merkezleştir, amaç kadrolaş. 
Şimdi
AKP’nin bu dar zamanda seçim kararı alınmışken böyle bir tasarıyı getirmesinin tek
bir reklamatik tarafı var, “Senin iline de bir üniversite açtım ve -büyük ailelere,
belki o yerellerdeki büyük ailelere- senin çocuğunu asistan alacağım, senin çocuğunu
şöyle yapacağım.” gibi vaatler için yapılan bir şey. Şimdi, bu, bu kadar alelacele
buraya getirilmesi gereken bir tasarı değil ki. Çok mu acelemiz var? Değil. Bunun,
bakın, uzun uzun tartışılması lazım, yaratacağı psikolojik, sosyal etkilerinin de
incelenmesi lazım. Bilimsel akreditasyona etkisinin de göz önünde bulundurulması
lazım. 
İstanbul
Üniversitesi bir kimliktir ama böldüğünüz zaman o uluslararası akademi kuruluşlarında
o kimliğini artık aşındırmış olacaksınız, o kimliğini yok etmiş olacaksınız. 
Üniversite
öğretim üyelerinin özlük hakları, değerli arkadaşlar, üniversite öğretim üyesine
bakış açımızla ilgilidir. Dediğim gibi, nasıl ki öğretmenlere, hatırlayın, dönemin
Millî Eğitim Bakanı “Yem bekleyen kuşlar.” gibi bir değerlendirme yapmıştı, akademisyene
de böyle bir değerlendirme yaparsanız… “Efendim, haftada on saat ders veriyor ya
da yirmi saat ders veriyor.” Öğretim üyesinin tek çalışma biçimi gidip derse girdiği
saatler değil ki; kütüphanede geçirdiği zaman, makale yazdığı zaman, araştırma yaptığı
zaman; bunların hepsinin göz önüne alınması lazım ve üniversitelerdeki özlük haklarının
iyileştirilmesi lazım.
Kadro
bekleyenler var değerli arkadaşlar, on yıldır araştırma görevlisi kadrosunda doktorasını
bitirmiş, yardımcı doçentliğe atanamayan insanlar var bu ülkede. Aynı şekilde yardımcı
doçentlikten doçentliğe geçiş için tüm koşullarını yerine getirmiş, doçentliğe atanmayan
insanlar var. Bunu bire bir ben yaşadım değerli arkadaşlar, on yıl doçent olarak
kaldım. Niye? Yönetimdeki rektörün aynı paralelinde düşünmüyorum diye. Herkes aynı
paralelde düşünmek zorunda mıdır, böyle bir şeye olanak var mıdır? Her insan bir
görüştür, böyle bakılmalıdır. Dolayısıyla bunların hepsinin, bu tasarının şimdiden
gerçekten üniversitelerimize katacağı bir şey yok.
(Mikrofon
otomatik cihaz tarafından kapatıldı)
MAHMUT
TOĞRUL (Devamla) – Sayın Başkan, son bir dakikada bitiriyorum.
BAŞKAN
– Buyurun.
Bir
dakika ek süre veriyorum.
MAHMUT
TOĞRUL (Devamla) – Bu tasarının üniversitemize getireceği bir şey yok, bu tasarının
çok ayrıntılı bir şekilde yeniden üniversitelerden görüş alınarak tartışılması gerekiyor
ve neticesinde tavır almak gerekiyor. Asla ve asla İstanbul Üniversitesi, Gazi Üniversitesi,
Erciyes Üniversitesi, İnönü Üniversitesi gibi köklü üniversitelerimizin yaratmış
oldukları kısmi kimlikleri de yok edecek bu tasarıya evet denmemesi gerektiğini
düşünüyorum. Üniversitelerimizin çok ciddi sorunları var, eğer getirecekseniz bunları
burada tartışabiliriz. Bu ülkenin onlarca sorunu var, bunları tartışmıyoruz ama
ne acelesi varsa bilmiyorum, biri gelsin, bunu anlatsın, “Bunu bu hafta geçirmezsek,
bugün geçirmezsek şöyle bir eksikliğimiz olacak.” desin, biz de inanalım.
Teşekkür
ediyorum.
Saygılar
sunuyorum. (HDP sıralarından alkışlar)
BAŞKAN
– Teşekkür ederim Sayın Toğrul.
Cumhuriyet
Halk Partisi Grubu adına Eskişehir Milletvekili Gaye Usluer konuşacak.
Buyurun
Sayın Usluer. (CHP sıralarından alkışlar)
CHP
GRUBU ADINA GAYE USLUER (Eskişehir) – Teşekkür ederim Sayın Başkan.
Değerli
milletvekilleri, 556 sıra sayılı Yasa Tasarısı’nın geneli hakkında Cumhuriyet Halk
Partisi Grubu adına konuşmak üzere söz almış bulunmaktayım, hepinizi saygıyla selamlıyorum.
Değerli
milletvekilleri, dün 1 Mayıs Emek ve Dayanışma Günü’ydü. Meydanlar dopdoluydu, meydanlarda
kaygı değil umut vardı, yeniden eşitlik, özgürlük, dayanışma çağrısı vardı ve 24
Hazirana kadar 1 Mayıs dayanışmasının, demokrasi mücadelesinin sürdürüleceği inancı
vardı, kararlılığı vardı. Ben de buradan, eşitlik için, özgürlük için, dayanışma
için bir araya gelen, baskıya “hayır” diyen, savaşa değil barışa “evet” diyen, ölüme
değil yaşamı isteyerek ona “evet” diyen, demokrasi mücadelesi verenleri bir kez
daha saygıyla selamlıyorum. (CHP sıralarından alkışlar)
Bugün
Meclis sıraları boş, çok önemli bir yasa görüşülüyor, Millî Eğitim Bakanımız burada
değil. Herkes televizyonlarına kilitlenmiş durumda, “Acaba geri dönüş olacak mı?”
diye. Ben buradan bizleri televizyonlarından dikkatle izleyen öncelikle Eskişehir
Anadolu Üniversitesi öğretim üyelerine, öğrencilerine, pürdikkat burayı izleyen,
kulakları bizde olan İstanbul Üniversitesi öğrencilerine, öğretim üyelerine ve bölünen,
bölünmeyen tüm akademi camiasına bin selam olsun diyorum.
Bu
kürsüde elbette ki milletvekili kimliğimle ama aynı zamanda akademi kültüründen
gelen, üniversiteyi bilen öğretim üyesi kimliğimle konuşacağım. Öncelikle, değerli
milletvekilleri sormak istiyorum: Türkiye baskın bir seçime kilitlenmişken, tam
da Meclis çalışmalarına seçim nedeniyle ara verilecekken bu acele neden? 
Sözlerime
başlarken sizlerle -keşke Millî Eğitim Bakanımız da burada olsaydı- Millî Eğitim
Komisyonundaki ciddiyetsizliği de paylaşmadan edemeyeceğim. Bakınız, tasarının Komisyona
geleceği bizlere duyuruldu, tasarı bize ulaştı, aynı gün Eskişehir’de Adalet ve
Kalkınma Partisinin Eskişehir Milletvekili Eskişehirlilere bir müjde verdi “Müjde,
Eskişehir’e yüksek teknoloji üniversitesi, üçüncü üniversite kuruluyor.” diye. Büyük
bir sevinçle tasarı metnini açtım, dikkatle çize çize okudum. İçinde, Eskişehir’de
yeni bir üniversite açılacağına dair en ufak bir sıra bulamadım. Telefon açan basın
mensuplarına doğru bilgiyi aktardım. Hemen ardından, bir önceki Millî Eğitim Bakanı
olan Eskişehir Milletvekili araya girdi, dedi ki: “Tasarıya yeni bir madde eklenecek,
komisyona öyle gelecek.” 
Arkadaşlar,
bu ne ciddiyetsizliktir. Komisyon üyesi ben miyim? Yoksa Komisyon üyesi olmayan
kişiler Komisyona gelecek kararlar üzerinde nasıl etkin oluyorlar?
Gerçekten,
Eskişehir’e 24’üncü Dönemde bir söz vermişti eski Millî Eğitim Bakanı “Yüksek teknoloji
üniversitesi kuracağız, Eskişehir üçüncü üniversitesine kavuşacak.” diye. 26’ncı
Dönemi bitirmek üzereyiz, böyle bir üniversite kurulmadı ancak Komisyon salonuna
girdiğimizde öğrendik ki ek bir madde eklenmiş. “Müjde, Anadolu Üniversitesi bölünüyor.
Anadolu Üniversitesinin içinden de bir yavru üniversite doğuyor.” dediler. 
Değerli
dostlar, Eskişehir üçüncü bir üniversiteyi elbette ki hak ediyor, Eskişehir elbette
ki üçüncü üniversiteyi bekliyor ama Eskişehir’in isteği köklü bir üniversite olan
Anadolu Üniversitesinin bölünmesi değildi. 
Yine,
tasarının ciddiyetsizliğiyle ilgili sizlerle bir başlık daha paylaşmak istiyorum:
İstanbul Üniversitesi içerisinde yer alan bazı üniversitelerin yeni açılacak üniversiteye
devrine dair, tasarının 9’uncu sayfasında şöyle yazıyordu: “Yürürlüğe girme tarihi
2016-2017 eğitim yılı sonudur.” 
Arkadaşlar,
pes doğrusu, 2018 yılının ilk yarısındayken bir tasarı hazırlanıyor. Demek ki ne
kadar ciddiyetsiz hazırlandı ki “kopyala yapıştır” mantığıyla “2016-2017 yılı sonunda
yürürlüğe girecek.” diye yazmışlar.
Değerli
milletvekilleri, bilim aceleye gelmez, eğitim aceleye gelmez. Eğitim planlaması
demek, ülkenin geleceğini planlamak demektir. Şimdi, Komisyonda karşıt yönde bilgi
verdik, karşıt yönde ama ikna edici konuşmalar yaptık, “Ortak aklı oluşturalım.”
dedik, “Yapmayın, etmeyin.” dedik ama uyarılarımızı dikkate almadınız. Ne dedi Komisyon
üyeleri biliyor musunuz bizleri televizyonlarından da dikkatle izleyen sevgili akademisyenler?
Komisyon üyeleri dedi ki: “Kervan yolda düzülür.” Bu mantıkla eğitim planlaması
yapılamaz. Bu mantıkla yapılan düzenlemeler, “Ben istedim, o istiyor.” mantığıyla
yapılan düzenlemeler işte ülkemizi bugünkü eğitim çıkmazına düşürdü. “Eğitim sistemimiz
yamalı bohça.” diyorduk, artık eğitim sistemimiz yama dahi tutamaz oldu. 
“81
ilde üniversite açtık.” diye övünüyorsunuz. Öğretim üyelerinin taşeron sistemine
bağlandığı, yardımcı doçenti, doçenti, profesörü taşımalı sistemle çalışan yani
öğretim üyesi olmayan ama kapısında “üniversite” tabelası olan binalar üniversite
değildir. Bunu aslında benim buradan söylememe gerek yok, bunun böyle olduğunu hepimiz
biliyoruz. “Şimdiye kadar, 81 ilde kurulan, bazı illerde sayıları 10’ları aşan üniversitelerin
hangisinde başarı öyküsü yarattınız?” diye sizlere sormak istiyorum. Yüksek sesle
bu sorunun cevabını vermenize gerek yok ama ellerinizi vicdanlarınıza koyun, yeni
kurulan üniversiteler hangi başarı öyküsünü yarattılar, kendi kendinize fısıldayarak
da olsa söyleyin. 
Kafayı
Boğaziçi Üniversitesine taktınız, kafayı Orta Doğu Teknik Üniversitesine taktınız;
hocalarına zulmettiniz, yetmedi, öğrencilerine zulmettiniz. Türkiye’nin ilk 500
öğrencisini, bilemediniz ilk bine giren öğrencisini alan Boğaziçi Üniversitesinde
okuyan 13 öğrenciyi 22 Martta gözaltına aldırdınız. Bu çocuklar 3 Nisandan beri
tutuklular; 9’u erkek, 4’ü kız öğrenci. Bunun adı zulümdür. OHAL altında bu çocuklar
sınavlarına giremiyorlar. Bunun adı zulümdür, bunun adı baskı demektir; bunları
siz yaptınız. 
Şimdi
de kalabalık olduklarını öne sürüp bu ülkenin köklü üniversitelerini bölmeye yelteniyorsunuz;
parçala ve yönet, ne güzel bir fikir değil mi? Parçalayalım, parça parça edelim,
daha kolay yönetelim. Sizin bölüp, parçalayıp yönetmeye çalıştığınız o üniversiteler
sadece üniversite değildir, o parçalamak istediğiniz, küçültmek istediğiniz, canınızın
istediği gibi yönetmek istediğiniz üniversiteler Türkiye’nin aynı zamanda tarihidir,
Türkiye’nin aynı zamanda geleneğidir, Türkiye’nin aynı zamanda geleceği olan üniversitelerdir.

Yine
“81 ilde üniversitemiz var.” diyorsunuz ama siz de biliyorsunuz ki bugün Türkiye’de
üniversite mezunu işsizlik oranı yüzde 30. Bir yandan da -televizyonda da söylediniz-
“Her üniversite mezunu iş bulacak diye bir koşul yok.” diyorsunuz. Peki, bu ülkenin
yurttaşları, anneleri, babaları dişlerinden tırnaklarından artırarak evlatlarını
üniversiteye gönderiyorlarsa hedef daha iyi bir gelecek kurmaları değil midir, hedef
iş bulmaları değil midir? İş bulma kaygısını önemsemeyerek aslında bu ülkenin geleceğinden
vazgeçmiş olmuyor musunuz? 
Ne
var bu yasa tasarısında değerli milletvekilleri? Neden günlerden beri kampüslerde
öğrenciler, öğretim üyeleri seslerini duyurmaya çalışıyorlar, kulak veriyor musunuz?
İzliyor musunuz akşam eve gittiğinizde? Belki canınızı sıkıyor, belki esneyerek
dinliyorsunuz benim söylediklerimi de ama neden rahatsızlar? Dinleyin istiyorlar.
Günlerdir Beyazıt Meydanı’nda öğrenciler ne diyor değerli milletvekilleri? Diyorlar
ki: “Üniversiteler amip değildir, bölünerek çoğalmazlar.” “Tarihimizi silemezsiniz.”
diye bağırıyorlar. Ve en büyük tepkileri de sizden önce o üniversiteleri yöneten,
yönetiyor gibi görünen rektörlerine, ne diyorlar biliyor musunuz? “Neden bizi korumuyor
rektörlerimiz, neden okulumuzu savunmuyor?” diyorlar. Ve ben de gerçekten bu kürsüden
sormak istiyorum: Nerede bu üniversitelerin rektörleri? Bu üniversitelerin rektörleri
akıllarını, bilimi, bilgilerini kime kiraya verdiler? 
Peki,
tüm bu karmaşa içinde YÖK ne diyor değerli milletvekilleri? YÖK şöyle diyor Komisyonda:
“Yasamanın takdiriyle ortak bir çalışma sonrası yapıldı.” Aslında bu olay, bu değişiklik,
bu köklü değişim yasamadan ziyade YÖK’ü ilgilendirmiyor mu? Aslında YÖK’ün takdiriyle,
yasamanın da paydaşlığıyla olması gerekmiyor muydu? Ama taslakta köklü üniversitelerin
parçalanmasına ilişkin herhangi bir gerekçelendirme bulunmuyor. Bakın, tasarının
gerekçesinde kabaca ne diyor? “Yeni kurulan üniversitelere ilişkin geçiş hükümleri
düzenlenmektedir.” Bu kadar; bunun üzerinden bir paydaşlıktan bahsediyoruz. YÖK
yetkilileri yine, bölünme gerekçelerini sıralarken üniversitelerin kontenjanlarının
fazlalığını ve meslek yüksekokullarının üniversiteyi kendi misyonundan uzaklaştıracak
şekilde çoğalmasını bir gerekçe olarak gösteriyorlar. 
Değerli
milletvekilleri, öncelikle şunu ifade edeyim ki gerçekten bir akıl yürütmeye çalıştım,
acaba ben bölünen üniversiteleri bir incelersem bunları ortak tema altında toparlayabilir
miyim dedim. Öğrenci sayılarına baktım bölünen üniversitelerin, bir ortaklaşma yok.
Daha fazla öğrencisi olan falanca üniversite bölünmezken daha düşük öğrenci sayısındaki
filanca üniversiteyi bölmüşler. Kampüs sayılarına baktım, ortaklaşma yok. Başarı
kıstaslarına baktım, beş benzemez bir arada, başarıyla ilgili de bir ortaklaşma
yok. Coğrafi dağılımlarına baktım, o şehirdeki üniversite sayısına baktım, bir ortaklaşma
yaratmaya çalıştım, çok çabaladım ama değerli milletvekilleri, gerçekten, herhangi
bir ortaklaşma bulamadım. “Yönetilebilir olma zafiyeti var.” diyebilirsiniz ki Komisyonda
da bunu dediniz, yönetim sorunundan bahsettiniz. Değerli milletvekilleri -YÖK de
burada- bu zafiyet tüm üniversitelerimizde almış başını gidiyor. Yani çözüm bölmekte
değil, çözüm bölünmekte değil. Bugün üniversitelerimizde asıl sorun çalışan kişi
sayısının, öğretim üye sayısının, öğrenci sayısının fazla olması ya da büyük olması
değil, sorun ne biliyor musunuz değerli milletvekilleri? Keşke bu Mecliste öğretim
üyesi olan tüm milletvekilleri burada olsalardı ve ellerini yüreklerine koysalardı.
Sorun liyakatli yönetici yoksunluğu, özerklik eksikliği; katılımcı, modern ve demokratik
yönetim anlayışının oluşturulmaması ve on altı yılda tüm bu eksiklikleri oluşturan
Adalet ve Kalkınma Partisi iktidarıdır, başka hiç kimseye ne suç yüklenebilir ne
de suç paylaşımı yapılabilir. 
Şimdi,
tasarı Türkiye Büyük Millet Meclisinde kabul edilir ve kanun yürürlüğe girerse bölünen
üniversitelerin ilgili fakülte, yüksekokul, meslek okulları, bunların kadroları,
pozisyonları, tüm personeli, bütçe ödenekleri, her türlü araç gereçleri, demirbaşları,
taşıtları, taşınmazları devredilmiş olacak. Bakın, bölerek nicelik artışını sağlayabilirsiniz.
Bu yasa eğer bu Mecliste kabul edilirse alın size 20 üniversite, alın, 20 üniversitemiz
daha olacak; 14’ü bölünerek yani yavrulama yoluyla oluşturulan üniversiteler. Ama
bu mantıktan nitelik çıkmaz. Bu mantıktan ne çıkar biliyor musunuz? Sayın Cumhurbaşkanının
geçen hafta söylediği gibi, bu mantıktan ideolojik amaç çıkar. Köklü geleneği ve
marka değerleri isimleriyle özdeşleşmiş üniversitelerin bölünmesi hem mevcut birikimleri
zedeler hem de yeni üniversiteler için ulusal ve uluslararası düzeyde tanınma, kurumsallaşma
sorunlarını da birlikte getirir. 
Öte
yandan bir şeyi daha hatırlatmak istiyorum: Daha önce İstanbul Üniversitesi ve Gazi
Üniversitesi YÖK tarafından araştırma üniversitesi olarak ilan edilmişti, şimdi
bu üniversiteleri bölüyorsunuz. Peki, bu üniversitelerin araştırmacı yönü tescil
edilmiş olan fakülteleri birbirinden ayrılacak. O zaman bu fakültelerin araştırma
üniversitesi bünyesinde elde ettiği kazanımları ne olacak? Bunu da sormak istiyorum.
Cevabını alalım bu kürsüden. 
Hiç
tartışılmadan, hele ki konunun muhatabı olan üniversitelerin akademik, idari çalışanlarının
görüşü alınmadan “Ben yaptım oldu.” anlayışıyla kurumların kaderini tayin eden böylesi
radikal bir karar alınıyor olması sadece ve sadece bu üniversiteleri ortadan kaldırmaya
yönelik bir harekettir. 
Vatandaş
ne diyor biliyor musunuz, onu da paylaşmak istiyorum. “Arazilerinden tutun da yeni
kadro tahsisi, kemikleşmiş gördükleri yapıyı bozmak, bölmek, tarihi silmek, tarihi
yeniden yazmak, altında bunların hepsi var.” diyor vatandaş. Kontenjan fazlalığı
gerekçesi doğru değil, aksine bu yasayla, bu üniversitelere sağlanacak yeni kadrolarla
kontenjan artırımı, kadro artırımı da gerçekleşecek.
Değerli
milletvekilleri, bir kez daha vicdanlarınıza sesleniyorum, diyorum ki gelin, bu
tasarıyı birlikte yeniden değerlendirelim, üniversite çevreleriyle müzakere edelim,
revize edelim. Amacımız iyiyse ortak iyide uzlaşmaktan başka daha iyi bir çare olur
mu diye sizlere sormak istiyorum.
Gereksiz
tartışmalar için zamanımız yok. İhtiyaç duyulan yeni üniversiteler hem bilimsel
hem de toplumsal gereklilikler doğrultusunda kurulmalı ve diyorum ki değerli milletvekilleri,
bölmeye değil, gelin, kurmaya namzet olalım. Üniversiteler bulundukları şehirlerin
rant kapıları değildir. Öğrenciler, üniversiteler şehirlerin rant kapısı olarak
düşünülmemelidir. Öğrenci gelsin, şehri ihya etsin mantığıyla üniversite açılmaz,
böyle bir hedef kabul edilemez. İlk hedefimiz kaliteli eğitim olmalıdır. İlk hedefimiz
dünyayla rekabet edebilecek insan kaynağını yetiştirmek olmalıdır.
Arkadaşlar,
biliyorsunuz, üniversitelerde bir de “akreditasyon” diye bir şey var, çok zor olur
üniversitelerin akreditasyon süreci. Siz İstanbul Üniversitesi gibi tüm bölümleriyle
üniversite olarak akredite olmuş olan bir üniversiteyi böldüğünüzde buradan ayrılan
fakülteler hak etmiş oldukları akreditasyonu da kaybedecekler. Ama net olan bir
şeyler var, bunları da bu kürsüden sizlerle paylaşmak istiyorum: Çocuğu niteliksiz
sınıflarda okuyanlar, 4+4+4 yüzünden mağdur olanlar, bir gecede değişebilen lise
giriş sınavı yüzünden psikolojisi bozulanlar, torpille, şifreyle kirletilen üniversite
sınavının mağdurları, çember sistemi yüzünden çocukları taşımalı sisteme mahkûm
edilen, servis parasını düşünen, okul bulmaya çalışan aileler, fakülteleri taşınan
üniversiteliler, okullarında nitelikli akademisyen bulamayan öğrenciler 24 Haziranda
sizlere eğitim enkazının hesabını soracaklar. (CHP sıralarından alkışlar) Ve değerli
milletvekilleri, yıkılan sistemi yeniden inşa etmek için bir tuğla da kendisi koyacak
bu halk ve biz o tuğlanın, o tuğlaların harcı olacağız. Bugüne kadar 50 kere değişen
eğitim sistemini öğretmeniyle, öğrencisiyle, velisiyle, bu ülkenin 80 milyonuyla
hep birlikte yeniden kuracağız.
Hepinizi
sevgi ve saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Usluer.
Şahsı
adına Bursa Milletvekili Lale Karabıyık konuşacak.
Buyurun
Sayın Karabıyık. (CHP sıralarından alkışlar)
Süreniz
on dakika.
LALE
KARABIYIK (Bursa) – Teşekkürler Sayın Başkan.
Sayın
milletvekilleri, yine eğitim sistemiyle oynanıyor ve her zamanki gibi, klasik olarak
Adalet ve Kalkınma Partisi diyor ki: “Bir şeyler getiririz, bir değişiklikler getiririz,
muhalefet partileri söyler söyler geçer, biz yine bildiğimizi okuruz, oy çokluğundan
oylarız geçer, nasıl olsa bu iş de biter.”
Sayın
Bakan burada değil ama yani birtakım şeyleri artık sizin bizden daha iyi görmeniz
lazım ve görüyorsunuz diye düşünüyorum. Herkes mutsuz, veli mutsuz, öğrenci mutsuz,
öğretmen mutsuz, ilkokuldaki de mutsuz, üniversitedeki de mutsuz.
KADİM
DURMAZ (Tokat) – Sokaktaki de mutsuz.
LALE
KARABIYIK (Devamla) - Bu çocukları neden tedirgin ediyorsunuz, neden oynuyorsunuz,
neden mutsuz ediyorsunuz? 
Bakın,
hiçbir şeyin açıklaması yok. Çok örnek verilebilir ama birkaç şey söyleyeyim: Proje
okulların üstüne oyunlar yaptınız, neden olduğunu açıklayamadınız, hiçbir faydası
olmayıp, zararı olduğunu gördünüz. Sınav sistemiyle oynadınız, rekabeti ortadan
kaldıracaktınız, hepsini daha çok üzdünüz, daha çok kaos ortamına soktunuz, bir
de “nitelikli” “niteliksiz” diye bir gaf yaptınız. Yetmedi, nitelikli okulların
kapsamından o köklü liseleri çıkarttınız. Çok şey daha sayılabilir ama artık şöyle
bakılıyor, ne kadar, hangisinde… Artık, “Şunda iyi niyetliyiz.” filan diyemezsiniz.
Çünkü dediğiniz zaman veli, toplum bunun altında bir şey arıyor, “Vasıfsızlaştırıyor,
niteliksizleştiriyor, içini boşaltıyor, kadrolaşma sağlıyor, siyasi çıkarları için
kullanıyor.” diyor. Siz bunu yıkmanız gerekirken bunun üstüne üstüne inşa ediyorsunuz
ve şimdi de üniversitelerin bölünmesi. Burada sebebin ne olduğunu anlamış değil
kimse. Burada bir nicelik sorunu olmaması lazım, nitelik sorunu var üniversitelerde.
Böyle bir bölünme bu çocukları tedirgin ediyor, velileri tedirgin ediyor. Ne sağlayacak?
Ortada bir şey yok, bunun bir açıklaması yok. Peki, üniversiteleri bölmekle içindeki
eksik olan kadroyu doldurabiliyor muyuz, üniversiteleri dünya standartlarında iyi
seviyelere taşıyabiliyor muyuz? Bakın, işsizlik aldı başını gidiyor. OECD ortalamasına
baktığınızda, eğitim seviyesi yükseldikçe -normal olarak- işsizlik azalıyor; bizde
tam tersi, eğitim seviyesi yükseldikçe işsizlik artıyor. O zaman bugünün, iki yılın,
üç yılın hesabı değil, yıllar öncesinden gelen bir planlama eksiği var ama on altı
yıldır da iktidarda bir parti var ve her gün daha kötüye, her gün daha kötüye… Sizin
çocuklarınız da bu eğitim sisteminin içerisinde eğitim görüyor. Bunları düşünmek
lazım değerli vekiller. Bakın, seçim geliyor, seçim yatırımları yapıyorsunuz; öğretmenler
ya da emekliler “Şimdi mi aklınıza geldik?” diyor. Yani bu sorun dünkü sorun değil
ki on altı yıldır iktidar var burada. Neyse hadi bunları seçim yatırımı yapıyorsunuz
-seçim yatırımı da olsa- ama bakıyorsunuz, millî eğitimi her gün daha beter yapıyorsunuz.
Şimdi, üniversiteleri böleceksiniz, bir sürü öğrenci mutsuz; sebebinin tam ortaya
konulması lazımdı, bu da yapılmadı. 
Başka
bir şey ifade edeyim size: Komisyona belli bir sayıda üniversiteyi bölme kararıyla
bir tasarı getiriyorsunuz, “YÖK’ten geldi.” diyorsunuz ama Komisyon sırasında bir
yenisini daha, bir yenisini daha… Ya, YÖK’ten gelse bunlar herhâlde toplu gelirdi,
böyle bir şey olur mu? Siyasi olarak gelmiş olduğu, siyasi çıkarlar olduğu o kadar
belli ki artık biz vekiller olarak, böyle, gözümüz açık, kulağımız açık beklemek
zorunda kalıyoruz “Ne zaman ne gelecek, gecenin hangi saatinde gelecek?” diye. Ya,
bu çekilir mi? Gerçekten böyle bir şey yok. “Neyin içinden neyi geçirecekler, neyi
kaçıracaklar…” Yani baştan gelmiyor, ondan sonra iki üniversite daha, bir üniversite
daha, bir önerge daha. 
Kime
soruldu bölünmesi? Kimseye sorulmadı. Dekanı isyan ediyor, öğrencisi isyan ediyor,
akademisyeni isyan ediyor. Böyle bir bölünme hangi sorunu çözecek? Mesela üniversiteler
içerisinde şu anda çalışma barışı yok, bu sorunu çözecek mi? Hayır. 
Değerli
vekiller, bakın, geleceği inşa ediyoruz. O kadar kötü ki şu anda millî eğitimdeki
sorunlar, o kadar had safhadaki, üstüne üniversitelerde de mutsuzluk başlıyor. Yani
aslında siyasetin elini çekmesi lazım. Yani siyaset, YÖK’ü idare et, Millî Eğitimi
idare et, orada karar ver, bu taraftan karara uygun bir şey çıkarsınlar; böyle yürümez
ki bu iş. Gerçekten böyle yürümez, bunu sizler de biliyorsunuz ama sanki artık böyle
içinden çıkamadığınız bir ortam söz konusu. Gülebilirsiniz, dinlemeyebilirsiniz,
zaman geçsin diye durabilirsiniz burada ama böyle bir şey yok, gerçekten bunun faturası
gelecekte hepimizin, bu ülkenin çocuklarından çıkacak ve her geçen gün onarılması
daha zor yaralar açılıyor bu eğitim sisteminde. 
Komisyonda,
geçen gün, arada bir madde daha geldi, bir öneri daha geldi, ilahiyat ön lisans
programlarının dikey geçişi. Tamam, ihtiyaç varsa peki, ama nasıl olacağı belli
değil mesela, o yazmıyor, çalakalem hazırlanmış bir şey. Bir de şunu sordum: Başka
ön lisans programlarının böyle bir dikey geçişe ihtiyacı yok mu? Öyle bir şey yok,
cevap da gelmedi. 
Şimdi,
bunları hep düşünmek lazım. Yani siyasi kararlarla değil, çocukların ve gençlerin
maksimum menfaatini öncelemek durumundayız; hangi kesimin ihtiyacı varsa, hangi
meslek yüksekokulunun, hangi birimin, hangi ön lisans programının… Lütfen, bunları
düşünmek zorundayız, bunlar bizim sorumluluğumuz altında. 
Eğer
“Hiçbir sorun yok eğitim sisteminde.” diyorsanız, “Üniversitelerde hiçbir sorun
yok.” diyorsanız, “Artık kadro sorunumuz da yok, akademisyen eksiğimiz de yok.”
diyorsanız biz böyle görmüyoruz; bir dekan, bir mekân anlayışıyla içi boş üniversiteler,
fakülteler var.
Yenilerinin
eklenmesini hep isteriz. Bize derler ki: “Cumhuriyet Halk Partisi her şeye karşı.
İşte, siz köprülere, yollara da karşıydınız.” Hep söyledik: “Köprü, yol yapılmasına
karşı değiliz, finans modeline karşıyız.” Şimdi de üniversitelerin, fakültelerin
kurulmasına değil, içi boş olarak kurulmasına karşıyız, niteliğinin artırılmasını
istiyoruz, bu şekilde kurulmasına razı oluyoruz ve ben de Bursa Milletvekiliyim.
Eğer yeni üniversiteler kurulacaksa ve akademisyen sıkıntımız da yoksa ben de ilimde
iki ilçeme üniversite istiyorum. 
Daha
önce İnegöl, mobilyanın başkenti diye bilinir, marka bir ilçe, çok ilimizden nüfusça
da büyük, ihracat potansiyeli olarak da büyük, rakamları olarak da büyük, hatta
yarattığı katma değer olarak büyük, ihracatı da ithalatından fazla. Az var böyle
il, ilçe. İstiyoruz ki il yapalım ama siyasi kaygılar sebebiyle yapılmıyor, yapılmıyor;
matematik hesabı yapılıyor ve yapılmıyor. İnegöllü istiyor. Şimdi de diyoruz ki:
O zaman, eğer kadro problemi yoksa, akademisyen eksiği yoksa biz de İnegöl’e üniversite
isteyelim. Gemlik aynı durumda, Gemlik de üniversite istiyor. Eğer bu ihtiyaçları
karşılıyorsanız biz de bunları tabii ki istiyoruz. 
Değerli
milletvekilleri, son olarak değinmek istediğim şöyle bir konu var: Diyorsunuz ki
biz üniversiteleri hantallaştığı için, yönetilemediği için bölmek istiyoruz. Bunu
da tam anlatmıyorsunuz ama hani biraz bu ortaya çıkıyor. Bunun yöntemleri var. Bunun
cezasını öğrenci, veli çekemez. Bu tekniği sizler oluşturacaksınız ve böyle bir
sorun olduğuna da asla inanmıyoruz. Dışarıda yığınlarca öğrenci var, veli var. Üniversiteler
hakikaten çok tedirgin ve her gün “Bizimkini de bölecekler mi?” diye bir korku,
bir kaygı başladı değerli vekiller. Neden bunu yapıyorsunuz? Siyasi kaygılarla olduğu
artık düşünülüyor. Ne kadar iyi bir şey bile yapmak isteseniz artık inandırıcılığını
kaybetti maalesef. Siz bundan neden rahatsız olmuyorsunuz? İyi bir şeyler bile yapmak
isteseniz artık inandırıcı değil çünkü o kadar kötü şey ve bir emirle yapıldı ki…
“Yardımcı doçentlik kaldırılıyor.” deyip, sadece isminin değiştirilip ne anlam ifade
ettiğinin anlaşılmadığı örneği gibi, tepeden.
(Mikrofon
otomatik cihaz tarafından kapatıldı)
LALE
KARABIYIK (Devamla) – Lütfen…
Saraydan
bu şekilde talimatlarla bir millî eğitim sistemi yönetilmez.
Teşekkürler.
(CHP sıralarından alkışlar)
BAŞKAN
– Teşekkür ederim Sayın Karabıyık. 
Şahsı
adına son olarak Karabük Milletvekili Burhanettin Uysal konuşacak. 
Buyurun
Sayın Uysal. (AK PARTİ sıralarından alkışlar)
Sizin
de süreniz on dakika.
BURHANETTİN
UYSAL (Karabük) – Sayın Başkanım, değerli milletvekilleri; 556 sıra sayılı Yükseköğretim
Kanunu ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarımızın tümü üzerinde şahsım adına söz almış bulunuyorum. Bu vesileyle,
yüce Meclisi saygıyla selamlıyorum.
Son
yıllarda yükseköğretim alanında reform niteliğinde önemli yapısal gelişmeler kaydedilmiştir.
AK PARTİ iktidara geldiğinde sadece 40 ilde bulunan üniversiteler, 2006-2008 yılları
arasında açılan özellikle devlet üniversiteleriyle birlikte her şehirde en az bir
tane olacak şekilde tüm ülkeye yayılmıştır ve ülkemizde 2008 yılı itibarıyla üniversitesiz
il kalmamıştır. Bugün itibarıyla 112’si devlet, 68’i vakıf üniversitesi ve 5’i de
vakıf meslek yüksekokulu olmak üzere 185 olan üniversite sayımız Millî Savunma Üniversitesi,
Türk-Japon Bilim ve Teknoloji Üniversitemizle birlikte 187’ye ulaşmıştır. Bir yandan
devlet ve vakıf üniversitelerinin sayıları ve kapasiteleri artırılmış, diğer yandan
üniversitelerin misyonları farklılaştırılarak bölgesel kalkınmada önemli roller
üstlenmesi sağlanmıştır. Yükseköğretim kurumlarımızda eğitim öğretim gören toplam
öğrenci sayımız 2002 yılında 1 milyon 656 bin iken bugün 7 milyon 712 bine ulaşmıştır.

Kanun
tasarımızla ülkemizdeki yükseköğretim hayatına yeni bir dinamizm ve etkinlik kazandırmak
amacıyla yeni 16 devlet üniversitesi ve 4 vakıf üniversitesi kurulmakta ve bu üniversitelere
akademik ve idari kadrolar ihdas edilmektedir. Bazı büyük üniversiteler bölünmekte
ve bu üniversitelere ait fakültelerin, yüksekokulların ve benzeri yükseköğretim
birimlerinin bir kısmı yeni kurulan üniversitelere bağlanmaktadır. 
Üniversitelerin
büyüklüğüyle ihtisaslaşması engellenmektedir. Dünyadaki örneklerde öğrenci ve öğretim
üyesi sayıları fazla olan üniversitelerin bölündüğü görülmektedir. İstatistiklere
göre üniversitelerin yapısı küçüldükçe üniversitelerin üretkenliğinin, bilime, ülke
stratejisine ve ekonomisine katkısının arttığı bilinmektedir. 
Az
önce konuşma yapan değerli arkadaşlarımı da dikkatlice dinledim. Sanki ilk kez üniversitelerin
bölündüğünü anlatıyorlar. Aslında kendi mezun oldukları üniversitelerin de bir bölünme
üniversitesi olduğunu, daha doğrusu yavru üniversitelerin birinden mezun olduklarını
da görebilirsiniz.
Bunu
kendi üniversitemle yani 2007 yılında kurulan ve kurucu rektörlüğünü yaptığım, 2
dönem rektörlüğünü başarıyla sürdürdüğümü düşündüğüm Karabük Üniversitesiyle anlatmak
istiyorum. Anadolu’nun bir köşesinde kurulan üniversite bugün 50 bini aşan bir öğrenci
potansiyeline kavuşmuştur ve belirli bölümlerinde de İngilizce eğitim yapılmakta
ve 4 bini aşan yabancı uyruklu öğrenci bulunmaktadır. İnternetten de kontrol edecek
olursanız Calibre Yükseköğretim İstihdam Endeksi araştırmasına göre, Sabancı, ODTÜ,
Boğaziçi, İTÜ, Yıldız Teknik, İstanbul Üniversitesi gibi köklü geçmişe sahip üniversitelerin
birçoğuyla beraber anılır konuma gelmiştir. 
Hocam,
gülmenize gerek yok, internetten bakıp kontrol edebilirsiniz. Her bölünmenin, her
yavru üniversitenin kötü olacağını anlatmak bence yanlışlıktır, internetten açıp
bakabilirsiniz.
LALE
KARABIYIK (Bursa) – Bakmadan geldiğimizi kim söylüyor?
BURHANETTİN
UYSAL (Devamla) – Hayır yani az önce siz dediniz ya “Gülebilirsiniz.” diye; bu saygıyı
buraya da göstermeniz lazım. Biz bilim…
ENGİN
ÖZKOÇ (Sakarya) – Hakikaten. ODTÜ gibi oldu mu?
BURHANETTİN
UYSAL (Devamla) – ODTÜ’yü de geçecek yakın bir zamanda. 
ENGİN
ÖZKOÇ (Sakarya) – Bravo bravo!
BURHANETTİN
UYSAL (Devamla) – Bütün yavruların analarını geçtiği gibi, bugün bölünen bütün üniversitelerimiz
de bugün mevcut, dünyada tanınan üniversiteleri geçecek…
ENGİN
ÖZKOÇ (Sakarya) – Sen böyle mi rektörlük yaptın?
BURHANETTİN
UYSAL (Devamla) – …ve ülkemizi daha ileriye götürecektir. Bundan hiç şüpheniz olmasın.
(AK PARTİ sıralarından alkışlar) 
MEHMET
EMİN ADIYAMAN (Iğdır) – İlk yüzde kaç üniversite var, ilk yüzde?
BURHANETTİN
UYSAL (Devamla) – Hocam, siz de bu bölünen üniversitelerden mezun oldunuz, oralarda
hocalık yaptınız. Bu üniversitelerin bölünmesi bu ülkeye rekabet gücü kazandıracaktır.
Büyük üniversiteler rekabeti ancak kendi içerisinde oluşturacaktır. Her bölünen
üniversite bölündüğü üniversiteyle rekabet edecektir. Her üniversitemiz dünyadaki
üniversitelerle rekabet ederek ülkemizin bilimde, sanayide, teknolojide ileri gitmesine
katkı sağlayacaktır.
Yine,
az önce konuşan arkadaşlarımız şöyle ifadeler kullandı: Bu bölünmenin çok kötü olduğunu,
ülkenin geleceğini karartacağını belirtirlerken diyorlar ki “Ben de ilçeme bir üniversite
kurulmasını arzu ederim.” Bu üniversiteler madem bu kadar kötüyse sen kendi iline,
ilçene bu üniversitelerden neden istiyorsun? 
Şimdiye
kadar, AK PARTİ iktidarı olarak, eğitime en fazla bütçe yatırımını gerçekleştirdik.
AK PARTİ iktidarı olarak, 2023, 2053, 2071 vizyonunu koymuş bir parti olarak… Bizim
doğal madenlerimiz, petrollerimiz, diğer kaynaklarımız yok. Türkiye Cumhuriyeti’nin
tek bir kaynağı vardır, bu da beşerî sermayesidir. Biz bu beşerî sermayemizi en
iyi şekilde bugüne kadar kullandık, güçlü bir ülkeyi oluşturduk, bundan sonra evlatlarımızı
da en iyi şekilde eğiterek güçlü bir Türkiye’yi yeniden inşa edeceğiz. 
Mesela,
bölünmekle ilgili bir tane örnek vereyim; Karabük Üniversitesi. Türkiye'nin tek
raylı sistemler mühendisliğini, Türkiye'nin tek tıp mühendisliğini bu üniversite
açmıştır. Burada tıpçı arkadaşlarımız var, hepsiyle de gurur duyuyoruz. Doktorlarımızın
teşhis ve tedavide ne kadar başarılı olduğunu biliyoruz ama bu ülke teşhis ve tedavide
kullanılan bütün alet ve edevatı ithal etmek zorundadır. Bunu şimdiye kadar niye
bir başka üniversite düşünmemiş? Bir tane daha örnek veriyorum. 
ALİ
ŞEKER (İstanbul) – Boğaziçi var, Boğaziçi de mahvoldu yani.
BURHANETTİN
UYSAL (Devamla) - Bir tane daha örnek veriyorum Ali Bey. Karabük Demir Çelik fabrikası
bu ülkenin yüz akıdır ve bugün 72 metre boyunda hızlı tren rayları üretmektedir.
Kendi ürettiğimiz bu rayları Devlet Demiryollarına dahi satabilmemiz için bu rayları
yurt dışına gönderip, akredite laboratuvarlarda test ettirip, ülkemize getirip Devlet
Demiryollarına satabiliyorduk. Ama sizin bir bölünme üniversitesi, bir yavru üniversite
olarak nitelendirdiğiniz Karabük Üniversitesi, Türkiye'nin tek demir çelik enstitüsünü
kurdu, bunu akredite etti, Karabük’ün üretmiş olduğu 72 metre boyundaki hızlı tren
raylarını kendi ülkesinde test ederek bu ülkenin rekabetine güç katmıştır. Onun
için bölünmenin ben kötü olduğuna inanmıyorum. Bölünme demek rekabet demektir. Bölünme
demek güçlenme demektir. Bölünme bir büyümenin doğal neticesidir, bunu da ifade
etmek istiyorum.
MUSTAFA
ALİ BALBAY (İzmir) - AKP’yi 2’ye bölelim, rekabet olsun.
ALİ
ŞEKER (İstanbul) – AKP’yi bölelim 4’e, daha büyük olsun.
BURHANETTİN
UYSAL (Devamla) - Arkadaşlar, AKP eğer bölünme vakti geldiyse elbette ki bölünecektir,
bunu engelleyemezsiniz. (CHP sıralarından alkışlar) Ama AK PARTİ bugün sizin düşündüğünüzden
daha güçlüdür ve yarınlara daha güçlü olarak devam etmektedir. 
ALİ
ŞEKER (İstanbul) – Bölünsün güçlensin. Bölünerek güçlensin.
BURHANETTİN
UYSAL (Devamla) - Ama bizi bölmeye çalışırken kendinizin de en yakın zamanda bölünebileceğini
de asla unutmayın. 
ALİ
ŞEKER (İstanbul) – Biz de güçleniriz o zaman sizin mantığınıza göre!
BURHANETTİN
UYSAL (Devamla) – Eğer cam evinde oturuyorsanız başka yere taş atarken lütfen dikkatli
olun diyorum. 
Ben
kanun tasarısının ülkemize hayırlı uğurlu olmasını temenni ediyorum. Türkiye Cumhuriyeti’nin
Türk yükseköğretiminin geleceğinin aydınlık ve parlak olduğunu belirtiyor, yüce
Meclisi saygıyla sevgiyle selamlıyorum. (AK PARTİ sıralarından alkışlar)
BAŞKAN
– Teşekkür ederim. 
Birleşime
on dakika ara veriyorum. 
Kapanma Saati: 19.03
BEŞİNCİ OTURUM
Açılma Saati: 19.24
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mücahit
DURMUŞOĞLU (Osmaniye), Mehmet Necmettin AHRAZOĞLU (Hatay)
----- 0 -----
BAŞKAN
– Türkiye Büyük Millet Meclisinin 94’üncü Birleşiminin Beşinci Oturumunu açıyorum.
556
sıra sayılı Kanun Tasarısı’nın görüşmelerine kaldığımız yerden devam edeceğiz.
Komisyon
yerinde.
Hükûmet
yerinde.
LALE
KARABIYIK (Bursa) – Sayın Başkan…
BAŞKAN
– Sayın Karabıyık, açıklama mı yapacaksınız? Sisteme girdiniz mi?
LALE
KARABIYIK (Bursa) – Girdim. 60’a göre söz istiyorum.
BAŞKAN
– Bir dakika süre veriyorum. 
V.- AÇIKLAMALAR (Devam)
30.- Bursa Milletvekili Lale Karabıyık’ın,
Karabük Milletvekili Burhanettin Uysal’ın 556 sıra sayılı Kanun Tasarısı’nın
tümü üzerinde şahsı adına yaptığı konuşmasındaki bazı ifadelerine ilişkin
açıklaması
LALE
KARABIYIK (Bursa) – Teşekkürler Sayın Başkan.
Sayın
hatip herhâlde benim konuşmamdan fazlaca rahatsız oldular. Ben kendi konuşmamla
çelişen bir cümle kurmadım. Kurmadım, neden? Çünkü siz “Nitelik sorunu yok, akademisyen
sorunu yok.” diye sadece nicelik sorunundan bahsediyorsunuz bölmekle, ben de dedim
ki: Akademisyen sorunu yoksa benim de ilçelerime, bizim de ilçelerimize üniversite
kurulsun. Bu çok tabii bir taleptir. 
İkincisi:
Bölünmeyle dünyanın sonu gelecek üniversitelerde demedim ama görüş almadınız dedim,
ne amaçla olduğunu, faydasının ne olduğunu anlatamadınız dedim, tedirgin ettiniz
öğrencileri dedim, bunların hepsini söyledim ve bunda da rahatsız edecek hiçbir
durum yok ve bunlar gerçekten doğru. “Siyasi bir karar değilse neden bunlar tek
tek tek Komisyona geldi?” dedim. 
Teşekkür
ediyorum Sayın Başkan. 
BAŞKAN
– Ben de teşekkür ederim. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Yükseköğretim Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı (1/943),
Erzincan Milletvekilleri Sebahattin Karakelle ve Serkan Bayram’ın Yükseköğretim
Kurumları Teşkilatı Kanununda Değişiklik Yapılması Hakkında Kanun Teklifi
(2/2311), Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve 5 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2313), Malatya Milletvekili Öznur
Çalık ve 3 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2314) ve Millî Eğitim, Kültür,
Gençlik ve Spor Komisyonu Raporu (S. Sayısı: 556) (Devam)
BAŞKAN
– Sayın milletvekilleri, şimdi, yirmi dakika süreyle soru-cevap işlemini yapacağız.
Bu sürenin on dakikası sorulara aittir, geri kalan diğer on dakikasında ise Sayın
Bakan sorulara cevap verecektir. 
Sayın
Atıcı…
AYTUĞ
ATICI (Mersin) – Teşekkürler Sayın Başkan. 
Sayın
Başkan, üniversiteler konuşulurken uzunca bir süre Hükûmeti, Millî Eğitim Bakanının
yerine Gençlik ve Spor Bakanının temsil etmesi gerçekten hazin olmuştur. Bu da AKP’nin
millî eğitime verdiği önemin ne kadar az olduğunun açık bir göstergesidir. 
Ben
de bu tabloya layık olarak bir iki soru soracağım: Cumhuriyet Halk Partisi Genel
Başkanı Kemal Kılıçdaroğlu 2015 yılında “Emeklilere Ramazan ve Kurban Bayramı öncesinde
birer maaş ikramiye vereceğiz.” dediğinde ortalığı birbirine kattınız. Genel Başkanımız
bununla da yetinmedi, bu taahhüdünü noter onayıyla halkın huzuruna çıkardı. Bu sefer
dönemin Maliye Bakanı Mehmet Şimşek “Bütün bunları yapsınlar, kaynak göstersinler,
sadece şapka çıkarmam, samimi olarak söylüyorum, derim ki: Ben de CHP’ye oy vereceğim.
Bir kalemde bütçe açığı yüzde 70 artacak, bu gerçekçi değil.” demişti. Şimdi açıkça
soruyorum, samimi bir şekilde. Sayın Şimşek bize oy verecek mi? Bu söylediklerinden
utanıyor mu?
Teşekkür
ederim. 
BAŞKAN
– Teşekkür ederim. 
Sayın
Atıcı, Sayın Bakan bu kanunla ilgili olarak bir görüşmedeydi. Soru-cevap bölümünde
bulunabilmesi için biz bekledik kendisini hatta sizin grup başkan vekiliniz ve diğer
grup başkan vekillerinin de haberi var, soru-cevap bölümlerinde kendisi burada olmasını
talep ettiği için biraz beklemek zorunda kaldık. Burada olmadığı süre içinde…
AYTUĞ
ATICI (Mersin) – Sayın Başkan…
BAŞKAN
– Cevap veresiniz diye söylemiyorum, bildiğim bilgiyi paylaşmak istiyorum, bu kanunla
ilgili olarak bir görüşmedeydi. 
AYTUĞ
ATICI (Mersin) – Sayın Başkan, Sayın Bakan yerinde. Sizin yerinize, o, bir açıklama
yapabilirdi ama madem siz söylediniz…
BAŞKAN
– Bunun takdir edilmesini bana bırakın çünkü bana bilgi vererek Sayın Bakan bu görüşmeyi
yaptığı için ben cevap veriyorum, benim vekâletimin altında yapılan bir ayrı kalmaydı.

AYTUĞ
ATICI (Mersin) – Peki, Sayın Başkanım. 
Teşekkür
ederim ancak…
BAŞKAN
– O yüzden ben paylaşmak zorunda kaldım. Elbette ki Sayın Bakan da cevap verme yetisine
sahiptir. 
AYTUĞ
ATICI (Mersin) – Siz de takdir edersiniz ki bir kanunun en önemli kısmı yirmişer
dakikalık olan tümü üstündeki görüşmelerdir. Bu görüşmelerin hiçbirisini Sayın Bakan
dinlememiştir, bu da uygun olmamıştır. 
GENÇLİK
VE SPOR BAKANI OSMAN AŞKIN BAK (Rize) – Siz de yoktunuz zaten.
BAŞKAN
– Sayın Atıcı, sizinle bu polemiğe girmek istemiyorum. 
AYTUĞ
ATICI (Mersin) – Polemiği siz başlattınız. 
BAŞKAN
– Ben polemik başlatmadım, sadece size bilgi verdim, Sayın Grup Başkan Vekilinizle
de bu bilgiyi paylaştım. 
AYTUĞ
ATICI (Mersin) – Bir Sayın Başkan polemik yapmamalıdır. 
BAŞKAN
– Sayın Bakan bana bilgi vererek bu kanunla ilgili olarak bir görüşmeye gittiği
için buradan ayrıldı. Lütfen…
AYTUĞ
ATICI (Mersin) – Bir Sayın Başkan polemik yapmamalıdır. Ben yerime oturuyorum. 
GENÇLİK
VE SPOR BAKANI OSMAN AŞKIN BAK (Rize) – Sayın Başkan…
BAŞKAN
– Buyurun. 
GENÇLİK
VE SPOR BAKANI OSMAN AŞKIN BAK (Rize) – Hükûmeti temsilen ben Komisyon sıralarında
oturdum ve görüşmeleri dinledik. Fakat sayın hatip buraya konuşmaların bitimine
çok az bir süre kala geldi. Madem bu kadar önemliydi, kendisi bu konuşmaların hepsini
dinlemeliydi. Dolayısıyla, ben Hükûmeti temsilen orada oturuyorum, dinliyoruz. Sayın
Bakanımız da önemli bir görüşme için gitti, bu gayet normal bir harekettir Meclis
içerisinde, olay budur.
Teşekkür
ederim. 
ALİ
ŞEKER (İstanbul) – Yanlış bilgi veriyorsunuz.
BAŞKAN
– Tamam, bir yanlış anlaşılma olmuştur. Sayın Atıcı, Sayın Bakanın buradan niçin
ayrıldığı konusunda sizin bir bilginiz olmayabilir, bunu doğal da karşılarız ama
durum budur. 
AYTUĞ
ATICI (Mersin) – Peki.
Sayın
Bakan, benim konuşmaları dinlemediğimi ve Meclise…
GENÇLİK
VE SPOR BAKANI OSMAN AŞKIN BAK (Rize) – Hayır, sonunda geldiğinizi söyledim.
AYTUĞ
ATICI (Mersin) – …son dakikada geldiğimi ifade ederek sataşmıştır, ben de söz istiyorum.
BAŞKAN
– Hayır, böyle bir sataşma söz konusu olamaz, sataşma değil bu.
ALİ
ŞEKER (İstanbul) – Direkt sataştı. 
AYTUĞ
ATICI (Mersin) – Sayın Başkan…
BAŞKAN
– Size söz vermeyeceğim Sayın Atıcı, gerçekten size söz vermeyeceğim.
Buraya
bir iki dakika geç çıktım, dediğim gibi, sayın grup başkan vekillerine de geç çıkma
nedenimi anlattım. Sayın Bakan sorulara kendisinin cevap vermek istediğini bana
beyan etti, nezaketinden dolayı da ben de nezdinizde grup başkan vekilleriniz anlayış
gösterdiği için teşekkür ediyorum. Sayın Bakan bir incelik gösterdi hem kanunu da
görüşmek istiyor -bilgim dâhilinde, bana bilgi vererek ayrıldı Genel Kuruldan- hem
de soru-cevap kısmında burada olması için biz beklemek zorunda kaldık. 
AYTUĞ
ATICI (Mersin) – Sayın Başkan…
BAŞKAN
– Söz vermeyeceğim.
Sayın
Özdemir…
AYTUĞ
ATICI (Mersin) – Ben sizi saygıyla dinledim. 
BAŞKAN
– Tamam ama sataşmadan dolayı size söz vermeyeceğim. Siz bir eleştiride bulundunuz,
ben işin gerçeğini anlattım, bu kadar. 
AYTUĞ
ATICI (Mersin) – Sayın Başkan, söz verirsiniz, vermezsiniz, takdir sizindir ama
beni dinlemek zorundasınız.
BAŞKAN
– Hayır, öyle bir zorunluluğum yok.
AYTUĞ
ATICI (Mersin) – Evet efendim…
BAŞKAN
– Hayır, öyle bir zorunluluğum yok. Söz vermiyorum, nasıl dinleyeceğim sizi?
AYTUĞ
ATICI (Mersin) – Ben bir milletvekili olarak buraya gelmiş isem benim meramımı dinlemek
zorundasınız.
BAŞKAN
– Sayın Özdemir, sizi dinliyorum.
AYTUĞ
ATICI (Mersin) – Bakın, Sayın Başkan…
BAŞKAN
– Size söz vermedim Sayın Atıcı.
AYTUĞ
ATICI (Mersin) – Söz vermeyebilirsiniz, buna saygı duyarım.
AKİF
ÇAĞATAY KILIÇ (Samsun) – Bağırma!
SALİH
CORA (Trabzon) – Bağırma!
AYTUĞ
ATICI (Mersin) – Onun mikrofonu var, benim mikrofonum yok.
BAŞKAN
– Size söz vermedim. Eğer çok ısrarlıysanız oturumun herhangi bir yerinde size söz
verebilirim. 
AYTUĞ
ATICI (Mersin) – Sayın Başkan, söz vermeyebilirsiniz, benim meramımı…
BAŞKAN
- İstediğiniz anda size söz verme zorunluluğum yok.
Sayın
Özdemir, sizi dinliyorum ya sorunuzu sorun veya da atlayacağım, başka bir arkadaşa
geçeceğim.
Buyurun.
AYTUĞ
ATICI (Mersin) – Sayın Başkan, bana söz vermeyebilirsiniz, bunu anlarım ancak siz,
benim meramımı dinlemek zorundasınız bir Başkan olarak.
BAŞKAN
– Sayın Özdemir, buyurun.
AYTUĞ
ATICI (Mersin) – Siz, üç kere aynı şeyi tekrar edemezsiniz, bir. 
BAŞKAN
– Sayın Özdemir, buyurun.
Sayın
Özdemir cevap vermiyor.
Sayın
Balbay, sorunuzu dinliyorum.
AYTUĞ
ATICI (Mersin) – İkincisi: Sayın Bakan yalan söylüyor. Ben başından beri buradaydım,
Mecliste de sisteme girdim, ispatı budur. Bir bakana da yalan söylemek yakışmaz.
BAŞKAN
– Sayın Balbay…
GENÇLİK
VE SPOR BAKANI OSMAN AŞKIN BAK (Rize) – Biraz önce de dışarı çıkıp geldiniz, gördüm
ben sizi. 
BAŞKAN
– Sayın Bektaşoğlu…
GENÇLİK
VE SPOR BAKANI OSMAN AŞKIN BAK (Rize) – Oradan yürürken gördüm, içeri girerken sizi
gördüm ben. Ben buradaydım, gördüm sizi.
AYTUĞ
ATICI (Mersin) – Yalan söylemek yakışmaz.
BAŞKAN
– Sayın Balbay, sizi dinliyorum.
GENÇLİK
VE SPOR BAKANI OSMAN AŞKIN BAK (Rize) – Soru sormaya geldin, gördüm. 
BAŞKAN
– Evet, Sayın Balbay…
AYTUĞ
ATICI (Mersin) – Benim sisteme girdiğim saat bellidir.
GENÇLİK
VE SPOR BAKANI OSMAN AŞKIN BAK (Rize) – O arada burada değildin.
AYTUĞ
ATICI (Mersin) – Ben sizinle muhatap olmuyorum Sayın Bakan, benim muhatabım siz
değilsiniz. Ben, Başkanla konuşuyorum.
BAŞKAN
- Sayın Atıcı, lütfen çalışma düzenini bozmayın.
AYTUĞ
ATICI (Mersin) – Önce Bakana söyleyin, bana değil.
BAŞKAN
– Sayın Atıcı, çalışma düzenini bozmayın lütfen.
AYTUĞ
ATICI (Mersin) – Çalışma düzenini siz ve Sayın Bakan bozuyorsunuz, ben değil.
BAŞKAN
– Buna siz karar veremezsiniz, ben karar veriyorum buna.
AYTUĞ
ATICI (Mersin) – Ben fikrimi söylerim. Sıkışınca böyle yapıyorsunuz.
BAŞKAN
– Sayın Balbay, buyurun.
MUSTAFA
ALİ BALBAY (İzmir) – “Sayın Bakan bu yasayla ilgili olarak bir görüşmede olduğu
için geç geldi.” dediniz, doğru mu anladım.
BAŞKAN
– Evet.
MUSTAFA
ALİ BALBAY (İzmir) – Bu tablo göstermekte ki bu yasayı hâlâ pişiremediler, bu yasa
hâlâ sakat, bu yasanın eksikleri var, bu yasada ne yaptıklarını daha tam kestiremiyorlar.
Bu yorumumu Sayın Bakanın yanıtlaması dileğiyle iletiyorum çünkü Sayın Başkan, bu
yasanın Komisyona geliş şekli de… Komisyona, İbni Sina Üniversitesi girdi, Cerrahpaşa
Üniversitesi çıktı. Şimdi, Genel Kurulda ne girecek, ne çıkacak, kestiremiyoruz.

(Mikrofon
otomatik cihaz tarafından kapatıldı)
MUSTAFA
ALİ BALBAY (İzmir) – Bu da gerçekten bu yasanın ne kadar sakat hazırlandığının bir
göstergesidir.
BAŞKAN
– Yasalar Genel Kurulun oyuna sunulmadan önce, sunulana kadar devamlı görüşmelere
açıktır Sayın Balbay. 
MUSTAFA
ALİ BALBAY (İzmir) – Diğer sorum şu Sayın Başkan…
BAŞKAN
– Sordunuz sorunuzu. Süre artarsa size tekrar söz vereceğim.
Sayın
Özdemir, buyurun. 
SİBEL
ÖZDEMİR (İstanbul) – Teşekkür ediyorum Sayın Başkan.
Evet,
az evvel bir polemik içerisinde olduğumuz için ben konuşma yapmak istemedim. Tekrar
söz hakkı verdiniz, teşekkür ediyorum. 
Yalnız
hatibimiz Sayın Atıcı, bugün saat 14.00’ten itibaren ve üniversitelerle ilgili çok
önemli görüşmelerin yapıldığı bütün saatlerde Genel Kuruldaydı. Sayın Gençlik ve
Spor Bakanı, Sayın Millî Eğitim Bakanına vekâleten görev yapmak üzere Genel Kurulda
bulundu. Asıl kendisi daha geç katıldı Genel Kurula. Bu açıklamayı da yapmak istedim.
Benim
sorum Sayın Bakanımıza. Başbakan Sayın Binali Yıldırım’ın “Kamuda çalışanların sözleşmeli
olmasından yanayım. Sözleşme güvence açısından olumsuzluk getirmiyor.” sözleri kadrolu
çalışan milyonlarca memuru endişelendirdi. Sayın Bakan, bu konuda sizin görüşünüz
nedir? Kadrolu öğretmenlerin tamamı ya da bir bölümü artık sözleşmeli durumuna mı
getirilecek?
(Mikrofon
otomatik cihaz tarafından kapatıldı) 
BAŞKAN
– Sayın Bektaşoğlu…
BÜLENT
YENER BEKTAŞOĞLU (Giresun) – Teşekkür ederim Sayın Başkan. 
Geçtiğimiz
hafta yaptığım konuşmada af bekleyen öğrencilerimiz için Hükûmete çağrıda bulunmuştum.
Olumlu tepkiler aldık. Bununla ilgili Sayın Başbakanın da açıklaması oldu. 
Şimdi,
Sayın Bakanım, seçim paketi içinde henüz kapsamı belli olmayan bir af gündemde,
öyle zannediyorum. Komisyonlarda bu konu elbette görüşülecek ama çeşitli gerekçelerle
görevlerinden atılan, suçsuzlukları kanıtlandığı hâlde göreve iade edilmeyen akademisyenler
için de bir düzenleme olmasını bekliyoruz. Bu, diğer memurlar ve öğretmenler için
de geçerlidir. Lütfen, bu mağduriyetleri gidermek için çaba göstermenizi rica ediyorum.
Teşekkür
ederim.
BAŞKAN
– Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım. 
KSÜ’den
sonra Kahramanmaraş'ımızda ikinci olarak İstiklal Üniversitesinin kuruluyor olmasından
halkımız büyük bir mutluluk duymaktadır. Emeği geçenlere teşekkür ediyorum. 
Üniversiteler
bilgi ve bilimin yuvalarıdır. Bu kurumların nicelikleriyle beraber nitelikli olması
ve eğitim planlaması yapılması daha da önemlidir. “Birçok şeyi yarım bileceğine
bir tek şeyi iyi bil.” der Nietzsche. “Bilgiyi tanımayan onun değerini bilmez.”
demiştir hukemâ. “Bilgi olsa söz saptırılmaz." diyor Kaşgarlı Mahmut. “Bilgiyi
elinde tutan gücü elinde tutar.” diyor Emerson. “Bilginin iki türü vardır. Bir konuyu
ya biliriz ya da onu nereden bulabileceğimizi biliriz.” Johnson böyle diyor. “Bir
şeyi ezbere bilmek, o şeyi bilmek demek değildir.” Montaigne söylüyor bu sözü. “Yalnız
işittiğimi unuturum, gördüklerimi hatırlayabilirim fakat iyice bildiğim bir şey,
yapabildiğim bir şeydir.” Bu, bir Çin özdeyişidir. “Bilmediğini bilenin arkasından
gidin, bilmediğini bilmeyeni uyandırın, bilmediğini bilene öğretin, bilmediğini
bilmeyenden kaçın.” diyor Konfüçyüs. “Soru da bilgiden doğar, cevap da…” diyor Mevlâna.
(Mikrofon
otomatik cihaz tarafından kapatıldı) 
BAŞKAN
- Sayın Türkmen…
ELİF
DOĞAN TÜRKMEN (Adana) - Teşekkür ederim Başkanım. 
Türkiye’de
828 bin üniversite mezunu işsiz var. Hükûmetiniz tarafından yeni üniversiteler kurulması
politikasının yanı sıra bu işsiz gençlerin iş edinmesi anlamında politikalarınız
var mıdır, varsa nelerdir, açıklar mısınız?
Teşekkür
ederim.
BAŞKAN
- Teşekkür ederim ben de.
Sayın
Kuyucuoğlu…
SERDAL
KUYUCUOĞLU (Mersin) - Teşekkür ederim Sayın Başkan.
2015
seçimleri öncesi Mehmet Şimşek, CHP’nin emekli ikramiyesi vaadi için “Bütün bunları
yapsınlar, kaynak göstersinler, sadece şapka çıkarmam ben de CHP oy veririm.” dedi.
CHP’nin asgari ücret vaadine önce AKP “olmaz” dedi, sonra asgari ücreti yükseltti.
“Taşerona kadro” dedik, yarım yamalak taşeronlara kadro verildi. “Emeklilere iki
maaş dinî bayramlarda ikramiye.” dedik, dinî bayramlarda biner TL verme kararı aldılar.

Şimdi,
24 Haziranda genel seçimler var. AKP’nin seçim programına ihtiyacı yok; beklesin,
Cumhuriyet Halk Partisi programını açıklasın, Cumhuriyet Halk Partisinin programını
kopya ederler, hiç uğraşmalarına gerek yok. (CHP sıralarından alkışlar) 
Teşekkür
ederim. 
BAŞKAN
- Teşekkür ederim ben de.
Sayın
Toğrul…
MAHMUT
TOĞRUL (Gaziantep) - Teşekkür ederim Sayın Başkan. 
Sayın
Bakan, biliyorsunuz, özellikle ortaöğretim ve liselerde TEOG sınavı kaldırıldı,
şimdi bir çember sisteminden bahsediliyordu, fakat hâlâ öğrenciler, veliler kaygılı,
liselere nasıl yerleştirilecekleri belli değil. 
Siz
geçmişte nitelikli-niteliksiz okullar ayrımı yaptınız. Şimdi, baktığımızda, gerçekten
öğrencilerimiz için iyi bir şey yaptığınızı düşünüyor musunuz? Bu TEOG sınavıyla
ilgili ya da sınavlarla ilgili… Bakın, seçim kararı aldınız, sınav gününe denk getirdiğiniz,
bu kadar hazırlıksız bir bakanlık… Millî Eğitim şu anda AKP’nin en sorunlu bakanlığı
durumunda. Bunlara ne diyeceksiniz? 
Teşekkür
ederim. 
BAŞKAN
– Teşekkür ederim ben de. 
Sayın
Balbay…
MUSTAFA
ALİ BALBAY (İzmir) – Sayın Başkan, anlayışınız için çok teşekkür ediyorum. 
Sayın
Bakana iki sorum var, birincisi: Bu Aladağ faciasıyla ilgili dava devam ediyor ama
maalesef orada yangın da devam ediyor bu davayla. Son habere göre, Millî Eğitim
Bakanlığı, bu yurtta hiçbir eksik olmadığına dair üç raporu dayanak göstererek bir
savunma yaptı ancak son iki raporun sahte olduğu ortaya çıktı. Sayın Bakan acaba
bu konuda bir işlem yapılacağını söyleyebilir mi? 
İkinci
sorum da, emekliye birer maaş ikramiye… Bu bayramlarda -birincisinin diğer adı “Şeker
Bayramı”- acaba Sayın Millî Eğitim Bakanı öğretmenlere bir maaş ikramiye veya bin
lira ya da öğrencilere 100’er lira harçlık vermeyi düşünmez mi? 
BAŞKAN
– Sayın Bakan, buyurun. 
Süreniz
on dakika. 
MİLLÎ
EĞİTİM BAKANI İSMET YILMAZ (Sivas) – Teşekkür ediyorum Muhterem Başkanım. 
Öncelikle
temel eğitimden ortaöğretime geçiş sınavının kaldırıldığı, dolayısıyla da yerine
gelen sistem için velilerin ve öğrencilerin kaygı duyduğu, bununla ilgili ilave
bir bilgi; bir de millî eğitimin de sorunlu olduğunu söylüyor. Biz, tabii, bunlara
katılmıyoruz, öncelikle çok net söyleyelim. Çok net şekilde, Onuncu Kalkınma Planı
2014 ila 2018 yıllarını kapsıyor. 2013 yılında Mecliste kabul edildi ve orada Millî
Eğitim ihtisas komisyonu var. Millî Eğitim ihtisas komisyonunda 2018 yılı sonuna
kadar eğitimle ilgili hedefler konulmuş. Bu hedeflerden bir tanesinde de “Herkesin
muhitinde eğitim almasının sağlanması.” diye bir madde var. Ne zamana kadar? 2018
yılı sonuna kadar. Lütfen, bakın. Ben rapordan söylüyorum, Meclisin de kabul ettiği
Kalkınma Planında. Peki, öğrenciye muhitinde eğitimi nasıl sağlayacaksınız sınav
sistemini tutarken? Pencereden bakıyorsun, okulu görüyorsun ama evladını gönderemiyorsun.
Niçin? 
MAHMUT
TOĞRUL (Gaziantep) – Nasıl gündeme geldi Sayın Bakan?
MİLLÎ
EĞİTİM BAKANI İSMET YILMAZ (Sivas) – İşte, bak Onuncu Kalkınma Planı’nda var, o
ayrı bir şey. Sayın Cumhurbaşkanımızın dile getirmiş olması Onuncu Kalkınma Planı’nda
bunun yer aldığı gerçeğini ortadan kaldırmıyor ki. 
Sınavla
öğrenci alan okullarımızın toplam sayısı yaklaşık 1.366 tane. Bunlardan Anadolu
liselerini seçerken yüzde 10 kontenjanını alıyoruz. İstiyoruz ki öğrencilerimizin
yüzde 10’unun sınavla girebileceği okullar olsun, geri kalan yüzde 90… Çünkü kendi
muhitindeki kendi evine en yakın okula gidebilmesi için bu oranı tutmamız lazım.
Aksi hâlde diğerinin tam tersi olur, eski sisteme dönmüş oluruz. Biz eski sistemi
getirmek istemiyoruz. Bunun için Anadolu liselerini seçerken yüzde 10 kontenjan
öncelikle dikkate alındı. Yüzde 10 kontenjan fen liseleri ve sosyal bilimler liselerine
ayrılan kontenjanla doldurulduysa Anadolu liselerini almadık, eğer dolmadıysa o
zaman köklü liseler geçen yılın taban puanlarını dikkate alarak Anadolu liselerini
buna ekledik. 
Meslek
liselerinde ise tematik meslek liseleri, sektörle iş birliği içinde yürütülen proje
okulları dikkate alındı. Mesleki ve teknik Anadolu liseleri… Bu liselerde iki program
uygulanıyor: Birisi Anadolu meslek programları, adrese dayalı olarak öğrenci alacak;
diğeri Anadolu teknik programlarına ise sınavla öğrenci alınacak çünkü bu meslek
liselerinde fen lisesi programı uygulanmaktadır ve yüksek puanla girilen, çok tercih
edilen programlardır. Dolayısıyla da bizim bu yaptığımız işi tek tek açıklıyoruz.
İnşallah haziran ayının 2’sinde sınav yapıldıktan sonra –bakın, gördünüz bizim sınavımızda
herhangi bir değişiklik yok, sınavı aynı anda yapıyoruz- tercih ve yerleştirmeyle
ilgili kılavuzu da yayınlayacağız. Her şey zamanında, gerektiği kadar açıklanacaktır.
Bunda hiçbir sıkıntı yoktur. 
MAHMUT
TOĞRUL (Gaziantep) – Sayın Bakan, açıkladığınız listede 41 ilde normal lise yok,
sadece imam-hatip liseleri var.
BAŞKAN
– Sayın Toğrul, lütfen…
MİLLÎ
EĞİTİM BAKANI İSMET YILMAZ (Sivas) – Bakın, dinlerseniz buradaki söylediğimi anlayacaksınız.
Amaç şu: Eğer fen lisesi ile sosyal bilimlerdeki öğrenci sayısı yüzde 10 kontenjanını
doldurduysa doğrudur. 30’a yakın ilde bir Anadolu lisesi eklemedik. Niçin? Fen liselerine
ve Anadolu liselerine verilen kontenjan yüzde 10’u doldurdu. Eğer bunların yanına
Anadolu liselerini de ekleseydik o zaman yüzde 10 kontenjanı belki yüzde 15’e, belki
yüzde 20’ye, belki yüzde 25’e çıkacaktı. Sizin istediğiniz budur ama biz bunu istemiyoruz,
birinci husus o.
İkinci
husus da eğitimle ilgili. Bunu çok inanarak söylüyorum, bazıları eğitimi aynı filin
tasviri gibi tanımlıyor eğitimi. Eğitimi tanımlayabilmek için ve tamamını görebilmek
için resmin bütününe bakmak lazım. AK PARTİ iktidarları döneminde her alanda büyük
hizmetler yapıldı ama inanın ki yapılan hizmetlerin en büyüğü ve en fazlası eğitim
alanında yapıldı, bunu çok net olarak söyleyeyim. Seksen yılda yapılanın, çok net,
çok net… 
Bakın,
2013 yılında kabul edilen Onuncu Kalkınma Planı’nda hedef koymuş, diyor ki: “İller
ve okullar arasındaki farklılıkları azaltalım.” Buradaki amaç neydi? Ağrı’da ilkokulda
90 kişilik sınıflar vardı. Anne götürüyor evladını sınıfa kaydettirmek için -zorunlu
eğitim ya, kaydettirmezse hakkında takibata geçilecek, rica ediyoruz, lütfen götür-
“Yer yok.” denilen bir durumdaydı, şimdi Ağrı’da da 22, Bitlis’te de 22, Hakkâri’de
de 22. Onuncu Kalkınma Planı’nda “İller ve okullar arasındaki farklılıkları azaltın.”
deniyordu, biz azalttık. 
Yine
bir başka azaltma, beşerî… Bakın, doğuda, güneydoğuda öğretmen tutabilmek mümkün
değildi. Bugün doğuda öğretmen doluluk oranı yüzde 92, Güneydoğu Anadolu Bölgesi’nde
yüzde 90. Eğer gerçekten bir öğretmen ihtiyacı varsa Marmara Bölgesi’nde, yüzde
85 gibi bir öğretmen doluluk oranı var. Dolayısıyla da Doğu Anadolu’da ve Güneydoğu
Anadolu’da eğitimin kalitesinin artırılması için ne yapılması gerekiyorsa yapıldı.

“Erişim
imkânlarını artıralım, ortaöğretimde okullaşma oranını yüzde 100’ün üzerine çıkaralım.”
diyor. Ortaöğretimde okullaşma oranı brüt yüzde 106,94; koyduğumuz hedefe ulaşmışız.
Taşımalı eğitim, 1 milyon 200 binin üzerinde öğrenciyle taşımalı eğitim yapıyoruz.
Geçen gün ING Bankın Genel Müdürü geldi, Ağrı’daki köyleri ziyaret etmiş, “Dünyanın
hiçbir ülkesinde yapılmayan hizmeti veriyorsunuz. Yüz binlerce öğrenciyi evinden
alıyorsunuz, okula getiriyorsunuz, öğle yemeğini veriyorsunuz, okul bittikten sonra
geri tekrar evine götürüyorsunuz; bu, dünyanın hangi yerinde var?” diyor.
MAHMUT
TOĞRUL (Gaziantep) – Yok, doğru söylüyorsunuz, taşımalı eğitim hiçbir yerde yok.

MİLLÎ
EĞİTİM BAKANI İSMET YILMAZ (Sivas) – 1 milyon 200 bin öğrenciyi taşımalı eğitim…

Yine,
diyoruz ki: Kaliteli eğitim için evlatlarımızın mutlaka düzenli olarak okula gitmelerinin
sağlanması lazım. Ne gerekiyor bunun için de? Annelere diyoruz ki: “Evlatlarının
düzenli olarak okula gitmelerini anneler sağlar, anneler temin eder.” İhtiyacı da
varsa “Lütfen, siz evlatlarınızı düzenli olarak okula gönderin. Okul öncesi eğitim
dâhil, ilkokul ve ortaokula gönderdiğiniz her erkek çocuk için 35 lira, kız çocuk
için 40 lira; liseye gönderdiğiniz her erkek çocuk için 50 lira, kız çocuk için
60 lira sizin hesabınıza yatırırız.” diyoruz. Bu ana kadar 25 milyonun üzerindeki
evladımızın, öğrencimizin ailesinin hesabına 6 milyar lira para yatırdık. 
Yine,
Onuncu Kalkınma Planı’nda, müfredatın güncellenmesi talep ediliyordu. Müfredatta
bu yıl 51 dersin programını güncelledik. 1’inci, 5’inci ve 9’uncu sınıflarda yeni
eğitim öğretim programıyla eğitime başladık. Amaç ne burada? Hem sadeleştirelim
hem 21’inci yüzyılın gerektirdiği bilgi, beceri, tutum, davranış ve değerleri evlatlarımıza
kazandıralım, öğrendiği şeylerin hayatta kullanılabilir tarafı olsun ve bir de analitik
düşünme becerisini hızlandıralım diye. Bu yıl da geri kalan, 1-5-9’un dışındaki
müfredatları güncelliyoruz. İnşallah önümüzdeki eğitim öğretim yılından sonra, bütün
evlatlarımıza değişen bilgi ile değişen teknolojinin zorunlu kıldığı müfredatın
güncellenmesini sağlayarak çağdaş bir eğitim vereceğiz.
Yine,
Onuncu Kalkınma Planı’nda hedef olarak deniyor ki: “OECD ülkelerinin millî gelirden
eğitime ayırdığı paya yakınlaştıralım.” Niçin? 80’lerde 1,2 ayrılıyor, 90’larda
2,2 ayrılıyor, biz geldiğimizde 2,9’du; TÜİK istatistik rakamını açıkladı, şimdi
millî gelirden eğitime ayırdığımız pay 6,2’nin üzerinde. Bakın, hedefin üzerine
çıkmışız. 
“Okul
öncesi eğitim yaygınlaştırılmalıdır.” diyor. 2002’de okul öncesi eğitime giden öğrenci
sayısı 320 bin, şimdi 1 milyon 479 bin; okul öncesi eğitime gidenlerin oranı yüzde
10’du, şimdi brütü yüzde 80’e çıkmış, 84’e çıkmış bir oran. Yani seksen yılda yakaladığınız
oranın 8 katından fazlasını yakaladık.
Yine
“Öğrencilerin tespit edilen eksiklikleri için telafi eğitimleri düzenlensin.” deniyordu
Onuncu Kalkınma Planı’nın eğitim ihtisas raporunda. Bu yıl başlattık 12 tane proje
ilde, ilkokula giden evlatlarımızdan ola ki herhangi bir sebeple… Neden olabilir?
Tarım işçilerinin çocukları olabilir. Neden olabilir? Birleştirilmiş sınıflarda
okuyan öğrenciler olabilir. Matematik ve Türkçeden haftada iki saat ile on saat
arasında yeniden derse alıyoruz ve öğrencilerimizin kendine güveni arttı.
Yine,
bir başka Onuncu Kalkınma Planı’nda istenen konu, üstün yeteneklilerin tanılanması
ve özel bir eğitim. Bilim sanat merkezlerinde, 30 binin üzerindeki evladımıza eğitim
veriyoruz. Ama ilk defa bu yıl İstanbul’da araştırma ve uygulama okulu başlattık,
ortaokul ve liseye bu kapsamda özel yetenekli öğrencileri aldık, eğitime başlattık.
İnşallah yaygınlaştıracağız. Dolayısıyla da eğitim, eğitim… 
Kızların
okullaşma oranını da çok net söylerim. 5 yaş oranı yüzde 10’un altındayken şimdi
yüzde 81’in üstünde. İlköğretimde 2002’de yüzde 88 netken şimdi yüzde 96, ortaöğretimde
yüzde 42’yken şimdi yüzde 83,39; yüzde 100 artış yakalamışız. Yükseköğretimde kızlarımızın
okullaşma oranı yüzde 12’yken şimdi yüzde 44. Dolayısıyla da eğitimle ilgili kim
ne söylüyorsa doğru bir bilgiye dayanmadan söylediğini söylüyorum. 
Yine,
sayın vekillerimiz “Emeklilere dinî bayramlardan önce birer maaş verilmesi bütçe
açığına yol açmaz mı diyorsunuz?” diyorlar. Biz biliyoruz, şu ana kadar hiçbir seçimde
popülist politika izlemedik. Zaten böyle izleseydik millet bizi tercih etmezdi.
Vergi gelirlerimiz artıyor, somut; turizm, turist sayısı artıyor, somut; turizm
gelirleri artıyor, somut; ihracatımız artıyor, somut. Dolayısıyla da çok net şekilde
söylüyorum, kendi bütçe hesaplarını da dikkate alarak ancak milletin de taleplerini…
Siyasetçisiniz, milletin taleplerine kulaklarınızı tıkayabilmek mümkün mü? Dolayısıyla
biz yaptığımızı biliyoruz. 
HAYDAR
AKAR (Kocaeli) – Mehmet Şimşek bize oy verecek mi Sayın Bakan?
MİLLÎ
EĞİTİM BAKANI İSMET YILMAZ (Sivas) – Yine, bu kanunla ilgili bir başka husus… Komisyonlara
bir kanun tasarısı niçin gelir? İhtisas komisyonu, milletvekillerinin görüşlerine
açık olmak için. Dolayısıyla görüşler alınır. Buradan çıkana kadar hiçbir şey milletvekillerinin
görüşlerinden daha değerli değildir. Milletvekillerinin görüşünü alır, olgunlaştırır,
gideriz. Aksi hâlde eğer biz olgunlaştırdığımızı söyleseydik ne Komisyonda ne de
Genel Kurulda herhangi bir değişikliğe izin vermeseydik o zaman da denilecek husus
şuydu: “Bu milletvekilleri sizin parmak işaretiyle kaldırıp indirdiğiniz kimseler
mi olur?” O da doğru değildir. 
Yine,
bizim kadrolu öğretmenlerimiz var, 900 bine yakın; sözleşmeli öğretmenimiz var,
50 bine yakın. Biz bundan sonraki öğretmen istihdamımızı sözleşmeli olarak yapacağımızı
söylüyoruz, dört yıllık çalışma süresi sonunda bunları kadroya alacağımızı söylüyoruz.
Biz Türkiye'deki, bu, Millî Eğitimdeki personel sistemini uygulamaya devam edecek.
(Mikrofon
otomatik cihaz tarafından kapatıldı)
BAŞKAN
– Sayın Bakan, teşekkür ederim.
MİLLÎ
EĞİTİM BAKANI İSMET YILMAZ (Sivas) – Tamamlıyorum Sayın Başkanım.
BAŞKAN
– Peki, bir dakika ek süre veriyorum size, buyurun.
MİLLÎ
EĞİTİM BAKANI İSMET YILMAZ (Sivas) – Öğrenciler için af konusu yine, daha önce sayın
vekillerimizin de talepleriydi, milletin de talebi vardı. Milletten talep olduğundan
bunu da dikkate aldık, getirdik. 
“Üniversite
mezunu işsizlerimiz var, bunlar için de iş bulma politikalarınız var mı?” diye soruldu.
İstihdama katılım oranı da artıyor, iş bulan oranı da artıyor. Dolayısıyla da Hükûmetimiz
döneminde istihdamda en fazla artış sağlanmıştır.
Yine,
Aladağ’la ilgili de, mahkemelerin görevi ne doğru ne yanlış, ne suçlu ne suçlu değil.
Kim ne kadar sorumlu onu bulmaktır. Dolayısıyla konu mahkemede. Mahkeme ne karar
verirse başımız gözümüz üzerinedir diyorum.
Yüce
Meclisi saygıyla selamlıyorum.
Toplam
öğretmen sayımız 904 bin, sözleşmeli öğretmen sayımız yaklaşık 40 bin.
Teşekkür
ediyorum Muhterem Başkanım.
BAŞKAN
– Teşekkür ederim Sayın Bakan.
Sayın
milletvekilleri, tasarının tümü üzerindeki görüşmeler tamamlanmıştır.
III.- YOKLAMA
(CHP
sıralarından bir grup milletvekili ayağa kalktı)
HAYDAR
AKAR (Kocaeli) – Yoklama istiyoruz.
BAŞKAN
– Maddelerine geçilmesini oylarınıza sunacağım, yoklama talebi var.
Sayın
Özkoç, Sayın Karabıyık, Sayın Şeker, Sayın Karadeniz, Sayın Pekşen, Sayın Yiğit,
Sayın Akar, Sayın Usluer, Sayın Engin, Sayın Ekici, Sayın Doğan Türkmen, Sayın Sındır,
Sayın Atıcı, Sayın Özdemir, Sayın Gündoğdu, Sayın Purçu, Sayın Balbay, Sayın Tekin,
Sayın Kuyucuoğlu, Sayın Hakverdi, Sayın Yarayıcı.
Yoklama
için üç dakika süre veriyorum ve süreyi başlatıyorum.
(Elektronik
cihazla yoklamaya başlandı)
HAYDAR
AKAR (Kocaeli) – Sayın Başkan, pusula verenleri bir uyarın da çıkmasınlar salondan,
sonra itiraz ediyorlar.
BAŞKAN
– Peki, Sayın Akar’ın ricasını dile getiriyorum: Pusula veren sayın milletvekilleri
lütfen Genel Kurulu terk etmesinler.
(Elektronik
cihazla yoklamaya devam edildi)
BAŞKAN
– Toplantı yeter sayısı yoktur.
Birleşime
on beş dakika ara veriyorum.
Kapanma Saati: 19.56
ALTINCI OTURUM
Açılma Saati: 20.16
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Mehmet Necmettin AHRAZOĞLU (Hatay)
----- 0 -----
BAŞKAN – Türkiye
Büyük Millet Meclisinin 94’üncü Birleşiminin Altıncı Oturumunu açıyorum.
III.- YOKLAMA
BAŞKAN
– 556 sıra sayılı Kanun Tasarısı’nın maddelerine geçilmesinin oylamasında toplantı
yeter sayısı bulunamamıştı.
Şimdi
yoklama işlemini tekrarlayacağım.
Yoklama
için beş dakika süre veriyorum ve yoklama işlemini başlatıyorum.
(Elektronik
cihazla yoklamaya başlandı)
BAŞKAN
– Pusula veren sayın milletvekilleri lütfen Genel Kuruldan ayrılmasınlar.
(Elektronik
cihazla yoklamaya devam edildi)
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Yükseköğretim Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/943), Erzincan Milletvekilleri Sebahattin Karakelle ve Serkan Bayram’ın
Yükseköğretim Kurumları Teşkilatı Kanununda Değişiklik Yapılması Hakkında Kanun
Teklifi (2/2311), Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve 5 Milletvekilinin Yükseköğretim Kurumları
Teşkilatı Kanununda Değişiklik Yapılmasına Dair Kanun Teklifi (2/2313), Malatya
Milletvekili Öznur Çalık ve 3 Milletvekilinin Yükseköğretim Kurumları Teşkilatı
Kanununda Değişiklik Yapılmasına Dair Kanun Teklifi (2/2314) ve Millî Eğitim,
Kültür, Gençlik ve Spor Komisyonu Raporu (S. Sayısı: 556) (Devam)
BAŞKAN
– Tasarının maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir. 
556
sıra sayılı Kanun Tasarısı’nın görüşmelerine kaldığımız yerden devam edeceğiz. 
Komisyon
yerinde.
Hükûmet
yerinde.
Sayın
milletvekilleri, şimdi birinci bölümün görüşmelerine başlıyoruz. 
Birinci
bölüm, 5’inci maddeye bağlı geçici 76, geçici 77 ile 7’nci maddeye bağlı ek 177,
178, 179, 180, 181, 182, 183, 184, 185, 186, 187, 188, 189, 190, 191, 192, 193,
194, 195, 196, 197 ve 198’inci maddeler dâhil 1 ila 8’inci maddeleri kapsamaktadır.

Birinci
bölüm üzerinde İYİ PARTİ Grubu adına Balıkesir Milletvekili İsmail Ok konuşacak.

Buyurun
Sayın Ok. (İYİ PARTİ sıralarından alkışlar)
Süreniz
on dakika.
İYİ
PARTİ GRUBU ADINA İSMAİL OK (Balıkesir) – Sayın Başkan, saygıdeğer milletvekilleri;
öncelikle, sözlerime başlarken hepinizi selamlıyorum.
Sayın
Millî Eğitim Bakanımızı biraz önce izledik, çok da memnun olduk, çok da faydalı
açıklamalar yaptı ama tabii, bazı soru işaretleri de oluştu kafamızda. Sayın Bakanım
özellikle ifade etti ki “AK PARTİ hükûmetlerinin en başarılı olduğu alan özellikle
millî eğitimdir.” dedi.
MİLLÎ
EĞİTİM BAKANI İSMET YILMAZ (Sivas) – Çok doğru.
İSMAİL
OK (Devamla) - Ama Sayın Cumhurbaşkanı, AK PARTİ Genel Başkanı da kameraların önünde
“Başarısız olduğumuz alan eğitim ve kültür.” dedi.
MİLLÎ
EĞİTİM BAKANI İSMET YILMAZ (Sivas) – Hedefi yüksek de ondan. 
İSMAİL
OK (Devamla) – Dolayısıyla bu çelişkiyi anlamakta güçlük çekiyoruz. Cumhurbaşkanı
ile Sayın Bakanın hedefleri çok farklı ya da beklentileri çok farklı herhâlde. 
Yine,
bir diğer konu, eğitim öğretim yılı başladığında Sayın Cumhurbaşkanı, AK PARTİ Genel
Başkanı kamuoyunun önüne çıktı “Bu TEOG sınavı nedir, bunu kaldıralım.” dedi. Ama
TEOG sınavı kalktı mı kalkmadı mı, hâlâ bu sorunun cevabı anlaşılmadı; bir. 
İki:
Sayın Bakan ve Sayın Cumhurbaşkanı şunu ifade ettiler, “Bir daha sınav yapılmayacak.
Bu çocuklara bu zulüm nedir?” diye kamuoyunun önünde yüksek sesle defalarca söylediler.
Ama yanlış hatırlamıyorsam yine Sayın Bakan biraz önce değerli açıklamalarını ifade
ederken 2 Haziranda sınav olduğunu ifade etti. Bu 2 Haziranda olan sınav ne sınavıdır?
Eğer 2 Haziranda sınav yapılacaksa adına “TEOG” demekle ya da bir başka sınav demekle
sınavlar kalkmış mı oluyor? Gerçekten bunları anlamakta güçlük çekiyoruz. Bu sistem
Türkiye’ye maalesef dayatıldığında hiçbir ön çalışması yapılmadı; hiçbir ilmî araştırma,
özellikle eğitim camiasındaki, eğitim ordusunun değerli çalışanları öğretmenlerin,
öğrencilerin, velilerin görüşleri alınmadı, bir dayatmayla “Bu sınavı kaldırıyoruz.”
denildi ama sınavın kalkmadığını görüyoruz. Ve o günlerde şunu ifade etmiştik: “‘Sınavı
kaldırdım.’ demekle bu iş olmaz. Bu öğrencileri okullara nasıl yerleştireceksiniz?”
İşte, gün geldi çattı, 2017-2018 eğitim öğretim yılının sonuna geldik. Önümüzdeki
eğitim öğretim yılı için veliler, öğrenciler okullara nasıl yerleşecek, bunun telaşı
içerisine girdiler. Eskiden ev bakarken satın almak ya da kiralamak için “park manzaralı”
“göl manzaralı” “deniz manzaralı” diye ev aranırdı, şimdi nitelikli okul gören ev
aranmaya başlandı. Maalesef, üzülerek ifade ediyorum, cumhuriyet tarihinde ilk defa
böyle bir “Nitelikli okul gören kiralık ev vardır.” diye emlakçılarda, ev sahiplerinde
ilanlar verilmeye başlandı. Eğitimin içerisinde bulunduğu durum bu. Bu sadece ortaöğretimle
ilgili bir kısım.
Gerçekten
velilerimiz, çocuklarımız büyük emekler harcıyorlar madden manen; hayatlarının en
güzel çağlarında, en iyi okullara yerleşmek, eğitim öğretim hakkını kullanmak için
gece gündüz demeden çalışıyorlar ama işte, eğitim öğretim yılının sonuna geldiğimiz
hâlde… Sayın Bakanın ifadesiyle “Herkes evinin yakınındaki okula gidebilecek.” Evet,
benim evimin yanında fen lisesi var, benim evimin yanında Anadolu lisesi var. Hadi
bakalım, nasıl gidecek bu çocuklar o okullara? Demek ki gerçekler ile söylemler
birbirinden tamamen uzak ve farklı.
Yine,
çok acıdır ki -biraz önce kayıtlara da geçti- eğitim camiası sözleşmeli ve kadrolu
öğretmen diye ikiye ayrıldı. Aynı okulda aynı derse giren öğretmenlerden birisi
kadrolu olanlar, onlar da yeterli ücret almıyor maalesef, onlar da açlık ve yoksulluk
sınırının altında ücretlerle çalışıyorlar ama aynı okulda yeni mezun olmuş genç
öğretmen arkadaşlarımız, meslektaşlarımız sözleşmeli olarak çalışıyor ve sadece
ayda ellerine girdikleri ders ücreti karşılığında 700, 800 lira, ders sayısı artarsa
en fazla bin lira gibi bir kölelik sistemiyle, bir uygulamayla karşı karşıyalar.
Evet, yanlış duymadınız, bu çağda eğitim fakültesi mezunu, üniversite mezunu nitelikli
gençlerimiz, geleceğimiz, göz bebeğimiz çocuklarımızı yetiştirecek genç öğretmenlerimiz
asgari ücretin dahi altında bir ücretle çalışmaktalar. Bunları kabul etmek mümkün
değil. 
Kısacası,
eğitimin neresinden tutsak her tarafı tel tel dökülüyor, tabiri caizse tam bir yazboz
tahtası hâline gelmiş. Eğitim bu kadar büyük sorunlarla ilköğretimden ortaöğretime,
üniversiteye kadar bu kadar büyük sorunlarla ve ülkemizin büyük kitlelerini, ailelerini,
gençlerini ilgilendiren bu sorunu çözmek üzere üzerinde yoğunlaşmamız gerekirken
biz Orta Çağ'da papazların “Meleklerin kanadı var mıdır, yok mudur? Cinsiyetleri
nedir?” tartıştıkları gibi üniversitelerin bölünmesini tartışıyoruz. Gerçekten ülkenin
içerisinde bulunduğu durum içler acısı.
Üniversitelerin
bölünmesi, parçalanması hiçbir sorunu halletmeyecektir; tam tersine, üniversitelerdeki
sorunları katlayarak şimdiden, kendi ellerimizle içinden çıkılmaz hâle getiriyoruz.
Biraz önce ifade ettim, Gazi Üniversitesinde, aynı bahçede olan iki fakültenin biri
Hacı Bayram Veliye, diğeri Gazi Üniversitesine bağlı, aynı ortak alanları kullanıyorlar.
Bunları neye göre ayırıyorsunuz? Bunları ayırdığınızda hangi sorunu halletmiş olacaksınız?
Bundan yol yakınken derhâl vazgeçelim; aksi takdirde, yarın, emin olun, yine başa
dönüp bugünkü kendi ellerinizle oluşturduğunuz sorunları çözmeye çalışacağız. Neredeyse
her yıl “eğitimde devrim” adı altında yeni uygulamalar çıkarıyorsunuz. Bir yıl önce
kendinizin “devrim” diye nitelediğiniz eğitimdeki bu yazboz tahtası işleri bir sonraki
yıl yine yeni bir devrim olarak millete yutturmaya çalışıyorsunuz. Kısacası, bu
gidilen yol yol değildir. Özellikle eğitim camiasında yönetmeliklerde yapılan değişikliklerle
bir gecede -askerî darbe dönemlerinde dahi yapılmayan- binlerce idareci görevlerinden
alındı. İşte, yetişmiş, tecrübeli, nitelikli yöneticileri “Benim partimden değil,
benim sendikamdan değil, benim yandaşım değil.” diye bir günde harcarsanız işte
üniversiteleri de, eğitimi de içinden çıkılmaz hâle getirirsiniz. Bunun yolu belli:
Bir, liyakat. Liyakatli yöneticileri getireceğiz. Liyakati yok ederseniz, işte içinde
bulunduğumuz durum, bugün ve her geçen gün bir gün öncesini aratır hâle gelir. 
Yine
“Üniversite sayısını artırdık.” diye övünüyorsunuz. Üniversitelerin sayısı artsın
diyoruz, çoğalsın diyoruz. Üniversite sayısının artması demek nitelikli, gerçekten
dünya çapında ilk 100’e, ilk 50’ye giren üniversite sayısını artırmak demek değildir.
Buradan soruyorum: İlk 100’e giren üniversitemiz var mı? Üniversiteleri böldüğümüzde
akademik anlamda, başarı anlamında ilk 50’ye giren üniversitemiz mi olacak? Bu uygulamalar,
kesinlikle, içerisinde bulunduğumuz durumu daha da aratır hâle getirecek.
Ben
özellikle İYİ PARTİ olarak memleket adına, millet adına faydalı olan her işin yanında
olduğumuzu ama üniversitelerimizin -bilimden, efendim, hiçbir araştırma yapmadan-
böyle gelişigüzel bölünmesine karşı olduğumuzun da altını çizerek ifade etmek istiyorum.
Yüce
heyetinizi saygıyla selamlıyorum. (İYİ PARTİ sıralarından alkışlar) 
BAŞKAN
– Teşekkür ederim Sayın Ok.
Milliyetçi
Hareket Partisi Grubu adına Erzurum Milletvekili Kamil Aydın konuşacak.
Buyurun
Sayın Aydın. (MHP sıralarından alkışlar)
MHP
GRUBU ADINA KAMİL AYDIN (Erzurum) – Sayın Başkan, çok değerli milletvekili arkadaşlar;
556 sıra sayılı Yükseköğretim Kanunu ile Bazı Kanun ve Kanun Hükmünde Kararnamelerle
Değişiklik Yapılmasına Dair Kanun Tasarısı’yla ilgili Milliyetçi Hareket Partisi
adına söz aldım. Yüce heyetinizi saygıyla selamlıyorum.
Saygıdeğer
milletvekilleri, ben konuşmama başlamadan önce bir değerli hocamızın, dünya bilimine
büyük katkılarda bulunan, Türk bilim dünyasının gurur kaynağı Aziz Sancar Hocanın
son günlerde bir reklamda söylediği o veciz söze dikkatlerinizi çekmek istiyorum.
Ne diyor gücü tanımlarken? Diyor ki: “Güç, bugünden geleceği şekillendirmektir.”
Şimdi,
bugünden geleceği şekillendirme sürecinde gerçekten unutmamamız gereken en önemli
unsur insan kaynağı. Nasıl insan kaynağı? Nitelikli insan kaynağı. Peki, nitelikli
insan kaynağını nasıl oluşturacağız? Tabii ki, eğitim, eğitim, eğitim. Dolayısıyla
“beşikten mezara” diyerek dilimizde atasözüleşen bu eğitim çok önemli bir vasıftır,
nitelikli insan kaynağına da giden yolun ta kendisidir.
Şimdi,
dolayısıyla, ne deriz üniversiteler için? Üniversiteler toplumun ortak malı ve değeri
olan bilginin üretildiği, rafine edilip paylaşıldığı evrensel kurumlardır; dolayısıyla
siyasi polemiklerin, popülist yaklaşımların ve günübirlik hamlelerin yapılacağı
alanlar değildir. Diğer bir ifadeyle, üniversitelerle ilgili meseleleri ele alırken
bireysel çıkar ve mülahazalardan arınmış toplumsal ve evrensel perspektiflerden
bakmak gerekir. 
Bu
ilke ve düşünceler ışığında gündemimize gelen Yükseköğretim Kanunu’yla ilgili 556
sıra sayılı kanun tasarısı’nı ele aldığımızda, dört ana başlıktan oluştuğunu görmekteyiz.
Şu ana kadar dinlediğimiz konuşmalarda gerçekten tamamen bu dört ana maddeden bir
tanesine odaklanıldığına dikkat ediyoruz. Hâlbuki bunun içerisinde gerçekten toplumun
ya da eğitim camiasının büyük bir kısmını ilgilendiren başka şeyler de var. Ben
sırasıyla hatırlatmakta yarar görüyorum, doğru bilgilendirmekte fayda var.
Bunların
başında, özel okullar ile özel öğrenci yurtları ve benzeri kurumların taşınır ve
taşınmaz mallarının haczi yapılırken öğrencilerin olumsuz etkilenmesinin önüne geçilmesi
amacıyla bu kurumların borçlarına ilişkin haciz işlemlerinin eğitim ve öğretim yılının
sonuna bırakılması amaçlanmaktır. Gerçekten bu tür haciz işlemleri yapıldığında,
anında yapıldığında -geçmişte örneklerini de gördüğümüz gibi- buradan en fazla bedel
ödeyen, en fazla acı çeken kesim o yavrularımızdı.
İkinci
olarak, Yükseköğretim Denetleme Kurulunun aksayan denetim görevini etkili kılmak
amacıyla, kamu kurum ve kuruluşlarında görevli müfettiş, denetçi ve alanında uzman
personelin iki yıla kadar kurumda görevlendirilmesi öngörülmektedir. Yine, biz bu
konuda da birtakım eksiklikleri gördük, bu taleplerde bulunduk ve bu talepler dikkate
alınarak böyle bir… En büyük mazeret, istihdam edilecek konunun uzmanı denetçi ve
müfettiş sayısının eksikliğiydi, bu da bunun içerisine konulmuş.
Üçüncü
olarak, vakıf yükseköğretim kurumlarının satım, kiralama, mal ve hizmet alımları
ile yapım işlerinde uyulacak usullerin ve esasların YÖK tarafından çıkarılan yönetmelikle
belirlenmesi hedeflenmektedir. Evet, gerçekten buna da ihtiyaç vardı çünkü her vakıf
üniversitesi başına buyruk birtakım şeyleri yapmamalıydı.
Dördüncü
olarak, yine vakıf yükseköğretim kurumlarının mali ve finansal ilişkilerinin denetiminin
etkinleştirilmesi ifade edilmektedir. Gerçekten mali ve finansal denetimlerinin
sıkı bir şekilde yapılması, özellikle 15 Temmuz sonrası yaşadıklarımız bunun en
büyük mazereti olsa gerek diye düşünüyoruz.
Evet,
bütün bunlar yapılırken YÖK’ün ortaya koyduğu misyon farklılaşması, bölgesel kalkınma
ve araştırma üniversitesi ilkeleri dikkate alınmaktadır. Böyle bir çoğalmaya gidilirken,
özellikle doluluk oranlarının düşük olduğu dağınık meslek yüksekokullarının tek
çatı altında toplanması dikkate alınan amaçlardan birini oluşturmaktadır. Niye?
Çünkü YÖK’ün beyanını esas alarak baktığımızda, gerçekten kontenjan dolulukları
oranı lisans kontenjanlarında yüzde 86 civarındayken, bu ön lisansta biraz düşük
ya da diğer bir ifadeyle, tercih edilmeyen bölümlere baktığımızda, en fazla tercih
edilmeyen bölümlerin ya da boş kontenjanların özellikle meslek yüksekokullarında
odaklandığına, oraya yığıldığına dikkatlerinizi çekmek istiyoruz, bu da yüzde 60’a
tekabül eden bir oranı ifade etmektedir.
Saygıdeğer
milletvekilleri, öte yandan, gerçekten bazı üniversitelerde aşırı büyümeden dolayı
yapının gittikçe yavaşlaması, hızlı iletişim ve erişimin sağlanamaması, özellikle
akademik ve idari kadro sıkıntılarının çözüme ulaştırılamaması, etkin bir yönetim
sağlanamaması çok net bir şekilde ifade edilmektedir.
Bunu
söylerken, evet, nedir? Dünya standartlarına baktığımızda sayı ne kadar düşük olursa
hareketliliğin, etkinliğin, üretkenliğin daha fazla olduğuna tanıklık etmekteyiz.
Tabii ki her iki bağlamda da örnekleme yapılabilir ama bir genel trendden bahsedecek
olursak, öğrenci sayısı ne kadar az olursa o üniversitenin üretim kapasitesinin
daha yüksek, araştırma kapasitesinin daha yüksek olduğuna kanaat getiriyoruz. 
Şimdi,
bunları söylerken ama branşlaşmaya ve tematik üniversite düşüncesine uymayan, oluşabilecek
birtakım eksiklikleri de göz ardı edemeyiz; bunlardan da bahsetmek zorundayız. Örneğin,
çok net bir şekilde, eğer “tematik”ten kastımız, “misyon farklılaşmaları”ndan kastımız
şu ise, evet, bir üniversite başka bir üniversitenin doğumuna, gelişimine, büyümesine
vesile olacaksa tabii ki hüsnükabul görecektir ama geçmişte yaptığımız gibi, işte,
teknik üniversitelileşme sürecinde normal bir üniversitede olan bütün bölümleri
oraya taşıdığımızda bu tematikleşme ve misyon farklılaşma ruhuna da aykırı bir durum
ifade etmektedir. Daha da somutlaştırayım. Endişelerimiz ya da şu anda bizi dinleyen
gerek öğrencilerimizin gerek “academia”nın çok seçkin üyelerinin merak ettiği şey
şu: Aynı şeyleri, bir üniversiteden başka bir üniversite… Bu doğaldır, Türkiye’deki
üniversite gelişim sürecine baktığımız zaman da bu böyle olmuştur. Yani Anadolu
Üniversitesi olmasaydı Osmangazi olmazdı, Konya Selçuk Üniversitesi olmasaydı Necmettin
Erbakan Üniversitesi olmazdı, Ankara Üniversitesi olmasaydı Hacettepe olmazdı. Bu
bir doğal süreçtir. Eğer bir sebep-sonuç ilişkisi bağlamında “Hayır, tutucu davranıp
bir üniversite daha kurmayalım.” deseydik o zaman Türkiye’de bir, en fazla iki üniversite
olmuş olması gerekirdi. Hâlbuki gerçekten bu üniversitelerin aynı zamanda köklü,
büyük, gerçekten akademik kapasitesi yüksek üniversiteler olmasının bir nedeni de
üniversite kuran üniversiteler olmaları. Bu süreç devam edecek ama “misyon farklılaşması”
adı altında eğer bu büyük, köklü üniversitelerden yeni doğan üniversitelerde de
aynı bölümlerin, aynı fakültelerin tekrarı olacaksa burada soru işaretleri oluşuyor.
Buna dikkat edeceğiz Sayın Bakanım, istirham ediyoruz özellikle. Yani İstanbul Üniversitesinde
Orman ve Veteriner Fakültesi var; bundan ayrılan, efendim, Cerrahpaşa’da da orman
ve veteriner fakültesi açılacaksa o zaman hakikaten, bu, tematikleşme ya da misyon
farklılaşması ruhuna biraz aykırılık arz etmektedir. Ya da Gazi Üniversitesinde
hem Polatlı’da bir edebiyat -fenle birlikte- ve bir de Gazi Üniversitesinin bünyesinde
-daha yakınlarda ayrıldılar, fen-edebiyattı sonra fen ve edebiyat diye ayrıldı-
ikisi bir üniversite olacaksa bunu gerçekten izah etmekte belki zorlanabiliriz.
Dolayısıyla ne yapalım? Eğer gerçekten her üniversite tematik bağlamda kendi misyonu,
kendi duruşunu geliştirip dünya üniversiteleri arasına taşınacak ise bunu destekler,
bunu kabul ederiz ama tekrarın tekrarı gibi olursa, duplikasyonlara kaçarsak burada
da gerçekten “academia”da bir hata, bir eksik daha olmuş olur ki benim beklentilerim
bu yönde değil diyorum.
Ben
bu dilek ve temennilerle Türkiye’deki üniversitelerin sayısının daha da artmasını
ama bundan sonra da kaliteye yoğunlaşarak özellikle kemiyetin yanı sıra keyfiyetin
de artırılması noktasında alınan önlemlerin bir an önce uygulamaya konulmasını rica
ediyorum, yüce heyetinizi saygıyla selamlıyorum. (MHP ve AK PARTİ sıralarından alkışlar)
BAŞKAN
– Teşekkür ederim Sayın Aydın.
Halkların
Demokratik Partisi Grubu adına Van Milletvekili Lezgin Botan konuşacak.
Buyurun
Sayın Botan. (HDP sıralarından alkışlar)
HDP
GRUBU ADINA LEZGİN BOTAN (Van) – Teşekkür ediyorum Sayın Başkan.
Sayın
Başkan, değerli milletvekilleri; sözlerime başlamadan önce şu an ekranları başında
bizleri izleyen ve rehin alınan sevgili eş başkanlarımıza, Sevgili Selahattin Demirtaş’a,
Sevgili Figen Yüksekdağ’a ve onların şahsındaki bütün milletvekili arkadaşlarıma,
belediye eş başkanlarımıza ve rehin alınmış bütün siyasetçilere hürmetlerimi ve
sevgilerimi gönderiyorum. Mutlaka özgürlük, adalet kazanacak diyorum ve Genel Kurulu
saygıyla selamlıyorum.
Değerli
arkadaşlar, burada ben hatipleri dinlerken, Komisyonda da dinledik “Kervan yolda
düzülür…” “Kervan yolda düzülür.” sözü aslında bize çok şey anlatıyor. Hangi hâllerde
bu söz söylenir? Acelesi olanlar için söylenir. Zaman bakımından, ortaklaşma bakımından,
planlama bakımından hiçbir plana sahip olmayanların aniden, ansızın karşılaşmış
oldukları herhangi bir vakada, bir durumda el yordamıyla hareket etmelerine bu söylenir.
Evet, aceleniz var, biliyoruz çünkü 24 Haziranda Allah’ın izniyle bu halkın yakasından
düşeceksiniz. 
BÜLENT
YENER BEKTAŞOĞLU (Giresun) – İnşallah! 
LEZGİN
BOTAN (Devamla) – On altı yıldır yaptıklarınızın sonucunu demokratik yollarla, yöntemlerle
artık sandıkta göreceksiniz. 
Şimdi,
üniversiteleri niye parçalıyorsunuz? Mesela, biz birtakım sosyal, toplumsal, siyasal
konularda çözüm önerirken AKP’nin hatipleri buraya çıkar, işi bölücülüğe indirger
ve bölücülük üzerine saatlerce akıllara ziyan çözümlemeler yaparlar. 
Üniversiteleri
parçalamayın. Yeni üniversitelerin kurulmasına karşı değiliz. Var olan üniversiteler
yüzyıllık, altmış yıllık; aslında bir üniversite için çok da uzun bir zaman dilimi
değil. Var olan birikimleri, var olan tecrübeleri ortadan kaldırıyorsunuz. Bu üniversiteleri
tasfiye ederek aslında bu üniversitelerin muhalif kimliğini tasfiye ediyorsunuz.

Şimdi,
AKP’nin bu üniversiteleri aslında niçin tasfiye ettiğinin, niçin parçalamaya çalıştığının
çeşitli sebepleri var. Birincisi, bu üniversitelerin çok değerli arsaları var; trilyonluk,
katrilyonluk arsaları var. Parçalayarak, bu üniversitelerin bünyesindeki birtakım
fakülteleri ayırarak çok rahatlıkla orada kadrolaşacaksınız, yeni pozisyonlar edineceksiniz
-sekreterler, rektörler, akademisyenler, idari kadrolar vesaire- orayı bir kadrolaşma,
bir iktidarlaşma aracına dönüştüreceksiniz; diğer taraftan, o üniversitelere ait
arsaları TOKİ marifetiyle birilerine, yandaşlara peşkeş çekeceksiniz. Üçüncüsü ise
aslında bu üniversitelerin, özellikle İstanbul Üniversitesi gibi devrimci, demokratik
bir geleneğe sahip bir üniversitenin birikimlerini, demokratik değerlerini hedefliyorsunuz,
onları örselemeye çalışıyorsunuz. Bunu yaparak aslında ülkeye iyilik yapmıyorsunuz,
zarar veriyorsunuz. 
Yeni
üniversitelerin kurulma şartları vardır. Hangi şartlarda yeni üniversiteler kurulur?
Coğrafik ihtiyaçlardan mı, sosyolojik ihtiyaçlardan mı, kültürel aidiyetler, farklılıklardan
mı, bölgesel kalkınma mı, akademik, bilimsel, siyasal, sosyolojik, etnografik, antropolojik
gerekçelerden mi? Eğer böyle gerekçeleriniz varsa o zaman biz size önerelim; Diyarbakır’da
Mezopotamya halkları, medeniyetleri üniversitesini kuralım, Van’da Anadolu ve Mezopotamya
uygarlıkları üniversitesini kuralım. Veya kuracaksanız, eğer sosyolojik, kültürel,
toplumsal ihtiyaçlara veya kamu ihtiyaçlarına veya akademik ihtiyaçlara binaen ihtisas
veya tematik üniversiteler kuracaksanız bunun paydaşları vardır. Bu iş sadece ve
sadece iktidarı ilgilendirmiyor, 85 milyon insanı ilgilendiriyor, hepimizi ilgilendiriyor.
Bu, hepimizin ortak meselesidir. Kendi başınıza, burada salt çoğunluğa dayanarak
“Biz bildiğimizi okuruz, biz ortak iradeye, ortak akla ihtiyaç duymayız. Kendi aklımıza
göre hareket edeceğiz.” diyorsanız ciddi bir şekilde yanılıyorsunuz. 
Bakınız,
yaptınız da ne oldu? FETÖ’yle yaptınız, ne istediyse verdiniz, 15 tane vakıf üniversitesini
kurdunuz, sonra da döndünüz, bu vakıf üniversiteleri FETÖ’yle iltisaklı diye kapattınız
ve oralardaki 5 bin akademisyeni de bir şekilde iltisaklı görerek veya herhangi
bir gerekçeyle tasfiye ettiniz. Ülkenin önemli bir birikimi, yapmış olduğunuz yanlış
ilişkiler, hatalı ilişkiler, yandaş ilişkiler sonucu… On iki yılın, on üç yılın
sonucunda geldiğiniz noktada, 5 bin akademisyenin, binlerce öğrencinin ve dolayısıyla
binlerce, belki milyonlarca insanın etkilendiği 15 tane üniversiteyi kapattınız.

Şimdi
uyarıyoruz, bazı üniversitelerin bünyesindeki fakülteleri ayırarak “Yeni üniversiteler
kuruyoruz.” diye toplumu kandırmayın. Yeni üniversiteler kurulabilir, biz de destekliyoruz.
Sözünü ettiğim ihtiyaçlara binaen konuşuruz, tartışırız, ortaklaşırız. Ortak iradeyle,
ortak akılla ve ihtiyaç ise hangi bölgede, hangi şehirde, hangi ihtiyaca cevap verecekse
bunları konuşalım, kuralım, bu ihtiyacı karşılayalım. Ama var olan üniversitelerin
bünyesindeki bazı fakülteleri ayırıp “Ey toplum, biz yeni üniversiteler kurduk…”
Yangından mal kaçırırcasına aceleniz ne? 
Değerli
arkadaşlar, vakıf üniversiteleriyle ilgili… Bakın, vakıf üniversiteleri resmen şu
an ticarileşti. Bir vakıf üniversitesi kendi kaynaklarıyla, kendi imkânlarıyla öğrenci
okutur, burada kâr amacı gütmez. Fakat şu an geldiğiniz noktada -bakın, istatistikler
var Sayın Bakan elinizde, bakabilirsiniz- vakıf üniversiteleri kendi kaynaklarıyla
değil öğrencilerden aldığı yüzde 95 oranındaki harçlarla artık dönüyor yani ticarileşti.
Bir vakıf üniversitesi bir özel üniversitenin öğrencilerden aldığı astronomik rakamlarla
eğer öğrenci alıyorsa artık bu vakıf üniversitesi olmaktan çıkmış, ticarileşmiş.
Bakın, burada “rekabet, rekabet” diye… Bu, çok kanser edici bir laftır, neoliberalizmin
en iğrenç ürettiği fabrikasyon bir kelime. Her şeyi, bütün değerleri piyasalaştıramazsınız.
Bütün değerlere, bütün değer yargılarına, akademik, bilimsel, kültürel, sosyolojik,
sanatsal edindiğimiz her birikime piyasa mantığıyla, pazar mantığıyla yaklaşılamaz.
Kapitalizmin en çirkin yüzü oluşturduğu kuralsız, kaidesiz ve insafsızca ürettiği
rekabet anlayışıdır. Rekabetin de, bizim anladığımız, rekabetin bir dengesi olmalı,
bir ölçüsü olmalı. Ölçüsüz bir rekabet anlayışı var, “Büyük balık küçük balığı yutar.”
mantığıyla sosyal Darwinizm. Buradan kurtulmanız lazım. Bazı değerler var ki onun
maddi değeri yoktur, maddi karşılığı yoktur. Bakın, demin, burada AKP’li hatip “insan
sermayemiz” dedi. İnsana tipik piyasa mantığıyla yaklaşıyor, mantık belli. Siz insan
kaynaklarımıza, yetişmiş insan gücümüze sermaye tarzıyla yaklaşamazsınız, sermaye
değildir arkadaşlar. Manevi değerler, ahlaki değerler, kültürel değerler, sosyolojik
değerler, sanatsal değerler, bilimsel değerler ticari değildir, ticarileştiremezsiniz,
metalaştıramazsınız. Kendi insan kaynaklarınıza pazar mantığıyla, bir meta anlayışıyla
yaklaşamazsınız, bu ciddi, ahlaki bir problemdir. Bakın, burada samimiyetle uyarıyoruz,
yoksa... Evet, dinamik bir ülkeyiz, dinamik bir nüfusumuz var, hızla artıyoruz,
toplumsal ihtiyaçlar dinamik, statik değil dinamiktir, artıyor, çoğalıyor, talep
ediyor; bu talebe denk düşen, ortak bir aklın planlamasıyla mümkündür.
Birçok
üniversite var, şu an Bartın’da üniversite var, Rize’de var, Artvin’de var, Hakkâri’de
var. Bakın üniversitelere, hangi akademik, hangi bilimsel çalışmayı ortaya koyuyorlar?
Bilimsel olarak, kültürel olarak, sosyal olarak üretim düzeyleri nedir? Tamamıyla
şu an mevcut olan AKP iktidarının muhtemelen 1 yöneticisinin yine bir taksi durağına
uğrarken aklına gelmiştir “Hadi 15 tane üniversite kuralım...” E, el yordamıyla
da şimdi nasıl kuracaksınız? Akademik altyapı yok, fizibilite yok. Oradaki toplumsal
dinamiklerle, toplumsal, sosyal, akademik paydaşlarla konuşulmamış, tartışılmamış,
adam yerine dahi konulmamışlar. Siyasetçiler oturmuş “Hadi 15 tane üniversite kuralım...”
Ya, kurabilirsiniz ama bunu kurmak için sizin fizibilite, AR-GE çalışması yapmanız
lazım, akademik kadroyu hazırlamanız lazım, yerleşkelerini hazırlamanız lazım. 
(Mikrofon
otomatik cihaz tarafından kapatıldı) 
BAŞKAN
– Sayın Botan, teşekkür ederim. 
LEZGİN
BOTAN (Devamla) – Bir dakika ek süre...
BAŞKAN
- Bir dakika ek süre veriyorum.
Buyurun.

LEZGİN
BOTAN (Devamla) – Şimdi, siz bu çalışmaları yapmadan, bu araştırmaları yapmadan,
akademisyenlerle tartışmadan, bu işin uzmanlarıyla konuşmadan, klasik, sadece kendi
siyasi ihtiyaçlarınız ve siyasi öngörünüzle, siyasi bakış açınızla bu tür evrensel,
toplumsal, hepimizi ilgilendiren temel konularda, kendinizden menkul, sadece bir
seçim reklamı için üniversiteleri, “academia”yı feda edemezsiniz; bu, doğru değil.
Dolayısıyla HDP olarak, biz yeni kurulacak üniversitelere karşı değiliz ama bu şekliyle
kurulan üniversitelere, parçalamaya çalıştığınız yöntemle bu parçalama biçimine
karşıyız. Üniversiteleri parçalamayın, onların kimliklerini, onların markasını bozmayın.
Gelin, yeni üniversiteler kuracaksanız “academia”yla tartışın, bizler tartışalım,
bu ihtiyaca binaen ne yapacaksak ortak yapalım ve bu yasanın kesinlikle geri çekilmesi
lazım, ileride bunun zararlarını hepimiz hep birlikte yaşayarak göreceğiz. Derhâl
geri çekilmesini istiyoruz. 
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Botan.
Cumhuriyet
Halk Partisi Grubu adına İzmir Milletvekili Mustafa Ali Balbay konuşacak. 
Buyurun
Sayın Balbay. (CHP sıralarından alkışlar)
CHP
GRUBU ADINA MUSTAFA ALİ BALBAY (İzmir) – Teşekkür ediyorum Sayın Başkan.
Sayın
Başkan, sayın milletvekilleri; seçime giderken apar topar getirilen bu yasanın iki
unsuru var: Bir, Anadolu’da yeni açılacak üniversiteler. Bunları destekliyoruz ve
bunlar için öğretim üyesinden binasına kadar ne gerekirse verilsin diyoruz ve eğitimden
tasarruf israftır diyoruz. Asıl önemli olan, ikinci unsur ise üç büyük üniversitenin
bölünmesidir. Burada Adalet ve Kalkınma Partisi adına gelen konuşmacının tek sığındığı
şey “Üniversiteler fazla büyüktü, küçülteceğiz, ikiye böleceğiz, rekabet olacak.”
dedi. Bunun hiçbir mantığı yok sayın milletvekilleri. Allah aşkına, çocuk mu kandırıyorsunuz?
Karşınızda üniversiteler var, öğretim üyeleri var. Bakın, eğer bu mantık doğruysa
buradan iktidar partisine soruyorum: İktidara geldiğinizde 37 bakanlık vardı. Kaça
indirdiniz? 25’e. Şimdi hedefiniz ne? Dört gün önce Binali Yıldırım ne dedi? “15’e
indireceğiz.” dedi. Hani bölünce, ayırınca rekabet oluyordu? Kültür Bakanlığı ile
Turizm Bakanlığını birleştirdiniz, şimdi o bakanlıkları daha da artıracaksınız.
Demek ki hiçbir mantığı yok bunun. 
RAMAZAN
CAN (Kırıkkale) – Hiç uymadı ki.
MUSTAFA
ALİ BALBAY (Devamla) - Yine bir başka… Eğer bu mantığınız doğruysa sayın milletvekilleri,
üniversitelerin içini boşalttığınızın, bu kurumları yerle bir ettiğinizin bir göstergesi
de Sağlık Bilimleri Üniversitesi. Buradan iktidar milletvekillerine soruyorum, Hükûmet
dâhil: Kaç tane fakültesi var Sağlık Bilimleri Üniversitesinin, kaç tane hastanesi
var? Soruyorum, soruyorum… 68. Sağlık Bilimleri Üniversitesinin 68 tıp fakültesi
hastanesi var. Ayda 2 tane bağladınız. Kuruluş tarihi ne zaman? 2015. Peki, logosunda
ne yazıyor? 1903. Ne yapmışsınız? “GATA’yı -katakulli- ona bağlayalım, Anadolu’daki
üniversitelerden ikisini buna katalım.” Ortaya ucube bir şey çıkarmışsınız. Şimdi,
bu 68 üniversitenin hangisinde, neresinde, kim nereye bağlı belli değil. Başvuranlar
nereye başvuracağını bilemiyorlar. Hiç değilse sosyal medyaya bakın, oradan göreceksiniz.

Şimdi,
güzelim İstanbul Üniversitesini, güzelim Gazi Üniversitesini, İnönü Üniversitesini
parçalayarak güya “Rekabet yaratacağız.” diyorsunuz. Sayın milletvekilleri, bu,
bu üniversitelerin büyük ölçüde marka değerini düşürmek, hatta “Biz bu üniversitelerden
organ alıp organ nakli yaptık. Bunu başka bir yerde yaşatacağız.” demeye benziyor.

Bakın,
İstanbul Üniversitesi öğretim üyeleri size ulaşamayınca ilan verdiler çünkü siz
-iktidar- yasa yapmanın ruhunu bozdunuz. Bir yasayı yaparken muhatabına sorulurdu.
Sayın Bakan, Sayın YÖK; size ulaşamadılar, dediler ki: “O zaman biz derdimizi ilanla
anlatalım. Biz bölünmek istemiyoruz. Bu üniversiteye kıymayın, bu üniversite dünyadaki
ilk 500 üniversiteden biri.” Şimdi, bunu ayırdınız. 
Aziz
Sancar’dan söz edildi. Pek çok öğretim üyesi bu okullardan mezun. Kayda girince
ne yazacak? İstanbul Üniversitesiydi, şimdi “Cerrahpaşa” yazacak. Her şey yeniden
başlayacak. Bütün kayıtlar dünya literatüründeki sıralamaya yeniden girmeye çalışacaklar.
Yazık değil mi? Yazık değil mi bu okullara? 
Gazi
Üniversitesi 1926’da kurulmuş. Şu anda Gazi Üniversitesi hukukta ve idari bilimlerde
Türkiye 1’incisi, tıpta Türkiye 4’üncüsü. Şimdi, siz buradan bir bölüm alacaksınız,
başka bir üniversite yaratacaksınız. Oradaki Gazililer de yeni üniversitede dertlerini
anlatıncaya kadar, daha doğrusu bu yeni üniversitenin dünyaya, Türkiye’ye tanıtımı
için en az bir kuşak gerekecek sayın milletvekilleri. Katlediyorsunuz, kıymayın.
Her şeyi böldünüz. Zaten bu öğrenciler, şu anda Gazi Üniversitesine giren, İstanbul
Üniversitesine giren öğrenciler lisedeyken liseye giriş şekli değişti, üniversitedeyken
şimdi üniversitesinin adı değişiyor. Bunun hiçbir mantığı yok, hiçbir şekilde anlatamazsınız
bunu. AKP üyelerini dikkatle dinledim, bu üç üniversiteyle ilgili söyleyebildikleri
tek şey bu oldu “Çok büyüktüler, küçülttük.” Sonra, Erzurum Üniversitesi… 
SALİH
CORA (Trabzon) – KTÜ’den beş üniversite çıktı, büyüdü. 
MUSTAFA
ALİ BALBAY (Devamla) – Kamil Bey yeri geldikçe söyledi, 210 bin öğrencisi var, orayı
niye bölmüyorsunuz? Bölün demiyorum ama sadece rakam değil, sadece sayı değil demek
ki. Aklımıza kötü şeyler geliyor. Bu üniversitelerin ruhunu mu boşaltmak istiyorsunuz?
Bu üniversiteleri ikiye bölerek aslında bir TOKİ mi yaratmak istiyorsunuz? Arazilerine
göz diktiniz de diyemiyor musunuz? Yakın geçmişte zaten veteriner fakültesinin o
güzelim araştırma birimlerini aldınız, oradan TOKİ’ye verdiniz. 
TÜRABİ
KAYAN (Kırklareli) – Hepsini küçültecekler, Recep Tayyip Erdoğan Üniversitesini
en büyük yapacaklar, bütün hesap o. 
MUSTAFA
ALİ BALBAY (Devamla) – Gerçekten, bu kadar insanın yararlandığı, on yıllar boyunca
bilime, araştırmaya hizmet etmiş bir yeri TOKİ’ye vermek hangi mantığa yakışır?
Nabi Hocam -bilmiyorum, geçmiş dönemlerde Bakanlık yaptı- nasıl değerlendiriyor?
Sayın Bakan eğitimi anlata anlata bitiremiyor ama bu bir gerçek. Verdiğiniz rakamlar…
Eğitime katkı büyüdü evet ama nerelerde büyüdü? Bina yapımı, kadro alımı. İşte,
bu da eğitime katkı görünecek güya. Yeni rektörler, yeni binalar, yeni kadrolar;
bu mu eğitime katkı? Yapmayın bunu, yapmayın bunu. 
Bu
üç üniversitenin üyelerinin pek çoğu buradaydı, bilmiyorum Sayın Bakan onlarla muhatap
oldu mu? İstanbul Üniversitesi Cerrahpaşa Tıp Fakültesinde öğretim üyeliği yapan
bir kişi istese, normal bir vakıf kurumuna, vakıf üniversitesine gitse maddi olarak
en az iki üç kat daha fazla para kazanır. Ama istemiyorlar çünkü bir kurumsal aidiyet
var. Kurumsal aidiyet ruhunuzu yitirdiniz mi? Bunun hiçbir anlamı yok mu sizin için?
Eğer İstanbul Üniversitesi bugün dünya çapında bir değer kazandıysa gerçekten orada
pek çok bilimin araştırma bölümlerinin de ortak hareket etmesiyle, birlikte kurdukları
o laboratuvarlarla birlikte bir ruh edindi. Şimdi bunu ayıracaksınız. Kimin nereye
ayrılacağı belli değil. Diyorlar ki: “İletişim fakültesi geri dönüyormuş ama veteriner
kalıyormuş.” Hangi mantıkla belli değil. Pek çok fakülte… Diyelim ki orman fakültesi,
tamamen tıp bilimlerinin olduğu bir yerde. Deniyor ki: “Oraya da ayrıca açarız.”
Zaten, bu yasa Komisyona gelirken o kadar çok değişti ki biz bu değişikliklerin
son şekline ancak dün ulaşabildik. 
Sayın
milletvekilleri, bir konu daha var yine bununla ilgili. Yine bu yasanın içinde bir
başka haksızlık, imam-hatipler üzerinden yapılan, gerçekten toplum vicdanını kanatan
bir başka bir durum, ilahiyat fakültesine gidenler iki yıllık ön lisanstan sonra
lisansı tamamlayabilecekler. Güzel mi? Güzel. İlahiyata olsun. Peki, tarım teknisyenlerinin
suçu ne? 7 bin tarım teknisyeni de aynı durumda, onlar için de bir önerge verildi
ama bağır bağır Hükûmet sağır, sadece kendi duymak istediğini duyuyor. Burada bu
yasanın bütününe baktığınızda, bu bölünen üniversitelerin yanı sıra ilahiyat fakülteleriyle
ilgili getirdiğiniz bu ayrıcalık da ne kadar vicdandan uzak, ne kadar halkın gerçeklerinden
uzak olduğunuzu gösteriyor çünkü biraz dinleseniz “Bu da var.” diyecekler. İçinizden
vicdanı olanlar belki çıkacak “Ya, bu 7 bin tarım teknisyeni, bunları da katalım
bu işin içine.” diyecekler. Ama yok, kendi kafanızda neyi planladıysanız sadece
onu yapıyorsunuz sayın milletvekilleri.
Şimdi,
burada, özellikle İnönü Üniversitesine de ayrıca değinmek istiyorum. İnönü Üniversitesi,
Fatih Hilmioğlu’nun orada karaciğer nakli yaptığı dönemde dünya ölçeğinde başarı
sağlamış, zaten Tıp fakültesinin adı da Turgut Özal Tıp Fakültesi. Ama şimdi siz
İnönü’yü bölmek ve oradan iki ayrı üniversite çıkarmak istiyorsunuz. Niye? Oradaki
farklı fakültelerden öğrenciler de geçen hafta buradaydılar. sordum, oy birliğiyle
“Bölünmeye hayır.” dediler. İçlerinde “Adalet ve Kalkınma Partisine oy verdim.”
diyenler de vardı. Bunu yayınlayabilir miyim diye sordum. “Hayır, başımıza bir şey
gelir.” dediler. Yani bölünmekten korkuyorlar ama bunu ifade ederlerse başlarına
kötü bir şey geleceği endişesiyle de açıklayamıyorlar. İşte eğitimde geldiğiniz
nokta bu. İşte bütün bunların üzerine şimdi giderayak tüy dikiyorsunuz. Türkiye'nin
markası olan bu üç üniversiteye kıymayın.
(Mikrofon
otomatik cihaz tarafından kapatıldı) 
MUSTAFA
ALİ BALBAY (Devamla) – Sayın Başkan, son bir dakika...
BAŞKAN
– Buyurun Sayın Balbay.
MUSTAFA
ALİ BALBAY (Devamla) – Şimdi burada Sayın Bakanın eğitimle ilgili olarak verdiği
rakamların hepsi tamam da o paraların çoğu değişikliklere gitti. Sizlere uzun uzun
hangi sınav nasıl değişti anlatmayacağım; sadece 24 Haziranda sınava girecek bir
lise öğrencisinin 2017 öğretim yılı başından itibaren yaşadıklarını özetleyeceğim.
Sınava dokuz ay kala sınavın adı değişti, sınava sekiz ay kala sınavda tarih sorularının
da sorulacağı söylendi -önce yoktu- sınava yedi ay kala sınav sorularının arttığı
söylendi, sınava dört ay kala puanlama sisteminin değiştiği söylendi, sınava iki
ay kala sınav tarihi değişti. 24 Haziranda da siz değişeceksiniz diyorum, Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Balbay.
Şahsı
adına Gaziantep Milletvekili Sayın Mahmut Toğrul konuşacak.
Buyurun
Sayın Toğrul. (HDP sıralarından alkışlar) 
MAHMUT
TOĞRUL (Gaziantep) – Teşekkürler Sayın Başkan.
Değerli
milletvekilleri, şimdi biraz önce Sayın Bakana bir soru sormuştum, soru üzerine
Sayın Bakan çok sinirlendi ve öyle bir tablo anlattı ki bir an ben yerimde dedim
ki: Sanırım biz ya Finlandiya’dayız ya Norveç’teyiz. 
Sayın
Bakanım, on altı yıllık AKP iktidarında siz 6’ncı bakansınız. Her bakan şu açıklamayı
yaptı mı? “Bu sistemle iş yürümez, sistemin değişmesi lazım. Öğrencilere eziyet
ediyoruz. Öğrencilerimizi bu eziyetten kurtaracağız.” Dediniz mi, demediniz mi?
6 bakanın 6’sı da bunu tekrar etti. 
Sayın
Bakanım, yine, konuşurken öyle bir tablo çizdiniz ama laf arasında gerçekten önemli
ipuçları da verdiniz. Mesela birleştirilmiş sınıflardan bahsettiniz. Eğer hâlâ bugün
geldiğimiz 2018 dünyasında birleştirilmiş sınıf varsa aslında bir Orta Doğu ülkesi
bile değiliz, bir Afrika ülkesi kıvamındayız. 
Ne
demektir birleştirilmiş sınıflar değerli arkadaşlar? 4 sınıf, 1,2,3,4 aynı sınıf
ortamında eğitim görüyor demektir Sayın Bakanım. 
Taşımalı
eğitimle övünüyorsunuz. Oysa biz herkesin kendi yerinde, kendi bölgesinde… Bir taraftan
liseler için diyorsunuz ki “Bulunduğu yerde okusun.” bir taraftan da “Bilmem ne
kadar taşımalı öğrenci var.” diyorsunuz. 
Sayın
Bakan ve değerli milletvekilleri, AKP’nin on altı yıllık iktidarı döneminde en büyük
darbeyi eğitim almıştır. Eğitim bir yazboz tahtasına dönüşmüştür. Her gün bir sistem,
her gün bir sınav değişikliği yaşanmıştır. Biraz önce Sayın Balbay sadece bu yıl
üniversiteye girecek olan öğrencilerle ilgili sınav takvimini açıkladı. Sayın Bakanım,
buyurun, buna ne diyeceksiniz? Sekiz ay boyunca 7-8 kez siz “sınav şöyle olacak,
şu sorular eklenecek” dediniz. Peki, gerçekten eğitim böyle mi yürür, böyle mi olmalıdır?
Hayır, ama bir taraftan bunlar yaşanırken bir taraftan -dediğim gibi- tozpembe tablolar
çiziliyor.
Değerli
arkadaşlar, biz “üniversiteler bölünmesin” dedik, şimdi, önümüzde birkaç tane AKP
milletvekilinin yeni ek madde tahsisleri var, yarışa girilmiş. Örneğin ben de ilimde
üniversite istiyorum. Samsun Ondokuz Mayıs Üniversitesi de bölünecek, Trabzon da
bölünecek. Niye? Çünkü bunun bir güç gösterisi olduğunu düşünüyorlar değerli arkadaşlar.

MAHMUT
TANAL (İstanbul) – Seçime yatırım amacıyla sayıyı artırmak için.
MAHMUT
TOĞRUL (Devamla) - Şöyle düşünüyorlar: Örneğin Antep şöyle gelişmiş, dolayısıyla
şöyle bir ihtiyaçtan biz üniversiteye ihtiyaç duyuyoruz değil. Çünkü Antep’e gittiğinde
“Ben üniversite kurdum.” diyecek. O zaman Samsunlu milletvekili halkın şunu söyleyeceğini
düşünecek: “Antepli bastırdı, orada üniversite kurdu, niye siz Samsun’a ikinci üniversiteyi
kurmadınız?” 
Değerli
arkadaşlar, üniversiteler siyasi saikle yönetilemez, siyasi saikle üniversite kurulamaz.
Bakın, aynı şeyi daha önce kurduğunuz üniversitelerdeki bölümler için yaptınız.
Sayın Bakanım, soruyorum size: Mardin Artuklu’daki Kürdoloji Enstitüsü ne oldu?
Yani bu ülkenin ihtiyacıysa, eğer kurduysanız… Ki ben doğru olduğunu, bu ülkenin
çoğulcu yapısına uygun bir gelişme olduğunu düşünüyorum. Ama ne yaptınız? Şu anda
Mardin Artuklu Üniversitesinin Kürdoloji Bölümü yani Yaşayan Diller Bölümü fiilen
çalışmaz duruma getirildi, 9 çalışanı, öğretim üyesi ihraç edildi, hiçbir gerekçeyle
değil. Bakın, diğerleri için imza dediniz, diğerleri için şununla iltisaklı dediniz
ama Kürdolojideki öğretim üyeleriyle ilgili hiçbir şey söylemediniz. Siz istihdam
ettiniz, şimdi siz çıkarıp kapı önüne koydunuz. Şimdi böyle bir yaklaşım, siyasi
saiklerle üniversiteye müdahale asla doğru değil, ülkenin imkânları ve ülkenin ihtiyaçları
dikkate alınmalıdır ama bunların hiçbirinin dikkate alınmadığını şu anda görüyoruz.

Dediğim
gibi, şu anda bir üniversite açma yarışı başlamış. Niye? 24 Haziranda seçim var.
Her şey mübahtır seçimi kazanmak için. Sayın Bakan, muhtemelen sizden sonraki bakan
inşallah AKP’li olmayacak, 24 Haziranda göndereceğiz. Ola ki AKP’li olursa siz de
emin olun o da diyecek ki: Bu sistemle iş yürümüyor, sistemi değiştiriyoruz.
Teşekkür
ediyor, saygılar sunuyorum. (HDP sıralarından alkışlar) 
BAŞKAN
– Teşekkür ederim Sayın Toğrul. 
Şahsı
adına son olarak Konya Milletvekili Hacı Ahmet Özdemir konuşacaklar.
Buyurun
Sayın Özdemir. (AK PARTİ sıralarından alkışlar) 
HACI
AHMET ÖZDEMİR (Konya) – Değerli Başkan, kıymetli Meclis üyeleri ve bizleri ekranları
başında izleyen kıymetli halkımız. 
Başkanım,
bir dakika ek süreyi şimdi peşinen isteyeyim.
MAHMUT
TANAL (İstanbul) – Bence on dakika verin Sayın Hocama. 
BAŞKAN
– Siz buyurun, devam edin. 
HACI
AHMET ÖZDEMİR (Devamla) – Çünkü, kendi alanımla ilgili konuşacaktım ama, yani buradaki
konuşmacıların o kadar absürt ifadeleri var ki bunların birkaç tanesine değinmem
lazım. 
MAHMUT
TOĞRUL (Gaziantep) – Mesela?
ALİ
ŞEKER (İstanbul) – Bir sen doğru söylüyorsun.
HACI
AHMET ÖZDEMİR (Devamla) - Mesela çok sevdiğim ve saydığım bir arkadaşımız şöyle
bir ifade kullandı. 
TÜRABİ
KAYAN (Kırklareli) – Küfür ediyor ya, “Absürt” ne demek ya?
HACI
AHMET ÖZDEMİR (Devamla) - Dinleyin ama bakın, lütfen, istirham ediyorum. 
TÜRABİ
KAYAN (Kırklareli) – Ya absürt şey dinlenmez sayın konuşmacı.
HACI
AHMET ÖZDEMİR (Devamla) - “Bakanlar Kurulu sayısını düşürüyorsunuz, üniversite sayısını
artırıyorsunuz.” 
BÜLENT
TURAN (Çanakkale) – Komedi gibi bir iddiaydı.
HACI
AHMET ÖZDEMİR (Devamla) - Nasıl mantık, nasıl önerme, bunun sonucu nereye gidiyor
çıkartamadım. Yani “Biz üniversite sayılarını düşürelim, düşürelim, sonunda bir
veya iki üniversitemiz kalsın.” mı demek istiyorsunuz sayın konuşmacı? (CHP sıralarından
“Öyle bir şey yok.” sesleri)
TÜRABİ
KAYAN (Kırklareli) – Kim istiyor onu?
HACI
AHMET ÖZDEMİR (Devamla) - Anlamadım. Yani bu önermenin vardığı yer orası. 
Bir
başka husus…
ALİ
ŞEKER (İstanbul) – Siz nasıl bu absürt sonucu çıkardınız?
TÜRABİ
KAYAN (Kırklareli) – İşte absürt bu.
ALİ
ŞEKER (İstanbul) – İşte absürt bu kelimeniz.
HACI
AHMET ÖZDEMİR (Devamla) - Harikasınız, tebrik ediyorum. 
TÜRABİ
KAYAN (Kırklareli) – Evet, evet, gerçekten absürt bu.
HACI
AHMET ÖZDEMİR (Devamla) - Şimdi, hepimiz biliyoruz, komisyonda önergeler verilir,
komisyonda birtakım görüşler öne sürülür ve komisyonda yasa tasarı hâlindedir, olgunlaştırılır.
Ben hukukçu değilim ama hukuk felsefesi okumuş, İslam hukuku okumuş, Roma hukukuyla
bunu kıyaslamış bir insanım. Hukuka da merakım var. Tasarı ne demektir? Henüz yasalaşmamış,
tasarı hâlindeki şey demektir. Komisyonda olgunlaştırılması, Mecliste olgunlaştırılması
eğer bir hata ise Meclisteki varlığınızı da, Meclisin varlığını da, komisyonun varlığını
da, komisyon üyelerinin varlığını da tartışmaya açarsınız. Bu kadar değişik, bu
kadar garip, bu kadar tuhaf bir eleştiri olabilir mi? 
İstihdam,
istihdam… İşte, Başbakanımız seçimlere girmeden önce istihdam rakamlarını açıkladı.
Son on yılda 10 milyon istihdam sağlayan bir Hükûmetle karşı karşıyasınız beyler.
Yani bu gerçekleri biz nasıl örtbas edelim? 
Ben
size bugün bir hikâye anlatmak istiyordum, başarılı bir hikâye, bir bölünme hikâyesi.
Selçuk Üniversitesinin 1975 yılında Hazım Oktay Başer rahmetli Valinin atölyeleri,
endüstri meslek lisesi atölyelerini çalıştırarak, yağmur yağdığında hocaların ders
anlatamadığı barakalarda başlayan bir üniversitenin ikinci bir üniversiteye bölünmesiyle
beraber, bugün bir tarafta 90 bin öğrencisi olan, öbür tarafta 40 bin öğrencisi
olan, nasıl muhteşem iki büyük devlet üniversitesinin Konya’da hayatını sürdürdüğünü
anlatmak istiyordum, bunun hikâyesinden bahsetmek istiyordum ama yani gerçekleri
görmemekte inat etmek, herhâlde, insanoğlunun doğasında olan bir şey ki bunlardan
bahsetmeye fırsatımız olmadı. 
ALİ
ŞEKER (İstanbul) – Üniversitelerin gerçekleri… Üniversiteler isyanda kaç gündür,
görmeyen sizsiniz. 
HACI
AHMET ÖZDEMİR (Devamla) – Tıp fakültesi açılırken zamanın Konya Milletvekili, benim
de yakın akrabam olan -kulağı çınlasın, hâlen hayatta, Allah uzun ömür versin- Vefa
Tanır’a Ankara Tıbbın hocalarının, İstanbul Tıbbın hocalarının “Bırak ya Vefa Bey,
Ankara Tıp dururken, İstanbul Tıp dururken taşrada bir tıp fakültesi mi açılırmış!”
diye nasıl direndiklerini de anlatmak isterdim size. 
ALİ
ŞEKER (İstanbul) – Hayır, Cerrahpaşa kurmuştur orayı. 
HACI
AHMET ÖZDEMİR (Devamla) – Ama bugün, şu anda YÖK’teki başarı listesinde biri 9’uncu
sırada duruyor -2 tane tıp fakültesi oldu- öbürü 14’üncü sırada duruyor. 
ALİ
ŞEKER (İstanbul) – Yeni bir üniversitedir, Cerrahpaşa kurmuştur. 
HACI
AHMET ÖZDEMİR (Devamla) – Ve daha başka şeyleri söyleyeyim: Bu ayrılan üniversitenin
ziraat fakültesinin Türkiye 3’üncüsü olduğunu söyleyeyim size, tıp fakültesinin
9’uncu olduğunu söyleyeyim, diş hekimliğinin 11’inci olduğunu söyleyeyim. 
Cumhurbaşkanıyla,
YÖK Başkanıyla, Konya milletvekilleriyle oturup biz Konya Teknik Üniversitesinin
açılması için bir yıl müzakere yaptık ve şu anda Selçuk Üniversitesi, yeni kurulan
Konya Teknik Üniversitesinin ölü doğum yapmaması için kendi fakültelerini bu üniversiteye
seve seve veriyor ve Konya sanayisi de 730 bin metrekarelik bir yeri -Konya sanayisi
içerisinde- buraya ayırmış durumda. 350 bin metrekare de biz buraya inşaat alanı
düşünmüş durumdayız.
Sayın
Başkanım, hakkımı kullanmak istiyorum, lütfen, rica ediyorum.
BAŞKAN
– Bir dakika ek sürenizi veriyorum.
HACI
AHMET ÖZDEMİR (Devamla) – Bunu da yapıyoruz. 730 bin metrekareye bu inşaat yapılana
kadar da Selçuk Üniversitesi Rektörü -az önce telefonla konuştum- “Ben mevcut binalarımı
Teknik Üniversiteye kullandırmaya hazırım.” diyor. Ayrıca, tarihî bir bina var Konya’nın
ortasında, Selçuk Üniversitesinin gözbebeği bir bina; Selçuk Üniversitesi Rektörümüzün
ifadesi şu: “Gerekirse ben Konya Teknik Üniversitesine burayı Rektörlük binası olarak
devretmeye de hazırım.” diyor. Eğer beğenmediğiniz, bölünüp de almayı kabul etmediğiniz
üniversiteler varsa Konya bunların hepsini almaya hazır; biz de hazırız, alabiliriz.
TÜRABİ
KAYAN (Kırklareli) – Hep destek oldunuz yani. ODTÜ gibi dalaştınız mı onlarla hiç?
HACI
AHMET ÖZDEMİR (Devamla) – Hatta bizim küçük ilçelerimiz var, büyük ilçelerimiz var,
bunlar da ayrıca diğer üniversitelere taliptirler. 
Saygılar
sunuyorum. (AK PARTİ sıralarından alkışlar) 
TÜRABİ
KAYAN (Kırklareli) – ODTÜ’yle dalaştığınız gibi dalaştınız mı oradakilerle de?
BAŞKAN
– Teşekkür ederim Sayın Özdemir. 
ENGİN
ÖZKOÇ (Sakarya) – Sayın Başkan…
BAŞKAN
– Buyurun Sayın Özkoç.
ENGİN
ÖZKOÇ (Sakarya) – Hatip konuşması esnasında, konuşmasına başlarken bizim hatibi
de içine alan “absürt” kelimesiyle sataşmada bulunmuştur. 
BÜLENT
TURAN (Çanakkale) – Bu bir tanımlama Sayın Başkanım. 
ENGİN
ÖZKOÇ (Sakarya) – Mustafa Balbay’ın bu konuda cevap verme hakkını kullanmasını rica
ediyoruz efendim. 
BAŞKAN
– Sayın Özkoç, tamam size söz vereyim ama artık burada olumsuz anlam içeren bir
kelime bile hiçbir şekilde kullanılamaz vaziyete geldik bu 26’ncı Dönemde. 
ALİ
ŞEKER (İstanbul) – Olumsuz değil, hakaret ediyor ya. Hem de ”Absürt konuştu.” diye
hakaret ediyor.
ENGİN
ÖZKOÇ (Sakarya) – Sayın Başkan, vallahi baktık, 23 tane farklı, hakaret de içeren
anlamı var “absürt”ün. 
MUSTAFA
ALİ BALBAY (İzmir) – “Delilik, saçmalık, gereksizlik…”
BAŞKAN
– Peki, peki, buyurun. (CHP sıralarından alkışlar) 
Süreniz
iki dakika. 
BÜLENT
TURAN (Çanakkale) – Önce “absürt”ün manasını izah etsin Sayın Balbay, izleyelim,
dinleyelim Sayın Başkanım. Ne demek?
ENGİN
ÖZKOÇ (Sakarya) – 23 tane. 
MUSTAFA
ALİ BALBAY (İzmir) – Yok, hayır, sözlüğe baksın.
BÜLENT
TURAN (Çanakkale) – Baktım, ondan söylüyorum.
MUSTAFA
ALİ BALBAY (İzmir) – Bakma yeteneğiniz vardır sanıyorum. 
BÜLENT
TURAN (Çanakkale) – Baktım, baktım “saçma” diyor. Evet, saçma bir konuşma yaptı,
o yüzden söylüyor; bunu söylemeyelim mi?
VI.- SATAŞMALARA İLİŞKİN KONUŞMALAR
((Devam)
2.- İzmir Milletvekili Mustafa Ali
Balbay’ın, Konya Milletvekili Hacı Ahmet Özdemir’in 556 sıra sayılı Kanun
Tasarısı’nın birinci bölümü üzerinde şahsı adına yaptığı konuşması sırasında
şahsına sataşması nedeniyle konuşması
MUSTAFA
ALİ BALBAY (İzmir) – Şimdi, sayın milletvekilleri, tabii, Konya Milletvekilinin
-komisyondaşım, Komisyonda gayet güzel tartışıyoruz, düşüncelerimizi paylaşıyoruz
ama- burada, gerçekten, söylediği sözcük kendisine yakışan bir sözcük oldu, anlamına
da baksın çünkü bölünmenin nimetleri, bölünmenin neler getirdiği götürdüğü… Geçmişte
bu tür şeyler oldu ama bunu o kurumlara danışarak yaptılar, fark burada. Siz kimseye
danışmadınız. Bir düşünün, geçmiş dönemlerde -Doğan Bey burada- yapılan bir yasa
muhatabıyla konuşulurdu. Muhatabı ziraatla ilgiliyse ziraat odaları dâhil konuşurdu.
Ben İzmir’de gazeteciydim, İzmir Ziraat Mühendisleri Odası benim haber kaynağımdı.
Niye? Çünkü ziraatla ilgili bir değişiklik olduğunda oraya giderdi, görüş sorarlardı.
Soruyorum, nereden görüş aldınız? Bir yerden görüş aldığınızı deyin, bütün söylediklerimi
geri alacağım. Hiçbir yerden almadınız. 
BARIŞ
YARKADAŞ (İstanbul) – Saraydan aldılar, saraydan. 
TÜRABİ
KAYAN (Kırklareli) – Beştepe’den aldılar. 
ALİ
ŞEKER (İstanbul) – Saraydan direktif aldılar, direktif. 
MUSTAFA
ALİ BALBAY (Devamla) – “Bir üniversiteden görüş aldık.” deyin. 
Bakın,
Gazi Üniversitesi öğrencileri “Üniversitemiz bölünmesin.” demiş. Bunu kabul ederse
Bakana armağan etmek istiyorum, 36 bin kişi imza atmış, “Üniversitemiz bölünmesin.”
demiş. 
BÜLENT
TURAN (Çanakkale) – Neye cevap verdi şimdi Sayın Başkan?
MUSTAFA
ALİ BALBAY (Devamla) – Ya, bir gidip sordunuz mu? Sormadınız. 
Sayın
milletvekilleri, bakın, biraz önce örneğini verdim, İstanbul Üniversitesi öğretim
üyeleri… “İstanbul Üniversitesinin bölünmesinde kesinlikle kamu yararı yoktur. Bilimsel
planlama yaklaşımına ve akademik eğilimlere açıkça aykırıdır.” diyor. Bizim söylediğimiz
bu. 
Ben
konuşmamın başında söyledim, yeni üniversiteleri destekliyoruz. Eğitimden tasarruf
israftır diyorum ama bu bölmek de bu ülkeye ihanettir diyorum. (CHP sıralarından
alkışlar)
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Yükseköğretim Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/943), Erzincan Milletvekilleri Sebahattin Karakelle ve Serkan Bayram’ın
Yükseköğretim Kurumları Teşkilatı Kanununda Değişiklik Yapılması Hakkında Kanun
Teklifi (2/2311), Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve 5 Milletvekilinin Yükseköğretim Kurumları
Teşkilatı Kanununda Değişiklik Yapılmasına Dair Kanun Teklifi (2/2313), Malatya
Milletvekili Öznur Çalık ve 3 Milletvekilinin Yükseköğretim Kurumları Teşkilatı
Kanununda Değişiklik Yapılmasına Dair Kanun Teklifi (2/2314) ve Millî Eğitim,
Kültür, Gençlik ve Spor Komisyonu Raporu (S. Sayısı: 556) (Devam)
BAŞKAN
– Sayın milletvekilleri, şimdi bölümle ilgili olarak soru-cevap işlemini yapacağız.
Süremiz on beş dakika, yedi buçuk dakikada soruları alacağım, diğer yedi buçuk dakikadaysa
Sayın Bakana bu sorulara cevap vermesi için süre vereceğim. 
Sayın
Özdemir, buyurun. 
SİBEL
ÖZDEMİR (İstanbul) – Teşekkür ederim Sayın Başkan. 
Sayın
Bakan, 1 Mayıs resmî tatil günlerinde sınıf öğretmeni ve okul öncesi öğretmenlerden
yedi saatlik ek ders ücret kesintisi yapılırken idarecilerden aynı günün ek dersi
ve branş öğretmenlerinden de 1 Mayısa denk gelen ders saatinin genel hesaplamadan
düşülmesiyle bir kesinti yapılmaktadır. Öğretmenlerimizin, 1 Mayıs tarihlerinde
ek ders ücreti başta olmak üzere kesintilerin yapılmaması yönünde çağrısını nasıl
değerlendiriyorsunuz, bu konuda bir düzenleme gündeminizde midir?
Teşekkür
ederim. 
BAŞKAN
– Sayın Atıcı…
AYTUĞ
ATICI (Mersin) – Sayın Bakan, size “Afrin Harekâtı’nı iç siyasete malzeme yapıyorsunuz.”
dediğimizde kabul etmiyordunuz, her gün televizyonlarda Afrin’i gündem yapıp oy
kazanmaya çalışıyordunuz. Bu yaptığınız AKP’ye oy veren muhafazakâr Kürt seçmen
tarafından eleştirilmeye başlayınca Afrin haberleri bıçak keser gibi kesildi. Yani
“Oy kaybederim.” kaygısıyla susuverdiniz. Muhafazakâr Kürt seçmen, yaptığınız ittifaktan
da rahatsız olduğunu dile getiriyor, bu rahatsızlığını da sandıkta göstereceğini
söylüyor. Sormak istiyorum: Ne oluyor şu anda Afrin’de? Türk Silahlı Kuvvetleri
ne kadar daha orada kalacak? Genelkurmay Başkanı siyasi işlerden vakit ayırıp asıl
görevi olan askerî meselelere ilgi göstermeye devam edecek mi? 
Teşekkür
ederim.
BAŞKAN
– Sayın Bektaşoğlu…
BÜLENT
YENER BEKTAŞOĞLU (Giresun) – Teşekkür ederim Sayın Başkan.
Sayın
Bakan, üniversiteleri bölmek size ve bu topluma bir şey kazandırmaz, bundan vazgeçiniz.
Ben size bunun yerine, mesela çalışan ve emekli olan eğitimcilerin 3000 olan ek
göstergelerinin 3600’e yükseltilmesini öneriyorum. 
Bir
de 2000 yılından önce emekli olanların intibakları yükseltildi ama ondan sonra olanlara
bu hak verilmedi. Sayıları milyonları bulan millî eğitim emeklileri sizden bu müjdeli
haberi bekliyor.
Bir
diğer önerim de büyük illerde merkezî yerleşim yerlerinde orta dereceli okulları
kapsayacak şekilde 5 bin-10 bin öğrenci kapasiteli öğrenci kampüsleri açmayı düşünür
müsünüz? Yararlı olacağı kanısındayım.
Teşekkür
ederim.
BAŞKAN
– Teşekkür ederim ben de.
Sayın
Durmaz…
KADİM
DURMAZ (Tokat) – Teşekkür ederim Sayın Başkan.
Seçim
yaklaştığı zaman ülkemizde İŞKUR iktidara eleman temini gibi çalışmakta. Köy muhtarları
işlerine yardımcı olması anlamında İŞKUR’dan eleman istemektedirler. Bu konuda Türkiye’deki
tüm muhtarların sesine kulak vermeyi düşünüyor musunuz?
Teşekkür
ederim.
BAŞKAN
– Teşekkür ederim ben de.
Sayın
Kuyucuoğlu…
SERDAL
KUYUCUOĞLU (Mersin) – Teşekkür ederim Sayın Başkan.
24
Haziran seçimleri yaklaşıyor, birçok konuda kolaylıklar sağlanıyor. Gençlerimizin
bir beklentisi var, bedelli askerlik konusu ne olacak? Bu konuda yoğun sorular var.
Bu konuda cevap bekliyoruz. 
İkincisi:
KHK’yla açığa alınan, mahkemede beraat eden veya savcılıkça takipsizlik alanlar
ne zaman işlerine kavuşacaklar? Bu mağduriyetler ne zaman giderilecek?
Teşekkür
ederim.
BAŞKAN
– Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım.
1990’lı
yıllarda kurulan Kahramanmaraş Sütçü İmam Üniversitesi şehrimizin övünç kaynağıdır.
Kurulacak olan yeni istiklal üniversitemiz de halkımız tarafından sevinçle karşılanmıştır.

Üniversitelerimizin
fiziksel ve kurumsal ortamlarının iyileştirilmesine önem veriyoruz. Üniversitelerimiz
millî ve toplumsal değerlerimizin kucaklandığı yerler olmalıdır. Temelinde bilim
ve bilim kurumları olmayan hiçbir yerde gelişme ve kalkınma olamaz. Bir ülkenin
geleceğe taşınmasında en önemli kurumlar üniversitelerdir. Bu anlamda üniversitelerimizin
hem niceliğini hem de niteliklerini daha da artırmalıyız. Bunca çabaya rağmen ülkemizi
diğer bazı dünya ülkeleriyle karşılaştırdığımızda 186 üniversitemize rağmen daha
alacağımız çok yol olduğunu görürüz. Küresel rekabetin yoğun yaşandığı günümüzde
üniversitelerimiz konusunda daha da hassas olmalıyız çünkü bu rekabette eğitim kurumlarının
rolü çok önemlidir. Eskiden belli merkezlerde olan bilim ve bilim kurumlarının ülke
sathına yayılmasıyla toplumsal gelişme daha da artmış ve birçok kişinin eskiden
ulaşamadığı bilgi şimdi yanlarına ve yörelerine gelmiştir. Eğitim kurumlarının planlı
bir şekilde yaygınlaştırılması daha da faydalı olacaktır.
BAŞKAN
– Teşekkür ederim.
Sayın
Purçu…
ÖZCAN
PURÇU (İzmir) – Teşekkürler Sayın Başkanım.
Türkiye’deki
eğitim sisteminin en önemli sorunlarından birisi de tarikat ve cemaatleri eğitim
sisteminden bir türlü ayıramamak. Bu bağlamda, özellikle yurt konusunda Millî Eğitim
Bakanlığı hangi tarikat ve cemaatlerle anlaşma imzalamıştır?
BAŞKAN
– Sayın Botan…
LEZGİN
BOTAN (Van) – Teşekkür ediyorum Sayın Başkan.
Sayın
Bakan, Kürtçenin Zazaki lehçesinden ve Kırmancki lehçesinden mezun olan öğretmenlerin
atanmasıyla ilgili sıklıkla bize mesaj yazıyorlar, atamayı düşünüyor musunuz? Özellikle
Eruh’tan Selahattin Özer Zazaki öğretmenliğinden mezun, aynı zamanda engelli ve
sizden bir müjde bekliyor. Daha önce de dile getirdik, bu konuda da Kürtçe seçmeli
derslerle ilgili öğretmen yetersizliğinden kaynaklı ciddi mağduriyet söz konusu.
Bu konuda bir tedbir almayı düşünüyor musunuz?
İkinci
sorum: 1990’lı yıllarda kurulan İstanbul Kürt Enstitüsü bir KHK’yle haksız yere
kapatıldı. Bu enstitünün bir an önce açılması ve hatta gerekirse -İstanbul’da 100’ün
üzerinde üniversite var- bunun Kürtçe ve Kürt uygarlığı medeniyeti üzerine bir üniversite
olarak açılması konusunda düşünceniz nedir?
Teşekkür
ediyorum.
BAŞKAN
– Teşekkür ederim.
Sayın
Balbay…
MUSTAFA
ALİ BALBAY (İzmir) – Teşekkür ediyorum Sayın Başkan.
Sözüm
Sayın Bakana ama Sayın Başkan, sizin de değerlendirmeniz içinde olmasını dilediğim
bir durum var. 21.00’de bu televizyon yayınları kesiliyor, daha sonra internet üzerinden
yayın yapılıyor. TBMM TV’nin internetinin kesildiği şu anda… Yani bunu pek çok üniversite
izlemekte, pek çok telefon geldi. Bunu hem Bakanın hem de sizin dikkatinize sunuyorum.
Buradaki gelişmeleri pek çok üniversiteden izlemek istiyorlar ancak sürekli kesiliyormuş
ve izleyemiyorlarmış. 
Dikkatinize
sunuyorum. 
BAŞKAN
– İlgileneyim.
Sayın
Tekin…
HAYATİ
TEKİN (Samsun) – Teşekkür ederim Sayın Başkanım.
Sayın
Bakanım, OECD ülkeleri arasında yapılan PISA değerlendirmesinde Türkiye’nin notu
2,1’den 2,2’ye çıktı. İsrail’in notunun 8,8 olduğunu biliyoruz. İsrail yerinde saymak
kaydıyla bu hızla biz tam atmış altı yılda yetişiyoruz. Bu gerici zihniyetle de
yüz yıla razıyım. İsrail’e ne zaman yetişeceğimizi düşünüyorsunuz?
Teşekkür
ederim.
BAŞKAN
– Sayın Kayan…
TÜRABİ
KAYAN (Kırklareli) – Teşekkür ederim Sayın Başkan.
Sayın
Bakan, iktidara geldiğiniz günden bu yana ülkemizin her tarafını böldünüz. Eğitimi
böldünüz, orduyu böldünüz, ibadethaneleri böldünüz, halkı böldünüz, üreticiyi böldünüz,
çalışanları böldünüz, camileri böldünüz, kahveleri böldünüz, alışveriş yerlerini
böldünüz, şimdi de üniversiteleri bölmeye geldi sıra. Size soruyorum: Bu halktan
ne istiyorsunuz?
Teşekkür
ederim.
BAŞKAN
– Sayın Bakan, buyurun.
MİLLÎ
EĞİTİM BAKANI İSMET YILMAZ (Sivas) – Teşekkür ediyorum Başkanım.
Öncelikle
sayın vekil, işte “OECD ülkeleri arasında Türkiye’nin notu 2,1’den 2,2’ye çıktı,
İsrail farklı bir şey.” dedi. Bakın, şuna bakın, yeni çalışmasıdır OECD’nin, girin
internet sitesinde görürsünüz -bir yıllık, iki yıllık değil- OECD ülkeleri arasında
son on yıllık millî gelir artışını. Gidin bakın. Biraz insaf olacak. Millet de bunu
izliyor, sizin söylediğinizi de bizim söylediğimizi de millet görüyor. Dolayısıyla,
kim doğru kim yanlış ona da millet karar veriyor. 
HAYATİ
TEKİN (Samsun) – Sayın Başkan, millî eğitim ile millî geliri karıştırma. 
MİLLÎ
EĞİTİM BAKANI İSMET YILMAZ (Sivas) – Bakın, burada OECD verilerinde 2007’nin son
çeyreğinden 2017’nin son çeyreğine kadar millî gelir artışında Türkiye birinci,
açık ara birinci. Ondan sonra hangi ülke geliyor? İrlanda ve İsrail geliyor. 
HAYATİ
TEKİN (Samsun) – Sevgili Bakanım, onlardan aldığınız borçla millî gelir yaratıyorsunuz.
BAŞKAN
– Sayın milletvekilleri, lütfen.
MİLLÎ
EĞİTİM BAKANI İSMET YILMAZ (Sivas) – Bir başka husus, yine burada diyor ki, not
koymuş: “Son on yılda küçülenler var.” Kimler? Portekiz, Finlandiya, İtalya ve Yunanistan.
Buyurun, diyagram benim değil, OECD’den bahsettiniz ya. Ve buraya bir not daha koymuşlar,
ne diyor o notta: “İtalya, kriz öncesi -ne zaman kriz? 2008- 2008’den önceki millî
gelirine hâlâ yetişemedi, erişemedi.” Allah için tablo bu, bunu millet de görüyor
yani.
HAYATİ
TEKİN (Samsun) – Sayın Bakan, soruya cevap alamadım. Sorum başka, cevap başka.
MİLLÎ
EĞİTİM BAKANI İSMET YILMAZ (Sivas) – Bunun dışında başka ne görürseniz farklı bir
şey.
KAMİL
OKYAY SINDIR (İzmir) – AR-GE payını da kıyaslayın Sayın Bakan.
MİLLÎ
EĞİTİM BAKANI İSMET YILMAZ (Sivas) – Bir başka husus: Kürtçe, Zazaca bölümü için
30 kişi atandı. Mevzuatımızda zorunlu dersler için norm hesabı yapılıyor, seçimlik
dersler için yapılmıyor. Buna rağmen şu ana kadar 30 öğretmen atadık, yeni dönemde
de ihtiyaç olunca bu planlamayı yapacağız.
Sayın
Özdemir’in sorusu: 1 Mayıs, 1 Ocak resmî tatil olduğu için herhangi bir ödeme yapılmıyor;
cumartesi, pazar gibi değerlendiriliyor. Dinî ve millî bayramlarda da ek ders ücreti
ödeniyor. Ödenmesi yönünde de bir çalışmamız olmadığını belirtmek isterim.
Bir
başka soru: Sayın vekilimiz birleştirilmiş sınıflarla ilgili söyledi oradan. Birleştirilmiş
sınıflar sadece bizde yok, Fransa’da da var hatta birleştirilmiş sınıflarla ilgili
eğitimcilere de bir film tavsiye ediyoruz. Sadece Türkiye'de olan bir durum değil
ama lütfen şunu da dikkate alın: Biz iktidara geldiğimizde birleştirilmiş sınıflarda
okuyan öğrenci sayısı 688 bindi, şimdi 154 bin. İyi de insaf, hangi Türkiye'yi aldık,
hangi Türkiye'ye getirdik? Bunu görmek lazım yani.
MAHMUT
TOĞRUL (Gaziantep) – Yerinde saymasını mı bekliyordunuz Sayın Bakan?
MİLLÎ
EĞİTİM BAKANI İSMET YILMAZ (Sivas) – Yerinde sayma değil.
BAŞKAN
– Sayın milletvekilleri, Sayın Bakanı dinliyoruz. Lütfen...
MİLLÎ
EĞİTİM BAKANI İSMET YILMAZ (Sivas) – Bakın, 66 milyonluk nüfus 81 milyona çıkıyor.
Nüfus artışının karşılığına gelen okul sayısını yapıyoruz. Bir de geçmiş dönemin
ihmallerini veya yapılmadık olanları yapıyoruz da buraya geldi. 
İkili
eğitimde de ortaöğretimdeki oran yüzde 7,8’ken bugün yüzde 2,5 civarlarına düştü.
Geçmişteki açığı kapatıyoruz. Nüfusumuz da sabit kalmıyor, 66’dan 81’e çıkıyor.

Yine
bir başka husus: “Afrin’de ne kadar kalınacak?” diye... Allah için bir bakın, Afrin’de
bu bölgenin, insanımızın istikrarı için ne gerekiyorsa o kadar kalınacak, kesin
bir süre verilmiyor ama artık Kilis’e bir roket düşüyor mu, Hatay’a bir roket düşüyor
mu? Gidin, bir de Hatay’daki insanlara sorun, bir de Kilis’deki insanlara sorun.
Dolayısıyla da bu milletin, bu halkın huzur ve güvenliği için ne gerekiyorsa o yapılacak.

Yine,
üniversiteyi bölmekle ilgili bir başka husus: Bakın, herkes bir fikir söylüyor burada
ama bilin ki biz bu konuya ideolojik yaklaşılmaması gerektiğini söylüyoruz. Profesör
Doktor Ural Akbulut, şu anda üniversitelerin derecelendirilmesiyle ilgili -University
Rankings- URAP Araştırma Laboratuvarında koordinatör olarak görev yapıyor. University
Ranking by Academic Performance’la ilgili de Ural Akbulut… Cümle şu, okuyorum… Yani
bu ideolojik değil, her hoca aynı fikirde değil, farklı olan da var. Biz sizin gibi
düşünmüyoruz. Niye sizin gibi düşünmeye bizi zorluyorsunuz ki? Sizin gibi düşünmeyen
bilim adamları da var, ODTÜ’nün rektörlüğünü yapmış insanlar da var. Ne diyor? Üniversite
sıralaması yapan merkezlerden biri olan ODTÜ Enformatik Enstitüsü URAP Başkanı Profesör
Doktor Ural Akbulut üniversitelerin bölünmesini destekliyor. Demek ki sizin gibi
düşünmeyenler de var. “100 bin öğrenciyle üniversite yönetilemez.” Akbulut, Amerika’daki
MIT’de 11 bin öğrenci olduğunu…
ALİ
ŞEKER (İstanbul) – New York’ta da 300 bin var. 
MİLLÎ
EĞİTİM BAKANI İSMET YILMAZ (Sivas) – …bunların 7 bininin lisansüstü, 4 bininin ise
lisans öğrencisi olduğunu anlattı. Yine, Amerika’daki Harvard Üniversitesinin öğrenci
sayısının 22 bin dolayında olduğunu, bunun 17 bininin lisansüstü, 5 bininin ise
lisans öğrencisi olduğunun altını çizen Akbulut: “Harvard ve MIT’nin öğrenci sayısına
ve dünya sıralamalarında üst sıralarda yer almasına bakılırsa bunun bir anlamı var.
Dünya genelindeki trend de üniversitelerin çok büyümesine izin verilmemesi yönünde.
Fransa’da da büyük üniversiteler bölündü.” Akbulut “Üniversitelerin bölünmesini
destekliyorum.” diyor, “Dünyadaki örneklerini incelediğimizde, üniversitelerin yönetilmesinde
ideal öğrenci sayısının 20-25 bin olduğunu düşünüyorum. Bir üniversite öğrencisi
50 bin, 100 bin gibi rakamlara ulaşmışsa bu üniversitenin yönetiminin oldukça zor
olduğu ortadadır. Bu yönetmek değil, kendi hâline bırakmaktır. Üniversitelerimiz,
dinamik olmak, dünyayla yarışa girip iyi yerlere ulaşmak ve iyi öğrenci yetiştirmek
istiyorlarsa tabii ki makul oranda küçülmeleri lazım, daha doğrusu bu kadar da büyütülmemeleri
gerekir.” diye de not koyuyor. 
ALİ
ŞEKER (İstanbul) – Tek adam gibi düşünüyorsunuz. 
MİLLÎ
EĞİTİM BAKANI İSMET YILMAZ (Sivas) – Bakın, önümde Oxford Üniversitesi var, 1096’da
kurulmuş, öğrenci sayısı 23.195. Cambridge Üniversitesi 1209’da kurulmuş, öğrenci
sayısı 18.389. Kaliforniya Teknoloji Enstitüsü 1921’de kurulmuş, 2.209 öğrencisi
var. 
MAHMUT
TANAL (İstanbul) – Küçülmeyle kalite artmıyor Değerli Bakan.
TÜRABİ
KAYAN (Kırklareli) – New Yok Üniversitesi kaç Sayın Bakan? 
MİLLÎ
EĞİTİM BAKANI İSMET YILMAZ (Sivas) – Stanford Üniversitesi 1891’de kurulmuş, 15.845
öğrencisi var. MIT 1861’de kurulmuş, 11.177 öğrencisi var. 
ATİLA
SERTEL (İzmir) – Onlar bölünmüş mü Sayın Bakan? 
ALİ
ŞEKER (İstanbul) – Onlarda bölünme var mı? Hiçbirisi bölünmüş mü? 
BAŞKAN
– Sayın milletvekilleri…
MİLLÎ
EĞİTİM BAKANI İSMET YILMAZ (Sivas) – Harvard Üniversitesi…
ATİLA
SERTEL (İzmir) – Hangi üniversite bölünmüş?
BAŞKAN
– Sayın Sertel, lütfen… 
BÜLENT
TURAN (Çanakkale) – Sayın Başkan…
MİLLÎ
EĞİTİM BAKANI İSMET YILMAZ (Sivas) – Problem şu: Ben sizi dinliyorum ama siz beni
dinlemiyorsunuz, böyle olmaz ki. 
BAŞKAN
– Sayın Bakan, bir dakika müsaade eder misiniz. (Gürültüler)
Sayın
milletvekilleri…
MİLLÎ
EĞİTİM BAKANI İSMET YILMAZ (Sivas) – Harvard Üniversitesinde 22 bin var. 
BAŞKAN
– Sayın Bakanım…
MİLLÎ
EĞİTİM BAKANI İSMET YILMAZ (Sivas) – Princeton Üniversitesinin…
BAŞKAN
– Sayın Bakanım, bir dakika. 
Sayın
milletvekilleri, sorularınızı sordunuz, şimdi Sayın Bakan cevaplıyor. 
ADNAN
BOYNUKARA (Adıyaman) – Tahammülsüz! 
BAŞKAN
– Lütfen sessizlikle izleyelim. 
BÜLENT
TURAN (Çanakkale) – Seçim gerginliği, seçim. 
BAŞKAN
– Oturduğunuz yerden müdahale ettiğiniz zaman Sayın Bakanın verdiği cevapları nasıl
anlayabileceğiz? 
KAMİL
OKYAY SINDIR (İzmir) – Sayın Başkan, sorulara cevap versin istiyoruz. 
BAŞKAN
– Lütfen… 
Buyurun
Sayın Bakanım, devam edin. 
MİLLÎ
EĞİTİM BAKANI İSMET YILMAZ (Sivas) – Evet işte, bölünmeye, bu sorulara cevap ya.

Princeton
Üniversitesi 1746’da kurulmuş, 7.955 öğrencisi var; Imperial College of London,
Birleşik Krallık’ta, 1822’de kurulmuş, 15.857 öğrenci; Chicago Üniversitesi, 1890’da
kurulmuş, 13.525 öğrenci; Zürih Federal Teknoloji Üniversitesi, 1855’te, 19.800
öğrenci...
ALİ
ŞEKER (İstanbul) – New York Üniversitesi 300 bin kişi…
MİLLÎ
EĞİTİM BAKANI İSMET YILMAZ (Sivas) – Dediğinizin mutlak doğru olduğu nerede belli?
Biz bölünmesinin bu ülkeye faydalı olduğunu düşünüyoruz, siz bölünmemesinin faydalı
olduğunu söylüyorsunuz ama buna millet karar verecek. 
ALİ
ŞEKER (İstanbul) – Millet isyanda Bakanım, millet isyanda.
MİLLÎ
EĞİTİM BAKANI İSMET YILMAZ (Sivas) – Bakın, Hacettepe Üniversitesi Ankara Üniversitesinin
içinden çıktı. Ankara Üniversitesinin içinden çıkarken de aynı bu eleştiriler yapıldı
ama şu anda görüyoruz ki… Yani, bu söylediklerinizin doğru olmadığına bugün Ankaranın
içinden çıkan Hacettepeyi gördüğümüzde karar… Hacettepe Üniversitesinin Ankara Üniversitesinden
daha geri olduğunu söyleyebilen var mı? O zaman “Bu Ankaranın birikmiş bir kültürü
var, bu kültürden bu üniversiteyi niye alıyorsunuz?” deselerdi bugün Türkiye, Hacettepe
Üniversitesini kazanamazdı. 
ALİ
ŞEKER (İstanbul) – Yeni üniversite kurulması ayrı. 
MİLLÎ
EĞİTİM BAKANI İSMET YILMAZ (Sivas) – İşte, Osmangazi Üniversitesi, Anadolu Üniversitesinden
ayrıldı.
TURABİ
KAYAN (Kırklareli) – Hiç alakası yok.
ALİ
ŞEKER (İstanbul) – Yeni üniversite kurun, yeni üniversiteye kimse bir şey demiyor.
MİLLÎ
EĞİTİM BAKANI İSMET YILMAZ (Sivas) – “Kötü mü oldu?” diye Komisyonda sorulduğunda
“Kötü oldu.” denildiğinde… Kötü olsa buradaki bir hocamız adaylık göstermezdi. 
(Mikrofon
otomatik cihaz tarafından kapatıldı) 
BAŞKAN
– Buyurun, bir dakika daha ek süre veriyorum size 
MİLLÎ
EĞİTİM BAKANI İSMET YILMAZ (Sivas) – Dolayısıyla, Muhterem Başkanım, biz bu yapılanların
her birisinin Türkiye’nin lehine olduğunu düşünüyoruz. 
Bakın,
yani burada çok örnekleri var ama çok net, Hacettepeyi söyledik, 1967’de 892 sayılı
Kanun’la kuruldu; Gaziantep Üniversitesi, ODTÜ’den ayrıldı; Ondokuz Mayıs Üniversitesi,
Hacettepeden ayrıldı; Kırşehir Üniversitesi, Gaziden ayrıldı; Konya Necmettin Erbakan
-biraz önce söyledi- Selçuktan ayrıldı; Hacettepe Üniversitesi, onu söyledik ama…

Lütfen,
size son cümle olarak şunu söylemek isterim: Kanun numarasını da söyleyeyim, 3389,
lütfen bu üniversitelerin kurulması veya bölünmesiyle ilgili 1987 tarihli 3389 sayılı
Kanun’u bir okusunlar. 
MAHMUT
TANAL (İstanbul) – O da olağanüstü hâlde olmuştu, bu da olağanüstü hâlde...
MİLLÎ
EĞİTİM BAKANI İSMET YILMAZ (Sivas) – Gaziantep Üniversitesiyle ilgili cümle şu:
“Gaziantep’te Gaziantep Üniversitesi adıyla yeni bir üniversite kurulmuştur. Bu
Üniversite; 
Rektörlüğe
bağlı olarak yeni kurulan Tıp Fakültesi, Fen-Edebiyat Fakültesi, İktisadî ve İdarî
Bilimler Fakültesi ile Kahramanmaraş’ta Ziraat Fakültesi, Şanlıurfa’da İlahiyat
Fakültesi ve Adıyaman’da yeni kurulan Eğitim Fakültesinden, 
Orta
Doğu Teknik Üniversitesine bağlı iken Rektörlüğe bağlanan Gaziantep Mühendislik
Fakültesinden, 
Rektörlüğe
bağlı olarak yeni kurulan Türk Musikîsi Devlet Konservatuvarından,
Rektörlüğe
bağlanan Gaziantep Meslek Yüksekokulu, Kilis Meslek Yüksekokulu, Kahramanmaraş Meslek
Yüksekokulu ile Şanlıurfa Meslek Yüksekokulundan oluşur.”
Allah
için burada başkalarına bakın da görün, Türkiye böyle geldi. Eğer sizin yaptığınız
gibi “Hiçbir tanesi bölünmesin.” deseydik Türkiye yeni üniversiteleri kazanamazdı.
Eksiğimiz yok mu? Vardır ama düne göre çok daha iyiyiz, her alanda iyiyiz. İnşallah
yarını da bugünden daha iyi yapmak için böyle bir karar almak gerekir diyorum.
Yüce
Meclisi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim.
Sayın
Özkoç, açıklama mı yapmak istiyorsunuz?
ENGİN
ÖZKOÇ (Sakarya) – Özür dilerim Sayın Başkan.
Sayın
Başkanım, 60’a göre söz istiyorum, konuyla ilgili açıklama…
BAŞKAN
– Süreyi tayin etmek için söyledim.
Buyurun,
bir dakika süre veriyorum.
V.- AÇIKLAMALAR (Devam)
31.- Sakarya Milletvekili Engin Özkoç’un,
Millî Eğitim Bakanı İsmet Yılmaz’ın 556 sıra sayılı Kanun Tasarısı’nın birinci
bölümü üzerinde yapılan soru-cevap işlemi sırasındaki bazı ifadelerine ilişkin
açıklaması
ENGİN
ÖZKOÇ (Sakarya) – Sayın Bakan, o kadar hızlı rakamlar verdiniz ki alt alta sıralayınca
sanki halkımızda “Herhâlde Sayın Bakan doğru söylüyor.” diye bir algı doğuruyor.
Ben daha sakin…
MİLLÎ
EĞİTİM BAKANI İSMET YILMAZ (Sivas) – Rakamlarda yanlış yok, çok net söylüyorum iddia
olarak.
ENGİN
ÖZKOÇ (Sakarya) – Siz de müsaade ederseniz…
MİLLÎ
EĞİTİM BAKANI İSMET YILMAZ (Sivas) - Eğer birisi doğru söylerse, siz bu adama “Doğru
söylemez.” derseniz…
ENGİN
ÖZKOÇ (Sakarya) – Sayın Bakanı da uyarır mısınız efendim.
BAŞKAN
– Sayın Bakanım, bir dinleyelim lütfen.
MİLLÎ
EĞİTİM BAKANI İSMET YILMAZ (Sivas) – Tamam, özür diliyorum.
ENGİN
ÖZKOÇ (Sakarya) – Tamam, çok teşekkür ediyorum.
Sayın
Bakan, 4+4+4’te on iki saat konuştum, siz beni dinlemediniz; biz, sizi dinliyoruz.
Bugün zorunlu eğitim çağında 1 milyon 897 bin evladımız eğitimden yoksun. 2017’de
249.216 çocuk ilkokula gidemedi Sayın Bakan, 481.968 çocuğumuz ortaokul, 1 milyon
166 bin 340 çocuğumuz da lise eğitimine devam edemedi Sayın Bakan. Herhâlde bunları
bildiğiniz için başınızı sallıyorsunuz. 
Sayın
Bakan, konuyu burada fazla uzatmayacağım rakamlarla ilgili ama az önce referans
verdiniz Sayın Profesör Doktor Ural Akbulut’tan. Sayın Profesör Doktor Ural Akbulut
2007-2008’de 9 ilde daha üniversite açma kararını eleştirirken…
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Özkoç lütfen. 
ENGİN
ÖZKOÇ (Sakarya) – Çok teşekkür ederim Sayın Başkan. 
…şöyle
demiş: “Araştırma ve eğitim iki kaynakla yapılır; birisi parasal kaynak, diğeri
de insan kaynağıdır. Üniversitelere ayrılan parasal kaynak böyle komik durumlardayken
sizin yeni üniversiteler açmanız son derece yanlıştır. İnsan kaynağı olarak da üniversitelere
yeterli kadro verilemiyor.” şeklinde konuşmuştur Sayın Ural. 
Ayrıca
bu beyefendinin dediğine eğer değer veriyorsanız GENÇ-SEN diye Orta Doğu Teknik
Üniversitesinde öğrencilerin sendika kurmasıyla ilgili bu konuda da bir uyarısı
vardır, lütfen o uyarısına da dikkat çekin ve ona da destek verin. 
Ayrıca
Sayın Ural’ın “Türban çok hassas bir konudur. Anayasa maddeleri açıktır. Üniversitelerde
siyasal simge yasaktır. Türban dinsel bir simgedir.” uyarısına da herhâlde yeteri
kadar siz katılıyorsunuzdur diye düşünüyorum. 
Birisini
desteklerken Sayın Bakan, bir tek sözcüğünü alıp ya da bir paragrafını alıp “Ya
bak, bu sizden, doğru söylüyordur.” diyerek…
(Mikrofon
otomatik cihaz tarafından kapatıldı)
BAŞKAN
– Sayın Özkoç, iki dakika oldu. 
ENGİN
ÖZKOÇ (Sakarya) – Çok teşekkürler, hemen toparlıyorum Sayın Başkanım. 
BAŞKAN
– Lütfen. 
Bir
dakika daha süre vereyim. 
ENGİN
ÖZKOÇ (Sakarya) – …göstermenizin ne kadar yanlış olduğunu ifade etmek için size
söyledim. 
Söylediğiniz
rakamların hiçbirisi doğru değildir Sayın Bakanım. Bugün öğrenciler kan ağlıyor,
anne babalar ümitsizlik içerisinde gerçekten 24 Haziranı bekliyor. 
Teşekkür
ederim. 
BAŞKAN
– Teşekkür ediyorum Sayın Özkoç. 
MİLLÎ
EĞİTİM BAKANI İSMET YILMAZ (Sivas) – Başkanım, 24 Haziranı biz de bekliyoruz. 
BAŞKAN
– Peki. 
MİLLÎ
EĞİTİM BAKANI İSMET YILMAZ (Sivas) – 12 sefer daha önce bu seçim tarihlerini hep
beraber bekledik, milletimiz karar verdi, bundan sonra da en doğru kararı verecektir.

TÜRABİ
KAYAN (Kırklareli) – Verecek verecek merak etmeyin Sayın Bakanım.
BAŞKAN
– Hayırlısı olsun. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Yükseköğretim Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/943), Erzincan Milletvekilleri Sebahattin Karakelle ve Serkan Bayram’ın
Yükseköğretim Kurumları Teşkilatı Kanununda Değişiklik Yapılması Hakkında Kanun
Teklifi (2/2311), Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve 5 Milletvekilinin Yükseköğretim Kurumları
Teşkilatı Kanununda Değişiklik Yapılmasına Dair Kanun Teklifi (2/2313), Malatya
Milletvekili Öznur Çalık ve 3 Milletvekilinin Yükseköğretim Kurumları Teşkilatı
Kanununda Değişiklik Yapılmasına Dair Kanun Teklifi (2/2314) ve Millî Eğitim,
Kültür, Gençlik ve Spor Komisyonu Raporu (S. Sayısı: 556) (Devam)
BAŞKAN
– Sayın milletvekilleri, birinci bölüm üzerindeki görüşmeler tamamlanmıştır.
Şimdi
birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
1’inci
madde üzerinde iki adet önerge vardır, aykırılık sırasına göre işleme alacağım.

Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 1’inci maddesinin aşağıdaki şekilde değiştirilmesini
arz ve talep ederiz.
"MADDE
1- 9/6/1932 tarihli ve 2004 sayılı İcra ve İflas Kanununa 362 nci maddesinden sonra
gelmek üzere aşağıdaki 362/a maddesi eklenmiştir.
"Özel
okullar ile özel öğrenci yurt ve benzeri kurumların taşınır ve taşınmaz mallarının
haczi:
MADDE
362/a- 8/2/2007 tarihli ve 5580 sayılı Özel Öğretim Kurumları Kanunu kapsamında
faaliyet gösteren okullar ile 24/3/1950 tarihli ve 5661 sayılı Yüksek Öğrenim Öğrenci
Yurtları ve Aşevleri Hakkındaki Kanuna Ek Kanun kapsamında faaliyet gösteren özel
öğrenci barınma hizmetleri veren yurt ve benzeri kurumların taşınır ve taşınmaz
malları, 6183 sayılı Amme Alacaklarının Tahsil Usulü Hakkında Kanuna göre yapılan
takipler hariç olmak üzere haczedilemez."
 Kazım
Arslan Mahmut Tanal Ali Şeker
 Denizli İstanbul İstanbul
 Aytuğ
Atıcı Ali Yiğit Didem Engin 
 Mersin İzmir İstanbul
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL (Karabük)
– Katılamıyoruz Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Sayın Balbay, size bir bilgi vermek istedim. 
Serverlarda
bir yoğunluk olduğu için internet akışında bir aksaklık olmuş. Şimdi yayın düzgün
bir şekilde normale dönmüş vaziyette. Onu bildirmek istedim size.
Önerge
üzerinde Mersin Milletvekili Sayın Aytuğ Atıcı konuşacak.
Buyurun.
(CHP sıralarından alkışlar)
AYTUĞ
ATICI (Mersin) – Sayın milletvekilleri, 556 sıra sayılı bazı üniversiteleri bölerek
zayıflatan ve bazı üniversiteleri yeni kuran Yasa Tasarısı'nın 1’inci maddesiyle
ilgili olarak verdiğimiz önerge üzerine söz almış bulunuyorum. Gelişmiş ve demokratik
üniversitelerden korkmayan, üniversiteleri zayıflatmaya çalışmayan ve cehaletin
arkasına sığınmayan milletvekillerini saygıyla selamlıyorum. 
Değerli
arkadaşlar, önergemizde özetle “Özel yurtların mallarını kamu alacağı dışında haczetmeyin.”
diyoruz. Çünkü yurt yapmayarak çocuklarımızı FETÖ'nün kucağına bizzat siz ittiniz.
Şimdi, yine yurt yapmıyorsunuz, hiç olmazsa mevcut yurtları haczetmeyin, çocuklar
tarikatların kucağına itilmesin diyoruz.
Değerli
arkadaşlar, bu yasa teklifiyle İstanbul, Gazi, İnönü gibi büyük ve köklü üniversiteleri
bölüyorsunuz, sonra “Yeni üniversiteler kurduk.” diyorsunuz. Biz size “Yeni üniversiteler
kurmayın.” demiyoruz, sadece başarılı üniversiteleri bölmeyin diyoruz. Öğrenciler
de diyor ki: “Bölünerek çoğalma tek hücreli yaratıklara mahsustur.” Yani âdeta orantısız
bir zekâ örneğini göstererek size bölünerek bir üniversitenin çoğalamayacağını ifade
ediyor. 
BÜLENT
TURAN (Çanakkale) – Bu üslubu iade ediyoruz kendisine Sayın Başkan, temiz bir dile
davet edin lütfen kendisini. 
AYTUĞ
ATICI (Devamla) – On altı yıl boyunca toplumun tüm kesimlerini bölen…
BÜLENT
TURAN (Çanakkale) – Ayıp ya, ayıp, ayıp! Niye CHP başaramıyor? Bundan işte. 
AYTUĞ
ATICI (Devamla) - …ve âdeta birbirine düşman hâline getiren anlayışınız ve yönetim
sisteminiz şimdi de yangından mal kaçırır gibi üniversiteleri bölerek yok etmeye
çalışıyor.
Siz
aslında üniversiteleri ne zaman bitirdiniz, biliyor musunuz? 20 Temmuz sonrası OHAL’in
arkasına sığınarak çıkartılan KHK’lerle muhalif, demokrat, aydın ne kadar üniversite
öğretim üyesi varsa hepsini haksız bir şekilde, hukuksuz bir şekilde uzaklaştırarak
yaptınız. Hatta, KHK’yle bu uzaklaştırmalardan sonra birçok bölüm ders yapamaz hâle
geldi. Siz kalkmışsınız yeni üniversite kuruyorsunuz, üniversite öğretim üyelerini
alıp içeriye atıyorsunuz, mevcut üniversiteler ders yapamıyor. Yine de, üniversiteler
kurulabilir, bir itirazımız yok ancak bölünerek çoğalamayacağını mutlaka bilmeniz
lazım.
HASAN
BASRİ KURT (Samsun) – Mersin Üniversitesi nasıl kuruldu, Mersin?
AYTUĞ
ATICI (Devamla) – Hele hele kalkıp da gerekçeye baktığınızda, “Efendim, üniversiteler
rekabet edecek, birbirini geçecek.” dediğinizde biz üniversite öğretim üyeleri buna
ancak güleriz. Üniversitelerin arasındaki rekabet üniversal rekabettir yani dünya
üniversiteleriyle rekabet edebiliyor musunuz, edemiyor musunuz, ona bakarız. Oxford
gibi, Harvard gibi üniversiteler bölündüler mi de bu kadar güçlü oldular, rekabet
ediyorlar? Böyle bir şey yok arkadaşlar. (CHP sıralarından alkışlar) Eğer sizin
dediğiniz doğru olsaydı -bakın, yani birbirinizle ne kadar çelişkili işler yapıyorsunuz-
eğer siz bölünerek rekabetin olacağını ve üniversitelerin büyüyeceğini düşünüyorsanız
neden bütün küçük hastaneleri birleştirip şehir hastanesi yaptınız Allah aşkına?
HASAN
BASRİ KURT (Samsun) – Tarsus Üniversitesinden vazgeçiyor musunuz, Tarsus’tan?
AYTUĞ
ATICI (Devamla) – Yani 200-300 yataklı hastaneleri birleştirip 3 bin-4 bin yataklı
şehir hastanesi yapınca rekabeti mi artırmış oldunuz? Hesabınıza geldiği zaman böyle,
hesabınıza gelmediği zaman öbür türlü. Üniversiteleri bölmenizin amaçları belli,
kendinize yeni kadrolar açmaya çalışacaksınız, yeni rektörler, yeni yandaş öğretim
üyeleri. Liyakat bir tarafa ama en tehlikeli işi yapacaksınız, siyaseti, tarikatı
ve ticareti üniversitelere de bulaştırmaya çalışacaksınız. Ama bunların hiçbirisini
yapamayacaksınız. Şunun şurasında sadece ve de sadece elli üç gününüz kaldı. Bu
elli güç günün sonunda hem yaptıklarınızdan hem de sizden demokratik bir şekilde
bu ülkeyi kurtaracağız ve bu yaptıklarınızın da hesabını adil yargı önünde vereceksiniz.
Ama gelin burada bir anlaşma yapalım, 24 Haziran akşamında sonuçlar istediğiniz
gibi çıkmazsa kaçmak yok, istediğiniz gibi çıkmazsa seçimi tekrarlamak yok, hile
yapmak yok.
SALİH
CORA (Trabzon) – Siz de mazeret bulmayın.
ŞİRİN
ÜNAL (İstanbul) – Bu kaçıncı yenilginiz olacak acaba?
AYTUĞ
ATICI (Devamla) – Niye mi böyle söylüyorum? Çünkü bunları yaptınız. Seçimler istediğiniz
gibi çıkmadı 7 Haziranda, tekrarlattınız. Sonuçlar isteğiniz gibi çıkmadı referandumda,
hop, bir hukuksuzlukla hemen geldiniz, mühürsüz oyları geçerli saydınız.
SALİH
CORA (Trabzon) – Hikâye o iş.
AYTUĞ
ATICI (Devamla) – Bir daha bu şekilde yasa dışı bir iş yaparsanız, bir daha bu şekilde
kanunları çiğnerseniz, hukuksuz işler yaparsanız Allah korusun büyük bir kaosa neden
olursunuz. Üniversiteler size başkaldırmaya devam edecek.
Teşekkür
ederim. (CHP sıralarından alkışlar)
BÜLENT
TURAN (Çanakkale) - Bu üslubu reddediyoruz Sayın Başkan.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 1’inci maddesinde yer alan “eğitim ve öğretim
yılı sonunda” ibaresinin “yılın ağustos ayının başında” şeklinde değiştirilmesini
arz ve teklif ederiz.
 Filiz
Kerestecioğlu Demir Mehmet Ali Aslan Hüda Kaya
 İstanbul Batman İstanbul
 Mehmet
Emin Adıyaman Sibel Yiğitalp Erol Dora
 Iğdır Diyarbakır Mardin
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL (Karabük)
– Katılamıyoruz Başkanım.
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılamıyoruz.
BAŞKAN
- Önerge üzerinde Mardin Milletvekili Sayın Erol Dora konuşacaklar.
Buyurun
Sayın Dora. (HDP sıralarından alkışlar)
EROL
DORA (Mardin) – Sayın Başkan, değerli milletvekilleri; 556 sıra sayılı Yükseköğretim
Kanunu ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı’nın 1’inci maddesi üzerinde vermiş olduğumuz önerge üzerinde söz
aldım, Genel Kurulu saygıyla selamlıyorum.
Değerli
milletvekilleri, bu madde kapsamında yapılan düzenlemeyle, özel öğrenci barınma
hizmetleri veren yurt ve benzeri kurumların taşınır ve taşınmaz mallarının haczine
ilişkin değişiklikler öngörülmektedir. Geldiğimiz son noktada, bireylerin temel
haklarını birer birer piyasa ilişkilerine açan neoliberal anlayış, barınmayı hak
olmaktan çıkarıp fiyatı farklılaşan bir meta hâline dönüştürmüştür. Bakınız, kişilerin
en temel hakları olan eğitim, barınma, beslenme, ulaşım gibi hakları birbirinden
ayrılmaz bir bütünlük arz etmektedir. Bir kişinin eğitimini tam ve eksiksiz bir
biçimde sürdürebilmesi için ruhsal ve bedensel açıdan kendini sağlıklı ve güvende
hissettiği fiziksel yapılarda barınıyor olması elzemdir. Türkiye’de üniversite öğrencilerinin
barınma sorununu çözmeye yönelik yapılar olarak devlet yurtları, üniversite yurtları
ve özel yurtlar öne çıkmaktadır. Gerek devlet yurtlarının kontenjan yetersizliği
ve gerekse üniversite ve özel yurt fiyatlarının yüksekliği arasında sıkışan üniversite
öğrencileri başka bir çözüm yolu olarak kiralık evleri tercih edebilmekte ancak
kiralık evler de mevcut sorunu çözmenin oldukça uzağındadır.
Sayın
Başkan, değerli milletvekilleri; devlet yurtlarında barınmak için 2016-2017 öğretim
yılında Yüksek Öğrenim Kredi ve Yurtlar Kurumuna başvuran 414.664 öğrenciden 337.570
öğrenci yurtlara yerleştirilmiştir. Kredi ve Yurtlar Kurumunun 2016 yılı faaliyet
raporu verilerine göre ise 686 devlet yurdundaki toplam yatak kapasitesi 556.611’dir.
Ancak Yükseköğretim Kurulunun aynı zaman dilimi için ortaya koyduğu veriler, Türkiye’de
toplam 7 milyon 198 bin 987 yükseköğretim öğrencisi olduğunu göstermektedir. Başka
bir şekilde ifade etmek gerekirse, ülkemizde sadece 4 milyonu lisans öğrencisi olmak
üzere 7 milyondan fazla yükseköğrenim öğrencisi için 556.611 kişilik yurt kapasitesi
bulunmakta ve ne yazık ki her 13 öğrenciye sadece 1 yatak düşmektedir.
Değerli
milletvekilleri, sınırlı kapasiteye rağmen devlet yurtlarına yerleşebilen öğrenciler
zaman zaman 6 ve 8 kişiyi bulan odalar, rutubetli ve temizliğine özen gösterilmeyen
yaşam alanları, yetersiz etüt salonları, yeterince hijyenik olmayan lavabo ve tuvalet
sorunlarıyla karşı karşıya kalmaktadırlar. Farklı ücrete tabi devlet yurtlarında
ise hem ücret hem de hizmet farklılaşmaktadır ancak burada bahsedilen hizmet, bireylerin
en doğal hakkı olan barınmayı bir hak olmaktan çıkarıp, olanaklarına göre fiyatı
farklılaşan bir metaya çevirmektedir. Dikkatinizi çekerim, bu, aynı zamanda “Paran
kadar iyi yaşa.” mantığıdır. Bu olgu, yükseköğretimin içindeki eşitsizlikleri yeniden
ve yeniden üretmektedir. 
Değerli
milletvekilleri, üniversite öğrencileri devlet yurtlarının yetersizliği sebebiyle
ikinci bir tercih olarak özel yurtlara yönelmektedir. Özel yurtlar ise piyasalaşmanın
-deyim yerindeyse- kalbinde bulunmaktadır. Sayıları her geçen gün çoğalmakla birlikte
fiyatları da bir o kadar yükselen özel yurtlar, öğrencinin müşteri olarak görüldüğü
ve bunun oldukça rahat dile getirildiği yerlerdir. Özel yurtların yıllık ücretleri
3.500 TL’den başlayarak 20.000 TL’ye kadar yükselebilmektedir. 
Değerli
milletvekilleri, bazı basın ve yayın organlarına yansıyan haberlere göre, kimi özel
yurtlarda kayıt olurken yurt yönetimi tarafından vaat edilenler sözleşme yapıldıktan
sonra unutulmakta, öğrenciler sağlıksız yurt koşullarına mecbur bırakılmaktadır.
Yurttan ayrılmak isteyen öğrenci, imzaladığı senetler sebebiyle henüz kalmadığı
ayların da ücretini ödemeye zorlanmakta, icraya verilmekle tehdit edilmekte ve maalesef,
öğrenciyi intihara götürecek kadar vahim sonuçlara sebebiyet verebilmektedir.
Değerli
milletvekilleri, ülkemizde üniversite öğrencilerinin giderek büyüyen barınma sorunu
kabul edilemez boyutlara ulaşmıştır. Türkiye'de giderek artan üniversite sayısına
karşılık, umudumuz, yarınımız olan gençlerin barınma sorununu görmezden gelen bir
anlayışın artık kabul edilemez olduğunu belirtiyor, tekrar Genel Kurulu saygıyla
selamlıyorum. (HDP sıralarından alkışlar)
BAŞKAN
– Teşekkür ederim Sayın Dora.
Önergeyi
oylarınıza sunuyorum: Kabul edenler... Kabul etmeyenler... Önerge kabul edilmemiştir.

1’inci
maddeyi oylarınıza sunuyorum: Kabul edenler... 
ENGİN
ÖZKOÇ (Sakarya) – Karar yeter sayısı…
BAŞKAN
– Geç kaldınız.
ENGİN
ÖZKOÇ (Sakarya) – Ama kalmadık efendim.
BAŞKAN
– Bir dahaki sefere, “kabul” lafı çıktı ağzımdan.
Kabul
etmeyenler… 1’inci madde kabul edilmiştir.
2’nci
maddede iki adet önerge vardır, aykırılık sırasına göre işleme alacağım. 
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 2’nci maddesinin aşağıdaki şekilde değiştirilmesini
arz ve talep ederiz.
MADDE
2- 4/11/1981 tarihli ve 2547 sayılı Yükseköğretim Kanununun 8 inci maddesine aşağıdaki
fıkra eklenmiştir.
"Kamu
kurum ve kuruluşları, Yükseköğretim Kurulu Başkanlığının talebi üzerine, merkez
teşkilatlarına ait kadrolarında bulunan müfettiş, denetçi ve alanında uzman personeli,
yürütülen işlere yardımcı olmak üzere Yükseköğretim Denetleme Kurulunda 3 yıla kadar
görevlendirebilir. Bu şekilde görevlendirilen personel, kurumlarından aylıklı izinli
sayılır ve görevlendirmede geçen süreler fiilen kendi mesleklerinde geçirilmiş olarak
kabul edilir.”
 Kazım
Arslan Mahmut Tanal Ali Şeker
 Denizli İstanbul İstanbul
 Didem
Engin Ali Yiğit Sibel Özdemir
 İstanbul İzmir İstanbul
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL (Karabük)
– Katılamıyoruz Başkanım.
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde İstanbul Milletvekili Sibel Özdemir konuşacaklar.
Buyurun
Sayın Özdemir. (CHP sıralarından alkışlar) 
SİBEL
ÖZDEMİR (İstanbul) – Teşekkür ederim Sayın Başkan.
Sayın
Başkan, değerli milletvekilleri; Yükseköğretim Kanunu’nda değişiklik yapılmasına
dair kanun tasarısının ben de 2’nci maddesi üzerine söz aldım. Yüce heyeti saygıyla
selamlıyorum. 
Değerli
milletvekilleri, üzerine söz aldığım 2’nci madde kamu kurum ve kuruluşlarında görevli
müfettiş, denetçi ve uzmanların Yükseköğretim Denetleme Kurulunda iki yıl süreyle
aylıklı, izinli olarak görevlendirilmelerini ve görev süresi dolan personelin aynı
usulle yeniden görevlendirilmesini öngörmektedir. Getirilen bu düzenlemeye ilişkin
bizim önerimiz, görevlendirmenin sadece 1 kez veya üç yıl süreyle yapılmasının daha
yerinde olacağı yönündedir. Önergemizde, görevlendirilen personelin daha etkin ve
verimli çalışmasının sağlanacağını öngörmekteyiz.
Değerli
milletvekilleri, bugün on altı yıllık Adalet ve Kalkınma Partisi iktidarlarının
ülkemizi getirdiği aşamada beş temel sorunumuz bulunmaktadır. Bunlar demokrasi,
ekonomi, eğitim, dış politika ve toplumsal barıştır. Bu temel sorunlar içinde siyasi
parti, ideoloji veya sosyal statü farkı gözetmeksizin hemen herkesin şikâyetçi olduğu
temel sorun alanı eğitimdir ve bugün hiç kimse bu eğitim sistemimizden memnun değildir.
Okul öncesinden başlamak üzere, ilköğretim, ortaöğretim ve yükseköğretim dâhil olmak
üzere eğitim sistemimiz tam bir belirsizlik ve kaos içindedir. Öngörüsüz, plansız,
kısa vadeli ve tamamen ideolojik kaygılarla yapılan düzenlemeler nedeniyle çocuklarımızın,
gençlerimizin ve ülkemizin geleceği karartılmakta, kayıp nesiller ortaya çıkmaktadır.
Sayın
Başkan, değerli milletvekilleri; görüşmekte olduğumuz bu Yükseköğretim Kanunu Tasarısı
da bilimsel yaklaşımdan ve yükseköğretim sistemimizdeki temel sorun alanlarını çözmekten
öte, tamamen siyasi, ideolojik bakış açısıyla hazırlanarak yeni yönetimsel kadrolaşma
alanı yaratılma amacı taşımaktadır ve bu hâliyle üniversiteler yok sayılmış, bilimsel
özerklik ihlal edilmiştir. “Yönetim ve denetim güçlükleri yaşanıyor.” gerekçesi
öne sürülerek üniversite yönetiminin, idari personelin, akademisyenlerin ve öğrencilerin
görüşlerini, endişelerini dahi dikkate almadan, demokratik ve şeffaf bir süreç yönetimine
başvurmadan köklü, kurumsal ve başarısını kanıtlamış üniversiteler ikiye bölünüyor.
Tasarıya iktidarın göz ardı ettiği bilim dünyasının, üniversitelerin yani paydaşların
gözüyle bakılması gerektiğini düşünüyoruz.
Örneğin,
değerli milletvekilleri, bugün Bilim Akademisinin yayımladığı çok önemli bir rapor
var ve çok önemli tespitleri var. Bunlar… Tasarıda bölünmesi planlanan üniversitelerin
kurumsal bir değerlendirmesi maalesef yok. Üniversite birimlerinin başka bir adla
veya başka üniversite çatısı altında toplanmasının ülkemizin yükseköğretim alanındaki
donanımını geliştirecek olması iddiasının dışında tasarıda hiçbir açıklama ve hiçbir
gerekçe maalesef yok. Bilimsel gelişmelerin, sosyal değişimin, toplumsal taleplerin
bir gereği olarak üniversiteler elbette zamanla kurumsal değişim ve dönüşüme gidebilirler.
Ancak isimleri başta olmak üzere değerlere, kültürlere, geleneklere zarar vererek,
yok ederek değil, kurumsal yapılarını koruyarak bunları geliştirmek yönünde değişiklikler
yapılabilir. Üniversitelerin kendi düzenlemelerini kendi kurumsal yapılarını işleterek
yapmaları gerekirken burada siyasi otorite tarafından bilimsel özerklikleri ihlal
edilmektedir. Ayrıca paydaşların tümünü dışlayarak alınmış bir kararla üniversiteleri
bölmek, onulmaz yaralar açacaktır.
Yine,
İstanbul Üniversitesi Tıp Fakültesi öğretim üyelerinin de çok önemli görüşleri var.
İstanbul Üniversitesinin bölünmesiyle sonuçlanacak olan bu tasarının kesinlikle
kamu yararına olmadığı, bilimsel planlama yaklaşımına ve akademik eğilimlere açıkça
aykırı olduğu görüşlerini bizlerin, Parlamentonun dikkatine sunuyorlar. 
Yine
Gazi Üniversitesinin de bu şekilde bölünmesinin doğru olmadığını söyleyen birçok
profesörümüz de bize yani Parlamentoya şöyle sesleniyorlar: “Gazi Üniversitesi otuz
altı yılda böyle koca bir çınar oldu. Bu markanın zarar göreceği bir yasanın Meclisten
geçmesini istemiyoruz.” 
Değerli
milletvekilleri, evet, üniversitelerin neredeyse ayağa kalkarak ortaya koyduğu bu
tepkilerin ardından gerek Komisyon aşamasında gerekse daha sonra yapılan açıklamalarla
birtakım değişiklikler yapıldığını öğrendik. Mesela, Sayın Cumhurbaşkanı bir yurt
dışı gezisi öncesi tasarıya yönelik bazı değişiklikleri açıkladı. İşte, sayın grup
başkan vekili yine bir açıklamasında bazı değişiklikleri dikkatimize sundu. Bugün
yine Sayın Bakan arada görüşerek bazı değişiklikler getirdi. Bunlar da tasarının
gerekli demokratik ve şeffaf yönetişim ilkelerinden ne kadar uzak, özensiz, aceleyle
hazırlandığını ortaya koymaktadır. 
(Mikrofon
otomatik cihaz tarafından kapatıldı) 
BAŞKAN
– Bir dakika süre veriyorum, tamamlayın Sayın Özdemir. 
SİBEL
ÖZDEMİR (Devamla) – Teşekkür ederim Sayın Başkan. 
Değerli
milletvekilleri, üniversitelerin demokratik, özgür, çağdaş, bilimsel ve mali özerklik
ölçülerine göre kendi kendini yönetebilecek kurumlar olduğuna inanan, üniversiteler
üzerindeki tek adam yönetimi uygulamalarını kabul etmeyen, üniversitelerimizin sadece
niceliksel değil, dünyada nitelikleri ve başarı sıralamalarıyla anılması için çalışan,
milyonlarca üniversite öğrencisinin, geleceğini, hayallerini ve kaderlerini öncelleyen
Cumhuriyet Halk Partisi olarak üniversite birimlerinin tasarıdaki bu hâliyle bölünmesine
karşı olduğumuzu; 24 Haziranda iktidara geldiğimizde, üniversiteler de dâhil olmak
üzere, eğitim sistemimizde bütüncül, bilimsel, çağdaş, şeffaf, katılımcı ve niteliği,
kaliteyi öncelleyen bir eğitim reformunu hayata geçireceğimizi buradan tekrar dile
getirmek istiyorum. 
Bu
vesileyle yüce heyeti tekrar saygıyla selamlıyorum. (CHP sıralarından alkışlar)

BAŞKAN
– Teşekkür ederim Sayın Özdemir. 
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.

Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte olan 556 sıra sayılı Kanun Tasarısı’nın 2’nci
maddesinin ikinci fıkrasının ilk cümlesinin “Milli Eğitim Bakanlığı, Maliye Bakanlığı,
İçişleri Bakanlığı ve Adalet Bakanlığı, Yükseköğretim Kurulu Başkanlığının talebi
üzerine merkez teşkilatlarına ait kadrolarında bulunan müfettiş ve denetici personeli,
yürütülen işlere yardımcı olmak üzere Yükseköğretim Denetleme Kurulunda iki yıla
kadar görevlendirilebilir.” şeklinde değiştirilmesini arz ve talep ederiz.
 Filiz
Kerestecioğlu Demir  Mehmet Ali Aslan Hüda Kaya
 İstanbul Batman İstanbul
 Mehmet
Emin Adıyaman Sibel Yiğitalp
 Iğdır Diyarbakır
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL (Karabük)
– Katılamıyoruz Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde Iğdır Milletvekili Mehmet Emin Adıyaman konuşacak.
Buyurun
Sayın Adıyaman. (HDP sıralarından alkışlar)
MEHMET
EMİN ADIYAMAN (Iğdır) – Sayın Başkan, değerli milletvekilleri; 556 sıra sayılı,
Yükseköğretim Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı üzerinde söz almış bulunmaktayım. Hepinizi saygıyla
selamlıyorum.
Şimdi,
değerli arkadaşlar, siyasal iktidarların en çok uğraştığı, en çok yazboz tahtasına
çevirdiği alanların başında hiç şüphesiz eğitim alanı geliyor. Siyasal iktidarlar
ilkokuldan üniversiteye kadar sürekli bir biçimde eğitim alanıyla uğraşır. Peki,
siyasal iktidarlar neden eğitim alanıyla uğraşır? Çünkü, eğitim alanını kontrol
eden siyasal iktidarlar, kendi ideolojileri, kendi perspektifleri ya da paradigmaları
doğrultusunda bir nesil yetiştirmeye çalışır. 
Peki,
AKP iktidarı on altı yıldır iktidarda ve yanılmıyorsam 16 Millî Eğitim bakanı değiştirdi.
Bütün bakanlar AKP’nin bakanları, aynı partiden geliyor, aynı paradigmayı, aynı
felsefeyi taşıyor ama her gelen bakan kendisinden önceki bakan arkadaşının yaptığı
eğitim sistemine ilişkin tüm düzenlemeleri yırtıp atıyor bir kenara, yeni bir sistem
dayatıyor. Beğenmiyor kendi arkadaşının getirdiği düzenlemeleri. Sonra bir başka
Millî Eğitim bakanı geliyor, o da bir öncekini… Bu silsile bugüne kadar böyle devam
etti. Peki, niye ihtiyaç duyuyor? Çünkü AKP’nin hedeflediği eğitim sistemini parti
eğitimine, üniversiteleri âdeta partinin akademisi durumuna dönüştürme çabası muhtemelen
istedikleri düzeye ulaşmadı. 
Peki,
bugün ne yapılmak isteniyor? Yaptığı üç şey var.
Bir:
Eğitimi merkezileştirme, tek elden, tek mantıkla, tek zihniyetle yönetebilme, merkezî
bir sistem oluşturma.
İkincisi,
üniversiteleri ama genel anlamda eğitimi bilim ve teorinin geliştiği bir alan değil,
araştırmanın geliştiği bir alan değil bir ticaret şirketine, bir ticari müesseseye
dönüştürme çabası.
Bir
hedefi daha var, üçüncü bir hedefi, o da eğitim alanında yani özellikle üniversitelerde,
hatta ortaöğretime kadar tüm eğitim alanında siyasal kadrolaşmayı sağlamak.
Peki,
bunun sonucu olarak ne oluyor? Bunun sonucu olarak da belli sonuçlar doğuyor. Biri
nedir? En başta akademik özgürlük diye bir özgürlük kalmıyor.
İkincisi,
üniversitelerin özerkliği diye bir şey kalmıyor. Çünkü bilim, gerçek bilim ancak
özerk koşullarda üretilebilir, ideolojik, siyasal mülahazalarla hiçbir zaman gerçek
anlamda bilim üretilemez.
Peki,
üçüncüsü nedir? Bunun sonucu olarak üçüncü bir durum da bilimsel gelişim ve bilimsel
birikim âdeta yok ediliyor.
Bakın,
bu anlamda ilk müdahale 12 Eylül 1980 askerî darbesi sonrası cuntanın YÖK diye bir
kurumu kurmasıyla başladı, işte cuntanın hedefi tam da buydu. Bugün AKP iktidarda,
iktidara geldiği zaman bunları vesayet kurumu olarak düşünmüştü, kaldıracağını söylemişti
ama tersine ne oldu, dört elle bu kurumlara sarıldı, hatta YÖK’ü cunta rejiminin
uygulamalarından daha berbat, daha acımasız bir hâle getirdi. Neyi hedefliyor bununla?
Çok basit, üniversiteyi terbiye etmek, hocaları, öğrencileri, personeli tıpkı cunta
rejiminin mantığıyla içtimaya geçirmek. Başka ne yapmak istiyor bununla? Kendi ideolojisini
üniversiteye hâkim kılmak, ayrıca muhalif tüm akademisyenleri, tüm öğrencileri,
hatta personeli üniversiteden uzaklaştırmak. E, 15 Temmuz darbe girişimi sonrası
tam büyük bir fırsattır, hâlâ devam ediyor bu. 
Dolayısıyla
bu tasarıyla da üniversiteler niye bölünüyor? E, bunu da görmek lazım. Bir, kendi
yandaşları olan akademisyenlere ya da akademisyenliğe aday kişilere alan açmak.

Başka
ne yapmak istiyor? Bazı illerde var olan üniversiteyi ikiye bölerek âdeta seçim
arifesinde “İlinize 2’nci üniversiteyi yapıyorum, 3’üncü üniversiteyi kuruyoruz...”
Rüşvet dağıtmak, bilim üzerinden rüşvet dağıtmak.
Üçüncüsü
nedir? Mesela Çapa gibi, mesela Cerrahpaşa gibi İstanbul’un göbeğinde olan hastaneleri,
işte bu adlar altında başka yerlere taşıyıp müthiş bir rant alanını yine yandaşlara
yaratmaktır.
(Mikrofon
otomatik cihaz tarafından kapatıldı) 
MEHMET
EMİN ADIYAMAN (Devamla) – Tamamlayabilir miyim?
BAŞKAN
– Buyurun. 
BÜLENT
TURAN (Çanakkale) – Kanunun ruhunu hiç anlamamışlar Sayın Başkan.
MEHMET
EMİN ADIYAMAN (Devamla) – Dolayısıyla tıpkı kendi geçmişinde az önce verdiğim örnekteki
gibi, her gelen millî eğitim bakanının bir önceki bakan arkadaşının uygulamalarını
rafa kaldırması gibi, emin olun, eğer AKP’nin zamanı olsaydı, seçimi erkene almasaydı,
2019’a kadar devam etseydi hiç şüphesiz yeni bir millî eğitim bakanı da Sayın Millî
Eğitim Bakanımızın bu eğitim sistemini rafa kaldıracaktı ama o fırsat artık yok.
24 Haziranda inşallah bu eğitim sistemi de eğitim camiası da halkımız da sizden
kurtulacaktır diyorum, hepinizi saygıyla selamlıyorum. (HDP sıralarından alkışlar)

BAŞKAN
– Teşekkür ederim Sayın Adıyaman.
Önergeyi
oylarınıza sunuyorum: Kabul edenler... Kabul etmeyenler... Önerge kabul edilmemiştir.

Maddeyi
oylarınıza sunuyorum: Kabul edenler... Kabul etmeyenler... 2’nci madde kabul edilmiştir.

3’üncü
maddede iki adet önerge vardır, aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 3’üncü maddesinin tasarı metninden çıkartılmasını
arz ve teklif ederiz. 
 Filiz
Kerestecioğlu Demir Mehmet Ali Aslan Hüda Kaya
 İstanbul Batman İstanbul
 Mehmet
Emin Adıyaman Sibel Yiğitalp
 Iğdır Diyarbakır
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL (Karabük)
– Katılamıyoruz Başkanım.
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde Diyarbakır Milletvekili Sibel Yiğitalp konuşacak. 
Buyurun
Sayın Yiğitalp. (HDP sıralarından alkışlar)
SİBEL
YİĞİTALP (Diyarbakır) – Sayın Başkan, değerli milletvekilleri; Halkların Demokratik
Partisi adına söz almış bulunmaktayım. 
Üniversitelerin
bölünmesi üzerinden bir tartışma yürütülüyor. Bakan öyle bir açıklama yaptı ki işte
üniversitelerin bölünmesinin tarihçesini anlattı. Orada dinlerken dedim ki Harran
Üniversitesine kadar gidecek; dünyanın ilk üniversitesi, biliyorsunuz. Öyle her
şeyi sahiplenme, her şeyi en iyi yönden anlatma durumu var ya… Olanı olmayanı sırf
uydurma, bazen -yani tırnak içinde uydurma- zorla bir kalıba sokma gibi bir hâli
var. Oysa bu üniversiteler bu ülkenin üniversiteleri ve orada çalışan akademisyenlerin
bir sözü var, orada okuyan öğrencilerin bir sözü var, orada okuyan velilerin bir
sözü var ve hepsi de buna itiraz ediyor. Bu itirazların bir karşılığı olmalı, bu
itirazların bir tartışma mekanizması olmalı ama her şeye tekten bakmak, her şeye
tekçi karar vermek bu hâle getirdi. Öyle bir hâle geldik ki “Her şeye biz karar
veririz…” Üniversitede çalışan akademisyenlerin hiçbir önemi yok, orada çalışanların
da hiçbir önemi yok, öğrencilerin hele hiç önemi yok, velilerin hiç önemi yok. Bugün
bu karar mekanizması böyle bir bakış açısıyla, çoğunluğun gücüyle bir karara dönüşecek.
Buradan kim kazanacak? Muhtemelen TOKİ kazanacak. Daha kim kazanacak? TOKİ’den ihale
alan firmalar kazanacak. O firmalar kim olacak? Hepimizin malumudur. 
Şimdi
bu gerçekliği görmezden gelmemiz için ve bu gerçekliği tartışmamızı engellemek adına
öyle enteresan, olduk olmadık bir sürü şeye dönüştüren bir senaryo yazıyorsunuz.
Olacak iş mi? 1950’lere kadar gittiniz Sayın Bakan, Hacettepe Üniversitesinin 1950’lere
kadar olan dönemine geldiniz, az daha -ilk başta dediğim gibi- “Harran Üniversitesini,
dünyanın ilk üniversitesini biz kurduk.” diyeceksiniz. Böyle gerçeklik dışı bir
yaklaşımınız var. Lütfen bu ülkenin gerçekliğine biraz artık dokunalım, bu ülkenin
gençlerine biraz dokunalım, bu ailelere bir dokunalım. Bu ülke bizim, bu gençler
bizim. Bu gençlerin geleceği hepimizin geleceğidir. 
Oturduğunuz
yerde OHAL üzerinden bir sürü kararlar veriyorsunuz. Atanmamış 500 bin öğretmen
var, atanan ve görevi başında olan için OHAL’ler var. Birini OHAL’le terbiye ediyorsunuz,
diğerini atanmayan öğretmenlerle terbiye ediyorsunuz. Böyle bir gerçeklikten konuşmak
zorundayız yani. Bu, ülkenin gerçekliğidir. 500 bin atanmamış öğretmen bu ülkenin
yurttaşıdır. Milyonlarca öğretmenin OHAL ve KHK, Demokles’in kılıcı gibi başında
duruyor ve o da bu ülkenin gerçeğidir. Onu OHAL’le terbiye etmeye çalışıyorsunuz,
atanmayanlar da geçicilerle, böyle statüsüz, kısmi, böyle küçücük ücretlerle çalıştırılıyorlar.
Böyle bir çalışma sisteminin içerisinde biz neyi tartışıyoruz arkadaşlar? Böyle
bir eğitim sisteminde neyi tartışıyoruz? Bakın, bir yıl içerisinde 6 defa sınav
tarihi değişiyor ve bu çocuklar üniversiteye hazırlanıyor, bunu tartışamıyorsunuz.
Bu çocuklar üniversiteyi kazandıktan sonra nerede kalacak, yurtları var mı? O da
bir sorun, onu tartışmıyoruz. Neyi tartışıyoruz? Kendinize göre oluşturmuş olduğunuz
mekanizmaları meşrulaştırma, nicel rakamlar üzerinden, nicel sayısal üzerinden zorla
geçirmeyi tartışıyoruz. Bu ülkenin, artık aklı başında tartışılmaya ihtiyacı var.
Bu ülkenin ciddi sorunları var ve bu ülkenin gençlerinin sorunlarının tartışılmaya
ihtiyacı var. 
Buradan
şu anlaşıldı ki: On altı yıl boyunca iktidardınız, kendi kendinizi beğenmediniz,
kendi istediklerinizi, kendi yönetiminizi beğenmediniz, şimdi kendi içinizde bir
seçim yapıyorsunuz. Bu da ayrı bir tartışma konusu. Yani bellidir ve gülüyorum,
millî eğitimden halk memnun değil, sağlıktan memnun değil; yöneten sizsiniz, memnun
olmayan kesime karşı “Biz memnun olmadık ve biz seçim yapacağız.” diyorsunuz. Şimdi,
siz yönetiyorsunuz, seçimi kendinize ilan ediyorsunuz. Kiminle tartışıyorsunuz?
Bizimle tartışmak istemiyorsunuz; neredeyse kendinize göre bir muhalefet icat edeceksiniz,
onu da kendi içinizde götüreceksiniz. Biraz gerçekçi olalım ya, artık herkes bir
kendine gelsin yani. 
500
bin atanmamış öğretmenden bahsediyoruz, 500 bin öğretmenden bahsediyoruz ya. Bu
500 bin öğretmeni tartışmayacak mıyız? Geleceği nasıl konuşacaksınız? Nasıl bir
gelecek inşa etmeyi düşünüyorsunuz? 
Millî
Eğitim Bakanı olarak, biliyorum, siz, barış ve çözüm süreci döneminde o döneme dair
çok güzel cümleler sarf etmiştiniz. Nerede kaldı sizin o duygularınız? 
BÜLENT
TURAN (Çanakkale) – Yok ettiniz, yok ettiniz.
SİBEL
YİĞİTALP (Devamla) – Neden milyonlarca gence karşı sözünüzü söylemiyorsunuz?
Ben
daha farklı bir şey söylemek istemiyorum, Kürt sorunu üzerine tartışma yürütmeyeceğim
çünkü başka platformlarda ve başka şekilde konuşacağız ama gerçekten, her şeyden
azade şunu söyleyeceğim: Milyonlarca gencin geleceği konuşuluyor ise ailelerinin
de, o geleceğe eğitim veren akademisyenlerin de, o geleceğin sahipleri olan gençlerin
de sözünü, itirazını dinlemek zorundasınız. Demokratik olma, demokratik bakış açısına
sahip olma bunu gerektirir; ötekisi tahakkümdür, tahakküm sadece kaybettirir. 24
Haziranda bunu, tahakkümünüzü, kaybedişinizi hep birlikte izleyeceğiz. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim. 
FİLİZ
KERESTECİOĞLU DEMİR (İstanbul) – Karar yeter sayısı istiyorum.
BAŞKAN
– Önergeyi oylarınıza sunacağım ve karar yeter sayısı arayacağım.
Önergeyi
kabul edenler… Kabul etmeyenler…
Elektronik
cihazla yapalım.
İki
dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– Karar yeter sayısı yoktur.
Birleşime
beş dakika ara veriyorum.
Kapanma Saati: 22.18
YEDİNCİ OTURUM
Açılma Saati: 22.33
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Mehmet Necmettin AHRAZOĞLU (Hatay)
----- 0 -----
BAŞKAN
– Türkiye Büyük Millet Meclisinin 94’üncü Birleşiminin Yedinci Oturumunu açıyorum.
3’üncü
madde üzerinde Diyarbakır Milletvekili Sibel Yiğitalp ve arkadaşlarının önergesinin
oylamasında karar yeter sayısı bulunamamıştı. 
Şimdi
önergeyi yeniden oylarınıza sunacağım ve karar yeter sayısı arayacağım. 
Önergeyi
kabul edenler… Kabul etmeyenler… Karar yeter sayısı vardır, önerge kabul edilmemiştir.

556
sıra sayılı Kanun Tasarısı’nın görüşmelerine kaldığımız yerden devam edeceğiz. 
Komisyon
yerinde.
Hükûmet
yerinde. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 3’üncü maddesinin aşağıdaki gibi değiştirilmesini
arz ve talep ederiz.
MADDE
3- 2547 sayılı Kanunun ek 10 uncu maddesine aşağıdaki fıkralar eklenmiştir.
"Yükseköğretim
Kurulu gözetim ve denetim görevi kapsamında, vakıf yükseköğretim kurumlarının ilişkili
kişiler ile yaptıkları mal veya hizmet alım ya da satımlarına veya parasal hareketlere
ilişkin olarak bu kişilerden bilgi ve belge isteyebilir ya da bu kişiler nezdinde
söz konusu işlemlere ilişkin olarak inceleme yapılmasını talep edebilir. Bu hükmün
uygulanmasında ilişkili kişi, kurucu vakıf ve vakıf yükseköğretim kurumlarının mütevelli
heyet üyeleri ve yöneticilerinin ilgili bulunduğu gerçek kişi veya kurum ile idaresi,
denetimi veya sermayesi bakımından doğrudan veya dolaylı olarak bağlı bulunduğu
ya da nüfuzu altında bulundurduğu gerçek kişi veya kurumları ifade eder. Mütevelli
heyet üyeleri ve yöneticilerin eşleri, mütevelli heyet üyeleri ve yöneticilerin
veya eşlerinin üstsoy ve altsoyu ile üçüncü derece dahil yansoy hısımları ve kayın
hısımları da ilişkili kişi sayılır.
Yükseköğretim
Kurulu tarafından vakıf yükseköğretim kurumlarının yurt dışı mali ve finansal ilişkilerinin
denetimi Maliye Bakanlığından talep edilebilir.”
 Didem
Engin  Mahmut Tanal  Ali Şeker
 İstanbul İstanbul
 İstanbul
 Zeynel
Emre  Kazım Arslan  Ali Yiğit
 İstanbul
 Denizli  İzmir
BAŞKAN
- Komisyon önergeye katılıyor mu?
MİLLİ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL (Karabük)
- Katılamıyoruz Başkanım.
BAŞKAN
– Hükûmet?
GENÇLİK
VE SPOR BAKANI OSMAN AŞKIN BAK (Rize) - Katılmıyoruz Sayın Başkan.
BAŞKAN
- Önerge üzerinde İstanbul Milletvekili Zeynel Emre konuşacak.
Buyurun
Sayın Emre. (CHP sıralarından alkışlar) 
ZEYNEL
EMRE (İstanbul) - Sayın Başkan, değerli milletvekilleri; hepinizi saygıyla selamlıyorum.

Üniversitelerin
bölünmesini konuşuyoruz. Açıkçası gerekçeye baktığımızda gerekçe hiç tatmin edici
değil çünkü üniversitedeki öğrenci sayısının fazlalığı gerekçe olarak gösteriliyor
ancak sadece 20 üniversitenin bölünmesi konuşuluyor. Hâlbuki belirtilen sayıdan
çok daha fazla öğrenci sayısı olan üniversiteler de var. Açıkçası mantığı anlaşılabilmiş
değil. Niye bölüyoruz biz bu üniversiteleri? 
Üniversitelerden
tepki geliyor, bölünmesini istemeyen genel ağırlık var. Böyle bir tepki gelince
de “Efendim, bu tepki, ideolojik tepki.” deniyor. Hâlbuki İstanbul Üniversitesi,
Gazi Üniversitesi gibi belki aynı ideolojiyle anılamayacak, eğilimler olarak aynı
eğilimlerde anılamayacak üniversitelerden de tepki geliyor yani toplumun her kesiminden.
Sosyal medyaya baktığımızda, özellikle AKP seçmeninden de bu konuda ciddi tepkilerin
geldiğini görüyoruz. 
Şimdi,
şu gerçeği ifade etmek lazım: Üniversitelerin yönetiminde yaşanan sıkıntıların temel
nedeninin öğrenci sayısının fazlalığından ziyade liyakatli yönetici eksikliği, özerklik
eksikliği, katılımcı, modern ve demokratik yönetim anlayışının tesis edilememesi
gibi daha temel nedenler olduğunu söyleyebiliriz. Üstelik hiç bir üniversiteden
de “Gelin, bizi bölün.” şeklinde bir eğilimin olmadığını da biliyoruz, böyle bir
eğilim de hiçbir üniversitede yok.
Peki,
eğitim meselesinde Türkiye'nin onca problemi varken neden böylesine bir meselede
yani böl-parçala-yönet anlayışıyla hareket ediliyor? Gerçi bu böl-parçala-yönet
anlayışı, emperyalistlerin bu coğrafyada yüz yıllar boyunca uyguladığı yönetim anlayışının
bir tezahürü olarak da bunu görmekte bir beis görmüyoruz açıkçası. 
Şimdi,
üniversiteleri yönetemediğiniz açık, üniversiteleri yönetemediniz diye bölüyorsunuz.
Gerçi ülkeyi de yönetemiyorsunuz yani bunu ilan da ettiniz, değil mi? Elinizde sınırsız
yetki var, para var, güç var, her şey var ama hâl böyleyken yine de ülkeyi yönetemediniz
ve ülkeyi bir erken seçim sürecine sokmak durumunda kaldınız. Aslında sınırsız olduğu
varsayılan gücün de bir anlamı olmadığı anlaşılıyor çünkü o sınırsız paralarınızla
aldığınız medya aygıtlarına bakıyorsunuz ratingleri bir anda düşmüş durumda, tek
bir güçlü görüntü bile çıkmıyor. Âdeta panik butonuna basmış gibi erken seçim çağrısı
yaptınız iktidarınızı kaybetmemek için, belli ki önümüzdeki seçim döneminde her
yolu deneyeceksiniz iktidarınızı kaybetmemek açısından. Hatta, öyle ki bu, özellikle
7 Hazirandan sonra ortaya çıkardığınız anlayış nedeniyle toplumda “Ya, bunlar iktidarı
teslim etmez, etmek istemiyor.” gibi bir yaygın kanaat de oluşmaya başladı. 
Ancak,
değerli milletvekilleri, emin olun yenileceksiniz. Neden yenileceksiniz biliyor
musunuz? Çünkü tek adam rejimi 1940’lar Avrupasına ait olduğu için 21’inci yüzyıl
Türkiyesinde tamamen iflas edecek. Neden gideceksiniz biliyor musunuz? Türkiye ekonomik
bir felaketle maalesef karşı karşıya bırakıldı, o nedenle gideceksiniz. Bakın, kurlar
ve enflasyon almış başını gidiyor, bir yandan kendi teşkilatlarınıza görüntülü mesaj
yolluyorsunuz, diyorsunuz ki: “Her türlü şatafattan, lüksten uzak durun.” öte yandan,
sıfırı tüketmiş ekonomiye Okluk Koyu’nda yazlık ak saray yaptırmak türünden ekonomiye
kambur üstüne kambur yüklüyorsunuz. Bir yandan vesayeti dilinizden düşürmüyorsunuz
“Her türlü vesayeti yıktık.” diyorsunuz, öte yandan eski liderinizin evine helikopter
indiriyorsunuz. Üstelik bunu haber yapanı da gönderiyorsunuz. Bir yandan Cumhuriyet
Halk Partisinin vaatlerine “uçuk” diyeceksiniz, öte yandan bizim vaatlerimizin ucuz
birer kopyasıyla seçmenin karşısına çıkacaksınız ve bunu ekonomik paket diye yutturmaya
çalışacaksınız. İşte bütün bunlar sizin iktidarınızın artık tükendiğinin göstergesi.
Şu bir gerçek ki AKP 24 Hazirana meşruiyetini kaybetmiş ve gücünü uygulayamaz hâle
gelmiş bir siyasal iktidar olarak gidiyor. Açıkçası Gezi’yle başlayan bu süreç 7
Haziranda sonlanmıştı fakat burada iktidarı paylaşmak yerine başka bir yol seçtiniz.
Ancak denediğiniz her yolun ardından da meşruiyetinizi gitgide kaybediyorsunuz.

25
Haziran sabahı da Türkiye yeni bir geleceğe merhaba diyecek diyorum, Genel Kurulu
saygıyla selamlıyorum. (CHP sıralarından alkışlar) 
BAŞKAN
- Teşekkür ederim Sayın Emre.
Önergeyi
oylarınıza sunuyorum: Kabul edenler... Kabul etmeyenler… Önerge kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
BÜLENT
TURAN (Çanakkale) – Sayın Başkan, izin verirseniz zapta geçsin diye bir açıklama
yapmak istiyorum.
BAŞKAN
- Buyurun Sayın Turan. 
BÜLENT
TURAN (Çanakkale) – Sayın Başkan, konuşmacı -dil sürçmesi diye ümit ediyorum- “24
Haziranda meşruiyetini yitiren bir Hükûmet seçime gidiyor.” dedi. Bizler tüm meşruiyetimizi
sandıktan alan, millete hesap vermekten onur duyan bir ekip olarak onurla, gururla,
dört partinin kararıyla beraber seçime gidiyoruz. Bu “Meşruiyetini yitirmiş Hükûmet”
ifadelerini reddediyoruz Sayın Başkan. (AK PARTİ sıralarından alkışlar) 
BAŞKAN
- Teşekkür ederim. 
ZEYNEL
EMRE (İstanbul) – Sayın Başkan, kısa bir söz istiyorum.
BAŞKAN
- Sayın Emre… 
ZEYNEL
EMRE (İstanbul) – Sayın Başkan, benim dilim sürçmedi, ne söylediğimi de biliyorum.
Meşruiyetini yitirmekten kastım da şu: AKP seçime girdi, halktan oy aldı, iktidara
geldi; önce seçilmiş Başbakanını devirdi, atanan bir Başbakan getirdi, sonra da
Türkiye Büyük Millet Meclisinin OHAL ilanıyla birlikte tüm yetkisini gasbetti. Bütün
bunlar bir siyasal partinin meşruiyetinin zayıfladığının ve yitirdiğinin göstergesidir.
Benim kastettiğim bu. (CHP sıralarından alkışlar) 
BÜLENT
TURAN (Çanakkale) – Sayın Başkan…
BAŞKAN
- Sayın Turan…
BÜLENT
TURAN (Çanakkale) – Sayın Başkan, gecenin bu saatinde polemik yapıp da usul ekonomisi
gereği kanunun görüşmelerini engellemek doğru değil. Ancak seçimlere kalmış şurada
iki ay, hâlâ “Atanmış Başbakan” falan demelerini çok garipseyerek karşılıyorum.
Neden? Bizim partimizde kimin başkan olacağına, kimin olmayacağına biz karar veririz.
Bizim partimiz yetkili organlarınca toplantılarını yapmıştır, o değişikliği, bahsi
geçen konuyu nihayete erdirmiştir. Eğer bu tartışma açılacaksa hangi genel başkanın
hangi operasyonla geldiğini, hangi meşruiyetle iş başına geldiğini, hangi kaset
adımlarıyla sonuç aldığını açmak zorunda kalacağız. 
Teşekkür
ederim Sayın Başkan. (AK PARTİ sıralarından alkışlar) 
BAŞKAN
– Teşekkür ederim. 
Sayın
Özkoç…
ENGİN
ÖZKOÇ (Sakarya) – Sayın Başkan, gene bir grup başkan vekiline yakışmayacak ifadelerle
cevap veriliyor. Ne söyleyecekse, kimden bahsediyorsa açık ve net söylesin. 
Kimin
başbakan olacağına kendileri değil, millet karar veriyor, Türkiye Cumhuriyeti’nden
bahsediyoruz. 
SALİH
CORA (Trabzon) – Önce adayınızı bulun, önce adayınızı bulun. 
ENGİN
ÖZKOÇ (Sakarya) – “Millet iradesi” diye söze başlayarak “Milletin iradesine saygı
duyacağım.” diyen insanların, başbakan seçildikten sonra bir kişinin iki dudağı
arasında onu görevden alması, bu Hükûmetin meşruiyetini yitirmesi demektir. Ama
söylemek istediği başka bir şey varsa… Cumhuriyet Halk Partisinin, Fetullahçı terör
örgütünün kumpaslarına alışık olan bir siyasi partinin göndermesine ihtiyacı yoktur.
Teşekkür
ederim. (CHP sıralarından alkışlar) 
BAŞKAN
– Sayın Turan…
BÜLENT
TURAN (Çanakkale) – Sayın Başkan, aylardan beri bu konuyu tartışıyoruz. Bakınız,
bizim Genel Başkanımız, partimizin en yetkili kurulu olan MKYK’de alınan kararla
gidilen büyük kongrede görev değişikliği olmuştur. Herkesin gözü önünde, şeffaf,
demokratik bir seçimle bu karar alınmıştır. Bir daha diyorum: Gizli saklı falan
değil, Sayın CHP Genel Başkanının hangi operasyonla bir gecede Genel Başkan olduğunu
dünya âlem biliyor. Israrla gelip de “Bu, FETÖ’nün kumpası.” demek çok garip bir
yaklaşım. Eğer FETÖ kumpasıysa, kongre ortada, gereğini yapsalardı. Zaten şu an
gelinen yerde bütün partilerin Cumhurbaşkanı adayı belliyken hâlâ kapı kapı dolaşarak
aday arıyor olmaları, seçime az zaman kalmasına rağmen hâlâ sonuç alamamış olmaları
bu kumpasın bugünkü yaklaşımını gösteriyor. 
ALİ
ŞEKER (İstanbul) – Bizim adaya oy mu vereceksiniz?
BÜLENT
TURAN (Çanakkale) – Dün kasetle gelenler, bugün farklı entrikalarla başkan aramaya
çalışıyorlar. Ama ne kasede prim verildi ne bu senaryolara prim verilecek. Çok değil,
iki ay sonra -el mi yaman, bey mi yaman- hep beraber buradayız Sayın Başkan. (AK
PARTİ sıralarından alkışlar) 
BAŞKAN
– Sayın Özkoç…
ENGİN
ÖZKOÇ (Sakarya) – Efendim, direkt olarak hem partimizin Genel Başkanına hem de bize
sataşmada bulunmuştur. Sataşmadan söz istiyorum.
BAŞKAN
– Sayın Özkoç, şimdi karşılıklı, oturduğunuz yerden…
BÜLENT
TURAN (Çanakkale) – “Tek adam” demelerine cevap verdim Sayın Başkan. 
BAŞKAN
– Oturduğunuz yerden, bulunduğunuz yerden cevap veriyorsunuz, konuşuyorsunuz. 
ENGİN
ÖZKOÇ (Sakarya) – Efendim, çok ağır ithamlarda bulunmuştur. 
BAŞKAN
– Siz “Net konuşun.” dediniz, o da net konuştu.
ENGİN
ÖZKOÇ (Sakarya) – Üstelik de partimizin Genel Başkanının bir kaset kumpasıyla geldiğini
iddia etmiştir. O ciddi bir sataşmadır.
BAŞKAN
– Peki, buyurun. (CHP sıralarından alkışlar) 
Süreniz
iki dakika. 
VI.- SATAŞMALARA İLİŞKİN KONUŞMALAR
((Devam)
3.- Sakarya Milletvekili Engin Özkoç’un,
Çanakkale Milletvekili Bülent Turan’ın yerinden sarf ettiği bazı ifadeleri
sırasında Cumhuriyet Halk Partisine ve CHP Grup Başkanına sataşması nedeniyle
konuşması
ENGİN
ÖZKOÇ (Sakarya) – Sayın Başkan, değerli milletvekilleri; ya bir insanın yüzünün
kızarması lazım bunları söylerken. Eğer Türkiye'de gerçekten namusuyla, dürüstlüğüyle,
insanlığıyla, söylediği sözlerin arkasında durmasıyla ve Türkiye Cumhuriyeti’nin
demokrasisine, laikliğine güvencesiyle bir siyasi lider aranıyorsa, onun adı Kemal
Kılıçdaroğlu’dur. (CHP sıralarından alkışlar)
AHMET
HAMDİ ÇAMLI (İstanbul) – Bravo(!) Bravo(!) 
ENGİN
ÖZKOÇ (Devamla) – Ama söylediği her sözün yalan olmasıyla ilgili, Fetullahçı terör
örgütüne, “Siz daha ne istediniz de ben vermedim ki?” diyerek bir terör örgütüne,
yardım ve yataklık yaptığını ifade eden, Türkiye Cumhuriyeti’nin Genelkurmay Başkanını,
bir teröristin iki dudağının arasında, altı yıl cezaevinde tutan ve daha sonra,
kendi atadığı Genelkurmay Başkanlarını yok ederek, subayları hapsederek, atadığı
subaylara kalkışma yaptırtarak 15 Temmuz gecesi 250 kişinin şehit düşmesine neden
olan bir genel başkan arıyorsanız, onun da adı Recep Tayyip Erdoğan’dır. (CHP sıralarından
alkışlar) 
YILMAZ
TUNÇ (Bartın) – Hadi oradan!
SUAT
ÖNAL (Osmaniye) – Sen tırnağı olamazsın!
BAŞKAN
– Sayın Özkoç, Recep Tayyip Erdoğan bu ülkenin Cumhurbaşkanıdır.
ENGİN
ÖZKOÇ (Sakarya) – Aynı zamanda AKP Genel Başkanıdır.
SUAT
ÖNAL (Osmaniye) – Tırnağı olamazsın sen!
BAŞKAN
– Bu söylediğinizi hiçbir zaman hak etmemektedir.
ENGİN
ÖZKOÇ (Sakarya) – Bizim bahsettiğimiz, Türkiye Cumhuriyeti’nin Cumhurbaşkanı değildir
Sayın Başkan, AKP Genel Başkanı Tayyip Erdoğan’dır.
BAŞKAN
– 15 Temmuz gecesinde Recep Tayyip Erdoğan’ın ne yaptığını, nasıl bir tavır aldığını
dünya âlem biliyor; örnektir, örnek olarak da kalacaktır, dünya tarihine hem de.
(AK PARTİ sıralarından alkışlar) 
ENGİN
ÖZKOÇ (Sakarya) – Fetullahçı terör örgütüyle iş birliği yapan AKP Genel Başkanından
bahsediyoruz biz, tamam mı?
AKİF
ÇAĞATAY KILIÇ (Samsun) – Ne demek ya? “Darbe yaptırtmak” ne demekmiş ya?
ENGİN
ÖZKOÇ (Sakarya) – Darbe kalkışmacılarının arkasındaki genel başkandan bahsediyoruz.

BAŞKAN
– Sayın Özkoç, eleştiri yapabilirsiniz ama onun bir sınırı var, hakaret. Dediğim
gibi, 15 Temmuz gecesinde bu ülke Recep Tayyip Erdoğan’a ve Türkiye halkına çok
şey borçludur. Bunu zamanla öğreneceğiz hep beraber herhâlde.
AKİF
ÇAĞATAY KILIÇ (Samsun) – Yazıklar olsun ya! “Darbe yaptırtmak” ne demek?
BAŞKAN
– Buyurun Sayın Turan. 
BÜLENT
TURAN (Çanakkale) – Sayın Başkan, Grup Başkan Vekilinin Genel Başkanımızı itham
etmesinden dolayı sataşmadan söz istiyorum ben de izin verirseniz. 
BAŞKAN
– Buyurun, iki dakika. (AK PARTİ sıralarından alkışlar)
4.- Çanakkale Milletvekili Bülent Turan’ın,
Sakarya Milletvekili Engin Özkoç’un sataşma nedeniyle yaptığı konuşması
sırasında AK PARTİ Genel Başkanına sataşması nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; çok klasik bir ana muhalefet
yaklaşımıyla yine baş başayız. Ne zaman ki işler yoluna girer, bu Meclis verimli
çalışmaya başlar, toplantı yeter sayısı, karar yeter sayısı sorunları aşılmış olur,
hemen bir polemikle bu çalışmalar kilitlenmeye çalışılır. Bir an gelip de iki tane
ezber cümlesi kullanıp gitmek klasik bir yaklaşım. O yüzden, on altı yıldan beri
kim konuşuyor, kim iş yapıyor, millet vicdanı, millet iradesi hep sandığa yansıyarak
bunu gösterdi. 
Normal
şartlarda bir parti ne kadar başarılı olursa olsun on altı yıl iktidar olmaması
lazım. (AK PARTİ sıralarından alkışlar) Ama sağ olsunlar ki böyle bir muhalefet
var, böyle bir anlayış var, o yüzden bırakın bu on altı yılı, şimdiden ilan ediyorum,
24 Haziran akşamı burada onurla, gururla geleceğiz, sizin başınız yine aşağıda olacak,
mahcup olacaksınız. Niçin? (AK PARTİ sıralarından alkışlar) On altı yıldan beri
yüzde 25’i 26 yapmadınız, yapamazsınız da. Milletin liderine hakaret ederek, Cumhurbaşkanına
hakaret ederek, FETÖ kumpasını, darbe girişimini sulandıran yaklaşımlar yaparak
asla başarılı olamazsınız. Bu milletin irfanı, izanı, sağduyusu sizin ne demek istediğinizi
biliyor. 15 vekili kiralayan insanların, 15 vekili kiralık adamlar olarak oraya
buraya gönderen insanların gelip burada bizim partimize yan bakması, laf atması
kabul edilemez. 
BARIŞ
YARKADAŞ (İstanbul) – MHP’ye kul köle oldunuz, onu anlat, onu. 
BÜLENT
TURAN (Devamla) – 15 vekili kiralayanların, “İsterse geri gönderirim isterse ileri
gönderirim.” diktatöryel anlayışıyla bu ifadeyi kullananların gelip de AK PARTİ’nin
iktidarından, AK PARTİ’nin meşruiyetinden dem vurma hakkı olamaz. Kaldı ki 250 şehidimizin
yani bu milletin beraberliği için, bayrağı için, egemenliği için hayatını ortaya
koyan insanların şehadetine gölge düşüren ifadelerle genel başkanımıza suizanda
bulunmanın cevabını size inşallah 24 Haziran akşamı hep beraber vereceğiz. (AK PARTİ
sıralarından alkışlar)
ALİ
ŞEKER (İstanbul) – Kamyoncu teyze de var mı, kamyoncu teyze?
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç…
ENGİN
ÖZKOÇ (Sakarya) – “15 vekilinizi kiralayarak” sözleriyle hem vekillerimize hem grubumuza…
BÜLENT
TURAN (Çanakkale) – Ya “satılık” ya “kiralık” Sayın Başkan, ne diyeceğim ona?
ENGİN
ÖZKOÇ (Sakarya) – …hem partimize sataşmada bulunmuştur. Söz istiyorum. 
BAŞKAN
– Size de iki dakika söz vereceğim ama bunu kim sonlandıracak, bilmiyorum. (CHP
sıralarından alkışlar)
5.- Sakarya Milletvekili Engin Özkoç’un,
Çanakkale Milletvekili Bülent Turan’ın sataşma nedeniyle yaptığı konuşması
sırasında CHP Grubuna ve Cumhuriyet Halk Partisine sataşması nedeniyle konuşması
ENGİN
ÖZKOÇ (Sakarya) – Sayın Başkan, değerli milletvekilleri, değerli arkadaşlarım; siz
Türkiye Cumhuriyeti’nde sadece, başkanlığınızı ve tek adam diktatörlüğünü sürdürebilmek
için kirli bir ittifak içerisindeydiniz. (AK PARTİ sıralarından gürültüler) 
YILMAZ
TUNÇ (Bartın) – Hadi oradan, yeter ya!
BAŞKAN
– Sayın milletvekilleri…
ENGİN
ÖZKOÇ (Devamla) – Sadece ve sadece demokratik yöntemlerle partisini kurmuş ve partisiyle
siyasi seçime gitmek isteyen bir siyasi partinin önünü kesmek için kumpas kurdunuz.
24 Haziran baskın seçimine karşı 15 arkadaşımız demokrasi mücadelesi vermiştir.
(CHP sıralarından alkışlar, AK PARTİ sıralarından gürültüler) O 15 arkadaşımıza
yürekten teşekkür ediyorum. 
ŞAHİN
TİN (Denizli) – Boş boş konuşuyorsunuz, boş.
ENGİN
ÖZKOÇ (Devamla) – Ama siz Türkiye Cumhuriyeti’nin on altı yılda tarihine kara sayfalarla
geçtiniz. AKP Genel Başkanı Türkiye Cumhuriyeti’nin Fetullahçı terör örgütünün savcısının
arkasında durup Genelkurmay Başkanını hapsettirerek vatana ihanet etmiştir, millete
ihanet etmiştir, demokrasiye ihanet etmiştir. Fetullahçı terör örgütüne yardım ve
yataklık yapan eğer bir genel başkan varsa adı Recep Tayyip Erdoğan’dır. (AK PARTİ
sıralarından gürültüler) 
BAŞKAN
– Sayın Özkoç, müdahale etmek durumundayım.
ENGİN
ÖZKOÇ (Sakarya) – Siz bundan asla kaçamazsınız. O şehitleri o kadar çok önemsiyor
ve o şehitlerin üzerinden siyaset yapıyorsanız genel başkanınız çocuklarını askere
gönderseydi, onlar o şehitlerle mücadele etselerdi. (CHP sıralarından alkışlar,
AK PARTİ sıralarından gürültüler) 
AKİF
ÇAĞATAY KILIÇ (Samsun) – Ne diyorsun sen ya! Ne konuştuğunu biliyor musun!
ŞAHİN
TİN (Denizli) – Sen ne dediğini bilmiyorsun.
BAŞKAN
– Sayın Özkoç, bu ülkenin Cumhurbaşkanını bir terör örgütüne yardım ve yataklık
yapmak şeklinde nitelendirmenizi esefle karşılıyorum gerçekten, gerçekten esefle
karşılıyorum.
ENGİN
ÖZKOÇ (Sakarya) – Öyle bir şey yok Sayın Başkan, ne söylerlerse karşılığını alacak,
ne söylerse karşılığını alacak.
BAŞKAN
– Var öyle bir şey, öyle söylediniz.
ENGİN
ÖZKOÇ (Sakarya) – Bir genel başkana bu şekilde dil uzatırsa biz bunun gereğini söyleriz.
(AK PARTİ sıralarından gürültüler)
BAŞKAN
– Rica ediyorum, başka kelimeler bulabilirsiniz, başka kelimeler bulunabilir. Rica
ediyorum, lütfen.
İSMAİL
OK (Balıkesir) – Sayın Başkan…
BAŞKAN
– Sayın Turan, sonra Sayın Ok.
İSMAİL
OK (Balıkesir) – Hayır ama önce size… Sayın Turan sadece Cumhuriyet Halk Partisine
değil bize de sataşmıştır.
BAŞKAN
– Size de söz vereceğim, bir dakika size söz vereceğim, lütfen.
İSMAİL
OK (Balıkesir) – Dolayısıyla biz de önce bir söz hakkımızı kullanalım.
BAŞKAN
– Vereceğim söz size ama müsaade edin, takdir edeyim sırasını.
İSMAİL
OK (Balıkesir) – Ama ikinci kez söz veriyorsunuz. Böyle adalet olur mu?
BAŞKAN
– Sayın Turan, buyurun.
BÜLENT
TURAN (Çanakkale) – Sataşmadan söz istiyorum Sayın Başkan.
BAŞKAN
– Nedir gerekçeniz?
BÜLENT
TURAN (Çanakkale) – Israrla “tek adam” ifadesinde bulundu Genel Başkanımıza karşı.
BAŞKAN
– Buyurun. (AK PARTİ sıralarından alkışlar)
İki
dakika…
ENGİN
ÖZKOÇ (Sakarya) – Ne alakası var? Tek adamlığın sataşmayla ne alakası var Allah
aşkına?
BAŞKAN
– “Yardım yataklık ediyor.” dediniz, daha ne olacak Sayın Özkoç?
ENGİN
ÖZKOÇ (Sakarya) – O “‘Tek adam’dan dolayı istiyorum.” dedi, onun için söylüyorum.
BAŞKAN
– Yani hiç hoş değil bunlar.
6.- Çanakkale Milletvekili Bülent Turan’ın,
Sakarya Milletvekili Engin Özkoç’un sataşma nedeniyle yaptığı konuşması
sırasında AK PARTİ Genel Başkanına tekraren sataşması nedeniyle konuşması
BÜLENT
TURAN (Çanakkale) – Arkadaşlar, rahat olun, biz rahatız.
Sayın
Başkan, değerli milletvekilleri; sözünün kıymeti olmayan sesini yükseltir. (AK PARTİ
sıralarından alkışlar) Bağırırlar, çağırırlar. Sözleri topluma karşı olsaydı, sözleri
bağırarak, yüzü kızararak, âdeta zıplayarak, hoplayarak konuşmuşluklarının karşılığı
olmuş olsaydı şimdiye kadar bu grup buranın 5 katı olmazdı. Değerli arkadaşlar,
istediğinizi söyleyin, kim tek adam, kim değil, bu millet gördü. 
MEHMET
GÖKDAĞ (Gaziantep) – Tek adam değil mi?
BÜLENT
TURAN (Devamla) - 15 vekile -ağlayarak, utanarak, sıralara oturmayarak- talimatla
“Git, başka partiye.” diyen mi tek adam, her siyasi krizde milletimizin önüne gidip
“sandık” diyen, “seçim” diyen, ömrü milletle geçmiş adam mı tek adam? 
ENGİN
ÖZKOÇ (Sakarya) – Hadi canım sende! Bunu yemezler, yemezler!
ALİ
ŞEKER (İstanbul) – Kumpasınız boşa gitti, kumpasınız.
ZEYNEL
EMRE (İstanbul) – Başbakana “Çekil.” diyen tek adam, “İstifa et.” diyen tek adam.
BÜLENT
TURAN (Devamla) – Değerli arkadaşlar, bugün erken seçim kararı alan Genel Başkanımızla
beraber yol yürüyen bu grup diyor ki: “Millet iradesi, seçim bu meseleyi çözsün.”
Tek adam seçim mi der, tek adam sandık mı der? Ama tek adam 15 vekile “Yürü.” der,
“Geri gel.” der, “Dur.” der. 
BARIŞ
YARKADAŞ (İstanbul) – Hulusi Akar’ın arkasına sığındınız, vesayete sığındınız.
BÜLENT
TURAN (Devamla) – Şimdi, soruyorum: AK PARTİ’nin Cumhurbaşkanı adayı belli, Milliyetçi
Hareket Partisinin adayı belli. 
BÜLENT
YENER BEKTAŞOĞLU (Giresun) – Abdullah Gül’e gönderdiniz, Abdullah Gül’e.
ALİ
ŞEKER (İstanbul) – Helikopter yolladınız.
BÜLENT
TURAN (Devamla) – Doksan yıllık partinin Cumhurbaşkanı adayının kim olduğunu tek
adamdan başka bilen var mı? Cumhurbaşkanı adayını bilen kurul var mı, bilen yetkili
var mı? 
ALİ
ŞEKER (İstanbul) – Var, var, biz biliyoruz, rahat ol.
BÜLENT
TURAN (Devamla) – Bekliyorsunuz kim olacak diye. 
Değerli
arkadaşlar, biz Cumhurbaşkanımızın hangi yollardan geçerek bugüne geldiğini biliyoruz,
24 Haziran akşamında milletin hakemliğiyle beraber tekrar bismillah diyeceğiz, sizi
mahcup edeceğiz. (AK PARTİ sıralarından alkışlar)
BAŞKAN
– Birleşime beş dakika ara veriyorum.
Sayın
Ok, sizin söz hakkınız bakidir, tutanakları inceleyeceğim.
Kapanma Saati: 22.54
SEKİZİNCİ OTURUM
Açılma Saati: 23.03
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Mehmet Necmettin AHRAZOĞLU (Hatay)
----- 0 -----
BAŞKAN
– Türkiye Büyük Millet Meclisinin 94’üncü Birleşiminin Sekizinci Oturumunu açıyorum.
On
beş dakika ara veriyorum, tutanakları inceleyeceğim. 
Kapanma Saati: 23.04
DOKUZUNCU OTURUM
Açılma Saati: 23.40
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Mehmet Necmettin AHRAZOĞLU (Hatay)
----- 0 -----
BAŞKAN
– Türkiye Büyük Millet Meclisinin 94’üncü Birleşiminin Dokuzuncu Oturumunu açıyorum.
556
sıra sayılı Kanun Tasarısı’nın görüşmelerine kaldığımız yerden devam edeceğiz. 
Komisyon
yerinde.
Hükûmet
yerinde.
Sayın
Özkoç, size yerinizden bir dakika söz veriyorum.
Buyurun.
V.- AÇIKLAMALAR (Devam)
32.- Sakarya Milletvekili Engin Özkoç’un,
grup başkan vekillerinin milletvekillerine örnek teşkil edecek şekilde
konuşmaları gerektiğine ve aynı hassasiyetin karşılıklı gösterilmesi
gerektiğine ilişkin açıklaması
ENGİN
ÖZKOÇ (Sakarya) – Sayın Başkan, daha önce de grup başkan vekilleriyle ilgili konuşmalarımızda,
grup başkan vekillerimizin Türkiye Büyük Millet Meclisindeki milletvekillerine örnek
teşkil edecek şekilde bir konuşma sergilemeleri gerektiğini vurgulamıştım. AK PARTİ
Grubunun Grup Başkan Vekilinin bu konuda Sayın Genel Başkanımıza hitaben, onunla
ilgili söylediği sözlerden sonra, ben de AK PARTİ Grubunun Genel Başkanı hakkında
sözler sarf etmek durumunda kalıyorum.
Genel
başkanlarımızla ilgili sözler, hatiplerin arkasından genel başkanlarımızı töhmet
altında bırakacak şekilde ifadeler kullanıldığı zaman, grup başkan vekilleri genel
başkanlarını temsil ettikleri için elbette onlar da kendi genel başkanlarını ve
grubunu savunmak durumunda kalıyorlar. Elbette hiçbir kimseye biz “Vatan hainidir.”
demek istemeyiz, bununla ilgili bir kasıt içerisinde olmak istemeyiz ama aynı hassasiyeti
karşılıklı birbirimize göstermek zorundayız. Ben böyle bir kastın içerisinde olmak
da istemem.
Teşekkür
ediyorum.
BAŞKAN
– Teşekkür ederim.
Sayın
Turan...
33.- Çanakkale Milletvekili Bülent
Turan’ın, genel başkanlara daha hassas bir dille eleştiri yapılması gerektiğine
ilişkin açıklaması
BÜLENT
TURAN (Çanakkale) – Sayın Başkan, teşekkür ediyorum.
Ben
de Grup Başkan Vekilinin ifade ettiği gibi başta genel başkana olan ithamlarımızın,
ifadelerimizin çok daha dengeli, çok daha hassas ifade edilmesi gerektiği kanaatindeyim.
Hiçbir genel başkana “vatan haini” tarzı ifadeler kullanmanın doğru olmadığı kanaatindeyim.
Bu kasta daha dikkat edeceğimizi, genel başkanlarımıza daha hassas bir dille eleştiri
haklarımızı kullanacağımızı ifade etmek istiyorum. 
BAŞKAN
– Teşekkür ederim. 
Sayın
Ok, siz bir şey söyleyecek misiniz?
İSMAİL
OK (Balıkesir) – Evet, tabii, ben de ortamı…
BAŞKAN
– Size de yerinizden bir dakika söz vereyim. 
İSMAİL
OK (Balıkesir) – Oradan… Çünkü oradan sataşma yapıldı bize de. 
BAŞKAN
– Şimdi, nedir sataşmadan dolayı söz istemenizin gerekçesi? 
İSMAİL
OK (Balıkesir) – Yani “kiralık milletvekilleri”, işte bir sürü ağza alınmayacak
hakaretler. 
BAŞKAN
– Sayın Ok, size de söz vereyim çünkü biraz gerildi ortalık, yerinizden söz vereyim.
İSMAİL
OK (Balıkesir) – Ben germeyeceğim. 
BAŞKAN
– Yerinizden söz vereyim size de.
İSMAİL
OK (Balıkesir) – Ama oradan cevaplandırmak istiyorum çünkü… (AK PARTİ sıralarından
gürültüler) 
BAŞKAN
– Sayın Ok, bakın, sizin söz hakkınız baki dedim ama normalde İç Tüzük’e göre, oturum
değiştiği için sataşmadan size söz vermemem gerekiyor ama oturum değişikliği olduğu
için söz hakkınızı elinizden almamak anlamında size yerinizden söz veriyorum. İç
Tüzük’ü uygulamaya çalışıyorum, siz de yardımcı olun lütfen. 
Buyurun,
yerinizden. 
Teşekkür
ederim.
34.- Balıkesir Milletvekili İsmail Ok’un,
Genel Kurulda herkesin ifadelerine dikkat etmesi gerektiğine, bir kişinin hem
Cumhurbaşkanı hem de siyasi parti genel başkanı olamayacağına ve iktidarın
ülkeyi getirdiği noktaya ilişkin açıklaması
İSMAİL
OK (Balıkesir) – Gecenin bu saatinde böyle bir ortam olması son derece üzücü. Hakikaten
herkesin ağzından çıkan sözlere son derece dikkat etmesi gerekiyor.
Ben
öncelikle şunu ifade etmek istiyorum: Türkiye Cumhuriyeti devleti eğer hukuk devletiyse,
herkes kanunlara uymak zorundaysa bir partinin seçimlere girip giremeyeceği yasalarımızda
çok açık ve net bir şekilde yazılı. Yargıtay Cumhuriyet Başsavcılığı, siyasi partilerle
ilgili evrakları tutar, partilerin eksikleri varsa seçimlere girip giremeyeceğini
YSK’ya bildirir. Yargıtay Cumhuriyet Başsavcılığı, YSK tarafından hangi partilerin
seçimlere girebileceğini istemesi sonucunda YSK’ya bildiriyor, “Bu partilerin içerisinde
İYİ PARTİ de seçime girme yeterliliğine sahip.” diye yazıyor ama YSK kendisine kanunlarda,
yasada olmayan…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Ok.
İSMAİL
OK (Balıkesir) – YSK, maalesef, hiçbir yetkisi olmamasına rağmen İYİ PARTİ’nin seçimlere
girip girmemesi yönünde bir oylama yapıyor ve yalnızca İYİ PARTİ üzerine yapıyor.
Şimdi, burada özellikle AK PARTİ Grubu adına çıkan arkadaşlarımızın ya da vekillerin
YSK’yı kınaması gerekirken, demokrasiden yana, milletin iradesinin temsil edilmesinden
yana tavır göstermeleri gerekirken tam tersine bir tutum içerisinde bulunuyorlar.
Yani, kendilerinin ülkeyi getirdikleri ortam bu. 
Bu
engellemeyi ortadan kaldırmak için demokrasi adına, adalet adına Cumhuriyet Halk
Partisinden İYİ PARTİ’ye geçen 15 milletvekiline ağza alınmayacak hakaretlerle sataşmaları
gerçekten kabul edilebilir değil. Yani, şu yumuşayan havayı bozmak istemiyorum yoksa
çok daha ağır sözleri biz de söyleriz. 
Bir
diğer konu, Sayın Cumhurbaşkanı… 
(Mikrofon
otomatik cihaz tarafından kapatıldı)
İSMAİL
OK (Balıkesir) - …aynı zamanda bir siyasi partinin genel başkanı. Biz niye karşı
çıktık bir siyasi parti genel başkanının Cumhurbaşkanı olmasına? Siyasi parti genel
başkanı kimliğiyle bütün siyasiler eleştiriliyor…
BAŞKAN
– Tamamlayın lütfen Sayın Ok. 
İSMAİL
OK (Balıkesir) - …kendisine bir eleştiri yapıldığı zaman “Cumhurbaşkanına nasıl
bu eleştiriyi yaparsınız?” E, siz getirdiniz bu hâle bu memleketi. 
MEHMET
METİNER (İstanbul) – Sanki daha önce yok muydu?
İSMAİL
OK (Balıkesir) – Hoş oluyor mu? Biz de istemiyoruz, biz de savunmuyoruz ama hem
Cumhurbaşkanı -yerine geldiği zaman- hem siyasi parti genel başkanı, istediği zaman
istediği ceketi giyecek, istediğine sallayacak ama oraya eleştiri yapıldığı zaman
“Vay, siz Cumhurbaşkanına nasıl dersiniz!”
Bir
kişide iki ceket olmaz; işte, ülkeyi getirdiğiniz nokta bu. Yoksa çok daha ağır
konuşurdum…
İLYAS
ŞEKER (Kocaeli) – Ne demek o ya? Ne demek o? 
İSMAİL
OK (Balıkesir) -…ama gecenin bu saatinde ortamın yumuşaması dolayısıyla… 
İLYAS
ŞEKER (Kocaeli) – Haddini bil be!
ÖMER
ÜNAL (Konya) – Ateş olsan cirmin kadar yer yakarsın be!
İSMAİL
OK (Balıkesir) – Evet, yani, ne demek, 15 milletvekiline “kiralık” demek yakışıyor
mu size? 
BAŞKAN
– Sayın Ok…
İLYAS
ŞEKER (Kocaeli) – Haddini bil be! Ağır konuşacakmış, konuş bakalım!
İSMAİL
OK (Balıkesir) – Esas özür dilemesi gerekenler sizlersiniz. 
BAŞKAN
– Sayın Ok…
İSMAİL
OK (Balıkesir) – Teşekkür ediyorum. 
BAŞKAN
– Sayın Ok, çok daha ağır konuşabilirsiniz. (Gürültüler)
İLYAS
ŞEKER (Kocaeli) – Haddini bil, terbiyesiz!
BAŞKAN
– Sayın milletvekilleri…
Çok
daha ağır konuşabilirsiniz, bu sizin…
İSMAİL
OK (Balıkesir) – Aynen iade ediyorum, misliyle iade ediyorum.
BAŞKAN
– Sayın Ok…
İSMAİL
OK (Balıkesir) – Misliyle iade ediyorum. 
BAŞKAN
– Sayın Ok… 
İLYAS
ŞEKER (Kocaeli) – Haddini bil be!
İSMAİL
OK (Balıkesir) – Sizden korkmuyoruz!
BAŞKAN
– Sayın milletvekilleri…
MEHMET
METİNER (İstanbul) – Boş boş konuşuyorsun. 
İSMAİL
OK (Balıkesir) – Çok komiksiniz!
BAŞKAN
– Sayın Ok, çok daha ağır konuşabilirsiniz, bu sizin tercihinizdir ama biliniz ki
İç Tüzük’te de bunun karşılığı vardır. 
İSMAİL
OK (Balıkesir) – Hayhay. 
BAŞKAN
– Genel Kurulu yöneten Meclis başkan vekilleri de gereğini yerine getirir.
İSMAİL
OK (Balıkesir) – Hayhay. 
BAŞKAN
– Evet, bunu da bilelim. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Yükseköğretim Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/943), Erzincan Milletvekilleri Sebahattin Karakelle ve Serkan Bayram’ın Yükseköğretim
Kurumları Teşkilatı Kanununda Değişiklik Yapılması Hakkında Kanun Teklifi
(2/2311), Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve 5 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2313), Malatya Milletvekili Öznur
Çalık ve 3 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2314) ve Millî Eğitim, Kültür,
Gençlik ve Spor Komisyonu Raporu (S. Sayısı: 556) (Devam)
BAŞKAN – 4’üncü madde üzerinde iki adet önerge vardır, aykırılık
sırasına göre işleme alacağım. 
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 4’üncü maddesinin tasarı metninden çıkarılmasını
arz ve teklif ederiz.
 Filiz
Kerestecioğlu Demir Mehmet Ali Aslan Hüda Kaya
 İstanbul Batman İstanbul

 Sibel
Yiğitalp Mehmet Emin Adıyaman
 Diyarbakır Iğdır
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ LEYLA ŞAHİN USTA (Konya) – Katılmıyoruz
Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde İstanbul Milletvekili Hüda Kaya konuşacaklar.
Buyurun
Sayın Kaya. (HDP sıralarından alkışlar)
HÜDA
KAYA (İstanbul) – Sayın Başkan, değerli arkadaşlar; hepinize iyi geceler. Yükseköğretim
Kanunu’yla ilgili bazı düzenlemeler hakkında ben de söz almış bulunuyorum.
Fakat
değerli arkadaşlar, hemen, vaktim dar, son günlerde gündemimizi çokça meşgul eden,
cezaevinde kadın ölümü, hasta mahkûm ölümü; efendim, Türkiye’de iktidarın zulüm
politikalarından kaçmak zorunda kalan ve yollarda yaşamlarını kaybeden kadınlar,
çocuklar… Her gün bir kadın dramıyla karşı karşıyayız. 
Bu
iktidar yıllarca başörtülü bacı istismarı yaptı. Geçtiğimiz yıllarda, hepinizin
malumu olduğu üzere, Kabataş yalanı gibi tarihin en tescilli yalanları ifşa edildi;
15 Temmuzun, efendim, hikâyelerinden birisi daha ortaya çıktı; çarşaflı bacının,
kamyonet süren bir bacının nasıl yalancı bir kahraman hâline getirildiği ortaya
çıktı.
ORHAN
DELİGÖZ (Erzurum) – Bilmediğin konuyu konuşma, niye yalancı olsun, nereden çıkarıyorsun?
Sosyal medyadaki iftiralara niye inanıyorsun?
HÜDA
KAYA (Devamla) – Değerli arkadaşlar, 28 Şubat döneminde, sizin de tanıdığınız Medine
Bircan isimli yaşlı bir kadının başörtüsü yüzünden hastane kapısında öldüğünü hepimiz
biliyoruz. O gün bir tane Medine Bircan vardı, bugüne geldiğimizde binlerce kadın
Medine Bircan’dan daha ağır dramlarla, gerçeklerle, politikalarla, zulümlerle karşı
karşıya. Şimdi AKP’nin zulüm politikalarından kaçmak zorunda kalan başörtülü bacılarımız
çocuklarıyla denizlerde boğuluyorlar. 
AYŞE
SULA KÖSEOĞLU (Trabzon) – Ne dediğinizin farkında değilsiniz gecenin bu saatinde.

HÜDA
KAYA (Devamla) – Şimdi başörtülü kadınlar nehirlerde boğuluyorlar, ailece yok oluyorlar
ve hapislerde… İşte, Halime Gülsu. Arkadaşlar, iddiası, suçu, düşüncesi, inancı
ne olursa olsun, insanın düşmanı olsa bir insana, bir kadına, bir anneye, bir çocuğa
böylesine zulümler yapılamaz. Bunları, bakın, sıradan bir siyasetçi olarak, inanın
arkadaşlar, muhalif bir siyasetçi olarak sadece iktidarı eleştirmek için söylemiyorum
değerli arkadaşlar. Bunlara vicdanımız sızlıyor. Halkın içinde büyük bir yangın
var, insanların ahı artık arşı kaplamış durumda. Bir zerre içindeki vicdanını kaybetmemiş
insanlarımız, arkadaşlarımız bu sese kulak versinler, bu çığlıkları durdurmak için
sizler de elinizi taşın altına koyasınız diye söylüyorum, sıradan bir eleştiri olsun
diye söylemiyorum değerli arkadaşlar. Bakın, Halime Gülsu’nun otopsi raporları ortada
arkadaşlar, bunlar resmî makamlardan çıkan şeyler. Hastaya zamanında müdahale edilmediği
için -sizler de bunu biliyorsunuz- iki defa cezaevinde komaya girdiği hâlde, dili
boğazına kaçtığı hâlde, konuşamadığı hâlde ve cezaevi yöneticilerine durumlar anlatıldığı
hâlde… Ki cezaevine girenler cezaevi idaresinin içeride hastalanan insanlara davranışlarına,
insanların orada nasıl ölümle karşı karşıya kaldığına ben de dâhil yaşayan herkes
buna şahit olmuştur. Otopsi raporu burada, bakın. Bunları araştırabilirsiniz, merak
edenlere bunları verebiliriz. Bunlar acılar arkadaşlar. Gencecik bir kadın cezaevinde,
hasta, ilaçlarına mahkûm olduğu için, kişisel ihtiyaçlarını göremediği için öldü.

Bir
de Sise ana var 78 yaşında, o da Tarsus Cezaevinde, kişisel bakımını göremiyor,
yanındaki insanların yardımıyla ayakta duruyor, 80 yaşına gelmiş bir kadın şu anda.
Bunun da mı tabutu çıksın cezaevinden arkadaşlar?
Yine,
akil insanlardan Celalettin Can, parti meclisi üyesi bir arkadaşımız, 78’liler Girişiminin
sözcülerinden, yirmi yıl bu sistemin cezaevlerinde 12 Eylül dönemlerinde hapiste
kalmış bir insan, o dönemlerde sağlığını son derece kaybetmiş bir insan, 2010 yılında
ağır kalp ameliyatı geçiren bir insan ve şu anda, devletin izniyle, tayiniyle akil
insanlık görevini yapan -vakit kalmadı, maddeleri okumuyorum yasal gereklilikleri-
devletin izniyle, onun açtığı yolla barış olsun, bu savaş bitsin diye.…
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Kaya.
HÜDA
KAYA (Devamla) – Çok rica etsem, bir dakikada hemen bitirsem Başkanım.
BAŞKAN
– Peki, buyurun.
HÜDA
KAYA (Devamla) – Çok teşekkür ediyorum.
…ve
kavga için, savaş için, kan için mücadele etmeyip bu ülkede yaşanan darbeler döneminin
en ağır bedellerinden birini yaşamış olan bir arkadaşımız akil insan olarak “Bu
toplum huzur görsün, barış olsun.” diye mücadelesini verdi ama şimdi o dönemde yaptığı,
devletin izniyle yaptığı vazifesinden dolayı “Terör örgütüne yardım etmek.” diye
hapse atıldı ve ağır hasta, rahatsız. Acilen bu hastaların bir an önce cezaevinden
tahliye edilmeleri, özgür bırakılmaları, tedavi yollarının açılması gerekiyor değerli
arkadaşlar. 
ZEHRA
TAŞKESENLİOĞLU (Erzurum) – Ya, Hüda Hanım, PKK’nın kaçırdığı kız çocuklarını, ırzına
geçtiği kız çocuklarını niye söylemiyorsunuz?
BAŞKAN
– Sayın milletvekilleri, lütfen.
HÜDA
KAYA (Devamla) – Ve yine Ayşe öğretmen, bakın, altı aylık bebeğiyle cezaevine girdi,
sadece “Çocuklar ölmesin.” dediği için fakat 43 kişilik -20 kişilik koğuşta- kalabalıkta,
9 çocuk, 33 yetişkin… 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Kaya. 
HÜDA
KAYA (Devamla) – …42 insanın yaşadığı bir koğuş ortamında altı aylık bebeği hastalandı…
BAŞKAN
– Sayın Kaya, süreniz bitti.
Teşekkür
ederim. 
HÜDA
KAYA (Devamla) – …büyükannesine teslim edildi ve günlük emzirmeye cezaevine götürülüyor
her gün ve o da bu şekilde hastalanmış durumda. Bir an önce… “Cennet annelerin ayağı
altında." diye -bakın, önümüzdeki günlerde Anneler Günü- bunu yine çok konuşacaksınız
fakat…
BAŞKAN
– Sayın Kaya, süreniz bitti.
BÜLENT
TURAN (Çanakkale) – Yeter ama Sayın Başkan. 
HÜDA
KAYA (Devamla) – …anneler cehennemi yaşıyor. 
BAŞKAN
– Sayın Kaya…
ZEHRA
TAŞKESENLİOĞLU (Erzurum) – PKK da kadınlara cehennemi yaşattı yıllarca. 
HÜDA
KAYA (Devamla) – İktidar annelere cehennemi yaşatıyor. (HDP sıralarından alkışlar)

BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul edilmemiştir.
Diğer
önergeyi okutuyorum:
“Türkiye Büyük Millet Meclisi
Başkanlığına…”
BAŞKAN
– Önerge çekilmiştir, işlemden kaldırılmıştır.
4’üncü
maddeyi oylarınıza sunuyorum: Kabul edenler… Kabul etmeyenler… 4’üncü madde kabul
edilmiştir.
5’inci
maddeye bağlı geçici madde 76’ya dair iki adet önerge geri çekilmiştir.
5’inci
maddeye bağlı geçici madde 76’yı oylarınıza sunuyorum: Kabul edenler… Kabul etmeyenler…
Kabul edilmiştir.
5’inci
maddeye bağlı geçici madde 77 üzerinde ikisi aynı mahiyette olmak üzere üç adet
önerge vardır, ilk okutacağım iki önerge aynı mahiyettedir, birlikte işleme alacağım.
Türkiye Büyük Millet Meclisi Başkanlığına
Görüşülmekte olan 556 sıra sayılı Kanun Tasarısı’nın 5’inci
maddesine bağlı geçici madde 77’nin tasarı metninden çıkarılmasını arz ve teklif
ederiz. 
 Didem
Engin Mahmut Tanal Ali Şeker
 İstanbul İstanbul İstanbul
 Ali
Yiğit Serdal Kuyucuoğlu Kazım Arslan
 İzmir Mersin Denizli
Aynı
mahiyetteki önergenin diğer imza sahipleri:
 Filiz
Kerestecioğlu Demir Mehmet Ali Aslan Hüda Kaya
 İstanbul Batman İstanbul
 Mehmet
Emin Adıyaman Sibel Yiğitalp
 Iğdır Diyarbakır
BAŞKAN
– Aynı mahiyetteki önergelere Komisyon katılıyor mu?
MİLLİ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ LEYLA ŞAHİN USTA (Konya) – Katılmıyoruz
Sayın Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Aynı mahiyetteki önergeler üzerinde ilk olarak Mersin Milletvekili Serdal Kuyucuoğlu
konuşacak.
Buyurun
Sayın Kuyucuoğlu. (CHP sıralarından alkışlar)
SERDAL
KUYUCUOĞLU (Mersin) – Sayın Başkan, değerli milletvekilleri; 556 sıra sayılı Yükseköğretim
Kanunu ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı üzerine söz almış bulunuyorum. Bu vesileyle, hepinizi saygıyla, sevgiyle
selamlıyorum.
Söz
konusu tasarıda, bazı üniversitelerimizin bölünerek farklı isimlerde üniversiteler
kurulması teklif edilmektedir. Cumhuriyet Halk Partisi öteden beri eğitim ve öğretim
alanındaki açmazların üzerine titizlikle eğilmektedir. Parti olarak, üniversitelerin
yurt çapında yaygınlaştırılmasından ve sayılarının artırılmasından yanayız. Ancak
yeterli altyapı, bina, mekân ve donanıma, yeterli sayıda öğretim kadrosuna sahip
olması gerekliliği göz ardı edilmemelidir.
Değerli
milletvekilleri, gerek üniversite açmakta gerekse yüksekokuldan diplomalı gençler
yetiştirmekte akılcı ve tutarlı yol sayı kadar kalitenin de esas alınmasıdır. Bugün
eğitim ve öğretimdeki en önemli problemlerden biri gençlerimizin yeterli birikim
ve donanıma sahip olmadan okullarını bitirmeleridir. Bu eksiklik gençlerimizin iş
hayatına atılırken zorluklarla karşılaşmalarına ve işsiz kalmalarına yol açmaktadır.

Üniversitelerimizde
öğrencilerin mesleki açıdan yeterli bireyler olarak yetişmelerini sağlayan etkenlerin
başında öğretim kadrosu gelmektedir. Kaliteli akademisyenlerin varlığı çocuklarımızın
iyi yetişmesi açısından elzemdir. Yeterli ve aranılan düzeyde öğretim kadrosuna
sahip olmayan fakülte ve yüksekokullarda okuyan öğrenciler kendilerini geleceğe
hazırlayacak bilgileri edinememektedirler. Binbir zorluğa göğüs gererek üniversitelerden
mezun olan gençlerimiz istihdam sorunuyla karşılaşmakta, iş bulmakta zorlanmaktadır.
Yeterince
düşünülüp planlanmadan açılan üniversitelerden mezun olanlar boşta gezmektedir.
Şu anda yüz binlerce yüksekokul ve üniversite mezunu genç iş bulmak için devlet
kurumlarının ve özel şirketlerin kapısında beklemektedir. Bu tablonun sorumlusu
da gençlerimiz değil, kuşkusuz Hükûmettir. Türkiye İstatistik Kurumu Mayıs 2017
dönemi işgücü istatistiklerinde 1 milyon 134 bin üniversiteli resmen işsiz görünmektedir.

Düzenleme
yapılması gereken bir diğer önemli husus da akademisyenlerin mali durumlarının iyileştirilmesidir.
Bir öğretim üyesinin yetişmesi çok zordur. Lisans, yüksek lisans ve doktora çalışmalarının
tamamlanması en az on yıl sürmektedir. Geleceğin Türkiyesinin inşa edilmesinde önemli
rol oynayan bilim yuvalarında çalışanlarımızın geçim derdi de olmamalıdır. 
Değerli
milletvekilleri, bu kanun tasarısıyla 13 yeni üniversite açılıyor, iktidarın üç
yıl önce söz verdiği Tarsus Üniversitesi de bunlardan biridir. Baskın seçim öncesi
seçim rüşveti gibi görünse de buna rağmen Mersin Milletvekili olarak bu gelişmeden
mutluluk duydum çünkü geçen yıl Komisyona gelen teklif geri çekilmişti. Daha önce
yapılan üniversitelerin bölündüğü doğrudur ancak o köklü üniversiteler çeşitli illerde
fakülte ve yüksekokul açarak gelecekte Anadolu’da yeni üniversitelerin açılmasının
altyapısını hazırlamıştı. Demokratik ve özgür bir yapısı olması gereken üniversitelerin
kendi talep ve istekleri dışında, karşı çıkmalarına rağmen cebren bölünmeleri demokratik
de değildir, hakkaniyetli de de değildir. Üniversitelere daha fazla müdahale etmeyin,
bunun zararını ülkemiz görüyor.
İlahiyat
ön lisans okuyanlara dikey geçiş hakkının sağlanması ama diğer bölümlere bu hakkın
verilmemesi de eşitlik ilkesine aykırıdır, haksızlıktır. 
Yetişmiş
insanlar ülkemizden kaçıyor. Son bir buçuk yıl içerisinde 5 binin üzerinde akademisyen
OHAL’in arkasına sığınılarak üniversitelerden atıldı, ihraç edildi. Bunların büyük
bir kısmı FETÖ’yle alakası olmayan yurtsever ve demokrat akademisyenlerdi. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
SERDAL
KUYUCUOĞLU (Devamla) – Yeni üniversitelerin kurulması kararını alan Hükûmetin üniversitelerde
yetişmiş akademisyenlerden kendileri gibi düşünmeyenleri tasfiye etmeye çalışması
Türkiye’ye yapılan en büyük ihanetlerden biridir.
Değerli
milletvekilleri, AKP, MHP partileri 24 Haziran seçimlerine ittifakla gidiyorlar,
Cumhuriyet Halk Partisi de dört partili bir ittifakla seçime gidiyor görünüyor.
Bu kurulan dörtlü ittifak Türkiye koalisyonu olacaktır. “Önce Türkiye” düşüncesinde
olanların ittifak kurabilmeleri, sürekli Erdoğan tarafından gerilen, kutuplaştırılan
ülkemizde diyalog yolunun açılmasına neden olacaktır. Bunu, bu ülkenin her vatandaşı
sevinçle karşılamaktadır. 
Farklı
siyasi düşüncedeki partilerin bir araya gelerek ittifak kurmaları, birlikte seçime
girmeleri, bu yapıların “Önce vatan” düşüncesinin bir kanıtıdır diyor, hepinize
saygılar sunuyorum. (CHP sıralarından alkışlar)
BAŞKAN
– Teşekkür ederim.
Aynı
mahiyetteki önergeler üzerinde şimdi de Batman Milletvekili Mehmet Ali Aslan konuşacak.
FİLİZ
KERESTECİOĞLU DEMİR (İstanbul) – Gerekçe.
BAŞKAN
– Gerekçeyi okutuyorum:
Gerekçe:
Maddeyle,
ilahiyat ön lisans programından mezun olanlara ilahiyat fakültesi ve aynı programı
uygulayan fakültelerde, eş değer alanlarda lisans tamamlama eğitimi verilmesi öngörülmektedir.
AKP iktidar olduğu günden bugüne ilahiyat fakültelerine sürekli olarak ayrıcalıklı
imkân ve olanaklar tanımaktadır. Benzer şekilde, ilahiyat fakültesi öğrencilerine
de ayrıcalıklar tanımaktadır. Bugün birçok kamu kurumunda yönetici konumda olanlar
arasında ilahiyat fakültesi mezunlarının sayısı azımsanamayacak kadar fazladır.
Hâlihazırda ilahiyat ön lisans programında okuyan ya da mezun olan öğrencilerin
örgün öğretim ya da açıköğretim lisans programlarının 5. yarıyılından lisans öğrenimine
devam edebilmeleri için Ölçme, Seçme ve Yerleştirme Merkezi (ÖSYM) tarafından yapılan
Dikey Geçiş Sınavına (DGS) girmeleri gerekmektedir. Bu düzenleme varken ayrıca ilahiyat
ön lisans programındaki öğrencilere yönelik özel bir düzenleme yapılmasının gerekçesi
anlaşılır değildir. Eşitlik ilkesine aykırıdır.
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul etmeyenler...
Önergeler kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 556 sıra sayılı Yükseköğretim Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın 5'inci maddesi ile 2547 sayılı Yükseköğretim
Kanunu’na eklenen Geçici 77'nci maddenin aşağıdaki şekilde değiştirilmesini arz
ve teklif ederiz.
 Kamil
Aydın İsmail Faruk Aksu Zühal Topcu
 Erzurum İstanbul Ankara
 Baki
Şimşek Arzu Erdem
 Mersin İstanbul
"GEÇİCİ
MADDE 77- Bu maddenin yürürlüğe girdiği tarih itibarıyla ilahiyat ile gıda, tarım
ve hayvancılık alanlarında önlisans programından mezun durumda olanlara, aynı programları
uygulayan fakültelerde, eşdeğer alanlarda lisans tamamlama eğitimi yaptırılır. Bu
eğitimin usul ve esasları ile her yıl tahsis edilecek kontenjanlar Yükseköğretim
Kurulu tarafından belirlenir.”
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ LEYLA ŞAHİN USTA (Konya) – Katılmıyoruz
Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Gerekçeyi okutuyorum:
Gerekçe:
Kanun
tasarısıyla 2547 sayılı Yükseköğretim Kanunu’na eklenen geçici 77’nci madde, ilahiyat
ön lisans programlarından mezun olanlara ilahiyat fakültesi ve aynı programı uygulayan
fakültelerde eş değer alanlarda lisans tamamlama imkânı getirmekte, değişiklik önergesi
ise getirilen bu lisans tamamlama imkânının gıda, tarım ve hayvancılık alanlarında
ön lisans programlarından mezun olanlara da tanınmasını amaçlamaktadır. Bu değişiklikle,
söz konusu alanlarda ön lisans eğitimi görmüş ve çoğu kamuda görev yapanların üst
öğrenim yapamamış olmalarından kaynaklı mağduriyetleri giderilmiş olacaktır. 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
5’inci
maddeye bağlı geçici madde 77’yi oylarınıza sunuyorum: Kabul edenler... Kabul etmeyenler...
Madde kabul edilmiştir. 
6’ncı
maddede üç adet önerge vardır. Önergelerin ikisi aynı mahiyettedir, birlikte işleme
alacağım.
İlk
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 6’ncı maddesinin tasarı metninden çıkartılmasını
arz ve teklif ederiz. 
 Filiz
Kerestecioğlu Demir Mehmet Ali Aslan Hüda Kaya
 İstanbul Batman İstanbul
 Mehmet
Emin Adıyaman Sibel Yiğitalp
 Iğdır Diyarbakır
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ LEYLA ŞAHİN USTA (Konya) – Katılmıyoruz
Sayın Başkan.
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkan.
BAŞKAN
– Gerekçeyi okutuyorum:
Gerekçe:
Maddeyle
Uludağ, Cumhuriyet, Adnan Menderes, Abant İzzet Baysal, Mustafa Kemal, Dumlupınar,
Gaziosmanpaşa, Okan, Ahi Evran, Mehmet Akif Ersoy, Namık Kemal, Bozok Üniversitelerinin
adlarının başına bulundukları illerin isimlerinin eklenmesiyle isim değişikliği
öngörülmektedir. Bu düzenlemenin hiçbir izahı yoktur. Madem her üniversitenin adının
önüne bulunduğu il eklenecekse neden sadece bu üniversiteler seçilmiştir? Türkiye'de
toplam 185 üniversite bulunmaktadır. Neden sadece 12 üniversitenin önüne bulunduğu
il eklenmiştir? Akdeniz, Abdullah Gül, Anadolu, Çukurova, Çankaya, Dokuz Eylül,
Dicle Üniversiteleri gibi çok sayıda üniversitenin isimlerinin önüne neden bulundukları
iller eklenmemiştir? Üniversitelerin isimleri üzerinden il ya da üniversite için
bir marka değeri oluşturma kaygısı doğru değildir. Üniversitelerin isimleri yıllar
içerisinde, kurumsallaşmasıyla birlikte bir değer ve anlam kazanmaktadır. Üniversitelerin
oluşturdukları kültür, yürüttükleri çalışmalar isimleriyle birlikte anılmaktadır.
Bu isimler bir oldubittiye getirilerek, tamamen ilgili bölge milletvekillerinin
siyasi hedefleri gözetilerek değiştirilmez, değiştirilmemelidir. Üniversitelerin
isimlerinin değişikliği sadece ve sadece üniversite bileşenlerinin ortak talebi
doğrultusunda yapılmalıdır. Maddede ayrıca Erzincan Üniversitesinin adı Erzincan
Binali Yıldırım Üniversitesi olarak değiştirilmektedir. Binali Yıldırım'ın adı bu
ülkeye sağladığı demokratik, bilimsel ilerlemelerle değil, OHAL rejimi Başbakanı,
parlamenter sistemi ortadan kaldırarak tek adam rejimine geçişi sağlayan başbakan
olarak anılacaktır. Ülke tarihinde yolsuzluğun, hukuksuzluğun, anti demokratik uygulamaların
had safhaya çıktığı bir dönemin başbakanının adının bir üniversiteye verilmesi doğru
değildir.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Sayın
milletvekilleri, şimdi işleme alacağım iki önerge aynı mahiyettedir, birlikte işleme
alacağım.
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 6’ncı maddesinde yer alan “Aydın Adnan Menderes
Üniversitesi şeklinde,” ibaresinden sonra gelmek üzere “ek 9 uncu maddesinin başlığında
ve birinci fıkrasında yer alan ‘Bülent Ecevit Üniversitesi’ ibareleri ‘Zonguldak
Bülent Ecevit Üniversitesi’ şeklinde,” ibaresinin eklenmesini arz ve teklif ederiz.
 Türabi Kayan  Ali Şeker Kamil
Okyay Sındır
 Kırklareli İstanbul İzmir
 Mahmut Tanal  Lale Karabıyık
 İstanbul Bursa
Aynı
mahiyetteki diğer önergenin imza sahipleri:
 Bülent Turan Mehmet Doğan
Kubat Ramazan Can
 Çanakkale İstanbul Kırıkkale
 Adnan Boynukara Hasan Basri
Kurt Faruk Çaturoğlu
 Adıyaman Samsun Zonguldak
 Salih Cora Hüseyin
Özbakır Özcan Ulupınar
 Trabzon Zonguldak Zonguldak
BAŞKAN
– Aynı mahiyetteki önergelere Komisyon katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ LEYLA ŞAHİN USTA (Konya) – Takdire
bırakıyoruz Sayın Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılıyoruz Başkanım.
BAŞKAN
– Önergelerin gerekçesini okutuyorum:
Mahmut
Tanal (İstanbul) ve arkadaşlarının vermiş olduğu önergenin gerekçesi:
Bülent
Ecevit Üniversitesinin adının “Zonguldak Bülent Ecevit Üniversitesi” olarak değiştirilmesi
amaçlanmıştır.
Bülent
Turan (Çanakkale) ve arkadaşlarının vermiş olduğu önergenin gerekçesi: 
Bülent
Ecevit Üniversitesinin isminin başına üniversitenin kurulu bulunduğu şehrin isminin
eklenmesi amaçlanmaktadır.
BAŞKAN
– Gerekçelerini okuttuğum aynı mahiyetteki önergeleri oylarınıza sunuyorum: Kabul
edenler… Kabul etmeyenler… Önergeler kabul edilmiştir.
Kabul
edilen önergeler doğrultusunda madde 6’yı oylarınıza sunuyorum: Kabul edenler… Kabul
etmeyenler… Madde 6 kabul edilmiştir.
Birleşime
iki dakika ara veriyorum.
Kapanma Saati: 00.09
ONUNCU OTURUM
Açılma Saati: 00.12
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Mehmet Necmettin AHRAZOĞLU (Hatay)
----- 0 -----
BAŞKAN
– Türkiye Büyük Millet Meclisinin 94’üncü Birleşiminin Onuncu Oturumunu açıyorum.
556
sıra sayılı Kanun Tasarısı’nın görüşmelerine kaldığımız yerden devam edeceğiz.
Komisyon?
Yok. 
Ertelenmiştir.

Gündemimizde
başka bir iş bulunmadığından, kanun tasarı ve teklifleri ile komisyonlardan gelen
diğer işleri sırasıyla görüşmek için 3 Mayıs 2018 Perşembe günü saat 14.00’te toplanmak
üzere birleşimi kapatıyorum. 
İyi
geceler diliyorum. 
Kapanma Saati: 00.13




(x) Bu bölümde hatip tarafından Türkçe
olmayan kelimeler ifade edildi.


(x) 556 S. Sayılı Basmayazı tutanağa eklidir.




