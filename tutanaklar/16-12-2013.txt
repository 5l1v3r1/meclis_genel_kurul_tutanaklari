















DÖNEM: 24 CİLT:
66 YASAMA
YILI: 4




TÜRKİYE BÜYÜK MİLLET MECLİSİ
TUTANAK DERGİSİ



33’üncü
Birleşim
16 Aralık 2013 Pazartesi




(TBMM Tutanak
Hizmetleri Başkanlığı tarafından hazırlanan bu Tutanak Dergisi’nde yer alan ve
kâtip üyeler tarafından okunmuş bulunan her tür belge ile konuşmacılar
tarafından ifade edilmiş ve tırnak içinde belirtilmiş alıntı sözler aslına
uygun olarak yazılmıştır.)


İ Ç İ N D E K İ L
E R

I.- GEÇEN TUTANAK ÖZETİ
II.- GELEN KÂĞITLAR
III.- KANUN TASARI
VE TEKLİFLERİ İLE KOMİSYONLARDAN GELEN DİĞER İŞLER

A) Kanun Tasarı ve Teklifleri


1.- 2014 Yılı
Merkezi Yönetim Bütçe Kanunu Tasarısı ile Plan ve Bütçe
Komisyonu Raporu (1/832) (S. Sayısı: 506)

2.- 2012 Yılı Merkezi Yönetim Kesin Hesap Kanunu Tasarısı, 2012
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2012 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi, Maliye Bakanlığı ve İçişleri Bakanlığı Tarafından Sayıştaya Gönderilen Genel Faaliyet Raporları ile Bu
Raporlara İlişkin Sayıştay Değerlendirmesini İçeren 2012 Yılı Faaliyet Genel
Değerlendirme Raporunun Sunulduğuna İlişkin Sayıştay Başkanlığı Tezkeresi, 2012
Yılı Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2012 Yılı Mali İstatistikleri Değerlendirme Raporunun
Sunulduğuna İlişkin Sayıştay Başkanlığı Tezkeresi ile Plan ve Bütçe Komisyonu
Raporu (1/798, 3/1275, 3/1277, 3/1278, 3/1279) (S. Sayısı: 507)



A) GIDA, TARIM VE HAYVANCILIK BAKANLIĞI


1) Gıda, Tarım ve
Hayvancılık Bakanlığı 2014 Yılı Merkezî Yönetim Bütçesi


2) Gıda, Tarım ve
Hayvancılık Bakanlığı 2012 Yılı Merkezî Yönetim Kesin Hesabı



B) TÜTÜN VE ALKOL PİYASASI DÜZENLEME KURUMU


1) Tütün ve Alkol
Piyasası Düzenleme Kurumu 2014 Yılı Merkezî Yönetim Bütçesi


2) Tütün ve Alkol
Piyasası Düzenleme Kurumu 2012 Yılı Merkezî Yönetim Kesin Hesabı



C) AİLE VE SOSYAL POLİTİKALAR BAKANLIĞI



1) Aile ve Sosyal
Politikalar Bakanlığı 2014 Yılı Merkezî Yönetim Bütçesi


2) Aile ve Sosyal
Politikalar Bakanlığı 2012 Yılı Merkezî Yönetim Kesin Hesabı


Ç) SAĞLIK BAKANLIĞI



1) Sağlık
Bakanlığı 2014 Yılı Merkezî Yönetim Bütçesi



2) Sağlık
Bakanlığı 2012 Yılı Merkezî Yönetim Kesin Hesabı



D) TÜRKİYE HUDUT VE SAHİLLER SAĞLIK GENEL MÜDÜRLÜĞÜ


1) Türkiye Hudut
ve Sahiller Sağlık Genel Müdürlüğü 2014 Yılı Merkezî Yönetim Bütçesi

2) Türkiye Hudut
ve Sahiller Sağlık Genel Müdürlüğü 2012 Yılı Merkezî Yönetim Kesin Hesabı


E) TÜRKİYE İLAÇ VE TIBBİ CİHAZ KURUMU


1) Türkiye İlaç
ve Tıbbi Cihaz Kurumu 2014 Yılı Merkezî Yönetim Bütçesi




2) Türkiye İlaç
ve Tıbbi Cihaz Kurumu 2012 Yılı Merkezî Yönetim Kesin Hesabı



F) TÜRKİYE KAMU HASTANELERİ KURUMU


1) Türkiye Kamu
Hastaneleri Kurumu 2014 Yılı Merkezî Yönetim Bütçesi


2) Türkiye Kamu
Hastaneleri Kurumu 2012 Yılı Merkezî Yönetim Kesin Hesabı



G) TÜRKİYE HALK SAĞLIĞI KURUMU



1) Türkiye Halk
Sağlığı Kurumu 2014 Yılı Merkezî Yönetim Bütçesi


2) Türkiye Halk
Sağlığı Kurumu 2012 Yılı Merkezî Yönetim Kesin Hesabı



Ğ) BİLİM, SANAYİ VE TEKNOLOJİ BAKANLIĞI
1) Bilim, Sanayi
ve Teknoloji Bakanlığı 2014 Yılı Merkezî Yönetim Bütçesi
2) Bilim, Sanayi
ve Teknoloji Bakanlığı 2012 Yılı Merkezî yönetim Kesin Hesabı

H) KÜÇÜK VE ORTA ÖLÇEKLİ İŞLETMELERİ GELİŞTİRME VE
DESTEKLEME İDARESİ
BAŞKANLIĞI
1) Küçük ve Orta
Ölçekli İşletmeleri Geliştirme ve Destekleme İdaresi Başkanlığı 2014 Yılı
Merkezî Yönetim Bütçesi
2) Küçük ve Orta
Ölçekli İşletmeleri Geliştirme ve Destekleme İdaresi Başkanlığı 2012 Yılı
Merkezî Yönetim Kesin Hesabı

I) TÜRK STANDARTLARI ENSTİTÜSÜ 


1) Türk
Standartları Enstitüsü 2014 Yılı Merkezî Yönetim Bütçesi



2) Türk
Standartları Enstitüsü 2012 Yılı Merkezî Yönetim Kesin Hesabı

İ) TÜRK PATENT ENSTİTÜSÜ 


1) Türk Patent
Enstitüsü 2014 Yılı Merkezî Yönetim Bütçesi



2) Türk Patent
Enstitüsü 2012 Yılı Merkezî Yönetim Kesin Hesabı

J) TÜRKİYE BİLİMSEL VE TEKNOLOJİK ARAŞTIRMA KURUMU 
1) Türkiye
Bilimsel ve Teknolojik Araştırma Kurumu 2014 Yılı Merkezî Yönetim Bütçesi
2) Türkiye
Bilimsel ve Teknolojik Araştırma Kurumu 2012 Yılı Merkezî Yönetim Kesin Hesabı

K) TÜRKİYE BİLİMLER AKADEMİSİ



1) Türkiye
Bilimler Akademisi 2014 Yılı Merkezî Yönetim Bütçesi

2) Türkiye
Bilimler Akademisi 2012 Yılı Merkezî Yönetim Kesin Hesabı


L) MİLLÎ SAVUNMA BAKANLIĞI


1) Millî Savunma
Bakanlığı 2014 Yılı Merkezî Yönetim Bütçesi


2) Millî Savunma
Bakanlığı 2012 Yılı Merkezî Yönetim Kesin Hesabı

M) SAVUNMA SANAYİ MÜSTEŞARLIĞI


1) Savunma Sanayi
Müsteşarlığı 2014 Yılı Merkezî Yönetim Bütçesi



2) Savunma Sanayi
Müsteşarlığı 2012 Yılı Merkezî Yönetim Kesin Hesabı

IV.- SATAŞMALARA İLİŞKİN KONUŞMALAR
1.- Konya
Milletvekili Faruk Bal’ın, Adıyaman Milletvekili Mehmet Erdoğan’ın 506 sıra
sayılı Bütçe Kanunu Tasarısı ile 507 sıra sayılı Kesin Hesap Kanunu
Tasarısı’nın onuncu tur görüşmelerinde AK PARTİ Grubu adına yaptığı konuşması
sırasında Milliyetçi Hareket Partisine sataşması nedeniyle konuşması
2.- Adıyaman
Milletvekili Ahmet Aydın’ın, Konya Milletvekili Faruk Bal’ın sataşma nedeniyle
yaptığı konuşması sırasında Adalet ve Kalkınma Partisine sataşması nedeniyle
konuşması
3.- Konya
Milletvekili Faruk Bal’ın, Adıyaman Milletvekili Ahmet Aydın’ın sataşma
nedeniyle yaptığı konuşması sırasında şahsına sataşması nedeniyle konuşması
4.- Konya
Milletvekili Faruk Bal’ın, İstanbul Milletvekili Halide İncekara’nın
506 sıra sayılı Bütçe Kanunu Tasarısı ile 507 sıra sayılı Kesin Hesap Kanunu
Tasarısı’nın onuncu tur görüşmelerinde AK PARTİ Grubu adına yaptığı konuşması
sırasında şahsına sataşması nedeniyle konuşması
5.- Adıyaman
Milletvekili Ahmet Aydın’ın, Manisa Milletvekili Özgür Özel’in 506 sıra sayılı
Bütçe Kanunu Tasarısı ile 507 sıra sayılı Kesin Hesap Kanunu Tasarısı’nın
onuncu tur görüşmelerinde CHP Grubu adına yaptığı konuşması sırasında AK PARTİ
Grubuna sataşması nedeniyle konuşması
6.- Manisa
Milletvekili Özgür Özel’in, Adıyaman Milletvekili Ahmet Aydın’ın sataşma
nedeniyle yaptığı konuşması sırasında şahsına sataşması nedeniyle konuşması
7.- Bursa
Milletvekili İlhan Demiröz’ün, Gıda, Tarım ve Hayvancılık Bakanı Mehmet Mehdi Eker’in 506 sıra sayılı Bütçe Kanunu Tasarısı ile 507 sıra
sayılı Kesin Hesap Kanunu Tasarısı’nın onuncu tur görüşmelerinde Hükûmet adına
yaptığı konuşması sırasında şahsına ve CHP Grubuna sataşması nedeniyle
konuşması
8.- Yozgat
Milletvekili Sadir Durmaz’ın, Gıda, Tarım ve
Hayvancılık Bakanı Mehmet Mehdi Eker’in 506 sıra
sayılı Bütçe Kanunu Tasarısı ile 507 sıra sayılı Kesin Hesap Kanunu
Tasarısı’nın onuncu tur görüşmelerinde Hükûmet adına yaptığı konuşması
sırasında şahsına sataşması nedeniyle konuşması
9.- Gıda, Tarım
ve Hayvancılık Bakanı Mehmet Mehdi Eker’in, Yozgat
Milletvekili Sadir Durmaz’ın sataşma nedeniyle
yaptığı konuşması sırasında şahsına sataşması nedeniyle konuşması
10.- Tekirdağ
Milletvekili Candan Yüceer’in, Aile ve Sosyal Politikalar Bakanı Fatma Şahin’in
506 sıra sayılı Bütçe Kanunu Tasarısı ile 507 sıra sayılı Kesin Hesap Kanunu
Tasarısı’nın onuncu tur görüşmelerinde Hükûmet adına yaptığı konuşması
sırasında şahsına sataşması nedeniyle konuşması
11.- Adıyaman
Milletvekili Ahmet Aydın’ın, Muş Milletvekili Sırrı Sakık’ın
506 sıra sayılı Bütçe Kanunu Tasarısı ile 507 sıra sayılı Kesin Hesap Kanunu
Tasarısı’nın on birinci tur görüşmelerinde BDP Grubu adına yaptığı konuşması
sırasında şahsına sataşması nedeniyle konuşması
12.- Muş
Milletvekili Sırrı Sakık’ın, İzmir Milletvekili Oktay
Vural’ın yaptığı açıklaması sırasında Barış ve Demokrasi Partisine sataşması
nedeniyle konuşması
13.- Sinop
Milletvekili Engin Altay’ın, Muş Milletvekili Sırrı Sakık’ın,
506 sıra sayılı Bütçe Kanunu Tasarısı ile 507 sıra sayılı Kesin Hesap Kanunu
Tasarısı’nın on birinci tur görüşmelerinde BDP Grubu adına yaptığı konuşması
sırasında CHP Grubuna sataşması nedeniyle konuşması

V.- AÇIKLAMALAR
1.- Adıyaman
Milletvekili Ahmet Aydın’ın, kadın milletvekillerinin kırmızı şal takma
eylemlerinin hiçbir
şahsı ya da grubu hedef almadığına ilişkin açıklaması
2.- İstanbul
Milletvekili Halide İncekara’nın, Konya Milletvekili
Faruk Bal’ın sataşma nedeniyle yaptığı konuşmasındaki bazı ifadelerine ilişkin
açıklaması
3.- İzmir
Milletvekili Oktay Vural’ın, Gıda, Tarım ve Hayvancılık Bakanı Mehmet Mehdi Eker’in sataşma nedeniyle yaptığı konuşmasındaki bazı
ifadeleri nedeniyle MHP Grubu milletvekillerinden özür dilemesi gerektiğine
ilişkin açıklaması 
4.- Gıda, Tarım
ve Hayvancılık Bakanı Mehmet Mehdi Eker’in, İzmir
Milletvekili Oktay Vural’ın açıklamasındaki bazı ifadelerine ilişkin açıklaması
5.- Adıyaman
Milletvekili Ahmet Aydın’ın, Gıda, Tarım ve Hayvancılık Bakanı Mehmet Mehdi Eker’in sataşma nedeniyle yaptığı konuşmasındaki bazı
ifadeleriyle bir grubu hedef almadığına ve herkesi temiz bir dil kullanmaya
davet ettiklerine ilişkin açıklaması
6.- Adana
Milletvekili Ali Halaman’ın, tarımsal veri tabanının
ilk defa Milliyetçi Hareket Partisi döneminde kullanıldığına ilişkin açıklaması
7.- Van
Milletvekili Özdal Üçer’in, şu anda Van’da depremzede
pek çok ailenin zor şartlarda yaşamlarını sürdürmeye çalıştıklarına ve bu
aileler için ne yapılacağını öğrenmek istediğine ilişkin açıklaması
8.- Aile ve
Sosyal Politikalar Bakanı Fatma Şahin’in, Van Milletvekili Özdal
Üçer’in yaptığı açıklamasındaki bazı ifadelerine ilişkin açıklaması
9.- Isparta
Milletvekili S. Nevzat Korkmaz’ın, Kars Milletvekili Mülkiye Birtane’nin 506 sıra sayılı Bütçe Kanunu Tasarısı ile 507
sıra sayılı Kesin Hesap Kanunu Tasarısı’nın on birinci tur görüşmelerinde BDP
Grubu adına yaptığı konuşmasındaki bazı ifadelerine ilişkin açıklaması
10.- Adıyaman
Milletvekili Ahmet Aydın’ın, Kars Milletvekili Mülkiye Birtane’nin
506 sıra sayılı Bütçe Kanunu Tasarısı ile 507 sıra sayılı Kesin Hesap Kanunu
Tasarısı’nın on birinci tur görüşmelerinde BDP Grubu adına yaptığı
konuşmasındaki bazı ifadelerine ilişkin açıklaması
11.- İzmir
Milletvekili Oktay Vural’ın, PKK’nın terör örgütü olduğuna ve Türk Silahlı
Kuvvetlerinin terörle mücadelesinin meşru, hukuki ve siyasi meşruiyeti olan bir
mücadele olduğuna ilişkin açıklaması
12.- Bingöl
Milletvekili İdris Baluken’in, Adıyaman Milletvekili
Ahmet Aydın’ın sataşma nedeniyle yaptığı konuşmasındaki bazı ifadelerine
ilişkin açıklaması

VI.- DİSİPLİN CEZASI İŞLEMLERİ
1.- Van
Milletvekili Özdal Üçer’e, yerinden sarf ettiği bazı
ifadeleri nedeniyle kınama cezası verilmesi

VII.- YAZILI SORULAR VE CEVAPLARI
1.- Niğde
Milletvekili Doğan Şafak’ın, Niğde’deki elma ve fasulye üreticilerinin
fırtınadan kaynaklanan mağduriyetlerine,
- Mersin
Milletvekili Ali Öz’ün, Mersin’de hortum felaketinden etkilenen çiftçilerin
mağduriyetine, 
- Eskişehir
Milletvekili Kazım Kurt’un, kuraklık nedeniyle yapılan borç ertelemesindeki
farklı uygulamalara,
- İstanbul
Milletvekili Osman Oktay Ekşi’nin, AB İlerleme Raporunda Bakanlığın uhdesinde
bulunan alanlarla ilgili yer alan ifadelere,
- Kocaeli
Milletvekili Haydar Akar’ın, gıda mühendisi, ziraat mühendisi, su ürünleri
mühendisi ve veteriner hekim mezunlarının atamalarına,
- Ankara
Milletvekili Özcan Yeniçeri’nin, 2002-2013 yılları
arasında badem üreticilerine verilen teşvike,
- Ankara
Milletvekili Özcan Yeniçeri’nin, 2002-2013 yılları
arasında ithal edilen Antepfıstığı miktarına,
İlişkin soruları
ve Gıda, Tarım ve Hayvancılık Bakanı Mehmet Mehdi Eker’in
cevabı (7/33556), (7/33557), (7/33558), (7/33559), (7/33560), (7/33561),
(7/33562)
I.- GEÇEN TUTANAK ÖZETİ

TBMM Genel Kurulu saat 10.03’te açılarak dört oturum yaptı.
2014 Yılı Merkezi Yönetim Bütçe Kanunu Tasarısı (1/832) (S.
Sayısı: 506) ve 2012 Yılı Merkezi Yönetim Kesin Hesap Kanunu Tasarısı, 2012
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2012 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi, Maliye Bakanlığı ve İçişleri Bakanlığı Tarafından Sayıştaya Gönderilen Genel Faaliyet Raporları ile Bu
Raporlara İlişkin Sayıştay Değerlendirmesini İçeren 2012 Yılı Faaliyet Genel
Değerlendirme Raporunun Sunulduğuna İlişkin Sayıştay Başkanlığı Tezkeresi, 2012
Yılı Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2012 Yılı Mali İstatistikleri Değerlendirme Raporunun
Sunulduğuna İlişkin Sayıştay Başkanlığı Tezkeresi ile Plan ve Bütçe Komisyonu
Raporu’nun (1/798, 3/1275, 3/1277, 3/1278, 3/1279) (S. Sayısı: 507)
görüşmelerine devam edilerek;
Dışişleri Bakanlığı,
Çevre ve Şehircilik Bakanlığı,
Tapu ve Kadastro Genel Müdürlüğü,
Millî Eğitim Bakanlığı,
Yükseköğretim Kurulu,
Ölçme, Seçme ve Yerleştirme Merkezi Başkanlığı,
Üniversiteler:
Ankara Üniversitesi, Orta Doğu Teknik Üniversitesi, Hacettepe
Üniversitesi, Gazi Üniversitesi, İstanbul Üniversitesi, İstanbul Teknik
Üniversitesi, Boğaziçi Üniversitesi, Marmara Üniversitesi, Yıldız Teknik
Üniversitesi, Mimar Sinan Güzel Sanatlar Üniversitesi, Ege Üniversitesi, Dokuz
Eylül Üniversitesi, Trakya Üniversitesi, Uludağ Üniversitesi, Anadolu
Üniversitesi, Selçuk Üniversitesi, Akdeniz Üniversitesi, Erciyes Üniversitesi,
Cumhuriyet Üniversitesi, Çukurova Üniversitesi, Ondokuz
Mayıs Üniversitesi, Karadeniz Teknik Üniversitesi, Atatürk Üniversitesi, İnönü
Üniversitesi, Fırat Üniversitesi, Dicle Üniversitesi, Yüzüncü Yıl Üniversitesi,
Gaziantep Üniversitesi, İzmir Yüksek Teknoloji Enstitüsü, Gebze Yüksek
Teknoloji Enstitüsü, Harran Üniversitesi, Süleyman Demirel Üniversitesi, Adnan
Menderes Üniversitesi, Bülent Ecevit Üniversitesi, Mersin Üniversitesi,
Pamukkale Üniversitesi, Balıkesir Üniversitesi, Kocaeli Üniversitesi, Sakarya
Üniversitesi, Celal Bayar Üniversitesi, Abant İzzet Baysal Üniversitesi, Mustafa
Kemal Üniversitesi, Afyon Kocatepe Üniversitesi, Kafkas Üniversitesi, Çanakkale
Onsekiz Mart Üniversitesi, Niğde Üniversitesi,
Dumlupınar Üniversitesi, Gaziosmanpaşa Üniversitesi, Muğla Sıtkı Koçman
Üniversitesi, Kahramanmaraş Sütçü İmam Üniversitesi, Kırıkkale Üniversitesi,
Eskişehir Osmangazi Üniversitesi, Galatasaray Üniversitesi, Ahi Evran
Üniversitesi, Kastamonu Üniversitesi, Düzce Üniversitesi, Mehmet Akif Ersoy
Üniversitesi, Uşak Üniversitesi, Recep Tayyip Erdoğan Üniversitesi, Namık Kemal
Üniversitesi, Erzincan Üniversitesi, Aksaray Üniversitesi, Giresun
Üniversitesi, Hitit Üniversitesi, Bozok Üniversitesi, Adıyaman Üniversitesi,
Ordu Üniversitesi, Amasya Üniversitesi, Karamanoğlu Mehmetbey
Üniversitesi, Ağrı İbrahim Çeçen Üniversitesi, Sinop Üniversitesi, Siirt
Üniversitesi, Nevşehir Hacı Bektaş Veli Üniversitesi, Karabük Üniversitesi,
Kilis 7 Aralık Üniversitesi, Çankırı Karatekin Üniversitesi, Artvin Çoruh
Üniversitesi, Bilecik Şeyh Edebali Üniversitesi, Bitlis Eren Üniversitesi,
Kırklareli Üniversitesi, Osmaniye Korkut Ata Üniversitesi, Bingöl Üniversitesi,
Muş Alparslan Üniversitesi, Mardin Artuklu
Üniversitesi, Batman Üniversitesi, Ardahan Üniversitesi, Bartın Üniversitesi,
Bayburt Üniversitesi, Gümüşhane Üniversitesi, Hakkari
Üniversitesi, Iğdır Üniversitesi, Şırnak Üniversitesi, Tunceli Üniversitesi,
Yalova Üniversitesi, Türk Alman Üniversitesi, Yıldırım Beyazıt Üniversitesi,
Bursa Teknik Üniversitesi, İstanbul Medeniyet Üniversitesi, İzmir Kâtip Çelebi
Üniversitesi, Necmettin Erbakan Üniversitesi, Abdullah Gül Üniversitesi,
Erzurum Teknik Üniversitesi, Adana Bilim ve Teknoloji Üniversitesi,
2014 yılı merkezî yönetim bütçeleri ve 2012 yılı merkezî yönetim
kesin hesapları; 
Ankara Sosyal Bilimler Üniversitesi 2014 yılı merkezî yönetim
bütçesi;
Kabul edildi.
Sinop Milletvekili Engin Altay, İstanbul Milletvekili Volkan
Bozkır’ın 506 sıra sayılı Bütçe Kanunu Tasarısı ile 507 sıra sayılı Kesin Hesap
Kanunu Tasarısı’nın dokuzuncu tur görüşmelerinde AK PARTİ Grubu adına yaptığı
konuşması sırasında Cumhuriyet Halk Partisine,
İstanbul Milletvekili Osman Taney
Korutürk, İstanbul Milletvekili Volkan Bozkır’ın 506 sıra sayılı Bütçe Kanunu
Tasarısı ile 507 sıra sayılı Kesin Hesap Kanunu Tasarısı’nın dokuzuncu tur
görüşmelerinde AK PARTİ Grubu adına yaptığı konuşması sırasında şahsına,
İstanbul Milletvekili Mihrimah Belma
Satır, Sinop Milletvekili Engin Altay’ın sataşma nedeniyle yaptığı konuşması
sırasında Adalet ve Kalkınma Partisi Grup Başkanına, 
Karaman Milletvekili Lütfi Elvan, İstanbul Milletvekili Fatma Nur
Serter’in 506 sıra sayılı Bütçe Kanunu Tasarısı ile 507 sıra sayılı Kesin Hesap
Kanunu Tasarısı’nın dokuzuncu tur görüşmelerinde CHP Grubu adına yaptığı
konuşması sırasında şahsına,
İstanbul Milletvekili Fatma Nur Serter, Karaman Milletvekili Lütfi
Elvan’ın sataşma nedeniyle yaptığı konuşması sırasında şahsına,
Sinop Milletvekili Engin Altay, Karaman Milletvekili Lütfi
Elvan’ın sataşma nedeniyle yaptığı konuşması sırasında Cumhuriyet Halk
Partisine,
Ankara Milletvekili Yıldırım Tuğrul Türkeş, Dışişleri Bakanı Ahmet
Davutoğlu’nun 506 sıra sayılı Bütçe Kanunu Tasarısı ile 507 sıra sayılı Kesin
Hesap Kanunu Tasarısı’nın dokuzuncu tur görüşmelerinde Hükûmet adına yaptığı
konuşması sırasında şahsına,
İstanbul Milletvekili Osman Taney
Korutürk, Dışişleri Bakanı Ahmet Davutoğlu’nun 506 sıra sayılı Bütçe Kanunu
Tasarısı ile 507 sıra sayılı Kesin Hesap Kanunu Tasarısı’nın dokuzuncu tur
görüşmelerinde Hükûmet adına yaptığı konuşması sırasında şahsına ve Cumhuriyet
Halk Partisine, 
Kayseri Milletvekili Yusuf Halaçoğlu, Dışişleri Bakanı Ahmet
Davutoğlu’nun 506 sıra sayılı Bütçe Kanunu Tasarısı ile 507 sıra sayılı Kesin
Hesap Kanunu Tasarısı’nın dokuzuncu tur görüşmelerinde Hükûmet adına yaptığı
konuşması sırasında Milliyetçi Hareket Partisine,
Dışişleri Bakanı Ahmet Davutoğlu, İstanbul Milletvekili Osman Taney Korutürk ve Kayseri Milletvekili Yusuf Halaçoğlu’nun
sataşma nedeniyle yaptıkları konuşmaları sırasında şahsına,
Sataşmaları nedeniyle birer konuşma yaptılar.
Oturum Başkanı TBMM Başkan Vekili Sadık Yakut, Edirne Milletvekili
Recep Gürkan’ın 506 sıra sayılı Bütçe Kanunu Tasarısı ile 507 sıra sayılı Kesin
Hesap Kanunu Tasarısı’nın dokuzuncu tur görüşmelerinde CHP Grubu adına yaptığı
konuşmasındaki bazı ifadelerine ilişkin bir konuşma yaptı. 
İstanbul Milletvekili Mihrimah Belma
Satır, Sinop Milletvekili Engin Altay’ın sataşma nedeniyle yaptığı
konuşmasındaki bazı ifadelerine ilişkin bir açıklamada bulundu. 
Alınan karar gereğince, 16 Aralık 2013 Pazartesi günü saat
10.00’da toplanmak üzere 21.14’te birleşime son verildi.

 Sadık YAKUT
 Başkan
Vekili

 Fehmi
KÜPÇÜ Muharrem IŞIK Bayram ÖZÇELİK 
 Bolu Erzincan Burdur 
 Kâtip Üye Kâtip Üye  Kâtip Üye


II.- GELEN KÂĞITLAR
  No: 47
16 Aralık 2013 Pazartesi
Raporlar
1.- Türkiye
Cumhuriyeti Hükümeti ve Sudan Cumhuriyeti Hükümeti Arasında Hidrokarbon
Alanında İşbirliğine İlişkin Mutabakat Zaptının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/857) (S.
Sayısı: 514) (Dağıtma tarihi: 16.12.2013) (GÜNDEME)
2.- Türkiye
Cumhuriyeti Hükümeti ile Sudan Cumhuriyeti Hükümeti Arasında Elektrik Alanında
İşbirliğine İlişkin Mutabakat Zaptının Onaylanmasının Uygun Bulunduğuna Dair
Kanun Tasarısı ve Dışişleri Komisyonu Raporu (1/859) (S. Sayısı: 515) (Dağıtma
tarihi: 16.12.2013) (GÜNDEME)
3.- Türkiye
Cumhuriyeti Hükümeti ile Tunus Cumhuriyeti Hükümeti Arasında Nüfus İşleri
Alanında İşbirliği Protokolünün Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/841) (S. Sayısı: 516) (Dağıtma
tarihi: 16.12.2013) (GÜNDEME)
4.- Türkiye
Cumhuriyeti Hükümeti ile Moldova Cumhuriyeti Hükümeti Arasında Geri Kabul
Anlaşması ile Notaların Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu (1/843) (S. Sayısı: 517) (Dağıtma tarihi:
16.12.2013) (GÜNDEME)
5.- Türkiye
Cumhuriyeti Hükümeti ile Yunanistan Cumhuriyeti Hükümeti Arasında Nüfus İşleri
Alanında İşbirliği Protokolünün Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/846) (S. Sayısı: 518) (Dağıtma
tarihi: 16.12.2013) (GÜNDEME)
6.- Türkiye
Cumhuriyeti Hükümeti ile Karadağ Hükümeti Arasında Geri Kabul Anlaşmasının Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu (1/849) (S.
Sayısı: 519) (Dağıtma tarihi: 16.12.2013) (GÜNDEME)
7.- Türkiye
Cumhuriyeti Hükümeti ile Japonya Hükümeti Arasında Nükleer Enerjinin Barışçıl
Amaçlarla Kullanımına Dair İşbirliği Anlaşmasının Onaylanmasının Uygun
Bulunduğuna Dair Kanun Tasarısı ile Sanayi, Ticaret, Enerji, Tabii Kaynaklar,
Bilgi ve Teknoloji Komisyonu ile Dışişleri Komisyonu Raporları (1/850) (S.
Sayısı: 520) (Dağıtma tarihi: 16.12.2013) (GÜNDEME)
Sözlü Soru Önergeleri
1.- Kahramanmaraş
Milletvekili Mesut Dedeoğlu’nun, gazi yakınlarına yönelik bir çalışma olup
olmadığına ilişkin Başbakandan sözlü soru önergesi (6/5026) (Başkanlığa geliş
tarihi: 03.12.2013)
2.- Kahramanmaraş
Milletvekili Mesut Dedeoğlu’nun, Finans Kurumlarına borçlarını ödeyemeyenlerin
sayısındaki artışa ilişkin Başbakandan sözlü soru önergesi (6/5027) (Başkanlığa
geliş tarihi: 03.12.2013)
3.- Kahramanmaraş
Milletvekili Mesut Dedeoğlu’nun, Genel Sağlık Sigortası sistemine ilişkin
Başbakandan sözlü soru önergesi (6/5028) (Başkanlığa geliş tarihi: 03.12.2013)
4.- Kahramanmaraş
Milletvekili Mesut Dedeoğlu’nun, diş hekimi sayısının yetersizliğine ilişkin
Sağlık Bakanından sözlü soru önergesi (6/5029) (Başkanlığa geliş tarihi:
03.12.2013)
5.- Ankara
Milletvekili Özcan Yeniçeri’nin, MTA tarafından tıbbi
jeoloji konusunda ve Türkiye fauna florasını içeren
materyallerin yurt dışında tanıtılması kapsamında gerçekleştirilen çalışmalara
ilişkin Enerji ve Tabii Kaynaklar Bakanından sözlü soru önergesi (6/5030)
(Başkanlığa geliş tarihi: 03.12.2013)
6.- Ankara
Milletvekili Özcan Yeniçeri’nin, 2002-2013 yılları
arasında MTA tarafından gerçekleştirilen zemin etütlerine ilişkin Enerji ve
Tabii Kaynaklar Bakanından sözlü soru önergesi (6/5031) (Başkanlığa geliş
tarihi: 03.12.2013)
7.- Ankara
Milletvekili Özcan Yeniçeri’nin, 2002-2013 yılları
arasında MTA tarafından gerçekleştirilen mağara etütlerine ilişkin Enerji ve
Tabii Kaynaklar Bakanından sözlü soru önergesi (6/5032) (Başkanlığa geliş
tarihi: 03.12.2013)
8.- Ankara
Milletvekili Özcan Yeniçeri’nin, BDDK tarafından
tasarruf yetersizliği sorunu ve sektördeki gelişme potansiyelinin
değerlendirilmesi konularında gerçekleştirilen çalışmalara ilişkin Başbakan
Yardımcısından (Ali Babacan) sözlü soru önergesi (6/5033) (Başkanlığa geliş
tarihi: 03.12.2013)
9.- Ankara
Milletvekili Özcan Yeniçeri’nin, BDDK tarafından
müşteri bilgilerinin korunması konusunda gerçekleştirilen çalışmalara ilişkin
Başbakan Yardımcısından (Ali Babacan) sözlü soru önergesi (6/5034) (Başkanlığa
geliş tarihi: 03.12.2013)
10.- Ankara
Milletvekili Özcan Yeniçeri’nin, BDDK tarafından
finansal sistemin rekabet gücünün artırılması ve işlem-aracılık
maliyetlerindeki etkinliğin değerlendirilmesi konularında gerçekleştirilen
çalışmalara ilişkin Başbakan Yardımcısından (Ali Babacan) sözlü soru önergesi
(6/5035) (Başkanlığa geliş tarihi: 03.12.2013)
11.- Ankara
Milletvekili Özcan Yeniçeri’nin, BDDK tarafından
tüketici ihbar ve şikayetlerinin değerlendirilmesi ile
araştırma ve analiz kapasitesinin artırılması kapsamında gerçekleştirilen
çalışmalara ilişkin Başbakan Yardımcısından (Ali Babacan) sözlü soru önergesi
(6/5036) (Başkanlığa geliş tarihi: 03.12.2013)
12.- Tokat
Milletvekili Reşat Doğru’nun, cezaevlerinde görev yapan personel sayısına ve
cezaevi personelinin özlük haklarının iyileştirilmesi konusunda bir çalışmanın
olup olmadığına ilişkin Adalet Bakanından sözlü soru önergesi (6/5037)
(Başkanlığa geliş tarihi: 03.12.2013)
13.- Tokat
Milletvekili Reşat Doğru’nun, özel okulların sayısı ile özel okullarda eğitim
gören öğrenci sayısına ilişkin Milli Eğitim Bakanından sözlü soru önergesi
(6/5038) (Başkanlığa geliş tarihi: 03.12.2013)
14.- Tokat
Milletvekili Reşat Doğru’nun, 2013 yılı içinde Kırım Kongo Kanamalı Ateşi
hastalığına yakalanan ve bu hastalık nedeniyle hayatını kaybeden kişi sayısına
ilişkin Sağlık Bakanından sözlü soru önergesi (6/5039) (Başkanlığa geliş
tarihi: 03.12.2013)
15.- Tokat
Milletvekili Reşat Doğru’nun, Niksar Devlet Hastanesindeki doktor sayısı ile
doktor açığına ilişkin Sağlık Bakanından sözlü soru önergesi (6/5040)
(Başkanlığa geliş tarihi: 03.12.2013)
Yazılı Soru Önergeleri
1.- Manisa
Milletvekili Özgür Özel’in, Gezi Parkı protestoları sırasında Dolmabahçe
Camiinde meydana geldiği iddia edilen bir olaya ilişkin Türkiye Büyük Millet
Meclisi Başkanından yazılı soru önergesi (7/35320) (Başkanlığa geliş tarihi:
10.12.2013)
2.- Ankara
Milletvekili Levent Gök’ün, Ankara’nın Polatlı ilçesindeki bir köyün
sorunlarına ilişkin Başbakandan yazılı soru önergesi (7/35321) (Başkanlığa
geliş tarihi: 03.12.2013)
3.- Ankara
Milletvekili Levent Gök’ün, Ankara’nın Polatlı ilçesindeki bir köyün altyapı
sorunlarına ilişkin Başbakandan yazılı soru önergesi (7/35322) (Başkanlığa
geliş tarihi: 03.12.2013)
4.- Ankara
Milletvekili Levent Gök’ün, Ankara’nın Polatlı ilçesindeki bir köyde yapılması
planlanan fabrikanın yerine ilişkin Başbakandan yazılı soru önergesi (7/35323)
(Başkanlığa geliş tarihi: 03.12.2013)
5.- Ankara
Milletvekili Levent Gök’ün, Ankara’nın Polatlı ilçesindeki bir köyün
sorunlarına ilişkin Başbakandan yazılı soru önergesi (7/35324) (Başkanlığa
geliş tarihi: 03.12.2013)
6.- Ankara
Milletvekili Levent Gök’ün, Ankara’nın Polatlı ilçesindeki bir köyle ilgili
imar çalışmalarına ilişkin Başbakandan yazılı soru önergesi (7/35325)
(Başkanlığa geliş tarihi: 03.12.2013)
7.- Ankara
Milletvekili Levent Gök’ün, Ankara’nın Polatlı ilçesindeki bir köyün altyapı
sorunlarına ilişkin Başbakandan yazılı soru önergesi (7/35326) (Başkanlığa
geliş tarihi: 03.12.2013)
8.- Ankara
Milletvekili Levent Gök’ün, Ankara’nın Polatlı ilçesindeki bir köyün içine
kilit taşı döşenmesine ilişkin Başbakandan yazılı soru önergesi (7/35327)
(Başkanlığa geliş tarihi: 03.12.2013)
9.- Ankara
Milletvekili Levent Gök’ün, Ankara’nın Polatlı ilçesindeki bir köyün
sorunlarına ilişkin Başbakandan yazılı soru önergesi (7/35328) (Başkanlığa
geliş tarihi: 03.12.2013)
10.- Ankara
Milletvekili Levent Gök’ün, Ankara’nın Polatlı ilçesindeki bir köyün
sorunlarına ilişkin Başbakandan yazılı soru önergesi (7/35329) (Başkanlığa
geliş tarihi: 03.12.2013)
11.- Ankara
Milletvekili Levent Gök’ün, Ankara’nın Polatlı ilçesindeki bir köyün
sorunlarına ilişkin Başbakandan yazılı soru önergesi (7/35330) (Başkanlığa
geliş tarihi: 03.12.2013)
12.- Ankara
Milletvekili Levent Gök’ün, Ankara’nın Polatlı ilçesindeki bir köyün
sorunlarına ilişkin Başbakandan yazılı soru önergesi (7/35331) (Başkanlığa
geliş tarihi: 03.12.2013)
13.- Ankara
Milletvekili Levent Gök’ün, Ankara’nın Polatlı ilçesindeki bir köyde yürütülen
kanalizasyon şebekesi çalışmalarına ilişkin Başbakandan yazılı soru önergesi
(7/35332) (Başkanlığa geliş tarihi: 03.12.2013)
14.- Ankara
Milletvekili Levent Gök’ün, Ankara’nın Polatlı ilçesindeki bir köyün
sorunlarına ilişkin Başbakandan yazılı soru önergesi (7/35333) (Başkanlığa
geliş tarihi: 03.12.2013)
15.- İstanbul
Milletvekili Osman Oktay Ekşi’nin, erişimi engellenen web sitelerine ilişkin
Başbakandan yazılı soru önergesi (7/35334) (Başkanlığa geliş tarihi:
03.12.2013)
16.- Ankara
Milletvekili Levent Gök’ün, Ankara’nın Polatlı ilçesindeki bir köyün
sorunlarına ilişkin Başbakandan yazılı soru önergesi (7/35335) (Başkanlığa
geliş tarihi: 03.12.2013)
17.- Ankara
Milletvekili Levent Gök’ün, Ankara’nın Polatlı ilçesindeki bir köyün
sorunlarına ilişkin Başbakandan yazılı soru önergesi (7/35336) (Başkanlığa
geliş tarihi: 03.12.2013)
18.- Ankara
Milletvekili Levent Gök’ün, Ankara’nın Polatlı ilçesindeki bir köyün
sorunlarına ilişkin Başbakandan yazılı soru önergesi (7/35337) (Başkanlığa
geliş tarihi: 03.12.2013)
19.- Ankara
Milletvekili Levent Gök’ün, Ankara’nın Polatlı ilçesindeki bir köyün
sorunlarına ilişkin Başbakandan yazılı soru önergesi (7/35338) (Başkanlığa
geliş tarihi: 03.12.2013)
20.- Erzincan
Milletvekili Muharrem Işık’ın, devletin güvenliğini ilgilendiren belgelere
ilişkin Başbakandan yazılı soru önergesi (7/35339) (Başkanlığa geliş tarihi:
03.12.2013)
21.- Ankara
Milletvekili Levent Gök’ün, Ankara’nın Polatlı ilçesindeki bir köye kanalizasyon
şebekesi yapılmasına ilişkin Başbakandan yazılı soru önergesi (7/35340)
(Başkanlığa geliş tarihi: 03.12.2013)
22.- İstanbul
Milletvekili İhsan Özkes’in, 1924-1950 yılları
arasında satılan, yapılan ve onarılan cami ve mescitlere ilişkin Başbakandan
yazılı soru önergesi (7/35341) (Başkanlığa geliş tarihi: 03.12.2013)
23.- Balıkesir
Milletvekili Ahmet Duran Bulut’un, Balıkesir’in Körfez bölgesinin yaşanan sel
felaketleri nedeniyle afet kapsamına alınmasına ilişkin Başbakandan yazılı soru
önergesi (7/35342) (Başkanlığa geliş tarihi: 03.12.2013)
24.- Balıkesir
Milletvekili Ahmet Duran Bulut’un, ÖSYM’nin uygulamayı planladığı açık uçlu
sınav sistemi ile ilgili endişelere ilişkin Başbakandan yazılı soru önergesi
(7/35343) (Başkanlığa geliş tarihi: 03.12.2013)
25.- Balıkesir
Milletvekili Ahmet Duran Bulut’un, genel sağlık sigortası kapsamının
daraltılacağı yönündeki iddialara ilişkin Başbakandan yazılı soru önergesi
(7/35344) (Başkanlığa geliş tarihi: 03.12.2013)
26.- Balıkesir
Milletvekili Ahmet Duran Bulut’un, kamu çalışanlarına 2014-2015 yılları için
verilen zam oranlarına ilişkin Başbakandan yazılı soru önergesi (7/35345)
(Başkanlığa geliş tarihi: 03.12.2013)
27.- Manisa
Milletvekili Erkan Akçay’ın, Sarıgöl TOKİ konutlarına ilişkin Başbakandan
yazılı soru önergesi (7/35346) (Başkanlığa geliş tarihi: 03.12.2013)
28.- Manisa
Milletvekili Erkan Akçay’ın, iptal edilen TOKİ ihalesine ilişkin Başbakandan
yazılı soru önergesi (7/35347) (Başkanlığa geliş tarihi: 03.12.2013)
29.- Konya
Milletvekili Mustafa Kalaycı’nın, Şeb-i Arus programlarının Konya dışında yapılmasına ilişkin
Başbakandan yazılı soru önergesi (7/35348) (Başkanlığa geliş tarihi:
03.12.2013)
30.- Osmaniye
Milletvekili Hasan Hüseyin Türkoğlu’nun, yerel seçimler için aday adaylığı
başvurusunda bulunanlar hakkında MİT tarafından bir çalışma yapılıp
yapılmadığına ilişkin Başbakandan yazılı soru önergesi (7/35349) (Başkanlığa
geliş tarihi: 03.12.2013)
31.- Bingöl
Milletvekili İdris Baluken’in, Karakoçan
Belediyesinin gelir, gider ve borçlarına ilişkin Başbakandan yazılı soru
önergesi (7/35350) (Başkanlığa geliş tarihi: 03.12.2013)
32.- Bingöl
Milletvekili İdris Baluken’in, mülakatla personel
alımına ilişkin Başbakandan yazılı soru önergesi (7/35351) (Başkanlığa geliş
tarihi: 03.12.2013)
33.- İstanbul
Milletvekili Mustafa Sezgin Tanrıkulu’nun, otobüs ve metrobüslere
engelli erişiminin kolaylaştırılması kapsamında gerçekleştirilen çalışmalara
ilişkin Başbakandan yazılı soru önergesi (7/35352) (Başkanlığa geliş tarihi:
03.12.2013)
34.- İstanbul
Milletvekili Mustafa Sezgin Tanrıkulu’nun, Vakıfbank Spor Kulübünün 2003-2013
yılları arasındaki gelir, gider ve faaliyetleri ile Vakıflar Bankası tarafından
spor kulüplerine verilen desteklere ilişkin Başbakandan yazılı soru önergesi
(7/35353) (Başkanlığa geliş tarihi: 03.12.2013)
35.- İstanbul
Milletvekili Mustafa Sezgin Tanrıkulu’nun, belediyelere ait binaların engelli
erişimine uygun hale getirilmesi çalışmalarına ilişkin Başbakandan yazılı soru
önergesi (7/35354) (Başkanlığa geliş tarihi: 03.12.2013)
36.- İstanbul
Milletvekili Mustafa Sezgin Tanrıkulu’nun, 2010-2013 yılları arasında BELTUR
A.Ş. tarafından satın alınan mal ve hizmetlere ilişkin Başbakandan yazılı soru
önergesi (7/35355) (Başkanlığa geliş tarihi: 03.12.2013)
37.- İstanbul
Milletvekili Mustafa Sezgin Tanrıkulu’nun, 2010-2013 yılları arasında BELTUR
A.Ş.’nin belediyelerden ve kamu kurumlarından aldığı
işlere ilişkin Başbakandan yazılı soru önergesi (7/35356) (Başkanlığa geliş
tarihi: 03.12.2013)
38.- İstanbul
Milletvekili Mustafa Sezgin Tanrıkulu’nun, 2010-2013 yılları arasında İSTTELKOM
A.Ş.’nin belediyelerden ve kamu kurumlarından aldığı
işlere ilişkin Başbakandan yazılı soru önergesi (7/35357) (Başkanlığa geliş
tarihi: 03.12.2013)
39.- İstanbul
Milletvekili Mustafa Sezgin Tanrıkulu’nun, 17 Kasım 2013 gecesi Suriye’den
Nusaybin’e geçmeye çalışan üç Suriyelinin öldürüldüğü iddialarına ilişkin
Başbakandan yazılı soru önergesi (7/35358) (Başkanlığa geliş tarihi:
03.12.2013)
40.- İstanbul
Milletvekili Mustafa Sezgin Tanrıkulu’nun, susam ve un üretimi ile ithaline
ilişkin Başbakandan yazılı soru önergesi (7/35359) (Başkanlığa geliş tarihi:
03.12.2013)
41.- İstanbul
Milletvekili Mustafa Sezgin Tanrıkulu’nun, 2003-2013 yılları arasında
gerçekleştirilen savunma alımları ve eğitimleri ile yurt dışında görevli
bulunan TSK personeline ilişkin Başbakandan yazılı soru önergesi (7/35360)
(Başkanlığa geliş tarihi: 03.12.2013)
42.- İstanbul
Milletvekili Mustafa Sezgin Tanrıkulu’nun, Türkiye Taşkömürü Kurumu Zonguldak
Üzülmez Müessese Müdürlüğünde iş güvenliği ile ilgili iddialara ilişkin
Başbakandan yazılı soru önergesi (7/35361) (Başkanlığa geliş tarihi:
03.12.2013)
43.- İstanbul
Milletvekili Sedef Küçük’ün, Bilgi Edinme Hakkı
Kanunu uyarınca yapılan başvuruların sayısına ilişkin Başbakandan yazılı soru
önergesi (7/35362) (Başkanlığa geliş tarihi: 03.12.2013)
44.- Manisa
Milletvekili Erkan Akçay’ın, Manisa’da herhangi bir azınlık cemaatinin vakıf
olarak tescil edilmek üzere başvuru yapıp yapmadığına ilişkin Başbakan
Yardımcısından (Bülent Arınç) yazılı soru önergesi (7/35363) (Başkanlığa geliş
tarihi: 03.12.2013)
45.- Manisa
Milletvekili Erkan Akçay’ın, azınlık cemaat vakıflarının taşınmaz iadesi
taleplerine ilişkin Başbakan Yardımcısından (Bülent Arınç) yazılı soru önergesi
(7/35364) (Başkanlığa geliş tarihi: 03.12.2013)
46.- Diyarbakır
Milletvekili Altan Tan’ın, TRT’nin tartışma programlarına katılan
milletvekillerine ilişkin Başbakan Yardımcısından (Bülent Arınç) yazılı soru
önergesi (7/35365) (Başkanlığa geliş tarihi: 03.12.2013)
47.- Ankara
Milletvekili Özcan Yeniçeri’nin, 2003-2013 yılları
arasında BDDK tarafından faaliyet izni verilen bankalara ilişkin Başbakan
Yardımcısından (Ali Babacan) yazılı soru önergesi (7/35366) (Başkanlığa geliş
tarihi: 03.12.2013)
48.- Ankara
Milletvekili Özcan Yeniçeri’nin, 2003-2013 yılları
arasında BDDK tarafından kuruluş izni verilen bankalara ilişkin Başbakan
Yardımcısından (Ali Babacan) yazılı soru önergesi (7/35367) (Başkanlığa geliş
tarihi: 03.12.2013)
49.- Ankara
Milletvekili Özcan Yeniçeri’nin, 2003-2013 yılları
arasında BDDK tarafından kuruluş izni verilen varlık yönetim şirketlerine
ilişkin Başbakan Yardımcısından (Ali Babacan) yazılı soru önergesi (7/35368)
(Başkanlığa geliş tarihi: 03.12.2013)
50.- Ankara
Milletvekili Özcan Yeniçeri’nin, 2003-2013 yılları
arasında BDDK tarafından faaliyet izni verilen varlık yönetim şirketlerine
ilişkin Başbakan Yardımcısından (Ali Babacan) yazılı soru önergesi (7/35369)
(Başkanlığa geliş tarihi: 03.12.2013)
51.- Ankara
Milletvekili Özcan Yeniçeri’nin, 2003-2013 yılları
arasında BDDK tarafından onaylanan banka ve banka dışı mali kuruluş devir
işlemlerine ilişkin Başbakan Yardımcısından (Ali Babacan) yazılı soru önergesi
(7/35370) (Başkanlığa geliş tarihi: 03.12.2013)
52.- Ankara
Milletvekili Özcan Yeniçeri’nin, 2003-2013 yılları
arasında BDDK tarafından kuruluş izni verilen finansal kiralama, faktöring ve finans şirketlerine ilişkin Başbakan
Yardımcısından (Ali Babacan) yazılı soru önergesi (7/35371) (Başkanlığa geliş
tarihi: 03.12.2013)
53.- Ankara
Milletvekili Özcan Yeniçeri’nin, 2003-2013 yılları
arasında BDDK’ya faaliyet izni verilen finansal kiralama, faktöring
ve finans şirketlerine ilişkin Başbakan Yardımcısından (Ali Babacan) yazılı
soru önergesi (7/35372) (Başkanlığa geliş tarihi: 03.12.2013)
54.- Ankara
Milletvekili Özcan Yeniçeri’nin, 2003-2013 yılları
arasında BDDK tarafından yapılan yurt dışında şube veya temsilcilik açılması
başvurularına ilişkin Başbakan Yardımcısından (Ali Babacan) yazılı soru
önergesi (7/35373) (Başkanlığa geliş tarihi: 03.12.2013)
55.- Ankara
Milletvekili Özcan Yeniçeri’nin, 2003-2013 yılları
arasında BDDK tarafından yapılan suç duyurularına ilişkin Başbakan
Yardımcısından (Ali Babacan) yazılı soru önergesi (7/35374) (Başkanlığa geliş
tarihi: 03.12.2013)
56.- Manisa
Milletvekili Erkan Akçay’ın, yabancı bankaların bankacılık sektöründeki payına
ilişkin Başbakan Yardımcısından (Ali Babacan) yazılı soru önergesi (7/35375)
(Başkanlığa geliş tarihi: 03.12.2013)
57.- Tokat
Milletvekili Reşat Doğru’nun, Tokat Merkez Cezaevindeki mahkum
sayısına ve İl İnsan Hakları Komisyonunun Cezaevini ziyaret edip etmediğine
ilişkin Adalet Bakanından yazılı soru önergesi (7/35376) (Başkanlığa geliş
tarihi: 03.12.2013)
58.- Tokat
Milletvekili Reşat Doğru’nun, ülke genelinde cezaevlerinde bulunan tutuklu ve hükümlü
sayısı ile tutuklu ve hükümlülerin cinsiyete göre dağılımına ilişkin Adalet
Bakanından yazılı soru önergesi (7/35377) (Başkanlığa geliş tarihi: 03.12.2013)
59.- Antalya
Milletvekili Mehmet Günal’ın, UYAP sisteminde silinen kayıtlara ilişkin Adalet Bakanından
yazılı soru önergesi (7/35378) (Başkanlığa geliş tarihi: 03.12.2013)
60.- Uşak
Milletvekili Dilek Akagün Yılmaz’ın, Silivri Ceza
İnfaz kurumundaki tutuklu ve hükümlülerin sağlıksız koşullarda yaşadığı
iddialarına ilişkin Adalet Bakanından yazılı soru önergesi (7/35379)
(Başkanlığa geliş tarihi: 03.12.2013)
61.- Manisa
Milletvekili Erkan Akçay’ın, İş Sağlığı ve Güvenliği Kanununa ilişkin Çalışma
ve Sosyal Güvenlik Bakanından yazılı soru önergesi (7/35380) (Başkanlığa geliş
tarihi: 03.12.2013)
62.- İstanbul
Milletvekili Abdullah Levent Tüzel’in, Genel Sağlık Sigortası prim borcunu
ödeyemeyenlere ilişkin Çalışma ve Sosyal Güvenlik Bakanından yazılı soru
önergesi (7/35381) (Başkanlığa geliş tarihi: 03.12.2013)
63.- İstanbul
Milletvekili Abdullah Levent Tüzel’in, 1992’den bugüne dek yapılan SGK prim
borcu affı ve yapılandırmalarına ilişkin Çalışma ve Sosyal Güvenlik Bakanından
yazılı soru önergesi (7/35382) (Başkanlığa geliş tarihi: 03.12.2013)
64.- Manisa
Milletvekili Özgür Özel’in, İş ve Meslek Danışmanı sayısına ilişkin Çalışma ve
Sosyal Güvenlik Bakanından yazılı soru önergesi (7/35383) (Başkanlığa geliş
tarihi: 03.12.2013)
65.- Manisa
Milletvekili Erkan Akçay’ın, kadastro yenileme çalışmalarına ilişkin Çevre ve
Şehircilik Bakanından yazılı soru önergesi (7/35384) (Başkanlığa geliş tarihi:
03.12.2013)
66.- Manisa
Milletvekili Erkan Akçay’ın, Soma’da çevre kirliliğini önleme çalışmalarına
ilişkin Çevre ve Şehircilik Bakanından yazılı soru önergesi (7/35385)
(Başkanlığa geliş tarihi: 03.12.2013)
67.- Manisa
Milletvekili Erkan Akçay’ın, 2003-2013 yılları arasında yabancılara satılan
taşınmazlara ilişkin Çevre ve Şehircilik Bakanından yazılı soru önergesi
(7/35386) (Başkanlığa geliş tarihi: 03.12.2013)
68.- Manisa
Milletvekili Erkan Akçay’ın, Tapu ve Kadastro Kanununda yapılan değişikliğe
ilişkin Çevre ve Şehircilik Bakanından yazılı soru önergesi (7/35387)
(Başkanlığa geliş tarihi: 03.12.2013)
69.- Manisa
Milletvekili Erkan Akçay’ın, toprak alan yabancı şirket ve kişilere ilişkin
Çevre ve Şehircilik Bakanından yazılı soru önergesi (7/35388) (Başkanlığa geliş
tarihi: 03.12.2013)
70.- Manisa
Milletvekili Erkan Akçay’ın, yabancılara toprak satışında mütekabiliyet esasına
ilişkin Çevre ve Şehircilik Bakanından yazılı soru önergesi (7/35389)
(Başkanlığa geliş tarihi: 03.12.2013)
71.- Manisa
Milletvekili Erkan Akçay’ın, Türk vatandaşlarının İsrail’de toprak satın alıp
alamadığına ilişkin Çevre ve Şehircilik Bakanından yazılı soru önergesi
(7/35390) (Başkanlığa geliş tarihi: 03.12.2013)
72.- Manisa
Milletvekili Erkan Akçay’ın, Türk vatandaşlarının Yunanistan’da toprak satın
alıp alamadığına ilişkin Çevre ve Şehircilik Bakanından yazılı soru önergesi
(7/35391) (Başkanlığa geliş tarihi: 03.12.2013)
73.- Manisa
Milletvekili Erkan Akçay’ın, Manisa’da taşınmaz satın alan yabancılara ilişkin
Çevre ve Şehircilik Bakanından yazılı soru önergesi (7/35392) (Başkanlığa geliş
tarihi: 03.12.2013)
74.- Manisa
Milletvekili Erkan Akçay’ın, yabancılara toprak satışına ilişkin Çevre ve
Şehircilik Bakanından yazılı soru önergesi (7/35393) (Başkanlığa geliş tarihi:
03.12.2013)
75.- Ankara
Milletvekili Özcan Yeniçeri’nin, yurt dışında
hapishanelerde bulunan Türkiye Cumhuriyeti vatandaşlarına ilişkin Dışişleri
Bakanından yazılı soru önergesi (7/35394) (Başkanlığa geliş tarihi: 03.12.2013)
76.- Diyarbakır
Milletvekili Altan Tan’ın, Suriyeli mültecilere ilişkin Dışişleri Bakanından
yazılı soru önergesi (7/35395) (Başkanlığa geliş tarihi: 03.12.2013)
77.- Balıkesir
Milletvekili Ahmet Duran Bulut’un, Doğu illerinde elektrik borcu olanlara uygulanan
faiz affına ilişkin Enerji ve Tabii Kaynaklar Bakanından yazılı soru önergesi
(7/35396) (Başkanlığa geliş tarihi: 03.12.2013)
78.- Ankara
Milletvekili Özcan Yeniçeri’nin, 2002-2013 yılları
arasında MTA tarafından kiralanan binalara ve yapılan ödemelere ilişkin Enerji
ve Tabii Kaynaklar Bakanından yazılı soru önergesi (7/35397) (Başkanlığa geliş
tarihi: 03.12.2013)
79.- Ankara
Milletvekili Özcan Yeniçeri’nin, MTA tarafından satın
alınan bir araştırma botuna ilişkin Enerji ve Tabii Kaynaklar Bakanından yazılı
soru önergesi (7/35398) (Başkanlığa geliş tarihi: 03.12.2013)
80.- Ankara
Milletvekili Özcan Yeniçeri’nin, MTA bünyesinde yer
alan Tabiat Tarihi Müzesine ilişkin Enerji ve Tabii Kaynaklar Bakanından yazılı
soru önergesi (7/35399) (Başkanlığa geliş tarihi: 03.12.2013)
81.- Ankara
Milletvekili Özcan Yeniçeri’nin, 2002-2013 yılları
arasında MTA kurumsal internet sayfası için satın alınan mal ve hizmetlere ve
siber saldırılara ilişkin Enerji ve Tabii Kaynaklar Bakanından yazılı soru
önergesi (7/35400) (Başkanlığa geliş tarihi: 03.12.2013)
82.- Ankara
Milletvekili Özcan Yeniçeri’nin, 2002-2013 yılları
arasında MTA tarafından satın alınan bazı araçlara ilişkin Enerji ve Tabii
Kaynaklar Bakanından yazılı soru önergesi (7/35401) (Başkanlığa geliş tarihi:
03.12.2013)
83.- Ankara
Milletvekili Özcan Yeniçeri’nin, 2002-2013 yılları
arasında MTA tarafından Uzaktan Algılama Merkezi ve Coğrafi Bilgi Sistemleri
için satın alınan mal ve hizmetlere ilişkin Enerji ve Tabii Kaynaklar
Bakanından yazılı soru önergesi (7/35402) (Başkanlığa geliş tarihi: 03.12.2013)
84.- Ankara
Milletvekili Özcan Yeniçeri’nin, 2002-2013 yılları
arasında MTA tarafından bazı laboratuvar ve tesisler için satın alınan mal ve
hizmetlere ilişkin Enerji ve Tabii Kaynaklar Bakanından yazılı soru önergesi
(7/35403) (Başkanlığa geliş tarihi: 03.12.2013)
85.- Ankara
Milletvekili Özcan Yeniçeri’nin, 2002-2013 yılları
arasında MTA tarafından bazı laboratuvar ve bilgi bankaları için satın alınan
mal ve hizmetlere ilişkin Enerji ve Tabii Kaynaklar Bakanından yazılı soru
önergesi (7/35404) (Başkanlığa geliş tarihi: 03.12.2013)
86.- Ankara
Milletvekili Özcan Yeniçeri’nin, 2002-2013 yılları
arasında MTA tarafından hizmete ve satışa sunulan yayınlar için satın alınan
mal ve hizmetlere ilişkin Enerji ve Tabii Kaynaklar Bakanından yazılı soru
önergesi (7/35405) (Başkanlığa geliş tarihi: 03.12.2013)
87.- Ankara
Milletvekili Özcan Yeniçeri’nin, 2002-2013 yılları
arasında MTA tarafından satılan ve satın alınan araçlara ilişkin Enerji ve
Tabii Kaynaklar Bakanından yazılı soru önergesi (7/35406) (Başkanlığa geliş
tarihi: 03.12.2013)
88.- Ankara
Milletvekili Özcan Yeniçeri’nin, 2002-2013 yılları
arasında MTA tarafından satın alınan sondaj makinelerine ilişkin Enerji ve
Tabii Kaynaklar Bakanından yazılı soru önergesi (7/35407) (Başkanlığa geliş
tarihi: 03.12.2013)
89.- Ankara
Milletvekili Özcan Yeniçeri’nin, 2002-2013 yılları
arasında MTA tarafından gerçekleştirilen jeotermal, hidrojeoloji ve zemin
sondajlarına ilişkin Enerji ve Tabii Kaynaklar Bakanından yazılı soru önergesi
(7/35408) (Başkanlığa geliş tarihi: 03.12.2013)
90.- Ankara
Milletvekili Özcan Yeniçeri’nin, 2002-2013 yılları
arasında MTA tarafından satın alınan bilgisayar ve çevre birimlerine ilişkin
Enerji ve Tabii Kaynaklar Bakanından yazılı soru önergesi (7/35409) (Başkanlığa
geliş tarihi: 03.12.2013)
91.- Ankara
Milletvekili Özcan Yeniçeri’nin, 2002-2013 yılları
arasında MTA tarafından gerçekleştirilen metalik maden, endüstriyel hammadde ve
kömür sondajlarına ilişkin Enerji ve Tabii Kaynaklar Bakanından yazılı soru
önergesi (7/35410) (Başkanlığa geliş tarihi: 03.12.2013)
92.- Van
Milletvekili Nazmi Gür’ün, Van’da Çatak Çayı üzerine kurulması planlanan HES’e ilişkin Enerji ve Tabii Kaynaklar Bakanından yazılı
soru önergesi (7/35411) (Başkanlığa geliş tarihi: 03.12.2013)
93.- Diyarbakır
Milletvekili Altan Tan’ın, Bakanlığın master
planlarına ilişkin Gençlik ve Spor Bakanından yazılı soru önergesi (7/35412)
(Başkanlığa geliş tarihi: 03.12.2013)
94.- Ordu
Milletvekili İdris Yıldız’ın, Ordu’ya stat yapılıp yapılmayacağına ilişkin
Gençlik ve Spor Bakanından yazılı soru önergesi (7/35413) (Başkanlığa geliş
tarihi: 03.12.2013)
95.- Balıkesir
Milletvekili Ahmet Duran Bulut’un, öğretmenlere karşı polisin orantısız güç
kullanması ile ilgili yapılan soruşturmalara ilişkin İçişleri Bakanından yazılı
soru önergesi (7/35414) (Başkanlığa geliş tarihi: 03.12.2013)
96.- Diyarbakır
Milletvekili Altan Tan’ın, Suriye’deki çatışmalara 500 Türk vatandaşının
katıldığı iddialarına ilişkin İçişleri Bakanından yazılı soru önergesi
(7/35415) (Başkanlığa geliş tarihi: 03.12.2013)
97.- Diyarbakır
Milletvekili Nursel Aydoğan’ın, Alevi vatandaşların ev ve işlerlerinin
işaretlenmesine ilişkin İçişleri Bakanından yazılı soru önergesi (7/35416)
(Başkanlığa geliş tarihi: 03.12.2013)
98.- Artvin
Milletvekili Uğur Bayraktutan’ın, Çifteköprü
köyündeki içme suyu sorununa ilişkin İçişleri Bakanından yazılı soru önergesi
(7/35417) (Başkanlığa geliş tarihi: 03.12.2013)
99.- Balıkesir
Milletvekili Ahmet Duran Bulut’un, öğretmenlere yönelik şiddetin önlenmesi
konusunda alınan tedbirlere ilişkin Milli Eğitim Bakanından yazılı soru
önergesi (7/35418) (Başkanlığa geliş tarihi: 03.12.2013)
100.- Balıkesir
Milletvekili Ahmet Duran Bulut’un, özel okullarda başlatılan etnik dil ve
lehçelerde eğitimin yaratacağı sorunlara karşı alınan tedbirlere ilişkin Milli
Eğitim Bakanından yazılı soru önergesi (7/35419) (Başkanlığa geliş tarihi:
03.12.2013)
101.- Balıkesir
Milletvekili Ahmet Duran Bulut’un, öğretmen maaşlarında yapılan artışa ilişkin
Milli Eğitim Bakanından yazılı soru önergesi (7/35420) (Başkanlığa geliş
tarihi: 03.12.2013)
102.- Balıkesir
Milletvekili Ahmet Duran Bulut’un, öğretmenlere Şubat 2014’te özür gruplarına
bağlı yer değiştirme hakkı tanınmasına ilişkin Milli Eğitim Bakanından yazılı
soru önergesi (7/35421) (Başkanlığa geliş tarihi: 03.12.2013)
103.- Balıkesir
Milletvekili Ahmet Duran Bulut’un, Bakanlığın Türk alfabesine Q, W, X
harflerinin eklenmesi konusunda bir çalışmasının olup olmadığına ilişkin Milli
Eğitim Bakanından yazılı soru önergesi (7/35422) (Başkanlığa geliş tarihi:
03.12.2013)
104.- Balıkesir
Milletvekili Ahmet Duran Bulut’un, öğretmenlerin sağlık özrüne bağlı yer
değiştirme işlemlerinin zamana bağlı olmaktan çıkarılması konusunda yapılan
çalışmalara ilişkin Milli Eğitim Bakanından yazılı soru önergesi (7/35423)
(Başkanlığa geliş tarihi: 03.12.2013)
105.- Balıkesir
Milletvekili Ahmet Duran Bulut’un, öğretmenlerin özür grubu yer değiştirme
işlemleri konusunda yasal düzenleme yapılmasına ilişkin Milli Eğitim Bakanından
yazılı soru önergesi (7/35424) (Başkanlığa geliş tarihi: 03.12.2013)
106.- Balıkesir
Milletvekili Ahmet Duran Bulut’un, Bakanlığın sağlık özrüne bağlı yer
değiştirme işlemlerinin zamana bağlı olmaktan çıkarılması konusunda bir
çalışmasının olup olmadığına ilişkin Milli Eğitim Bakanından yazılı soru
önergesi (7/35425) (Başkanlığa geliş tarihi: 03.12.2013)
107.- Balıkesir
Milletvekili Ahmet Duran Bulut’un, öğretmenlerin maaş ve statülerinin
iyileştirilmesi konusunda yapılan çalışmalara ilişkin Milli Eğitim Bakanından
yazılı soru önergesi (7/35426) (Başkanlığa geliş tarihi: 03.12.2013)
108.- Balıkesir
Milletvekili Ahmet Duran Bulut’un, öğretmenlerin ekonomik ve sosyal hakları ile
özlük haklarının düzeltilmesine ilişkin Milli Eğitim Bakanından yazılı soru
önergesi (7/35427) (Başkanlığa geliş tarihi: 03.12.2013)
109.- Balıkesir
Milletvekili Ahmet Duran Bulut’un, öğretmenlere yönelik saldırı ve şiddet
olaylarının önlenmesi konusunda alınan tedbirlere ilişkin Milli Eğitim
Bakanından yazılı soru önergesi (7/35428) (Başkanlığa geliş tarihi: 03.12.2013)
110.- Balıkesir
Milletvekili Ahmet Duran Bulut’un, öğretmenlerin özlük haklarının
iyileştirilmesine ilişkin Milli Eğitim Bakanından yazılı soru önergesi
(7/35429) (Başkanlığa geliş tarihi: 03.12.2013)
111.- İzmir
Milletvekili Ahmet Kenan Tanrıkulu’nun, üniversitelerdeki not dönüşümü
alanındaki farklı uygulamalara ilişkin Milli Eğitim Bakanından yazılı soru
önergesi (7/35430) (Başkanlığa geliş tarihi: 03.12.2013)
112.- Tokat
Milletvekili Reşat Doğru’nun, dershane sayısı ile dershanelere giden öğrenci
sayısına ilişkin Milli Eğitim Bakanından yazılı soru önergesi (7/35431)
(Başkanlığa geliş tarihi: 03.12.2013)
113.- İstanbul
Milletvekili Osman Oktay Ekşi’nin, hasta bilgilerinin toplanmasına ilişkin
Sağlık Bakanından yazılı soru önergesi (7/35432) (Başkanlığa geliş tarihi:
03.12.2013)
114.- Samsun
Milletvekili Cemalettin Şimşek’in, Genel Sağlık Sigortası primlerine ilişkin
Sağlık Bakanından yazılı soru önergesi (7/35433) (Başkanlığa geliş tarihi:
03.12.2013)
115.- Manisa
Milletvekili Erkan Akçay’ın, Soma Devlet Hastanesinde yanık ünitesi olmamasına
ilişkin Sağlık Bakanından yazılı soru önergesi (7/35434) (Başkanlığa geliş
tarihi: 03.12.2013)
116.- İstanbul
Milletvekili Mustafa Sezgin Tanrıkulu’nun, yeşil kart sahiplerinin sayısına ve
yeşil kartı iptal edilen vatandaşlara ilişkin Sağlık Bakanından yazılı soru
önergesi (7/35435) (Başkanlığa geliş tarihi: 03.12.2013)
117.- Kütahya
Milletvekili Alim Işık’ın, Zafer Havaalanının
ihalesinde ve inşasında bazı kurum görüşlerine uyulmadığı iddialarına ilişkin
Ulaştırma, Denizcilik ve Haberleşme Bakanından yazılı soru önergesi (7/35436)
(Başkanlığa geliş tarihi: 03.12.2013)
118.- Kütahya
Milletvekili Alim Işık’ın, Zafer Havaalanının
yapımında verilen devlet desteklerine ilişkin Ulaştırma, Denizcilik ve
Haberleşme Bakanından yazılı soru önergesi (7/35437) (Başkanlığa geliş tarihi:
03.12.2013)
119.- Diyarbakır
Milletvekili Altan Tan’ın, Konya 3. Karayolları Bölge Müdürlüğüne ayrılan
bütçeye ilişkin Ulaştırma, Denizcilik ve Haberleşme Bakanından yazılı soru
önergesi (7/35438) (Başkanlığa geliş tarihi: 03.12.2013)
120.- Diyarbakır
Milletvekili Altan Tan’ın, Elazığ 8. Karayolları Bölge Müdürlüğüne ayrılan
bütçeye ilişkin Ulaştırma, Denizcilik ve Haberleşme Bakanından yazılı soru önergesi
(7/35439) (Başkanlığa geliş tarihi: 03.12.2013)
121.- Manisa
Milletvekili Özgür Özel’in, Bakanlığın yaptığı bir sınava ilişkin Sağlık
Bakanından yazılı soru önergesi (7/35440) (Başkanlığa geliş tarihi: 03.12.2013)
122.- İstanbul
Milletvekili Atila Kaya’nın, bir müftünün hazırladığı iddia edilen rapora
ilişkin Başbakan Yardımcısından (Bekir Bozdağ) yazılı soru önergesi (7/35441)
(Başkanlığa geliş tarihi: 03.12.2013)
123.- Tekirdağ
Milletvekili Candan Yüceer’in, spastik engelliler için yapılacak okula ilişkin
Aile ve Sosyal Politikalar Bakanından yazılı soru önergesi (7/35442)
(Başkanlığa geliş tarihi: 03.12.2013)
124.- İzmir
Milletvekili Ahmet Kenan Tanrıkulu’nun, ÇAYKUR’un ürettiği bir ürüne ilişkin
Gıda, Tarım ve Hayvancılık Bakanından yazılı soru önergesi (7/35443)
(Başkanlığa geliş tarihi: 03.12.2013)
125.- İzmir
Milletvekili Ahmet Kenan Tanrıkulu’nun, ÇAYKUR tarafından üretilen bir ürüne
ilişkin Gümrük ve Ticaret Bakanından yazılı soru önergesi (7/35444) (Başkanlığa
geliş tarihi: 03.12.2013)
126.- Balıkesir
Milletvekili Ahmet Duran Bulut’un, Bakanlığın yurt dışında gerçekleştirilecek
reklam faaliyetleri için yaptığı ihaleye ilişkin Kültür ve Turizm Bakanından
yazılı soru önergesi (7/35445) (Başkanlığa geliş tarihi: 03.12.2013)
127.- İstanbul
Milletvekili Mahmut Tanal’ın, akıllı yazar kasa satışını yapan firmalara
ilişkin Maliye Bakanından yazılı soru önergesi (7/35446) (Başkanlığa geliş
tarihi: 03.12.2013)
128.- Manisa
Milletvekili Erkan Akçay’ın, çiftçilerin sulama birliklerine olan borçlarına
ilişkin Orman ve Su İşleri Bakanından yazılı soru önergesi (7/35447)
(Başkanlığa geliş tarihi: 03.12.2013)
129.- İstanbul
Milletvekili Mustafa Sezgin Tanrıkulu’nun, Şanlıurfa’daki tarihi bir kilisenin
ahıra dönüştürüldüğü iddiasına ilişkin Başbakandan yazılı soru önergesi
(7/35448) (Başkanlığa geliş tarihi: 27.11.2013)
130.- İstanbul
Milletvekili Mustafa Sezgin Tanrıkulu’nun, İstanbul’un Fatih ilçesinde bir sit
alanında kaçak olarak kazı yapıldığı iddialarına ilişkin Başbakandan yazılı
soru önergesi (7/35449) (Başkanlığa geliş tarihi: 27.11.2013)
131.- Antalya
Milletvekili Yıldıray Sapan’ın, düzenlenen bir mitinge ilişkin Başbakandan
yazılı soru önergesi (7/35450) (Başkanlığa geliş tarihi: 27.11.2013)
132.- Bingöl
Milletvekili İdris Baluken’in, Bingöl’ün Sancak
beldesinin eğitim, sağlık ve alt yapı ihtiyaçlarına ve beldede yapılmakta olan
karakola ilişkin Başbakandan yazılı soru önergesi (7/35451) (Başkanlığa geliş
tarihi: 28.11.2013)
133.- İstanbul
Milletvekili Mustafa Sezgin Tanrıkulu’nun, bir belediye başkan yardımcısının
konut satışları ile ilgili ifadelerine ilişkin Başbakandan yazılı soru önergesi
(7/35452) (Başkanlığa geliş tarihi: 02.12.2013)
134.- Balıkesir
Milletvekili Ahmet Duran Bulut’un, Gıda, Tarım ve Hayvancılık Bakanlığının
düzenlediği hizmet içi eğitimlerle ilgili basında çıkan haberlere ilişkin
Başbakandan yazılı soru önergesi (7/35453) (Başkanlığa geliş tarihi:
03.12.2013)
135.- Manisa
Milletvekili Erkan Akçay’ın, Manisa Üçüncü Etap TOKİ konutlarına ilişkin
Başbakandan yazılı soru önergesi (7/35454) (Başkanlığa geliş tarihi:
03.12.2013)
136.- İstanbul
Milletvekili Mustafa Sezgin Tanrıkulu’nun, Marmaray’da su sızıntısı olduğu
iddiasına ilişkin Başbakandan yazılı soru önergesi (7/35455) (Başkanlığa geliş
tarihi: 03.12.2013)
137.- Van
Milletvekili Özdal Üçer’in, hasta tutuklu ve
hükümlüler ile Tekirdağ 2 Nolu F Tipi Cezaevindeki
bir mahkumun hastalığına ilişkin Adalet Bakanından
yazılı soru önergesi (7/35456) (Başkanlığa geliş tarihi: 27.11.2013)
138.- Kocaeli
Milletvekili Lütfü Türkkan’ın, Türkiye’nin taraf olduğu bir uluslararası
anlaşmaya uymadığı iddiasına ilişkin Adalet Bakanından yazılı soru önergesi
(7/35457) (Başkanlığa geliş tarihi: 03.12.2013)
139.- Diyarbakır
Milletvekili Nursel Aydoğan’ın, İzmir Çocuk ve Gençlik Kapalı Ceza İnfaz
Kurumunda yaşandığı iddia edilen hak ihlallerine ilişkin Adalet Bakanından
yazılı soru önergesi (7/35458) (Başkanlığa geliş tarihi: 03.12.2013)
140.- Manisa
Milletvekili Erkan Akçay’ın, Darkale Maden Ocağında
meydana gelen iş kazalarına ilişkin Çalışma ve Sosyal Güvenlik Bakanından
yazılı soru önergesi (7/35459) (Başkanlığa geliş tarihi: 03.12.2013)
141.- İstanbul
Milletvekili Abdullah Levent Tüzel’in, ödenmeyen fazla mesai ücretleri ve
ikramiyelere ilişkin Çalışma ve Sosyal Güvenlik Bakanından yazılı soru önergesi
(7/35460) (Başkanlığa geliş tarihi: 03.12.2013)
142.- Yalova
Milletvekili Muharrem İnce’nin, Bakanlığın çeşitli görevlendirmelerine ilişkin
Milli Eğitim Bakanından yazılı soru önergesi (7/35461) (Başkanlığa geliş
tarihi: 02.12.2013)
143.- İstanbul
Milletvekili Celal Dinçer’in, SBS’de din kültürü ve
ahlak bilgisi sınavlarının zor olduğu iddialarına ilişkin Milli Eğitim
Bakanından yazılı soru önergesi (7/35462) (Başkanlığa geliş tarihi: 03.12.2013)
144.- Kocaeli
Milletvekili Lütfü Türkkan’ın, Türkiye’nin taraf olduğu bir uluslararası
anlaşmaya uymadığı iddiasına ilişkin Dışişleri Bakanından yazılı soru önergesi
(7/35463) (Başkanlığa geliş tarihi: 03.12.2013)
145.- Manisa
Milletvekili Erkan Akçay’ın, bir maden şirketi ile ilgili yapılan denetimlere
ilişkin Enerji ve Tabii Kaynaklar Bakanından yazılı soru önergesi (7/35464)
(Başkanlığa geliş tarihi: 03.12.2013)
146.- İzmir
Milletvekili Erdal Aksünger’in, İzmir’de polisin
başlattığı iddia edilen bir uygulamaya ilişkin İçişleri Bakanından yazılı soru
önergesi (7/35465) (Başkanlığa geliş tarihi: 29.11.2013)
147.- Çanakkale
Milletvekili Ali Sarıbaş’ın, özel tiyatrolara verilen desteklere ilişkin Kültür
ve Turizm Bakanından yazılı soru önergesi (7/35466) (Başkanlığa geliş tarihi:
27.11.2013)
148.- İstanbul
Milletvekili Abdullah Levent Tüzel’in, ödenmeyen fazla mesai ücretleri ve
ikramiyelere ilişkin Maliye Bakanından yazılı soru önergesi (7/35467)
(Başkanlığa geliş tarihi: 03.12.2013)
149.- Van
Milletvekili Özdal Üçer’in, Van’daki hastanelerde
böbrek taşı kırma cihazının bulunmamasına ilişkin Sağlık Bakanından yazılı soru
önergesi (7/35468) (Başkanlığa geliş tarihi: 02.12.2013)
150.- İstanbul
Milletvekili Abdullah Levent Tüzel’in, Kamu Denetçiliği Kurumuna yapılan
başvurulara ilişkin Türkiye Büyük Millet Meclisi Başkanından yazılı soru
önergesi (7/35469) (Başkanlığa geliş tarihi: 11.12.2013)

16 Aralık 2013 Pazartesi
BİRİNCİ OTURUM
Açılma Saati: 10.00
BAŞKAN: Başkan Vekili Sadık YAKUT
KÂTİP ÜYELER: Muhammet Bilal MACİT (İstanbul), Muharrem
IŞIK (Erzincan)
BAŞKAN – Türkiye
Büyük Millet Meclisinin 33’üncü Birleşimini açıyorum. 
Toplantı yeter
sayısı vardır, gündeme geçiyoruz.
Sayın
milletvekilleri, gündemimize göre 2014 Yılı Merkezi Yönetim Bütçe Kanunu
Tasarısı ile 2012 Yılı Merkezi Yönetim Kesin Hesap Kanunu Tasarısı üzerindeki
görüşmelere devam edeceğiz.
Program uyarınca
bugün iki tur görüşme yapacağız.
Onuncu turda
Gıda, Tarım ve Hayvancılık Bakanlığı, Tütün ve Alkol Piyasası Düzenleme Kurumu,
Aile ve Sosyal Politikalar Bakanlığı, Sağlık Bakanlığı, Türkiye Hudut ve
Sahiller Sağlık Genel Müdürlüğü, Türkiye İlaç ve Tıbbi Cihaz Kurumu, Türkiye
Kamu Hastaneleri Kurumu ve Türkiye Halk Sağlığı Kurumunun bütçe ve kesin hesapları yer
almaktadır.
III.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER
A) Kanun Tasarı ve Teklifleri
1.- 2014 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/832) (S. Sayısı: 506) (x)
2.- 2012 Yılı Merkezi Yönetim
Kesin Hesap Kanunu Tasarısı, 2012 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2012 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi, Maliye Bakanlığı ve İçişleri
Bakanlığı Tarafından Sayıştaya Gönderilen Genel
Faaliyet Raporları ile Bu Raporlara İlişkin Sayıştay Değerlendirmesini İçeren
2012 Yılı Faaliyet Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2012 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2012 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/798, 3/1275, 3/1277, 3/1278,
3/1279) (S. Sayısı: 507) (x)
A) GIDA, TARIM VE HAYVANCILIK BAKANLIĞI
1) Gıda, Tarım ve Hayvancılık Bakanlığı 2014 Yılı Merkezî
Yönetim Bütçesi
2) Gıda, Tarım ve Hayvancılık Bakanlığı 2012 Yılı Merkezî
Yönetim Kesin Hesabı
B) TÜTÜN VE ALKOL PİYASASI DÜZENLEME KURUMU
1) Tütün ve Alkol Piyasası Düzenleme Kurumu 2014 Yılı
Merkezî Yönetim Bütçesi
2) Tütün ve Alkol Piyasası Düzenleme Kurumu 2012 Yılı
Merkezî Yönetim Kesin Hesabı
 
(x)
506 ve 507 S. Sayılı Basmayazılar ve Ödenek
Cetvelleri 10/12/2013 tarihli 27’nci Birleşim Tutanağı’na eklidir.
C) AİLE VE SOSYAL POLİTİKALAR BAKANLIĞI
1) Aile ve Sosyal Politikalar Bakanlığı 2014 Yılı Merkezî
Yönetim Bütçesi
2) Aile ve Sosyal Politikalar Bakanlığı 2012 Yılı Merkezî
Yönetim Kesin Hesabı
Ç) SAĞLIK BAKANLIĞI
1) Sağlık Bakanlığı 2014 Yılı Merkezî Yönetim Bütçesi
2) Sağlık Bakanlığı 2012 Yılı Merkezî Yönetim Kesin Hesabı
D) TÜRKİYE HUDUT VE SAHİLLER SAĞLIK GENEL MÜDÜRLÜĞÜ
1) Türkiye Hudut ve Sahiller Sağlık Genel Müdürlüğü 2014
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2012
Yılı Merkezî Yönetim Kesin Hesabı
E) TÜRKİYE İLAÇ VE TIBBİ CİHAZ KURUMU
1) Türkiye İlaç ve Tıbbi Cihaz Kurumu 2014 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2012 Yılı Merkezî
Yönetim Kesin Hesabı
F) TÜRKİYE KAMU HASTANELERİ KURUMU
1) Türkiye Kamu Hastaneleri Kurumu 2014 Yılı Merkezî
Yönetim Bütçesi
2) Türkiye Kamu Hastaneleri Kurumu 2012 Yılı Merkezî
Yönetim Kesin Hesabı
G) TÜRKİYE HALK SAĞLIĞI KURUMU
1) Türkiye Halk Sağlığı Kurumu 2014 Yılı Merkezî Yönetim
Bütçesi
2) Türkiye Halk Sağlığı Kurumu 2012 Yılı Merkezî Yönetim
Kesin Hesabı
BAŞKAN – Komisyon
ve Hükûmet? Yerinde.
Sayın
milletvekilleri, turda yer alan bütçelerle ilgili olarak soru sormak isteyen
milletvekilleri sisteme girebilirler.
Onuncu turda
grupları ve şahısları adına söz alan sayın üyelerin isimlerini okuyorum: 
Milliyetçi
Hareket Partisi Grubu adına: Sadir Durmaz, Yozgat
Milletvekili; Kemalettin Yılmaz, Afyonkarahisar Milletvekili; Ruhsar Demirel,
Eskişehir Milletvekili; Ali Öz, Mersin Milletvekili; Cemalettin Şimşek, Samsun
Milletvekili.
Barış ve
Demokrasi Partisi Grubu adına: Halil Aksoy, Ağrı Milletvekili; Ayla Akat Ata,
Batman Milletvekili; Demir Çelik, Muş Milletvekili. 
AK PARTİ Grubu adına: Mehmet Erdoğan, Adıyaman Milletvekili; Tülay
Bakır, Samsun Milletvekili; Önder Matlı, Bursa Milletvekili; İbrahim Yiğit,
İstanbul Milletvekili; Nurcan Dalbudak, Denizli
Milletvekili; Azize Sibel Gönül, Kocaeli Milletvekili; Halide İncekara, İstanbul Milletvekili; Mehmet Süleyman Hamzaoğulları, Diyarbakır Milletvekili; Sevim Savaşer, İstanbul Milletvekili; Tülay Babuşcu,
Balıkesir Milletvekili; Ülker Can, Eskişehir Milletvekili; İsmail Tamer,
Kayseri Milletvekili; Salih Fırat, Adıyaman Milletvekili. 
Cumhuriyet Halk
Partisi Grubu adına: Vahap Seçer, Mersin Milletvekili; Ramazan Kerim Özkan,
Burdur Milletvekili; İlhan Demiröz, Bursa Milletvekili; Ayşe Nedret Akova,
Balıkesir Milletvekili; Candan Yüceer, Tekirdağ Milletvekili; Aytuğ Atıcı,
Mersin Milletvekili; Özgür Özel, Manisa Milletvekili; Hülya Güven, İzmir
Milletvekili. 
Şahısları adına
söz isteyen: Lehinde, Bedrettin Yıldırım, Bursa Milletvekili; aleyhinde, Mehmet
Hilal Kaplan, Kocaeli Milletvekili. 
Şimdi, Milliyetçi
Hareket Partisi Grubu adına Sadir Durmaz, Yozgat
Milletvekili. (MHP sıralarından alkışlar) 
MHP GRUBU ADINA
SADİR DURMAZ (Yozgat) – Sayın Başkan, değerli milletvekilleri; Gıda, Tarım ve
Hayvancılık Bakanlığı bütçesi üzerine Milliyetçi Hareket Partisi Grubu adına
söz almış bulunuyorum. Bu vesileyle yüce heyeti saygıyla selamlıyorum. 
Değerli
milletvekilleri, tarım ve gıda, insanımızın yaşamını idame ettirebilmesi
açısından hayati öneme sahiptir. Tarımın, gıda üretiminin, nesillerin devamı
için stratejik bir sektör olduğu bütün dünya tarafından kabul edilen bir
gerçektir. AKP iktidarları dönemindeki yanlış uygulamalarla tarım sektörü ihmal
edilmiş, çiftçimiz, üreticimiz yoksulluğa mahkûm edilmiştir. 
Sayın Bakan her
zaman yaptığı gibi rakamlara boğarak, rakamlara takla attırarak, “Nereden nereye
geldik!” diyerek, işine gelen rakamları verip işine gelmeyen rakamları
görmezden gelerek bütçeyi Plan ve Bütçede değerlendirmiştir. Şimdi, biz, Sayın
Bakanın değinmediği, görmezden geldiği rakamlarla, bazı sorularla konuşmamızı
sürdürelim.
Sayın Bakan,
iktidarı devraldığınızda mazot kaç liraydı, gübre kaç liraydı, çiftçimiz ne
kadar destek alıyordu, buğday fiyatı kaç liraydı?
Değerli
milletvekilleri, AKP işbaşına geldiğinde mazot yaklaşık 1 lira, buğday ortalama
35 kuruştu yani 3 kilogram buğdayla 1 litre mazot rahatlıkla satın alabiliyordu
çiftçimiz. Mazot bugün 4 lira 58 kuruş, buğday ortalama 65 kuruş; 7 kilogram
buğdayla ancak 1 litre mazot alabilmektedir. AKP’nin işbaşına geldiği 2002
yılında DAP gübresinin fiyatı 35 kuruştu ve 1 kilogram buğdayla 1 kilogram DAP
gübresi satın alabilecek güce sahipti. Bugün, DAP gübresi 1.450 kuruş;
çiftçimiz, 2 kilogram buğdayla 1 kilogram DAP gübresini satın alamamaktadır.
Dünyanın en pahalı mazotunu kullanan çiftçimizin başka ülkelerin çiftçileriyle
rekabete zorlanması, AKP’nin ekonomi politikasının özeti olarak ifade
edebileceğimiz “Üretme, yandaşlar ithal etsin, köşeyi dönsün.” mantığının
tarıma yansıtılmış hâlinden başka bir şey değildir. On bir yıllık AKP
iktidarları döneminde, ürün fiyatları en fazla yüzde 70-80 mertebesinde
artarken girdi fiyatlarının yüzde 300-yüzde 400’ler civarında artmış olması ve
üstelik son on yıl enflasyonunu da dikkate aldığınızda çiftçinin hâlinin nice
olduğunu anlamak için dahi olmaya gerek yoktur.
On bir yıl önce,
Sayın Başbakan, meydanlarda dolaşıp, çiftçinin kullandığı mazotun üzerindeki
vergileri kaldırıp mazotu ucuzlatacağının sözünü vermişti. Türk çiftçisi, on
bir yıldır, Sayın Başbakandan bu sözünü tutmasını bekliyor. Sayın Başbakan bu
arada çiftçiye verdiği sözü tutmadı ama başka bir mazotu ucuzlattı,
gemiciklerin mazotunu ucuzlattı. Gemiciklerin mazotunun üzerindeki vergi
yüklerini kaldırarak, onlara daha ucuz mazot kullanmayı temin etti. 
Sayın Bakanın
görmezden geldiği, ifade etmediği başka bir konuya da değinmek istiyorum. Sayın
Bakan, 2006 yılında Tarım Kanunu çıkarttınız, 21’inci maddesine de tarıma
ayrılacak desteğin gayrisafi millî hasılanın yüzde 1’inden aşağı olamayacağı
hükmünü kendiniz koydunuz. Yani, bir kanun maddesi ama 2007’den bu yana bu
maddeye kendiniz uymayarak çiftçimizin cebinden yaklaşık 35 katrilyon lira
parayı çekip aldınız. Bir de bunu sadece buğday için söylüyorum, sadece buğdayda
çiftçinin ürününün hak ettiği değeri bulamamasının kaybı olan yaklaşık 15
katrilyon lirayı da eklediğinizde çiftçinin kaybı, sadece 2 kalemde, destekleme
ve buğdayda yaklaşık 50 katrilyon lira. 
Bir de şu borç
rakamına gelelim. Sayın Bakan ne zaman söz alsa çiftçinin borcunu ödemekte ne
kadar rahat olduğunu, efendim, işte tahsilat oranlarının şu kadar yüksek
olduğunu, yüzde 97’lerde, 98’lerde olduğunu söylüyor. Bir bakalım gerçekten
öyle miymiş? 2002’de Bakanlığı devraldığınızda çiftçinin toplam borcu 530
milyon lira, bugün 40 milyar lira, yaklaşık 40 milyar lira. Şimdi sormak lazım:
Sayın Bakan, çiftçi yüzde 97, yüzde 98 bu borcu ödüyor da bu toplam borç niye
hiç düşmüyor? 40 milyar lira nasıl birikti bugüne kadar?
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – O kredi, kredi.
SADİR DURMAZ
(Devamla) – Yani, tahsilat oranlarını yüksek göstermek için birtakım muhasebe
oyunlarına başvuracaksınız, efendim, ikide birde tahsil kabiliyeti düşük olan
borçları kararnameyle erteleyeceksiniz, erteleme kapsamındaki borçlar tahsil
edilmiş gibi gözükecek, siz de çıkıp burada “Yüzde 97, 98.” diyeceksiniz.
Başka ne
yapıyorsunuz? Başka şunu yapıyorsunuz: Geçmişteki uygulamalardan farklı olarak
anapara artı faiz kadar yeni kredi tespit ederek, sürekli kredileri yenileyerek
yani hiçbir zaman tahsilatı yapmayarak tahsil edilmiş gibi kayıt üzerinde bu
rakamlarla milleti kandırıyorsunuz. Bunlar çiftçinin rakamları değil, bunlar
aldatma, kandırma siyasetinin rakamlarıdır. Bugün, çiftçimiz hapis ve haciz
kıskacındadır, inim inim inlemektedir. Cebinde çay parası olmadığı için kahveye
gidememekte, kışlık ihtiyaçlarını temin edememektedir. Köyler boşalmakta,
köylerde oturan gençler evlenememektedir. 
HAYDAR AKAR
(Kocaeli) – Buna rağmen AKP’ye oy veriyorlar!
SADİR DURMAZ
(Devamla) – Nitekim, işbaşına geldiğinizden bu yana
yaklaşık 3 milyon hektar alan tarım dışı kalmış, atıl vaziyettedir. Çiftçi,
traktörüne mazot koyamadığı için tarlasına gidememektedir. Bugün, çiftçimiz
tarlasının, bahçesinin, serasının sahibi değildir değerli milletvekilleri;
tamamı bankalarındır, bankalara ipoteklidir bu araziler. Sayın Bakan ne zaman
söz alsa çiftçiyi, tarımı ne kadar desteklediklerini öve öve bitiremiyor ama
rakamlar da ortada. Sayın Bakana soruyorum: Ziraat Bankasının 2012 yılında
kullandırdığı zirai krediler düştü mü düşmedi mi Sayın Bakan? Ziraat Bankasının
tarımsal krediden sorumlu genel müdür yardımcılığı lağvedildi mi edilmedi mi?
Tarımsal kredi daire başkanlığı kaldırıldı mı kaldırılmadı mı? Bölge
müdürlüklerindeki tarımsal kredi bölümleri kaldırıldı mı kaldırılmadı mı?
Antalya’da büyük bir törenle açılışını yaptığınız ve sadece çiftçilere yönelik
hizmet edeceğini söylediğiniz tarımsal şube uygulamasına neden son verildi
madem yararlıydı?
Sayın
milletvekilleri, artık, Ziraat Bankası, kredi almak isteyen çiftçileri ticari
kredi müşterileriyle aynı kategoride değerlendirmekte, aynı bilgi ve belgeleri
istemektedir. Ziraat Bankası, eskiden olduğu gibi yani adına ve kuruluş amacına
uygun olarak çiftçimizi kredilendirmemekte, çiftçimizden esirgediği krediyi
ticari kredi müşterilerine peşkeş çekmektedir. Hatırlayın, burada bir değerli
milletvekili gündeme getirmişti, başka bankaların vermediği krediyi, 650
trilyon lirayı bir çırpıda bir ticari şirkete ticari kredi olarak veren Ziraat
Bankası ilk taksidini bile alamadan, tahsil edemeden
idari takipteki kredilere aktarmıştır. 
HAYDAR AKAR
(Kocaeli) – Bir bankadan satın aldı özel bankayı kurtarmak için.
SADİR DURMAZ
(Devamla) – Evet.
Yani, çiftçinin 3
kuruşluk borcu için çiftçiyi hapse tıktıran AKP zihniyeti, 650 trilyon lirayı,
ilk taksidini bile alamayacağı bir krediyi bir ticari
firmaya peşkeş çekmiştir. Sonra ne olmuş? Sonra bu bankanın Genel Müdürü
bankaları denetlemekle görevli, yükümlü Bankacılık Düzenleme ve Denetleme
Kurumunun başına getirilmiş yani oranın Yönetim Kuruluna atanmış. Şimdi “Ne var
bunda?” diyebilir bazı arkadaşlar, doğru söylüyorlar. Yani Deniz Feneri
davasında da sanıkları bırakıp savcıları yargılamadı mı bu arkadaşlar? Aynı
şey, değişen bir şey yok yani.
HAYDAR AKAR
(Kocaeli) – Bravo, aynen öyle. (CHP sıralarından alkışlar)
SADİR DURMAZ
(Devamla) – Sayın Bakan, telefonumun mesaj kutusu yaklaşık üç aydır, sizden
atama bekleyen, verdiğiniz sözü tutmanızı isteyen gıda mühendisleri,
biyologlar, veterinerler ve diğer branşlardan mezun
olmuş, sizin sözünüzü tutmanızı bekleyen üniversite mezunu işsizlerin mesajlarıyla
dolu. Hatta, içlerinden bazıları -Allah korusun-
intihar etmeyi düşündüklerini bile söylüyorlar; telefonumda, gösterebilirim.
Sayın Bakan,
diğer bakanlar bu kadroları alırken siz neden alamıyorsunuz? Siz aynı kabinede
yer almıyor musunuz? Bu gençler kadrosuzluk nedeniyle bunalımın eşiğine
gelmişse bunun bütün vebali size ait Sayın Bakan.
Geçen gün Sayın
Bakan diyor ki: “Çok şükür, Rabb’im bu günleri
gösterdi, hayvan ihraç edecek hâle geldik.” Şimdi, değerli milletvekilleri,
Sayın Bakan her zaman yaptığı gibi bizim aklımızla, milletin aklıyla alay
ediyor. Ne diyor? Yani, on altı yıl aradan sonra 2010 yılında canlı hayvan
ithalatına başladığınızdan bugüne kadar 171.501 düve ithal etmişsiniz, 3 milyar
dolar para ödemişsiniz. Şimdi, ihraç edeceğinizi söylediğiniz hayvan sayısı,
eğer doğruysa, 250. Sayın Bakan rakamlara takla attırmada başarılıdır diye
boşuna söylemedik.
OKTAY VURAL
(İzmir) – Matematikten anlamıyor zaten.
SADİR DURMAZ
(Devamla) – 171.501 düve 3 milyar dolar, karşılığında “250 düve ihraç ediyorum.”
diye “Cenab-ı Allah’a şükrediyorum, ihracatçı
olacağız.” diyorsun. Ben de Allah akıl fikir versin diyorum, başka bir şey
diyemiyorum size.
2001 yılında
çıkarılan Hayvan Islahı Kanunu’nu yürürlükten kaldıran sizsiniz. Sizden önceki
kendi kabine arkadaşınız, bakanınız zamanında uygulamaya konulan Hayvancılık
Strateji Belgesi’ni yürürlükten kaldıracaksın; çiftçiyi batıran, yerli
üreticiyi perişan eden, mahveden ithalatın kapısını sonuna kadar aralayacaksın,
sonra da buradan bir başarı öyküsü çıkaracaksın. Bunu ancak sen başarabilirsin
Sayın Bakan yani başkasının yapması mümkün değil. 
Sayın Bakan,
geçtiğimiz günlerde yani yaz aylarında çeşitli medya organlarına yansıyan bir
yazı var elimde, bir haber var. Burada bir iş adamıyla… Tarım Bakanlığının bir
etkinliğinde bir iş adamına ait olduğu söylenen ifadeler var. Sizin de orada
olduğunuz esnada söylediği sözler var. Diyor ki toplantıda söz alan falanca iş
adamı, Sayın Bakan Mehdi Eker’e duyduğu hayranlığı
dile getirerek başlıyor: “Ben bu Bakana âşık oldum. Bu, dalkavukluk veya
yağcılık değil.” -affedersiniz- konuşmanın ilerleyen bölümünde: “Benim ismim
‘ineklere âşık iş adamı’ olarak bilinir, alametifarikam budur.” diyen iş adamı
“Tarımı köylünün elinden almazsak devrim olmaz. Tarım çiftçiye, köylüye bırakılmamalı.”

Sayın Bakanım, bu
doğru mu? Böyle bir toplantıda bulundunuz mu?
ENGİN ALTAY
(Sinop) – Kime bırakacak?
SEYFETTİN YILMAZ
(Adana) – Öyle yapıyor zaten. Ne yapıyor ki farklı?
OKTAY VURAL
(İzmir) – Ürdünlüye bırakacak. 
SADİR DURMAZ
(Devamla) – Böyle bir konuşma oldu mu? Eğer bu olduysa sizin bugün burada
oturmanız hem bu millete hem bu Meclise hem bu iradeye saygısızlıktır Sayın
Bakan. Eğer buna gerekli cevabı vermediyseniz bugün burada ne hakla
oturuyorsunuz yani bu söz doğruysa şayet?
NAMIK HAVUTÇA
(Balıkesir) – Memlekette çiftçi mi kaldı? Tarlalarını sattı hepsi çiftçilerin.
HAYDAR AKAR
(Kocaeli) – Oturmuyor, oturmuyor, yatıyor, otursa iyi yine. 
SADİR DURMAZ
(Devamla) – Daha başka şeyler de var. Hakikaten hicap duyuyorum. Bu sayın iş
adamının müdahalesinden sonra Mera Kanunu’nda değişiklik yapıldığı şeklinde
iddialar var. Bu sayın iş adamının müdahalesinden sonra, sizin “Yeteri kadar
besi materyalimiz vardır.” dediğiniz tarihten iki ay sonra ithalat kapılarının
ardına kadar açılması, yine bu sayın iş adamının sayesindedir şeklinde yorumlar
var. Bunları bugün burada bütün açıklığıyla cevaplandırmanızı Türk çiftçisi
adına istiyorum. Eğer siz, bu konuşmada buna tanık oldu ve cevap vermediyseniz
bir dakika bile burada durmanız yazıktır, günahtır. Derhâl istifa etmenizi
bekliyorum. Türk çiftçisi adına bunu sizden istiyorum. 
Sayın Bakan, daha
önce de söylemiştim, siz gelmiş geçmiş en başarısız bakansınız, Diyarbakır
kontenjanından burada oturuyorsunuz. Şimdi, Barzani’nin teşrifatçılığını da
yaptınız, yerinizi sağlama aldınız ama gün gelecek bunları siz bile taşıyamayacaksınız.
Bu düşüncelerle
yüce Meclisi saygıyla selamlıyorum. Bütçenin hayırlı olmasını diliyorum. (MHP
sıralarından alkışlar) 
BAŞKAN – Teşekkür ediyorum.
Milliyetçi
Hareket Partisi Grubu adına Kemalettin Yılmaz, Afyonkarahisar Milletvekili.
(MHP sıralarından alkışlar) 
MHP GRUBU ADINA
KEMALETTİN YILMAZ (Afyonkarahisar) – Sayın Başkanım, değerli milletvekilleri;
Gıda, Tarım ve Hayvancılık Bakanlığı Tütün ve Alkol Piyasası Düzenleme Kurulu bütçe ve
kesin hesap görüşmeleri üzerinde Milliyetçi Hareket Partisi Grubumuz adına söz
almış bulunuyorum. Hepinizi saygıyla selamlarım.
Tarım, geniş bir
etki alanına sahiptir; bu yüzden tarım politikaları siyasal, sosyal ve ekonomik
yönden büyük bir önem arz etmektedir. Diğer taraftan diğer sektörlere ham madde
temin etmesi, ciddi bir istihdam alanı olması, millî gelir ve ihracattaki payı
nedeniyle tarım, her cumhuriyet hükûmetlerinin önemsediği, önemsemesi gereken
bir sektör olmak durumundadır.
İnsanların gıda
ihtiyaçlarının karşılanması açısından da son derece stratejik bir sektör olan
tarım sektörü, tüm dünyada olduğu gibi Türkiye'nin de ekonomisi ve sosyal
yapısında en önemli sektörlerin başında gelmektedir. Ülke nüfusunun sağlıklı ve
dengeli beslenmesi, gıda güvenilirliği, üreticisinin refahı, tüketicinin
korunması ve kollanması gibi konuların sağlıklı bir şekilde
gerçekleştirilebilmesi için ülkede uygulanan tarım politikaları ciddi bir önem
arz etmektedir.
AKP’nin on bir yıllık devri
iktidarında diğer temel ve stratejik sektörler gibi tarım da ne yazık ki hak
ettiği değeri bulamamıştır. Çiftçimiz, üreticimiz, yoksulluğa itilerek
doğdukları toprakları terk etmeye zorlanmış, ürettiğine pişman edilmiş, âdeta tarım sektörü
yok edilmeye çalışılmıştır. Bunun tabii neticesidir ki bugün, ülke nüfusumuzun büyük bir çoğunluğu
sağlıklı ve dengeli beslenememektedir. Beslenmek için gerekli tarım ve gıda
ürünlerini uygun fiyatla satın alamamaktadırlar ve maalesef, o ekonomik güce
sahip değildir insanlarımız. Yani, ülkemizde ne üretici memnundur ne de tüketici.
AKP'nin iktidarda
bulunduğu on bir
yıllık süre içinde özellikle son altı yıldır hayata geçirilen vizyonsuz,
öngörüsüz ve günü kurtarmaya yönelik uygulamalar ülke tarımının sorunlarının
çözümünden öte daha da artmasına sebep olmuştur. 
Benden önceki
hatip söyledi, ben de tekrarlayacağım, belki sabah mahmurluğuyla anlaşılmamış
olabilir. Bu dönem, âdeta, üretimin ve üreticinin cezalandırıldığı bir dönem
olmuştur. AKP döneminde tarımsal destekleme ödemelerinin millî gelir
içerisindeki payının 2006 yılında sizin çıkarmış olduğunuz 5488 sayılı Tarım
Kanunu 21’inci maddesine göre, en az yüzde 1 olacağı belirtilmiş olmasına
rağmen, şu ana kadar ortalama binde 5-6 civarında gerçekleşmiştir. 2014 yılında
da tarımsal desteklemeye ayrılan miktar 9,7 milyar TL olup millî gelirin,
maalesef, binde 5,7’sine tekabül etmektedir. Tabii, sizlerin rakamlara takla
attırarak bu desteklemeleri yüksek göstermeye çalışmanız, maalesef, gerçeği
değiştirmiyor değerli milletvekilleri. Kandırılan, aldatılan, yok farz edilen
çiftçimiz açlığa, yokluğa, banka faiz, haciz, ipotek kıskacına mahkûm
edilmiştir. Köylerinde sağlık, eğitim imkânlarından mahrum hâle getirilerek
âdeta “Buraları terk et.” denilmektedir. 
Unutmamalıyız ki
tarımsal desteklemelerin ekonomik boyutunun yanında çok ciddi sosyal boyutları
da vardır. Desteklemelerde bir yandan kırsal alanda üreticiye uygun gelir
sağlanırken diğer taraftan da kırsal alanda şehirlere göçün önüne geçilmiş
olacaktır. Doğdukları yerlerde karnı doymayan ürünü para etmeyen, insanca
yaşamayan çiftçilerimiz köyleri boşaltmakta, üreticilikten tüketici konumuna
gelmektedir. Bu kürsüden tarımın, üreticinin, çiftçinin, besicinin sorunlarının
yanında çözüm önerilerimizi de defalarca dile getirdik. Görmezden, duymazdan ve
hatta duyduğunuzu da anlamazdan geldiniz, çiftçiyi, üreticiyi âdeta adam yerine
koymadınız. 
Değerli
milletvekilleri, köyler boşalıyor. Seçim bölgem olan Afyon’da bile nüfusu
100’ün altına düşmüş olan tam 114 tane köy vardır. Bu arada sırf siyasi
mülahazalarla 10 tane köyümüz maalesef mahalle hâline getirilmiştir. Tekrar
söylüyorum değerli milletvekilleri, Türkiye’mizde tarımda bıçak kemiğe
dayanmıştır, âdeta can çekişmektedir, SOS vermektedir.
Tarımda yeni teknolojiler üreten ve tarım tekniklerini
yaygınlaştırmak ve çiftçiye, üreticiye, besiciye götürmek için gerekli eğitimini
almış ziraat mühendisleri, veteriner hekimler, gıda mühendisleri, su ürünleri
mühendisleri, peyzaj mimarları, ziraat teknisyenleri, veteriner sağlık
teknisyenleri ve teknikerleri, gerek Bakanlık çalışanları gerekse atama
bekleyenler, Türk tarımının bu acıklı durumundan hiç memnun değiller ve çok
üzülüyorlar. 
Sayın Bakan ve
etrafındaki üst düzey bürokratlar ise maalesef pembe dünyalarında âdeta Polyanna’cılık oynamaktadırlar. Türkiye’de tarımı
bitirdikten için Fransa’dan şövalye madalyaları alma peşindedirler. Ama, TARSİM kafasına göre sigortalama çalışmaları yaparken
üreticiden çok kendi çıkarlarını kollamakta, tarım kredi kooperatifleri ise
perişan olmuş çiftçiye, besiciye yarım kilo zeytin, 5 kilo ayçiçeği yağı
promosyonları ile yem, gübre, ilaç satmaya çalışmaktadır. Allah’ım kurban
olayım ki, diyor ya işte “Nereden nereye?” 
Birim alandan
daha fazla ürün almak için, yeni yetiştirme teknikleri, yeni ıslah yöntemleri
geliştirmek ve üreticilere yaygınlaştırılması hususunda üniversitelerimizin ve
Bakanlık çalışanlarımızın çok ciddi katkıları olmuştur.
Bugün için 20
binden fazla ziraat mühendisi boş gezmekte veya aldığı eğitimle alakası olmayan
alanlarda çalışmaktadırlar. Gıda işletmelerinde uzman personel istihdamı
zorunluluğunun kaldırılması nedeniyle ismine doğru, güvenilir, sağlıklı gıda
arzı işletmelerin insafına bırakılmıştır. 
Bakanlığımızda 5
bin civarında gıda denetçisi vardır. Bunun yanında kayıtlı gıda üretimi yapan
işletme sayısı yaklaşık 40 bin, gıda ürünleri satan ve dağıtan işletme sayısı
ise 500 bin civarındadır. Bu durum bile sektörde gıda mühendisi açığı olduğunu
gösteriyor. "Alo 174 Gıda" hattına gelen ihbarlar her geçen gün
artmakta ve çözüm beklemektedir.
Gerekli
düzenlemeler yapılarak gıda mühendislerinin istihdamlarının önünün açılması,
gıda sektöründe kamu denetiminin daha etkin kullanılmasıyla haksız rekabetin
önüne geçilebilir ve tüketicinin korunması da sağlanmış olur. Büyükşehir
belediyelerimiz milyonlarca dolar harcayarak yurt dışından fidan ve süs
bitkileri getirirken bizim peyzaj mimarlarımız maalesef boşta gezmektedir. 
Sayın
milletvekilleri, diğer taraftan, 1380 sayılı Su Ürünleri Kanunu’nda su ürünleri
mühendisleri tanımının yapılmamış olması ve su ürünleri koruma ve kontrol
alanlarında yetkilendirilmemiş olmaları, su ürünleri mühendislerinin kamu ve
özel sektörde istihdamlarının önüne geçmektedir. Ülkemizde 15 binden fazla su
ürünleri ve balıkçılık teknolojisi mühendisi ciddi şekilde mağduriyet
yaşamaktadırlar. Üç tarafı denizle çevrili ülkemizde bu konu çok önem arz
etmektedir. 
Milyonlarca dekar
tarım yapılabilir hazine arazisi de maalesef boş durmaktadır. Bir kanun veya
sizlerin sıkça başvurduğunuz kanun hükmünde kararnameyle bu arazileri işlemek
isteyen ziraat mühendislerine, veteriner hekimlere, peyzaj mimarlarına tahsisi
sağlanabilir. İşletme kredisi desteklemeleri ve alım garantili üretim
uygulamalarıyla buralarda örnek teknik tarım uygulamaları yapılabilir. Ülkemiz
ekonomisine önemli bir istihdam ve katma değer sağlanmış olur. Sözleşmeli, alım
garantili üretim yaptırılarak, milyarlarca dolar ödeyerek dışarıdan aldığımız
yem ve yağ bitkileri açığımız kapatılabilir. Bu kürsüden sadece sorunları
değil, çözüm yollarını da dile getirmeye çalışıyoruz. Tercih sizin. Bu
mağduriyetler ülke tarımını ve hayvancılığını da olumsuz yönde etkilemektedir
ve ne yazık ki çiftçimiz, üreticimiz perişan hâldedir. 
İthal GDO’lu ürünler piyasada terör estirirken, tüberkülozlu, brusellalı hayvanlar ortalıkta kol gezerken şaptan dolayı
karantina uygulamaları ve pazarlar kapanmaktadır. Kontrolden uzak, merdiven
altı gıda üretimi bugünümüzü de ve gelecek nesillerimizi de tehdit ederken
veteriner hekimlerimiz, ziraat ve gıda mühendislerimiz boş gezmekte, atama
beklemektedirler. 
Dünyanın en
pahalı mazotunu, gübresini ve ilacını kullanan çiftçimiz perişandır, traktörü
hacizli, tarlası ipoteklidir. Girdi maliyetleri çiftçinin belini bükmüştür.
Ürünü para etmemektedir. Tarladaki, seradaki, ahırdaki yangına tek çare bu boş
sıralardaki Türkiye Büyük Millet Meclisi üyeleridir. Gelin, hep beraber çare
bulalım, tarımın en önemli girdileri olan mazot, ilaç, gübre, tohum, yem ve
tarımsal sulamada kullanılan elektrik fiyatlarındaki ÖTV ve KDV’yi acilen
kaldıralım. Takdir edersiniz ki dörtçeker cipe
konular mazot ile traktöre konulan mazotun, patpata konulan mazotun aynı
fiyattan satılması kabul edilemez. 
Millî ekonominin
temeli ziraat olan ülkemizde canlı hayvan ithal etmek, kurbanlık ithal etmek,
karkas eti ithal etmek, yem veya yağ ham maddesi ithal etmek ve en üzücüsü de
saman ithal etmek hiç ama hiç yakışmamaktadır. 
Pancar üreticisi
perişandır. Milat kabul ettiğiniz 2002 yılında çiftçimizin 1 litre mazot alabilmek için 10 kilogram
pancar teslim etmesi yeterli iken bugün, 40 kilogram pancar teslim etmesi
gerekiyor. Kota uygulamaları da işin cabası. Geçen sene pancar üreticisine kilo
başına 1 kuruş verdiniz, bu sene 1 kuruşu bile maalesef çok gördünüz.
Değerli
milletvekilleri, buğday üreticimiz perişandır. Defalarca ikazımıza,
uyarmalarımıza rağmen, buğday çiftçinin elinden çıktıktan sonra taban fiyatları
açıklamakta ısrar ediyorsunuz. Mağdur olan da çiftçi olmaktadır. 2013 yılında
Toprak Mahsulleri Ofisinin ne kadar ekmeklik, ne kadar makarnalık buğday satın
aldığını gerçekten çok merak ediyorum. 2002 yılında 2,5-3 kilogram buğday
satarak 1 litre mazot alabilen çiftçimizin 2013 yılında 1 litre mazot alabilmek
için 7-8 kilogram buğday satması gerekiyor.
Biraz önceki hatip söyledi,
belki anlamamışsınızdır, tekraren söylüyorum, 2002 yılında süt üreticisi 2
litre ham süt satarak 1 litre mazot alabilirken bugün ise 1 litre mazot
alabilmek için 6 litre ham süt satmak zorunda kalmaktadır.
Hele şu
hayvancılıkta uyguladığınız iki sene ödemesiz beş yıl yer ödemeli faizsiz kredi
var ya burada tam bir trajikomik olaylar silsilesi yaşanıyor. Krediyi kullanan
insanlar bu işe girdiklerine bin pişmanlar, bir dokun bin ah işit. 
Değerli
milletvekilleri, eldeki verilere göre, ülkemizdeki ortalama tarım işletme
büyüklüğü 6 hektardır. Bu, Avrupa Birliği’nde 27 hektar, Fransa'da 52,
İngiltere'de 54, Amerika Birleşik Devletleri’nde 181 hektardır. Diğer taraftan
ülkemizdeki işletmelerin arazilerinin çok parçalı olması gerçeği göz önüne
alındığında durum yürekler acısıdır. Bu çok parçalı işletme yapısı ve işletme
büyüklüğü çok ciddi problem yaratmaktadır. Acilen miras hukukunda değişiklik
yapılarak konuya makul, mantıklı bir hukuki çözüm bulunmalıdır. Bazı bölgelerde
yapılan arazi tapulaştırmaları ile -bunu iddia
ediyorlar, çok çok söylüyorsunuz- kaç kişiye ve aileye tapu verilmiştir? Şahsen
bunu da merak ediyorum. Sayın Bakan cevap verirse memnun olurum.
Değerli
milletvekilleri, TEKEL destekleme alımlarından çekildikten sonra üretimin
şartları, tespiti ve tütün fiyatının belirlemesi çok uluslu tütün şirketlerinin
eline geçmiştir ancak
bu şirketlerle sözleşme yapabilen, anlaşma imzalayabilen
çiftçiler tütün üretimi yapabiliyor. Çiftçiler şirketler tarafından âdeta
sömürülüyor. Tütün fiyatları her yıl artan girdi maliyetlerini bile zor
karşılamaktadır. 
Değerli
milletvekilleri, gelin, çiftçilerimize, üreticimize sahip çıkalım, onları yok
farz etmeyelim. Sayın bakanlardan bir tanesi “Gözünü kara toprak
doyursun." dese de, Sayın Başbakanımız azarlasa da Türkiye Büyük Millet
Meclisi olarak onlara sahip çıkalım. Yoksa ithal ete, ithal süte, ithal yeme,
ithal yağa, ithal meyveye, sebzeye, hatta gün gelir ithal ekmeğe ve suya bile
mahkûm ve mecbur kalırız. Bu durumdaki bir bütçeye yani çiftçimizin,
üreticimizin, besicimizin, köylümüzün hayrına olmayan, Tarım Bakanlığı
çalışanlarının hayrına olmayan, Türkiye'nin hayrına olmayan bu bütçeye
Milliyetçi Hareket Partisi olarak “Hayır.” oyu vermek bir borçtur, bir
vebaldir.
Yüce heyetinizi
saygıyla selamlıyorum efendim. (MHP ve CHP sıralarından alkışlar)
BAŞKAN – Teşekkür
ediyorum. 
Milliyetçi
Hareket Partisi Grubu adına üçüncü konuşmacı Ruhsar Demirel, Eskişehir
Milletvekili. (MHP sıralarından alkışlar)
MHP GRUBU ADINA
RUHSAR DEMİREL (Eskişehir) – Sayın Başkan, değerli milletvekilleri; hepinizi
saygıyla selamlıyorum. Bizi televizyonları başında izleyen milletimize hayırlı
haftalar dilerken salonda bulunan 12 Adalet ve Kalkınma Partili milletvekiline
ayrıca teşekkür ediyorum burada bulundukları ve muhalefeti dinleme nezaketi
göstermeleri itibarıyla.
Ben 2014 yılı
merkezi yönetim bütçesi ve 2012 yılı kesin hesap bütçe tasarıları hakkında,
Aile ve Sosyal Politikalar Bakanlığının bütçesiyle ilgili parti grubumun
görüşlerini belirtmek için buradayım. 
Tabii ki bu bütçe
görüşmeleri mali ve ekonomik olmakla beraber daha çok sosyal ve siyasal
yansımaları olan metinler, bildiğiniz gibi sonuçları da hukuki ve politik
oluyorlar. Aile ve Sosyal Politikalar Bakanlığının bütçesinin
rakamsal boyutuna baktığımızda 2012 yılının yüzde 30’unun zarar olduğunu, 2013
yılı Ağustos sonuna kadar bütçenin yüzde 50’sinin zarar olduğunu, 2014 yılı için de zaten şu anda öngörülen
beşte 2’lik kısmının zarar olarak ifade edildiğini söyledikten sonra, bütçe
hakkı ve hesap verebilirlik konusunda birkaç cümle söylemek istiyorum. 
Bütçe hakkının
etkin kullanımı hesap verebilirlikle mümkün ve zaten, demokrasileri
içselleştiren, hukukun üstünlüğüne inanan ülkelerde hesap verebilirlik çok
önemli bir parametre ve bu işin olmazsa olmaz ilkesi. İşte, bu hesap
verebilirlik bütçe müzakerelerine tabii ki yansıyor, ne kadar olduğu. Ama bunun
ötesinde de yasama yılı boyunca biz, özellikle muhalefet milletvekillerinin,
bazı enstrümanlarla hesap verebilirliği test etme
şansımız oluyor. Ben de, ilgili bakanlığın konusu itibarıyla kadın, aile, çocuk
konusunda hangi hesap verebilirlikler olmuş ya da olamamış ya da hangi gayret
içinde bulunulmuş, onu sizinle paylaşmak istiyorum. 
Soru önergeleri
efendim. Soru önergeleri, muhalefetin yürütme üzerindeki denetim mekanizmasını
gösterir. Ben, üç tane soru önergesini özetle sizlerle paylaşmak istiyorum. 
Bir tanesi,
Başbakanlığın -ki Sayın Başbakanın imzasıyla yayınlanmış- kadın-erkek eşitliği
konusunda bakanlarına görev tevdi ettiği bir genelge var. “Bu genelgeyle
ilgili, ilgili bakanlar ne yapmış?” diye sordum. Bir sayın bakanın cevabını
mealen paylaşmak istiyorum, Sayın Gümrük ve Ticaret Bakanı Hayati Yazıcı Bey
şöyle cevap vermiş, “Zaten mevzuat var. Bizim Bakanlığımızda her şey eşitlik
ilkesine göre yürütülüyor. Bu genelgeye göre bizim ayrıca bir birim kurmamız,
birini görevlendirmemiz gerekmiyor.” demiş Sayın Bakan. Bunu takdirlerinize
sunuyorum. 
Kadın konusundaki
ikinci bir soru önergesinin cevabı Sayın Dışişleri Bakanından. Bunu cevap
olarak alıp almama konusunu, ben, bizi dinleyen milletimizin takdirine
sunacağım. Sayın Bakana sorduğumuz soru şu, “Uygur Türklerinin sembol ismi
kahraman bir Türk kadını Sayın Rabia Kadir Hanım, dünyanın her yerine gidebiliyor. Neden
Türkiye’ye gelemiyor, neden vize veremiyorsunuz?” diye mükerrer sorularıma
Sayın Dışişleri Bakanı sonunda şöyle bir cevap verdi: “Urumçi
ile İstanbul arasında uçaklar kalkıyor. Doğu Türkistan’la ticareti
geliştiriyoruz. İş adamlarımızı uçaklara doldurup biz o bölgeye götürüyoruz.
İşte, biz, böyle ticaret yapıyoruz.” Hani, dış ticaretten sorumlu sayın bakana
sorsam, herhâlde, o, bu kadar güzel anlatamazdı ama Sayın Dışişleri Bakanının
verdiği cevapta ne vize ne Rabia Kadir ne bir Türk kadının uğradığı haksızlık,
hiçbiri yoktu. 
Bir üçüncü soru
önergesini de Sayın Fatma Şahin’e sordum. Üç değil aslında, birkaç kere sordum
aynı soruyu. Çünkü, olay şöyle gelişti: 2012 yılının
başlarında bir gazete haberi, yine büyük müjdeler vardı ülkemize. “2.505 aileyi
çocuk sahibi yapacağız tüp bebekle.” diye bir gazete haberi üzerine Sayın
Bakana soru önergesi yolladım -tabii “Sayın Bakana” derken Bakanlığa onun
şahsında yolluyoruz soru önergelerini- cevap gelmedi. Sorunun şeklini
değiştirip yolladım, yine cevap gelmedi. Her iki önergeyi tekrar yolladım, yine
cevap gelmedi. Şimdi, ben sizin huzurunuzda Sayın Bakandan bu sorularıma cevap
istemek adına tekrar sorularımı yöneltmek istiyorum. Sayın Bakan, 2.505 tüp
bebeğin dağılımı Türkiye genelinde nasıl yapılmış olabilir diye ben bir hesap
yaptım kendi ilim Eskişehir üzerinden. Sizin hesabınıza göre 14 düşmüş
Eskişehir’e, benim hesabıma göre daha fazla düşmesi gerekiyor. Nüfus kriterine göre de baksan daha fazla düşüyor, sosyal eşitlik
ilkesi açısından da baksan daha fazla düşmesi gerekir. Özellikle bu tür sağlık
sorunları toplumun genelinde belli bir yüzde oranında görüldüğü için nüfus
esaslı dağıtmış olmanız gerekirken, Eskişehir’e benzer, hatta hemen hemen aynı
nüfustaki illere çok daha farklı dağıtımlar yapıldığını gördüm ve Eskişehir
yine öksüz, yine yetimdi Bakanlık ve Hükûmet nezdinde. Ama asıl mesele şurada:
Neden bu özel hastaneler grubu? Neden bu özel hastaneler grubunun sahibi olan
beyin adını basın önünde mükerrer defalar tekrarlayarak böyle bir reklama
müsaade ettiniz? Rekabet Kurumu burada nasıl bir fonksiyon gördü? Bu özel
kurumun tüp bebek konusundaki başarı oranı diğer özel kurumlardan daha mı yüksekti
veya kamu kurumlarından daha mı yüksek tüp bebek başarı oranı vardı? Bu özel
kurumun bu kadar önceliklenmesiyle, basın
aracılığıyla, 81 ile genelge yollamak suretiyle yaptığınız bu reklamlar
üzerinden, bu özel kuruma kazandırdıklarınıza rağmen, kamu kaynaklarıyla
kurulmuş tüp bebek merkezlerinin, bu milletin vergileriyle kurulmuş tüp bebek
merkezlerinin atıl kalma ihtimalini hiç düşündünüz mü, bunun memlekete
getireceği yükü hiç hesapladınız mı? “Sosyal sorumluluk projesi” diye daha
sonrasında ek bir haber yayınlandı bu önergelerle ilgili. Bunun sosyal
sorumluluk projesi olduğunu da varsayarsak, düşününüz ki iktidarınız zamanında
Milliyetçi Hareket Partili olarak fişlenmiş müesseseler olduğunu kamu da kabul
etti. Bu fişlediğiniz Milliyetçi Hareket Partili bir müteşebbis böyle bir
sosyal sorumluluk projesi yapmak istediğini iletseydi, bu partili arkadaşımızın
adını da basın önünde zikredip 81 ilin valiliğine, kaymakamlığına ve
Bakanlığınızın taşra teşkilatlarına isimlerini açık açık yazarak genelge
yayınlayacak mıydınız? Bu sorularımı sıranız geldiğinde cevaplarsanız Türk milleti
adına biz memnun olacağız.
Sayın Başkan,
değerli milletvekilleri; bu soru önergesine sebep olan mevzu burada da
bitmiyor. Ekindeki genelgede şöyle bir cümle var -çünkü dil niyetin aynası, dil
bilinçaltlarımızın yansıması- bakınız diyor ki: “Vakıflar tarafından muhtaç
olduğu tespit edilip proje kapsamında tedavilerinin yapılmasına karar verilen
kadınların…” Sayın Bakan, bu konuyu bilmek için hekim olmak gerekmiyor.
Bakınız, Sayın Başbakan da hekim değil ama kürtaj, sezaryen, bu konuları çok
iyi biliyor. Siz de biraz düşünseniz çok iyi tespit yapabilirdiniz. Çocuk
sahibi olamamak yalnızca kadına özel bir durum değildir. Tüp bebek yalnızca
kadınlardaki fonksiyon bozuklukları için yapılan bir tedavi yöntemi değildir
ama bu fikir, bu kafa, bu ses, aynı ses. “Kadını sakat” diye kabul eden,
“kadını eksik” diye gören ve kadına şiddeti çağıran ses bu ses. Bu ülkede de,
dünyanın her yerindeki ülkelerde de erkeklerin de böyle fonksiyon bozuklukları
olabileceğini burada herkesin huzurunda milletin bir vekili, bir hekim, bir
kadın olarak ifade etmek istiyorum. Eğer zaten muradınız aileleri çocuk sahibi yapmak olsaydı, biz
geçtiğimiz 8 Martta Milliyetçi Hareket Partisi olarak Dünya Kadınlar Günü
sebebiyle Genel Kurulda yaptığımız konuşmada bir öneride bulunduk. Dedik ki:
“Evlat edindirme yasasının hilafına yönetmeliğinizde kısıtlayıcı bir madde var
ve bu madde -ki Türkiye'de kadınların en dezavantajlı olduğu konulardan biri-
eğitimi ifade ediyor. Bu konuyu yumuşatınız. Türkiye'de yüzlerce, binlerce hane
evlat sahibi olmayı, bir o kadar çocuk da aile sahibi olmayı beklerken bu Evlat
Edindirme Yönetmeliği’ndeki yasanın hilafına maddeyi düzenleyiniz, aileler
çocuk sahibi olsun.” İlgilenmediniz. Niye? Çünkü murat, aileleri çocuk sahibi
yapmak değil. Kadınlarla ilgili bir sorununuz var sizin ve bunun adına da
“eşitlik” diyorsunuz.
Sayın
milletvekilleri, bakınız, Sayın Emine Erdoğan Hanımefendi’ye uluslararası
alanda yapılmış bir sözlü taciz var. Bunu hepimiz kınadık, ben dâhil hepimiz
kınadık. Bu, diplomatik dilde nedir ne değildir, onu biz bilemeyiz ama vicdani
olarak bir hanımefendi konuşurken bir beyefendiye düşen dinlemektir; söyleyecek
sözünüz varsa sonrasında söylersiniz. Ama burada kınayan bir dilin başka yerde
de kınıyor olması lazım. Nerede biliyor musunuz? Ben size söylüyorum:
Türkiye-Rusya 4’üncü Üst Düzey İşbirliği Konsey Toplantısı’na katılmak üzere
Sayın Başbakan Rusya’da Konstantinovski Sarayı’nda
Putin’le görüşüyor ve arkasından bir basın toplantısı yapılıyor. Basın
toplantısında bir gazeteci Sayın Başbakana soruyor, diyor ki: “Sayın Başkanla
konuyu görüştünüz mü? Rusya dışına çıkış yasağı olduğu söyleniyor. Böyle bir
şey yoksa beraberinizde Gizem Akhan’ı da Türkiye’ye götürecek misiniz?”
Kameralarda Sayın Başbakanın gülen yüzünü görüyoruz Putin’in cevabıyla beraber
çünkü Putin şöyle söylüyor: “Sayın Başbakan eşiyle buraya geldi. Bu nasıl bir
soru?” diyor ve Başbakanımızın kahkahalarla gülen yüzünü görüyoruz. 
Sayın
milletvekilleri, burada bulunan Adalet ve Kalkınma Partili nezaket göstermiş
sayın milletvekilleri, özellikle size söylüyorum: Gizem Akhan’ın adının yerine
kendi kız evladınızın adını koyunuz, güler miydiniz yoksa “Sayın Putin, (…)
(x)” mi derdiniz? Tahmin ediyorum, öbürünü söylerdiniz. Eğer gerçekten
vicdanımız varsa, eğer gerçekten kadınlara eşitlik istiyorsak “Türkiye’deki
bütün çocuklar gibi, bütün kadınlar gibi bütün kızlarımız da bizimdir.” deyip…
Türk milliyetçiliği işte budur. Uluslararası alanda bir Türk kızına yapılanı
espri diye kabul ediyorsak kendi ülkemizde de kendi kızlarımıza yapılanı espri
diye kabul edecek demokratik olgunluğa erişmemiz gerekir. Bu erişimsizlik o kadar keskin bir çizgi ki… Burada bizler
milletvekiliyiz. Milletin vekili olarak, kılık kıyafet düzenlemesi yapıldı ve
inancımızın uzantısı olarak kılık kıyafetlerimizi serbestçe giyme hakkımız
oldu. Bizim milletin vekili olarak hakkımız olan şey, müvekkilinin vekili olan
kadınlara olmadı. Müvekkilinin vekili olan kadınlar görevlerini tam olarak ifa
edemiyorlar. Neden? Bunun adı “eşitlik” mi sizce? Eğer siz oraya “özel alan”
derseniz birisi de buraya “özel alan” der, bunu da istisna diye göremezsiniz.
Eşitlik herkes için, bütün kadınlar için, bütün insanlar için olursa
anlamlıdır. Yalnızca benden olan, yalnızca benim gibi düşünen, yalnızca benim
yanımda yer alan için vicdanlarınız sızlamasın. Vicdanlarınız bütün millet için
sızlasın. Sızlamasın, vicdanlarımız coşsun, hepimiz birlikte olalım, eşit
olalım. İşte gerçek milliyetçilik hepimizi eşit kabul eden zihniyette
olacaktır.
Ve sayın
milletvekilleri, şunu söylemek istiyorum: Ben bundan iki yıl önce bütçe
konuşmamda bir ifadede bulundum -Sayın Başbakana “usta” denildiğinin en moda
olduğu yıllardı, yeni Hükûmet kurulmuştu- dedim ki: “Maalesef kadından sorumlu
Bakan bu ülkede hiçbir zaman usta olamıyor, hep yeni bakan geliyor.” Bunu bazen
alınganlık yaptı arkadaşlarımız ama sanıyorum tarih tekerrürden ibaret olacak.
Sayın Bakan, biliyorsunuz, belediye başkan adayı oldu. Ben, Yüksek Seçim
Kurulunun hakkaniyetsiz kararına rağmen Sayın Başbakanın ve sayın bakanların
siyasi etik adına bütçe görüşmelerinden sonra istifalarını verip uygun bir
tarihte de bir yeni revizyonun yapılacağını
düşünüyorum, buna inanmak istiyorum Türk milleti adına. İşte o zaman, umuyorum,
yine bir kadın bakanımız olur çünkü bir önceki Hükûmette 2, bu Hükûmette 1
kadın bakana sahip olduk, inşallah bundan sonrakinde de bir bakanımız olur.
Hepinize saygılar
sunuyorum. (MHP sıralarından alkışlar) 
BAŞKAN – Teşekkür
ediyorum.
Milliyetçi Hareket Partisi Grubu adına dördüncü konuşmacı Ali Öz,
Mersin Milletvekili. (MHP sıralarından
alkışlar) 
MHP GRUBU ADINA
ALİ ÖZ (Mersin) – Sayın Başkan, değerli milletvekilleri; 2014 yılı Sağlık
Bakanlığı ve bağlı kuruluşları bütçe görüşmeleri üzerine Milliyetçi Hareket
Partisi Grubu adına söz almış bulunmaktayım. Ekranları başında bizi izleyen
aziz milletimizi, tüm sağlık çalışanlarını ve yüce Meclisi saygılarımla
selamlıyorum. 
Değerli
milletvekillerim, Türkiye’nin 2013 yılı itibarıyla Birleşmiş Milletler İnsani
Gelişme Endeksi sıralamasında 187 ülke içinde 90’ıncı sırada olmasının temel
nedenlerinden biri sağlık alanındaki tablodur. Zira,
kişi başına gelir açısından baktığınızda 59’uncu sıradayken eğitim ve sağlık
göstergelerini eklediğimizde 90’ıncı sıraya düşüyoruz ve OECD Sağlık 2013
Raporu’na göre Türkiye’de sağlık harcamalarının gayrisafi millî hasılaya oranı
yüzde 6,1 iken OECD ortalaması yüzde 9,3’tür. Kişi başı sağlık harcamasında, ne
yazık ki, OECD’nin en sonuncu ülkesiyiz. 
 
(x)
Bu bölümde Hatip tarafından Türkçe olmayan kelimeler ifade edildi.
Türkiye’deki
hekim sayısındaki açığın yanı sıra hekim dağılımındaki adaletsizlik de ayrı bir
sorundur. Bugün, Anadolu’da, temel branşlarda bile
hekim bulma zorluğu vardır. Bu durum, yeni bir planlama yapılmasını
gerektirmektedir. Keza, sağlık personelinde de durum bundan farklı değildir.
Türkiye İstatistik Kurumu verilerine göre, toplam sağlık harcaması 2012 yılında
76 milyar 358 milyon lira olarak gerçekleşmiş ve bu verilere göre kişi başı
sağlık harcaması 2012 yılında 1.020 liradır. Kişi başı sağlık harcamasının
2009’dan 2012’ye kadar yüzde 27 arttığını görüyoruz. Genel devlet sağlık
harcamasının toplam sağlık harcamasına oranı 2009’da yüzde 81 iken 2012’de bu
rakam yüzde 76,8’e düşmüştür. Kamu harcamalarındaki bu düşüş vatandaşlarımızın
harcamalarıyla giderilmiştir. Hanehalkı sağlık
harcamasının toplam sağlık harcamalarına oranı 2009’da yüzde 14 iken 2012’de
yüzde 15,4 olmuştur. Sağlık harcamasının millî gelire oranı da düşmeye devam etmektedir.

İktidar, cepten
yapılan sağlık harcamalarında azalma olduğunu ifade ederken, son on bir yıl
içerisinde çok değişik kalemlerde yeni yükler geldiğini hepimiz biliyoruz. Bu
yük, kıt kanaat geçinen insanlar için yeni bir çile kapısı olmuştur. “Doktorun
elini vatandaşın cebinden çekeceğiz.” derken o cebe kendi elinizi soktuğunuz
uygulamanızla ortaya çıkmıştır.
İktidar olarak
bir yandan “Sağlıkta hizmette sınır yok.” diyorsunuz “Hekimini seçebilirsin.”
diyorsunuz; öte yandan, vatandaşın her adımından da para alıyorsunuz “Paran
varsa hastaneye gidersin.” diyorsunuz. Sağlıkta dönüşüm kandırmacası, 11 çeşit
katılım payı alınmasıyla açıkça görülmektedir. Bu ücretler: İlaç katılım payı,
muayene katılım payı, reçete ücreti, eş değer ilaç fiyat farkı, kutu başına
ilave 1 TL, özel hastane fark ücreti, tetkik fark ücreti, erken muayene fark
ücreti, öncelikli tetkik ücreti, istisnai sağlık hizmeti, telefonla randevu
parası.
Kamu-özel
ortaklığıyla yapılacak kampüs hastaneleri, devletin kendi evinde kiracı
olmasını, sağlığı sermaye sahiplerinin kiralamasını ve emeği ucuzlatmaya
yönelik modeli dayatmaktadır. Sağlıkta Dönüşüm Programı’nızın finali bu olsa
gerektir. Külfet ve zahmet devlet ve millete, nimet ise küresel sermayeye
aktarılmıştır. Sağlığın adım adım özelleştiğini milletimiz de artık anlamış
durumdadır. 2003’te 1 kişi yılda 1,8 kez hekime başvururken bu rakam 2012’de
8,9’a yükselmiştir. Bu da sağlıkla ilgili ciddi sorulara işaret etmektedir. Bu
artış rakamsal olarak mutluluk verebilir ancak kalite noktasında sorgulanmayı
gerektirir. Siz, vatandaşlarımıza “Özel hastaneler bedava, önceden özel
hastanelerin önünden bile geçemiyordunuz, şimdi hiç fark ödemeden tedavi
olabiliyorsunuz.” diyordunuz. Bu masal artık tamamen sona ermiştir. Bize göre
bu masal 2008’de bitmişti. 2008’de yüzde 30 fark ücreti geldi, 2009’da yüzde
70’e, 2012’de yüzde 90’a, son olarak da yüzde 200’e kadar fark ücreti alınması
kararlaştırıldı ve bununla sigortalılar, emekli, dul ve yetimlerin büyük
çoğunluğu özel hastane hizmetlerinden yararlanamayacak duruma geldiler. Özel
hastane sayısının 2014’te 463’ten 515’e çıkarılacağı belirtilmiştir; bu,
düşündürücüdür. Son beş yılda özel hastanelere vatandaşlarımızın ödediği fark
ücretinde artış yüzde 700’ü bulmuştur. Hükûmet olarak özel hastanelere doktor
bulma işinde Tam Gün Yasası’nı delerek kiralık profesör dönemini de
başlattınız. 
Değerli
milletvekilleri, Sağlık Bakanlığının 2014 yılı bütçesine bakıldığında, bütçenin
ağırlıklı olarak personel giderlerini gösterdiği ve yatırıma pay ayrılmadığı
görülüyor. Bunun anlamı, sağlık hizmetlerinin piyasa şartlarına terk edilmesidir.
Sağlık harcamalarındaki artış, gerçekten bu artışa paralel kaliteli bir sağlık
hizmeti sunulmasına vesile olmamıştır. Sağlık Bakanlığı yetkilileri, sağlıkta
kuyrukların kaldırıldığını, sıra beklenilmediğini, rahatça muayene
olunabildiğini belirtseler de bu bir aldatmacadır.
Hekimlik
mesleğinin esasını oluşturan “Hastalık yoktur, hasta vardır.” ilkesinin hayata
geçirilmesi performans sistemiyle yok olmuş, çok sayıda gereksiz tetkik yapılmasının
önü açılmış ve bu da sağlık harcamalarının amaca uygun olmayan artışına sebep
olmuştur.
Sağlık
Bakanlığının poliklinik ve yatak sayısını artırmak için plansız yapılanmaya
müsaade etmesi, kaynakların doğru kullanılmadığının da bir işaretidir. Hastalar,
düne göre modern binalarla tanışmış ancak güler yüzle karşılayamayan hekimlerle muhatap
olmak zorunda bırakılmıştır. Sevginin, güler yüzün unutulduğu bir ortamda
verimli bir sağlık hizmeti sunmak mümkün değildir. Hastayı müşteri gibi gören
bir anlayış, kimseye fayda sağlamayacaktır. Aslında sağlık çalışanlarının
memnuniyetini esas alan bir hizmet sunumu modernleşen yapıyla
birleştirilemediğinden bunca yatırımın karşılığı kalite olarak dönmemiştir. 
Sağlıkta Dönüşüm
Programı, sağlığın artan oranda ticarileşmesinin önünü açmış, küresel sermayeye
ciddi bir alan yaratmıştır. Sağlık politikalarında en çok paranın konuşulur
hâle gelmesi, devletin anayasal görevini ihmal ettiği anlamına gelmektedir.
Ne zaman
hekimlerin özlük haklarında iyileşmeden söz edilecek olsa iktidarca devletin
bütçesinin bu yükü kaldıramayacağı gibi garip bir defans
uygulanmaktadır. Oysa emekli uzman hekimlerin aldıkları maaşlarla hayat
standartlarını devam ettirmekte ne kadar zorlandıklarını hepimiz biliyoruz.
Başta hekimler olmak üzere, sağlık çalışanlarının devletten beklentileri hep
boşa çıkmıştır. Zor şartlar altında eğitim alarak yetişen fakat hak ettiği
karşılığı maalesef göremeyen, son yıllarda da saygınlığı gittikçe azalan sağlık
ordusunun özlük haklarının iyileştirilmesi için gereken adımlar maalesef
atılmamıştır. Tüm sağlık çalışanlarının en büyük korku ve endişesi emekli
olmaktır. Bu durumun on bir yıllık Adalet ve Kalkınma Partisi iktidarında
düzeltilememesinin kabul edilebilir hiçbir mazereti yoktur. Döner sermaye gelirlerinin
emekliliğe tam olarak yansıması sağlanmalıdır. Kamuda hizmet sunmaya çalışan
doktorlara zorlamayla görev yaptırmak dünyanın hiçbir ülkesinde yoktur. Tıp
fakültesi gibi zor şartlarda bitirilen fakülteden sonra 3 defasında mecburi
hizmet yükümlülüğü hâline gelmek vicdani ve hukuki de değildir. Son tasarıyla,
yurt dışından gelecek olanlara mecburi hizmet uygulamasını kaldırmak da adil ve
vicdani bir uygulama değildir. 
Sağlık sisteminde
kurulan çok başlı bir yönetim anlayışı yetki kargaşası yaratmıştır. Bu yeni
kurulan yapı birilerine yol açmış, imtiyazlı ve yandaş bir kadrolaşmanın önünü
açmıştır. Siyaset, sağlığın âdeta iliklerine kadar monte edilmiş, liyakat
ortadan kaldırılmıştır. Mutlu bir zümre yaratılmıştır. Sağlık çalışanları
arasında barış bozulmuş, amirlere yakın olma yarışı başlamış, yandaş sendikaya
üye olma gayreti içine girilmiştir. Verim azalmıştır, kurum içi mobbing tetiklenmiş, tedirginlikler ve gelecek kaygısı daha
da derinleşmiştir. 
Sağlık
Bakanlığınca denetim ve teftiş, bütçede Sayıştay raporunun Meclise
getirilmediği gibi ortadan kaldırılmış; 5 başkan, 5 bina, 5 ayrı yapı kurularak
personel sayısı artırılmış, devletin parası çarçur edilmiş, sonuçta düne göre
başarılı bir denetleme mekanizması kurulamamıştır. Kurulan yeni yapılara yapılan
atamalarsa kamuoyunda hep şüpheyle bakışlara vesile olmuştur.
Tam Gün Yasası,
Milliyetçi Hareket Partisinin de destek olduğu bir uygulama olmakla beraber
ruhunu uygun şekilde düzenlememiş, yaptığınız düzenlemelerle eşitler arasında
ayrımcılık yaratan bir model hâline getirmişsiniz. Akademik dünyada, bu
uygulamanızla yeni sorunları başlattınız. Bu düzenleme, sağlıkta eşit hizmet
almayı ortadan kaldırmış, “paran kadar sağlık hizmeti alırsın” anlayışını
yerleştirmiştir. 
Aile hekimliği
uygulamasına Türkiye, sağlık sisteminde yeni bir model olarak geçmiş ancak aile
hekimine başta verilen sözler tutulmamış, her geçen gün iş yükleri artırılmış,
son olarak da Avrupa ülkelerinin hiçbirinde olmayan nöbet sistemi de aile
hekimlerinin görevleri arasına yerleştirilmiştir. 
Toplum sağlığı
merkezinde aile hekimlerinin yanında sözleşmeli olarak çalışan yardımcı sağlık
personelinin iş güvencesi mutlaka sağlanmalıdır.
Nöbet
ücretlerinin yoğun bakım, acil servis ve 112 acil sağlık hizmetlerinde
artırılması olumludur ancak kapsamı genişletilerek tüm sağlık çalışanlarını
içine almalıdır. 
Sağlık
çalışanlarının hak ettikleri fiilî hizmet zammı uygulaması mutlaka hayata
geçirilmelidir.
Sağlıkta taşeron
işçi sayısının arttırılmasına bir an önce çözüm bulunmalıdır. 2002’de 11 bin
olan taşeron işçi sayısı 2013’te, sağlıkta, 160 binlere ulaşmıştır. Sağlık
hizmetlerinin taşeron eliyle yürütülmesi, her şeyden önce toplum sağlığı
açısından büyük riskler taşımaktadır. Taşeron işçileri iş güvencesi olmadan,
izin hakkı ve fazla mesai verilmeden günde on iki saati bulan sürelerde köle
gibi çalıştırılmaktadır. İşten atılmak korkusunu sürekli yaşayan, maaşları
zamanında ödenmeyen, hizmetin önemli bir bölümünü yürüten bu işçiler de bir an
önce sorunlarından kurtulmalı ve sadece seçimden seçime inandırıcı olmayan
vaatlerle aldatılmamalıdır. Bir gün kadro sözü verilip diğer gün “Sizin
yerinize çalışacak çok insan var.” diyerek onurları ve kişilik hakları
zedelenmemelidir. 
Değerli
milletvekilleri, sağlıkta tasarruf önlemleri politikanıza da kısaca değinmek
istiyorum. Bir yandan ilaç fiyatları baskılanırken diğer yandan özel hastaneler
yoluyla sağlık harcamalarında gerçekleşen artış gözlerden kaçırılmaktadır.
Ülkemizde sağlık hizmetleri içerisinde özel sektör payı yüzde 6’dan yüzde
30’lara çıkmıştır. Bugün ülkemizde, yanlış politikalar sonucunda, ilaç alanında
âdeta bir kriz vardır. Fiyat baskılama yöntemleri piyasada ilaçların
bulunmaması anlamına gelmekte ve bugün ülkemizde çok sayıda ilaç piyasada
bulunamamaktadır. İlaç firmalarının ilaçları üretememe ya da ithalatını
durdurması nedeniyle vatandaşlarımız karaborsadan ilaç temin eder duruma
gelmiştir. İlaçta KDV oranı mutlaka yüzde 1 oranına geriletilmeli ve
düşürülmelidir. Yerli ilaç sektörü desteklenmelidir. Serbest eczacılar, gün
geçtikçe, zor şartlarda kamuya hizmet vermeye devam etmektedir. Fiyat
değişikliğinden doğan eczacı stok zararlarının bir an önce karşılanması
gerekmektedir. Bu zararın sorumlusu, hiçbir zaman, halkın âdeta psikolojik
danışmanlığını yapan eczacılar olarak görülmemelidir. 
Öte yandan,
sağlıkta şiddet sorunu hâlâ çözülememiştir. Şiddetin artık şekli de
değişmiştir. Dün sadece sözlü, fiilî olarak yapılan saldırılara artık bıçaklı
ve silahlı saldırılar da ilave olmuş, Türkiye Büyük Millet Meclisince
sağlıktaki şiddet konusunda kurulan araştırma komisyonunun almış olduğu
tedbirler yerine getirilmemiş, şiddete gereken duyarlılık gösterilmemiştir.
Şiddeti önleme komisyonunun hazırladığı raporda yer alan 66 çözüm önerisi de
mutlaka hayata geçirilmelidir diyor, bu düşüncelerle yüce heyetinizi
saygılarımla selamlıyorum. (MHP sıralarından alkışlar) 
BAŞKAN – Teşekkür
ediyorum. 
Milliyetçi Hareket Partisi Grubu adına son konuşmacı Cemalettin
Şimşek, Samsun Milletvekili. (MHP sıralarından
alkışlar) 
MHP GRUBU ADINA
CEMALETTİN ŞİMŞEK (Samsun) – Sayın Başkan, değerli milletvekilleri; 2014 yılı
bütçe kanunu tasarısı ve 2013 yılı kesin hesap cetvelleri hakkında Sağlık
Bakanlığı, bağlı kuruluşları, kamu hastane birlikleri ve halk sağlığı birimi
hakkında Milliyetçi Hareket Partisinin görüşlerini arz etmek üzere
huzurlarınızdayım. Bu vesileyle yüce heyetinizi saygılarımla selamlarım. 
Değerli
milletvekilleri, Türkiye on bir yıldır sürekli bir reklam filmini izliyor.
Yapılan işlerden çok işlerin reklamını gözlemliyoruz. Yanlış işler doğru, doğru
olmayan işler olmuş gibi, yapılmayan işler ise yapılmış gibi gösterilerek
siyaseti bir algı yönetimi olarak görenler ve olaylara böyle bakanlar, maalesef
memleketimizi bugün her bakımdan bir açmazın içine sürüklemişler; ülkemiz
sosyal, siyasal ve ekonomik olarak geldiğimiz noktada artık duvara toslamıştır.

Varsa yoksa
reklam. Bir yerde bir “billboard”da
ya da herhangi bir rakette, pankartta görüyorsunuz: “‘Köprünüz hayırlı olsun.’ Recep Tayyip Erdoğan.” Yanda büyük bir resmiyle beraber bu
pankartları her zaman görmeniz mümkün. Buna benzer farklı ilanlar ülkenin her
tarafında binlerce yere çarşaf çarşaf asılıyor.
Başbakanı gören bakanlar da aşağı kalır mı? Onlar da “Stadınız hayırlı olsun.”
ya da “Gençlik merkeziniz hayırlı olsun.” gibi reklamlarla ülkeyi reklama
boğmaktadırlar. 
Değerli
milletvekilleri, peki, kim bu Recep Tayyip Erdoğan? Türkiye
Cumhuriyeti Başbakanı ve kamu görevlisi. Peki, nasıl yapmışlar kamu
reklamını? Yaptıkları şeyleri, kamu görevlisi olarak, kamu adına ve kamu
kaynağını kullanarak yapmış. Dikkatinizi çekiyorum, Recep Tayyip Erdoğan ya da
herhangi bir bakan; bunlar hayırsever değiller, bunlar kamu görevlisi. Ne
zamandan beri kamu görevlileri yaptıkları işlerin reklamını kamu kaynağını
kullanarak yapmaktadırlar? Ayrıca, bunun için de kamunun kaynağını
kullanıyorlar elbette hepimizin bildiği gibi. Dolayısıyla kamunun parasını da
har vurup harman savuruyorlar. Buna ne hakları var? 
Değerli
milletvekilleri, bu iktidar, reklamcı, aynı zamanda mirasyedi bir iktidardır
ama artık, kamu kaynakları tükendi, satılacak yerler azaldı, deniz bitti. Ülke
artık bir iç ve dış borç batağında. Hanehalkı
tasarruf edemiyor, hanehalkı borçları artmış, kredi
kartı ve tüketici kredileri zirve yapmış, büyüme hedefi son yıllarda
tutturulamaz olmuş. 
Bu iktidarın bir
özelliği de denetimden kaçan
bir iktidar olması. Benden önceki hemen hemen bütün konuşmacılar,
Sayıştay raporlarının olmadığından, dolayısıyla bu bütçenin çok da geçerli bir
bütçe olmadığından bahsettiler.
Değerli
milletvekilleri, bu Hükûmet devletin bütün işlerini denetimden kaçırarak “Ben
yaptım, oldu.” mantığıyla yürütmektedir. Şu elimde gördüğünüz kâğıtlarda
-getirmiştim buraya, yanımda şu anda yok- Sayıştay’ın Sağlık Bakanlığı, Türkiye
Kamu Hastaneleri Kurumu Başkanlığı ve Türkiye Halk Sağlığı Kurumu hakkında
tuttuğu raporlar vardı, onları unutmuşum şu anda yanımda yok, sizlere
gösteremiyorum. 
Sayıştay’ın
Sağlık Bakanlığı ve Türkiye Kamu Hastaneleri Kurumu ve Türkiye Halk Sağlığı
Kurumu hakkındaki 2012 denetleme raporları var; bu raporlarda Sayıştay diyor
ki: Her üç kuruma da kendilerinden Sayıştay tarafından istenen 6085 sayılı
Sayıştay Kanunu’nun 8’inci maddesine dayanarak istenen bilgi ve belgeleri
veremediğinden bu üç kurumun da denetimlerinin yapılamadığını, elde edilen
belgeler çerçevesinde yapılan incelemelerde ise birçok eksikliğin olduğunu,
verilen bilgilerin birbiriyle çeliştiğini ifade ederek bunun her türlü
yolsuzluğa, mütalaaya açık olduğunu ifade etmişlerdir. Durumun ne kadar vahim
olduğunu ortaya koymak bakımından bu önemlidir. Bu kurumlar tarafından Sayıştay
bulgularına yani bu eksik raporlamalara iştirak edilmekte ve 2013 yılından
itibaren gereğinin yapılacağını Sayıştaya
bildirmektedirler. 
Değerli
milletvekilleri, Türkiye Kamu Hastaneleri Kurumu, 663 sayılı Sağlık Bakanlığı
ve Bağlı Kuruluşlarının Teşkilat ve Görevleri Hakkında Kanun Hükmünde Kararname
ile kurulmuştur. Kamu tüzel kişiliğini haiz kurum bağlı hastaneleri, ağız ve
diş sağlığı merkezlerini ve benzeri sağlık kuruluşlarını kurmak, işletmek,
sağlık ve destek hizmetlerini yürütmek, gerektiğinde de bunları birleştirmek,
ayırmak, nakletmek ve kapatmakla görevlidir. 
Değerli
arkadaşlar, biliyorsunuz, Türkiye’de 2003 yılından itibaren sağlıkta bir
dönüşüm furyası yaşanmaktadır. Hani adına “dönüşüm” ya da “değişim” deyince
önce insanlarımız “Ay, ne kadar güzel, işte sağlıkta dönüşüyor ve gelişiyoruz.”
diyerek buna destek oldular hâlbuki bir şeyin adının “değişim” ya da “dönüşüm”
olması bu sağlıkta değişim ve dönüşümde de olduğu gibi neticesi itibarıyla iyi
olmayabilir. İşte, bizdeki sağlıktaki değişim ve dönüşüm de iyi değildi.
Milletvekili olduğum sürece bu kürsüden ifade ettim, bu “sağlıkta değişim ve
dönüşüm” diye ortaya konulan sistem sürdürülebilir değildir. Bunun için de on
senedir bu sağlıkta dönüşüm sistemi bir türlü yerli yerine oturmuyor, döne döne
artık sistemin başı döndü. 
Değerli
milletvekilleri, maalesef bu sistemi kim kurguladı, nereden alındı bilmem ama
bu “sağlıkta dönüşüm” diye adlandırılan sistemin mantığı yanlış ve on yıldır
yapılan bu değişiklikler bu mantık içerisinde ve belli bir yaklaşımla
yapılıyor. Esasen, bu mantık, bu yaklaşım yanlış olduğu için ve yapılan
değişiklikler de bu mantıkla yapıldığından sağlık sistemi on yıldır yerli
yerine oturmuyor, bu gidişle de oturacağı yok. 
Değerli milletvekilleri, bu mantık şu: SGK 2008 yılından beri SUT
fiyatlarını yani hastanelere ödediği fiyatları hiç artırmayacak, siz de kamu
hastane birliklerini kurarken yapacağınız sözleşmede birinci olmazsa olmaz
maddeniz, sorumluluk alanındaki, birlik başkanının sorumluluk alanındaki
hastanenin performansları olacak, bunun da baştaki mali performansı olacak,
çalışanların elden geldiğince döner sermayeleri ödenecek. Dolayısıyla doktorlarına ve çalışanlarına “Çok hasta bakın, çok
girişimsel işlem yapın.”, tabiri caizse “Sürümden kazanın.” diyeceksin.
Bakınız, bir tane
hastane birlik başkanı arkadaşım, geçenlerde görüştüğümde bana şunu söylüyor:
“Benim sorumlu olduğum hastane birliklerinde en verimli yer ağız ve diş sağlığı
merkezi.” “Niçin?” diye sorduğumuzda, bu ağız ve diş sağlığı merkezinin mali
bakımdan en iyi olan kurum olduğunu ifade ediyor yani orada bakılan, orada
tedavi edilen hastaların ne kadar yarar sağladığı, ne kadar fayda sağladığını
hiç değerlendirmeye bile almıyor çünkü onunla yapılan sözleşme mali planı ön
plana çıkararak yapılmış. Sonunda, en öncelikli olarak mali yönden denetlenecek
ve kendisine o anlamda bir puan verilecek. Onun için başka şeylerle
ilgilenmiyor. 
Ayrıca, bu
sistemde hekime de deniliyor ki: “Çok hasta bak, müracaat edenleri muayene ve
birtakım tetkiklerden geçir yoksa döner sermayeden para alamazsın.” Doktor ne
yapsın? Hem kendi performansını hem de birlik başkanının performansını
kurtarabilmek için çok hasta bakıyor, çok girişimsel işlem yapıyor. Neticesi
itibarıyla da hastaya aynı derecede yararlı ve faydalı olamamaktadır. 
Değerli
milletvekilleri, böyle bir mantıkla ve yaklaşımla verilen sağlık hizmetinden
kim ne yarar sağlar? İşte sizin “Hasta müracaatını yüzde 4’lerden 8,3’e
getirdik.” dediğiniz mantık bu. Evet, bu dönemde hastalar hastaneye çok
müracaat ettiler ama az fayda buldular. Sosyal Güvenlik Kurumunun da paraları
boşa harcandı. 
Değerli
milletvekilleri, bunları boşa söylemiyoruz. Bu anlamda
sağlıkta Türkiye 2012 panoramasını sizlerle paylaşmak istiyorum: Türkiye’de,
birinci basamakta -112 ve aciller dâhil- 235 milyon, ikinci ve üçüncü basamakta
-ağız ve diş sağlığı merkezleri dâhil- 261 milyon, üniversite hastanelerinde 27
milyon, özel hastanelerde ise 99 milyon, toplamda 622 milyon hasta muayene
edilmiş, -hastanelerde toplam muayene edilen hasta sayısı 2012 yılında budur;
8,3 hasta müracaatı da buradan elde edilmektedir- karşılığı SGK tarafından ise
birinci basamakta 7 milyar 750 milyon, ikinci ve üçüncü basamakta 24 milyar 113
milyon, üniversite hastanelerine 6 milyar 358 milyon, özel hastanelere ise 7
milyar 374 milyon, diğer sağlık kuruluşlarına 2 milyar 569 milyon, ilaç gideri
olarak da eczanelere 14 milyar 484 milyon ödeyerek toplamda 62 milyar 648
milyon TL sağlık harcaması kamu harcamaları olarak 2012 yılında yapılmıştır. 
Bir hasta devlete
birinci basamakta 33 lira, ikinci ve üçüncü basamakta -ağız ve diş sağlığı
merkezleri dâhil- 92,3 lira, üniversite hastanelerinde 235,4 lira, özel
hastanelerde 74,4 TL’ye mal olmaktadır. Bu rakamlar Sağlık Bakanlığı
kaynaklarından temin edilmiştir Sayın Bakanım.
Değerli
milletvekilleri, neresinden bakarsanız bakın, bugün Türkiye’de sağlık
hizmetlerinin sunumunda nicelik ön plana çıkmış, nitelik üzerinde ise hiç
durulmamıştır. Bugün, bu Hükûmetin bütün olaylarda reklamcılığının yanında,
Sağlık Bakanlığındaki tayin, terfi, atama ve belli bir yere getirmede de
birinci özelliği maalesef yandaş korumadır. Karşı düşüncede olanlara ise her
türlü baskı ve yıldırma yolunu seçmektedir. Bu, kamu hastane birliklerinin
yapılanmasında da kuvvetli bir şekilde gözlemlenmektedir. Kamu hastane
birliklerinin kurulması sadece siyasi bir amaca hizmet etmekten öte, bir işe
yaramadığı da görülmektedir. Kamu hastane birlikleri de bu niceliksel hasta
bakımını öncelemekte çünkü çok hasta bakarak sorumlu olduğu kamu hastane
birliklerinin mali yapısı onu ilgilendirmektedir. Dolayısıyla, bu amaçla
kurulan bu kamu hastanelerinden çok da kaliteli hizmet beklemek ham hayal
olacaktır. 
Değerli
milletvekilleri, bu Hükûmet, özel hastaneler kurulurken onları müthiş bir
şekilde destekledi ve kurulmasını önceledi ancak daha sonra her nedense bu özel
hastanelerin çalışmalarının hep önüne geçecek tarzda tedbirler aldı.
Diyeceksiniz ki: Bunu nereden çıkarıyorsun? “Hükûmet özel sağlık kuruluşlarına
karşı tavır içerisinde oldu.” diye bir defa, bakanlık kendi için yapmadığı
planlamaları, yatırımları özel hastaneler için uyguluyor. Özel hastane
kendisine gerekli olan bir hekimi alabilmek için inanılmaz zorluklarla
karşılaşıyor. İnanır mısınız, bu konuda hekim borsası oluştu. Sağlık Bakanlığı
bu zamana kadar “Ben sana kadro veremem, nereden bulursan al, ben karışmam.”
dediği için branşlara göre değişen fiyatlarla özel
hastaneler arası kadro piyasası oluştu bu memlekette.
Bakınız, bunlarla alakalı -zamanım bitiyor- çok şeyler
söyleyecektim özel hastanelerle kamu hastanelerindeki maliyetleri de ortaya
koyarak ve kamu yararının sağlık hizmetlerinde sağlanmadığını ve kamu hastane
birlikleri ise bu mantıkla kurulduğundan yapılacak olan kamu özel ortaklığı da
bu kamu hastaneleri sistemiyle çalışılacağından, dolayısıyla kamuda bu mantık
değişmediği müddetçe bir rekabet ortamının oluşmayacağı ve sağlık hizmetlerinin
de rayına oturmayacağını ifade etmek isteyecektim ama zamanım yetişmedi. 
Hepinize tekrar
saygılar sunuyorum. (MHP sıralarından alkışlar)
BAŞKAN – Teşekkür
ediyorum.
Barış ve
Demokrasi Partisi Grubu adına Halil Aksoy, Ağrı Milletvekili. (BDP sıralarından
alkışlar)
BDP GRUBU ADINA
HALİL AKSOY (Ağrı) – Sayın Başkan, değerli milletvekilleri; Gıda, Tarım ve
Hayvancılık Bakanlığı 2014 yılı bütçesi üzerine söz aldım. Genel Kurulu
saygıyla selamlıyorum.
Tarım, Türkiye
için sosyal, ekonomik ve politik bakımdan son derece önemli bir sektördür;
ulusal gelire göre yüzde 9, istihdama göre yüzde 25 katkı sunan, kırsal alanın
hemen hemen tek ekonomik kaynağı olan, doyuran ve barındıran bir sektördür. Son
on yılda Türkiye nüfusu yaklaşık 8 milyon artarken, tarım alanları, maalesef
dramatik bir şekilde azalmış, bitkisel ürünlerin çoğunda üretim ya gerilemiş ya
da artmamıştır. Türkiye'de istihdamın yaklaşık olarak yüzde 25’i tarım
sektöründe çalışan insanlardan oluşuyor yani 4 çalışandan 1’i tarımda
çalışmaktadır. Bu çok önemli bir rakamdır. Amerika Birleşik Devletleri’nde bu
oran yüzde 1,6; Avrupa Birliği ülkelerinde yüzde 3,6; OECD ülkelerinde ise
yüzde 5,1; Türkiye'de ise yüzde 25.
2000 yılında
tarımın istihdamdaki payı yüzde 36 iken 2013’te yüzde 25’e düşmüştür. Yani 1,7
milyon çiftçi tarımdan kopmuş, uzaklaşmıştır. Bu düşüşün nedeni modern tarıma
girildiği ya da sanayi ülkesi hâline gelindiği için değil, çiftçi ezildiği ve
borç batağında boğulduğu için üretimden vazgeçmiştir. Türkiye, tarımda kendi
kendine yeten bir ülke durumundan ne yazık ki son on yılda net bir şekilde
ithalatçı konumuna gelmiştir.
Değerli
milletvekilleri, hükûmetler, tarımda düzenleyicilik yapan kurumları
özelleştirerek ortadan kaldırdı. Kamunun düzenleyicilikten çekilmediği
ürünlerde ise var olan düzenleyici kurumlar, piyasayı düzenleyebilme olanakları
kısıtlanarak etkisizleştirildi. Üretim girdileri temini ve pazarlamasını özel
sektör tamamen ele geçirdi. Girdi fiyatlarını istedikleri oranda artırıyorlar
veya azaltıyorlar. Ürün fiyatlarını, üreten çiftçiler değil, ürün alımını yapan
özel sektör tek başına belirliyor. Yani üretim girdilerinin belirlenmesinde
çiftçilerin bir rolü yok, çiftçiler üretim girdilerini alırken pazarlık yapma
olanağına da sahip değiller. 2013 yılı için Hükûmet, Anadolu kırmızı sert
ekmeklik buğday fiyatının tonunu 720 lira olarak belirlemişti. Bu belirlemeyle
2012 yılına göre buğday alım fiyatlarında yüzde 8,27 civarında artış yapılmış
oluyor. Üretim girdileri ise 2012-2013 sezonunda yüzde 15 ile 30 arasında
arttı.
Sayın Bakan, siz,
açıklamalarınızda, enflasyon oranında artış olduğunu söylediniz fakat buğdayın
fiyatı, piyasada, Bakanlığın açıkladığı gibi de gerçekleşmedi. Piyasada
buğdayın yüzde 85’ine yakını kilosu 50-55 kuruşa yani yemlik fiyatına ancak
alıcı buldu. Bekletme gücüne sahip olanlar ise bir iki ay sonra aynı kalite
buğdayı 80-85 kuruştan sattı. Fiyatın düşmesini ancak Toprak Mahsulleri
Ofisinin piyasaya girmesi ve açıklanan fiyat üzerinden alım yapması
engelleyebilirdi. Ancak, Toprak Mahsulleri Ofisi piyasaya yeterince girmedi,
açıkladığı fiyatın arkasında durmadı, çiftçileri tüccarlara yem etti. 
1970’li yıllarda
1 kilogram buğday ile 2 litre mazot alınabiliyordu. 2002 yılında 3,5 kilo
buğdayla 1 litre mazot alınabiliyordu. Şimdilerde ise 1 litre mazot alabilmek
için 8 kilogram buğday satmak gerekiyor. 
Son on yıldır
buğday ve mısır ithalatına para ödenmektedir. 21 milyon ton buğday ithalatı
yapıldı, karşılığında 6 milyar dolar para ödendi. 
Sayın Başkan,
değerli milletvekilleri; mısırda, 8 milyon ton ithalatın karşılığında 1,7
milyar dolar ödenmiş. Pamukta yıllık ithalat 1,5 milyar doları aştı. Yağlı
tohum türevlerinde yıllık ithalat 2,5 milyar doları buldu ve bunların hemen
tamamına yakını da GDO’ludur. 
TEKEL destekleme
alımından çekildikten sonra üretim koşulları ve tütün fiyatının belirleyiciliği
tek başına çok uluslu tütün şirketlerine geçti. Ancak şirketlerle sözleşme
yapabilen çiftçiler tütün üretimi yapabiliyorlar. Sözleşmeli üreticilikle,
çiftçiler, şirketler tarafından sömürülüyor, üretim girdileri her yıl artıyor,
tütün fiyatları girdi artış oranı seviyesinde gerçekleşmiyor, çiftçilerin emeği
tütün ve girdi sağlayıcı şirketler tarafından böylelikle çalınmış oluyor.
Şeker
pancarındaysa 22 milyon ton olan üretim, 16 milyon tona düştü. Şeker pancarı
birim fiyatı son on yıldır değişmiyor, üreticiler kan ağlıyor. Muş, Ağrı, Bingöl,
Bitlis, Erzurum, Iğdır vesaire gibi yerlerde hâlâ pancarın kilosu 150-160
kuruştan alınıyor.
Yine, pancar
piyasasında önemli bir şeyin altını çizmek istiyorum. Orada çalışan geçici
işçilerin sorunları oldukça büyük, hâlâ çözülmemiş, yıllardır çözülmemiş.
Sözleşme gereği yılda sadece yüz yirmi gün çalışma hakkı bulunan bu işçiler
ailelerini geçindirmekte zorluk çekiyorlar ve mağdurdurlar. Bu işçiler İŞKUR’a
başvurduklarında da “Sizler geçici işçisiniz, iş akdiniz askıya alınmış, işten
çıkarılmamışsınız, doğal olarak size işsiz muamelesi yapamayız.” diyorlar.
Yılın sekiz ayında işsiz güçsüz bir şekilde geçinmeye çalışan bu işçilere kadro
verilmesi ya da kamuda başka görevler verilmesi gerekir. Bu işçilerin
feryadını, Sayın Bakan, lütfen duyun. 
Değerli
milletvekilleri, eldeki verilere göre tarımda ortalama işletme büyüklüğü
Türkiye’de 6 hektardır. Aynı rakamın AB ortalaması 27, İngiltere’de 54,
Fransa’da 52, Almanya’da 46, İspanya’da 24, Amerika Birleşik Devletleri’nde ise
181 hektardır. Buna, Türkiye’deki işletmelerin sahip olduğu arazinin çok
parçalı yapısı da eklendiğinde nasıl bir faciayla karşı karşıya olduğumuz
görülüyor. Sadece parçalanmadan kaynaklanan kayıp arazi miktarı 2 milyon
hektardır. Sınır kaybı, ulaşım zorluğu, mekanizasyon maliyeti ve verim
kayıpları dikkate alındığında, çok parçalı araziler ve arazi parçalanması
nedeniyle Türkiye’nin bir yılda uğradığı zarar yaklaşık 8 milyar TL’dir. Bu
anlamda toplulaştırma çalışmalarına mutlaka hız verilmelidir. 
Yine, toprak
tarım reformu kapsamında arazileri kamulaştırılan, ancak kamulaştırma bedelleri
hâlâ ödenmeyen hak sahiplerinin arazileriyle ilgili mağduriyet bir an önce
giderilmelidir. 
Yine söylemek
gerekiyor Sayın Bakanıma: Harran’daki hak sahiplerinin feryatlarını
duymalısınız Sayın Bakan. Zira, bu konuda yasal
düzenleme yapılmış olmasına karşın uygulamada hâlâ ciddi sorunlar devam
etmektedir.
Değerli
milletvekilleri tarımda olduğu gibi hayvancılıkta da iç açıcı bir tablodan söz
etmek mümkün değil. Hayvancılığa oldukça elverişli bir ülke olmasına rağmen
ülkemiz, canlı hayvan üretiminde de "ihracatçı" konumundan
"ithal eden ülke" durumuna gelmiştir.
Uzun yıllardan bu
yana hayvan sayımız azalıyor, arzulanan seviyede bir türlü gerçekleşmiyor.
Türkiye, 2011 yılında ilk kez kurbanlık için canlı hayvan satın aldı, ithal
etti. Kurbanlıktan sonra, 2012 yılında yurt dışından bu kez de saman alınmaya
başlandı ama Hükûmet, hâlâ hayvancılıkla ilgili ciddi çözümlere yönelmiyor,
günü kurtarmaya bakıyor. Piyasaya ithalatla kontrol politikası uygulanmaktadır,
bu da hayvan yetiştiricilerimizi caydırmaktadır. Hayvancılık sektöründe üretim
girdisi ve pazarlama piyasasını düzenleyen kurumlar 1993, 1994, 1995 yıllarında
özelleştirildi, serbest piyasaya geçildi. Serbest piyasaya hâkim olan
şirketlerin zarar ettirici politikaları nedeniyle hayvan yetiştiricilerinin
çoğu hayvancılığı bırakmak zorunda kaldılar. Hükûmetler, üretimi arttırıcı
politikalar yerine ithalatla hayvancılığı terbiye etme yolunu seçmişlerdir.
İthalatla terbiye etme politikaları, ülkeyi hayvansal ürünler konusunda
büsbütün ithalatçı durumuna getirmiştir. İkinci plana itilmişlerdir
üreticilerimiz. Üretim, tüketimi karşılayamaz duruma gelmiştir. Karşılanamayan
et ihtiyacı ithalatla karşılanma yoluna gidilmiş, fiyatlar ithalatla kontrol
edilmeye başlanmıştır. İthalatla piyasa kontrolüne örnek: 2011 yılı içerisinde
116.136 ton karkas sığır eti ithal edildi. Yurt dışından 126.873 baş canlı
kasaplık dana, 1 milyon 133 bin 587 baş kasaplık koyun satın alındı. Besi
amaçlı 392.988 sığır, 472.415 baş koyun dışarıdan getirildi. Kurbanlık için
16.606 baş sığır, 53.693 baş koyun ithalatı gerçekleştirildi. İthalat rakamlarıyla
üretimimizi karşılaştırdığımızda ithalatın azımsanmayacak bir boyuta geldiği de
anlaşılıyor. İthalatın boyutu ve üretim üzerinde oluşturduğu baskı
hayvancılıkla uğraşanları endişelendiriyor. İthalat politikalarını düzenlemek için de Et
ve Süt Kurumu oluşturuldu. Et ve Süt Kurumu ile et piyasasına müdahale edilmeye
başlandı.
Bakın, devletin
sıfır gümrükle ithalat yetkisi verdiği Et ve Süt Kurumu, 2010 yılından bu yana
kilosunu 8-9 liradan ithal ettiği eti dondurarak depoya koydu. Şimdi de o eti
15,65 liradan piyasaya vererek fiyatın yükselmesini önlemeye çalışıyor. Yapılan
müdahale perakende et fiyatlarını düşürmediği gibi ithalat nedeniyle üretimi
sürdürmekte zorlanan besicileri iflas ettirdi. Yem fiyatları sürekli artıyor,
et ve süt fiyatları ise birkaç özel sektörün belirleyiciliğinde düşük oranda
belirleniyor. 
Değerli
milletvekilleri, Türkiye'de hayvancılık sektöründe yaşanan sorunların en büyük
nedenlerinden bir tanesi de son otuz yıldır bölgede devam eden çatışmalı
ortamdır. Bu çatışma süreci bölge ekonomisini çok ciddi boyutlarda sarsmıştır.
Yine, getirilen mera ve yayla yasakları bölgede tarım ve hayvancılığı durma
noktasına getirmiştir. Binlerce hektar mera ve yayla güvenlik gerekçesiyle
yasaklanmış ve yasaklar ise hâlâ birçok yerde devam etmektedir. Hükûmet,
mayınların temizlenmesi için gerekli kaynağı 2014 yılı bütçesine koymalıdır.
Temizlenecek bu araziler de yöre halkına tarımsal üretim için tahsis
edilmelidir. Her yıl üretim girdileri artıyor, ürün fiyatları düşüyor ancak
Hükûmet tarımsal destekleme ödemelerini artırmıyor. 
2006 yılında
çıkarılan Tarım Kanunu'nun 21’inci maddesine göre, her yıl tarımsal destekleme
için bütçeden ayrılacak kaynak, gayrisafi millî hasılanın en az yüzde 1'i
düzeyinde olmak zorundadır. Ancak, bakıyoruz, bu rakam binde 5-6’larda
gerçekleşebilmiştir. Tarımı ve çiftçiyi geliştirmeyen, âdeta öldürmeyip
süründüren politika, çiftçiye aba altından sopa göstermektir. Kırsal kesimde
yaşayan insanlarımızı, çiftçiyi, köylüyü, metropollerde
yedek, ucuz iş gücü hâline getirmek için oluşturulmuş bu politikalar, tarımsal
üretimi bugün büyük şirketlerin tekeline bırakma eğilimi gütmektedir. Bugün
çiftçinin kullandığı krediler, çiftçiyi yüksek faizlerle borç altına ve
bataklığına sürüklemişken çiftçinin son on yılda kullandığı kredilerin ve
faizlerin enflasyon oranı yüzde 30'lar civarındadır. Bu da çiftçiye daha fazla
faiz yüklemek anlamına gelmektedir. Bugün çiftçi maalesef yüksek kredi faizleri
altında âdeta ezilmektedir.
Son olarak bir
şeyi daha söylemekte yarar var Sayın Bakanım. Su ürünleri mühendisleri, ziraat
mühendisleri, gıda mühendisleri, veteriner hekimler adaletli bir atama
beklemektedirler. Lütfen bu feryadı da duyun. 
Bu duygularla
hepinizi saygıyla selamlıyorum. (BDP sıralarından alkışlar)
BAŞKAN – Teşekkür
ediyorum. 
Barış ve
Demokrasi Partisi Grubu adına Mülkiye Birtane, Kars
Milletvekili. (BDP sıralarından alkışlar) 
BDP GRUBU ADINA
MÜLKİYE BİRTANE (Kars) – Teşekkürler Sayın Başkan. 
Değerli
milletvekilleri, 2014 yılı bütçe kanunu tasarısı Aile ve Sosyal Politikalar Bakanlığı
kalemi üzerine Barış ve Demokrasi Partisi Grubunun görüş ve önerilerini
belirtmek üzere söz almış bulunmaktayım. Hepinizi saygıyla selamlıyorum. 
Değerli
milletvekilleri, genel anlamda hazırlanan bütçelerin tümünde toplumsal
cinsiyete duyarlı bütçeleme çalışmaları yapılması gerekmektedir. Aile ve Sosyal
Politikalar Bakanlığı bütçesi ise bu konuda öncelik sahibidir ve bu nedenle
bütçesinin tamamının toplumsal cinsiyete duyarlı bir perspektifle hazırlanması
gerekmektedir. Diğer ülke örneklerine baktığımızda, toplumsal cinsiyete duyarlı
bütçelemede en başarılı ülkelerden birinin bir “Eşitlik Bakanlığı”nın
mevcut olduğu İsveç olduğu görülmektedir. İsveç’te her bakanlığın kendi
politikaları belirlenirken cinsiyet eşitliği perspektifi esas alınmaktadır. İngiltere’de
ise bütçe görüşmelerinde her türlü ekonomik, sosyal, kültürel alanlarda
cinsiyete dayalı bir analizle rapor edilmekte ve bu analizler sonucunda örneğin
istihdam için ayrılan bütçenin yüzde 95’i kadın istihdamına ayrılması için
ayarlanabilmektedir. Geçen yılki Bakanlık bütçesinin -yüzde 3,6- bu yıl yüzde
3,9 olması... Herhangi bir artışın olmadığı gözler önünde. 
Kadına yönelik
şiddetin, taciz ve tecavüzün, emek sömürüsünün ve kadına karşı ayrımcılığın çok
derin olması itibarıyla, Türkiye, bu konuda özellikle çaba göstermesi gereken
bir ülkedir. Fakat ne yazık ki, Bakanlık bütçesi dâhil olmak üzere bu konuda
hiçbir uygulama görememekteyiz.
Sayın Başkan,
değerli milletvekilleri; kadınla ilgili politikaların üretilip uygulamaya
geçirildiği bir Bakanlık bütçesinin, kadın örgütlerinin fikirleri alınarak
hazırlanması şarttır. Aile ve Sosyal Politikalar Bakanlığı, her türlü
projesinde ve bütçeye dair karar alım süreçlerinde kadın örgütlerini muhatap
alarak sürece katılımlarını sağlamakla yükümlüdür. Bakanlık bütçesi, kadın
değil, aile bütçesi olarak tasarlanmıştır. Ne yazık ki, Sayın Fatma Şahin’in
açıklamalarından da Bakanlık bünyesinde kadının bağımsız olarak güçlenmesi
değil, aile değerlerinin korunmasının esas alındığı anlaşılmaktadır. Eğer
aileye yönelik çalışmalar yapılacaksa baskıcı ve emek sömürüsüne dayalı aile
yapısının güçlenmesi değil, demokratik ve eşitlikçi bir yapıya kavuşması esas alınmalıdır.
Bunun için bütçeleme faaliyetlerinde de kadının geleneksel rollerini
güçlendirmekten kaçınılmalı ve sosyal yardım değil, sosyal hak temelinde
çalışılmalıdır. 
Toplumun kolektif
ihtiyaçlarını karşılamak için planlanan merkezî bütçe, eğitim, sağlık, sosyal
güvenlik sistemi, istihdam, ulaşım başta olmak üzere tüm alanlarda cinsiyetler
arası eşitsizliği ortadan kaldıracak biçimde planlanmadığı takdirde kadına
yönelik ayrımcılığın önüne geçmek mümkün olmayacaktır. 
Sayın Başkan,
değerli milletvekilleri; 2013 yılı 9 Ocak’ta Paris’te 3 Kürt kadın siyasetçinin
katledilmesiyle bu süreç başlamıştı. Sakine Cansız, Fidan Doğan ve Leyla Şaylemez arkadaşlarımızın hunharca katledilişlerinin
üzerinden neredeyse bir yıl geçecek ancak olay hâlâ aydınlatılmadı. Fransa
devleti tarafından yürütülen soruşturmada henüz bir gelişme kaydedilemedi.
Kadınlar başta olmak üzere kamuoyu katliamın sorumlularının açığa çıkarılması
ve yargılanması yönünde bir irade ortaya koymuşlardır ancak Sayın Bakan, bu
konuda bugüne kadar bir açıklama dahi yapmamıştır. 
Değerli
milletvekilleri, kadın cinayetleri konusunda verdiğimiz önergelere çelişkili
cevaplar gelmekte, Adalet Bakanlığı, İçişleri Bakanlığı ve Aile ve Sosyal
Politikalar Bakanlığının verileri birbiriyle çelişmektedir. Sorularımızın çoğu
ise cevapsız kalmaktadır. Örneğin Adalet Bakanlığına göre 2009’un ilk yedi
ayında 953, İçişleri Bakanlığına göre 324 kadın öldürülmüştür. İçişleri
Bakanlığı tarafından (7/17781) esas numaralı Önerge’mize
verilen cevabi yazıda “2009-2012 yılları arasında 1.411 kadın cinayete kurban
gitmiştir.”, aynı mahiyette (7/12389) numaralı Önerge’mize
Adalet Bakanlığına ait cevabi yazıda ise 2009-2012 yılları arasında cinayete
kurban giden kadın sayısı 155 olarak verilmiştir.
Sayın Başkan,
değerli milletvekilleri; Türkiye’de kadınlar koruma altındayken bile
öldürülmektedir. En son, haziran ayında kocası tarafından bıçaklanarak
öldürülen Muhterem Göçmen’e cinayetten sekiz gün önce koruma kararının
uygulanması için başvurduğu emniyet tarafından “Bütün polisler Gezi’de.” yanıtı
verilmişti. Bunun gibi pek çok kadın katliamı basına da yansımışken, Bakanlığın
bu konuda harekete geçtiğini ne yazık ki göremedik. Sayın Bakan bu konuda ne
yapmayı düşünmektedir, koruma yöntemlerini ve dolayısıyla kadını güçlendirmeyi
hangi yollarla sağlamayı değerlen-dirmektedir; merak
ediyoruz.
Bakanlık bu yıl
25 Kasım Kadına Karşı Şiddetle Uluslararası Mücadele ve Dayanışma Günü’ndeki
tutum ve açıklamalarıyla da kadına karşı şiddeti bir nefisle mücadele sorunu
gibi ele almış ve sistematik kadın katliamlarının üzerini örtmeye çalışmıştır.
Bakanlık bu konuda kurumsal anlamda üzerine en büyük sorumluluk düşen yapıdır
ve elbette bu mücadeleye katılmakla ve hatta öncülük etmekle de yükümlüdür
fakat mücadele yöntemlerinin uygunluğu ve kullanılan dilin önemi
unutulmamalıdır. 
Bakanlık
tarafından 25 Kasımda başlatılan imza kampanyasında “Kadına yönelik şiddete
ortak olmayacağız, seyirci kalmayacağız. Kadına yönelik şiddete son vermek için
el ele verelim. Kadına karşı şiddetle mücadelede üzerimize düşen görevi yapmak
üzere kararlıyız, biz de varız.” ifadeleri yer almaktadır. Bakanlığın bu
konudaki görev ve sorumluluğu had safhada önemli iken toplumun pasif bir
bileşeniymiş gibi “Biz de varız!” ifadesinin kullanılması kadına dönük şiddetle
mücadele görevini ikinci plana attığını göstermektedir. İmza kampanyaları
genellikle sivil yapılanmalar ya da bireyler tarafından başlatılan ve
devletleri ya da hükûmet mensuplarını bir konuda adım atmaya zorlamak için
seçilen bir mücadele yöntemidir. Bakanlık kendisini kadına karşı şiddette bir
özne olarak konumlandırmakta mıdır, yoksa İçişleri Bakanlığı, Adalet Bakanlığı,
Başbakanlık gibi kurumları bu konuda adım atmaya çağırmış ve karşılık
bulamayarak ilgili kurumları zorlamak için böyle bir yol mu seçmiştir?
Değerli milletvekilleri, bir tarafta Hükûmetin kürtaj yaptırmak
isteyen kadınlara çeşitli zorluklar çıkardığı, doğum kontrol haplarının SGK
kapsamına alınmadığı, liseli ve üniversiteli kadınlara zorla bekâret testi
yaptırıldığı ve ailelerine bildirildiği, kürtaj yaptıran kadınların fişlendiği
ve peş peşe çıkan evlilik teşvikleri düşünüldüğünde kadının bedeni üzerinden
yürütülen politikaların kadının üzerindeki baskıyı artırdığı bir gerçektir. Kadına yönelik şiddetin yalnızca fiziksel yönünün olmadığını, bedeni
ve doğurganlığı üzerinde kurulan tahakkümün de bu kapsama girdiğini unutmamak
gerekiyor. Bu noktada, Aile ve Sosyal Politikalar Bakanlığının kadınlara
yönelik şiddetin bu boyutunu da ele alarak ciddi anlamda kadını özgürleştiren
sosyal politikalar üretmesi aciliyet arz etmektedir.
AKP döneminde
giderek artan kadın cinayetlerinin nedenleri ve faillerine baktığımızda,
cinayetlerin aile içi tartışma ve boşanmaların sonucunda ve genel olarak kadına
yakın olan eş, eski eş, nişanlı, baba ya da erkek kardeş tarafından işlendiği
görülmektedir. Koruma tedbirleri ve sığınma evleri yetersiz kalmakta,
cinayetlerin önüne geçilememektedir. Basından derlenen verilere göre 2013
yılının ilk on ayında erkekler tarafından 268 kadın öldürülmüş, 148 kadına ve
kız çocuğuna tecavüz edilmiş, 170 kadın yaralanmış ve 123 kadın taciz
edilmiştir.
Yine, kadını
şiddetten korumak için çıkarılan yasanın ailenin korunması mantığı üzerine inşa
edilmiş olması, kadını yok sayan anlayışın bir ürünü olarak karşımıza
çıkmaktadır. Şiddetin en fazla yaşandığı yer olan aile kutsanarak kadın sadece
ailenin devamı için korunması gereken bir nesne hâline getirildiğinde ortaya
çıkacak tablonun bundan farklı olması beklenemezdi. AKP Hükûmetinin iktidarı
boyunca kadına yönelik şiddetin neredeyse her yıl katlanarak yüzde 1.400 oranında
artmış olması da bunun bir sonucu değil midir?
Bir yıldır
üzerinde çalışılan fakat içeriği henüz kadın örgütleri ve siyasi parti
gruplarıyla paylaşılmayan istihdam paketinin kadınlar için nasıl ve ne şekilde
istihdam koşulları sağlayacağı konusunda ciddi kaygılarımız bulunmaktadır.
Kadınlar yıllardır istihdam alanında toplumsal cinsiyet eşitliğinin sağlanması
için mücadele etmektedir. Buna rağmen, kadın istihdam paketi hazırlanırken
kadın örgütleriyle görüş alışverişi yapılmamış ve kadınların talepleri dikkate
alınmamıştır. Kadını çok çocuk doğurarak bu çocukların bakımını kendi başına
üstlenmeye itecek olan bu paket, kadının özgürleşmesinden çok emeğinin daha çok
sömürülmesine yol açacaktır.
Değerli
milletvekilleri, AKP iktidarının söylem ve politikaları ataerkil düzenin
zihniyetiyle bire bir uyum içerisindedir. Başbakan, kadınlardan en az üç çocuk
doğurmalarını istediğini her platformda ifade etmektedir. Türkiye ve
Kürdistan’da kadınlar, Hükûmetin bedenleri üzerinde tasarruf sahibi olma
talebine yıllardır alanlarda olarak ve dayanışmayla karşı çıkmaktadır. Sayın
Başbakan Ağustos 2013 tarihli bir konuşmasında “Ben bu davaya gönül vermiş
hanım kardeşlerime, gelin, en az üç çocuğu vatana hibe edin diyorum.”
ifadelerini kullanmıştır. İktidarın, kadınların çok çocuk doğurmalarını
istemesi yalnızca muhafazakar politikalar ekseninde
değerlendirilemez. Bu aynı zamanda militarist bir yaklaşımı benimseyen
yönetimlerin askerî güçlerini artırmak için nüfus politikası olarak izlediği
bir yoldur. Aile ve Sosyal Politikalar Bakanlığı da Hükûmetin, kadınları çok
çocuk doğurmaya teşvik eden politikalarının en büyük uygulayıcısı konumundadır.
Değerli
milletvekilleri, tecavüz ve cinsel saldırı, kadına yönelik şiddetin en vahşi
boyutlarından biri olarak karşımıza çıkmaktadır. Sistem, bu konuda bir bütün
olarak çalışıp cinsel şiddete uğrayan kadının mağduriyetini artırmaktadır.
Tecavüz ve diğer cinsel suçlara ilişkin davalarda yargısal sürecin de
kadınların aleyhine işlediğini ve ataerkil devlet zihniyetinin kadınlara
yönelik tutumunun uygulayıcısı olduğunu görüyoruz. Uluslararası hukuk
metinlerinde, insanlığa karşı işlenen suçlar kapsamına giren cinsel suçlar,
Türkiye’de birkaç olumlu örnek dışında cezasızlığa tabi tutulmaktadır. Cinsel
suçların failleri, çeşitli gerekçelerle ya ceza indirimi ya da salıverme
yoluyla âdeta ödüllendirilmektedir. 
Bakanlık, bu
noktada, cinsel suçlara ilişkin davalardaki sürecin takipçisi olmalı ve kadına
karşı şiddeti önleme perspektifiyle yargıdaki kurumları zorlayarak kadınları
destekleyici bir tavır almalıdır. Zira, tecavüzün
gerçekleşmesi kadar tecavüzcülerin yargılanmaması ve devlet tarafından
korunması da cinsel şiddet sorununun çözümlenmemesinde etkili olmaktadır. Pek
çok olayda, özellikle asker, polis, okul müdürü gibi devletin kurumlarında
çalışan erkekler tarafından işlenen tecavüz suçlarının yargılanma aşamasında
faillerin serbest bırakıldığını gördük. 
Bingöl’de 16
yaşındaki kız çocuğuna 8 uzman çavuş tarafından yapılan cinsel istismar
davasında faillerin serbest bırakılması, Dersim’de AKP eski il başkanının
engelli bir kız çocuğuna tecavüz edip cezasız kalarak beraat etmesi, Sayın
Şahin’e göre mücadele edilmesi gereken sistematik şiddet ürünleri değil midir? 
Pek çok hak
ihlallerinin yaşanmakta olduğu cezaevleri de, kadınlar ve LGBT bireyleri
açısından ayrımcılığın yoğunlaştığı, baskı ve zulmün arttığı mekânlardır. Zorla
çıplak arama uygulaması, cinsel taciz ve şiddet bu alanda en çok karşımıza
çıkan uygulamalardır. Yapılan fiziksel ve psikolojik şiddete kadın tutsaklar
tarafından direnç gösterildiğinde ise hücre cezası verilmekte ya da tutsakların
ceza süreleri uzatılmaktadır. Çıplak arama uluslararası sözleşmelerce insan
onuruna aykırı olarak tanımlandığı hâlde, Türkiye cezaevlerinde bu uygulama
hâlen sürmektedir.
Aile ve Sosyal
Politikalar Bakanlığı bütçesi hakkında konuşurken, nefret söyleminin ve nefret
cinayetlerinin en büyük mağdurlarından biri olan trans bireylerden de
bahsetmeyi zorunlu görmekteyiz. 2012 yılında 6, 2013 yılında ise 5 trans birey
öldürülmüştür. Kadına yönelik şiddet ve kadın katliamları gibi, trans bireylere
yönelik şiddet ve trans cinayetleri de politik ve sistematiktir. Bakanlık ise
bu gerçek karşısında hiçbir açıklama yapmamış, cinayetleri önlemek için
herhangi bir adım atmamıştır. Bütçe hazırlanırken bu konunun gündeme alınıp
alınmadığı merak konusudur. 
Değerli
milletvekilleri, cinsiyet eşitsizliği, ayrımcılığın en keskin ve en yaygın
biçimi olduğundan, siyasal alanın demokratikleşmesi için kadının özgürleşmesi
ve karar mekanizmalarına eşit katılımı esastır. Bunun için, devlet, siyasetin
tüm süreçlerine kadınların eşit ve aktif katılımını sağlamakla ve bunun
önündeki engellerle mücadele etmek durumundadır. Kadınların karar alma ve
uygulama süreçlerinde temsiliyetlerini sınırlayan
koşulların ortadan kaldırılması için siyasette kadın kotasının esas alınması
şarttır. Seçimlerin ve siyasal sistemin demokratikleşmesi için Seçim Yasası’nda
değişikliğe gidilerek yüzde 50 eşit temsiliyet
uygulanması ve kadın adayların maddi olarak desteklenmesi için ayrı bütçe
ayrılması gerekmektedir. Yerel yönetimlerde kadının temsiliyetini
artırmak açısından eş başkanlık sisteminin yasal olarak tanınması zorunludur.
Bu noktada Mecliste içinde “kadın” kelimesi geçen tek bir birim olan Kadın
Erkek Fırsat Eşitliği Komisyonu hakkında çıkan haberler konusunda da
Bakanlıktan bir açıklama beklemekteyiz. Komisyonun kapatılacağı ya da adından
“kadın” kelimesinin çıkarılacağı yönündeki haberler basına yansıdığı hâlde bu
konuda resmî bir açıklama yapılmamıştır. 
Değerli
milletvekilleri, Bakanlığın görev alanına giren engelli bireylerin sorunları da
çözüm beklemektedir. Dezavantajlı gruplar arasında yer alan engelli
vatandaşların bedensel ve zihinsel engellilik durumları toplum içinde
ayrımcılığa uğramasına neden olmaktadır. Devletin engelli politikasının, sosyal
haklar perspektifine değil, engellileri muhtaç, kendisini de hayırsever olarak
konumlayan bir bakış açısına dayandığını görmekteyiz. Engelli vatandaşlar, kent
yaşamından sosyal güvenceye kadar pek çok alanda sorunlar yaşamaktadır.
Hükûmetin engellileri eşit vatandaş saymayıp yardıma muhtaç bir kesim olarak
görmesine çarpıcı bir örnek AKP Tekirdağ Milletvekili Ziyaeddin Akbulut
tarafından sarf edilen sözlerle açığa çıkmıştır. Sayın Akbulut, Bakanlığın
politikalarını övme amaçlı yaptığı bir konuşmada “2005 yılında çıkardığımız
yasa ile biz, engellileri insan yerine koyduk, adam yerine koyduk.” ifadelerini
kullanmıştır. Bu sözler, Hükûmetin yasalarda yaptığı sözcük değişiklikleriyle
süslemeye çalıştığı engelli politikasının gerçek yüzünü açıkça yansıtmaktadır. 
Değerli
milletvekilleri, Türkiye’nin sosyal politika alanındaki değişikliklerine dair
en önemli sıkıntılardan bir kısmı da çocuklar tarafından tecrübe edilmektedir.
Ne yazık ki, Türkiye, okul çağında olan ve normalde okullarında olması gereken
çocukların çocuk işçi olarak en fazla çalıştırıldığı ülkeler arasındadır.
Mevsimlik tarım işçiliğinde fazlasıyla öne çıkan çocuk emeği sömürüsüne
Bakanlığınızın acil olarak adım atması gerektiği kanaatindeyim. 
Yine, etkin bir
mücadele yürütülmesi gereken diğer bir alan da Türkiye’deki adalet
mekanizmasının büyük oranda pay sahibi olduğu, çocuklara yönelik cinsel şiddet
ve istismardır. Her yıl binlerce çocuk -önemli kısmı birinci dereceden yakın
akrabası tarafından olmak üzere- cinsel istismara uğramaktadır. 
Çocukların
yaşadığı ve devletin pay sahibi olduğu sorunlardan bir diğeri de suçsuz olduğu
hâlde cezaevlerinde tutulan yüzlerce Kürt çocuğuna ilişkindir. Pozantı Cezaevi,
bu konuda hepimizin ilk aklına gelen yer olmakla beraber, Şakran’da,
Sincan’da ve daha pek çok cezaevinde uygulanan işkence ve tecrit koşulları
belki de en çok çocukları etkilemektedir. 
Pozantı
Cezaeviyle basına yansıyan ve kamuoyu vicdanını yaralayan “Cezaevlerinde
çocuklara karşı şiddet ve istismar” konusunda hâlen hiçbir gelişme olmaması,
Hükûmetin ve Bakanlığınızın bu konuda duyarsız kaldığını düşündürmektedir. 
Devletin
silahlarıyla öldürülen Kürt çocukları da şiddetin bir boyutudur. Ceylan, Uğur,
Enes ve daha birçok çocuk bu kurşunlarla katledilmiştir. Bu konuda da herhangi
bir ilerleme kaydedilmemektedir ve failler hâlâ cezasız kalmaktadır. 
Tablo, iç
karartan bir tablodur değerli milletvekilleri. Bilinmelidir ki demokratikleşme,
kadınlara, çocuklara, engellilere yönelik şiddet devam ederken söz konusu
olmayacaktır. Aile ve Sosyal Politikalar Bakanlığı, adında geçen sosyal
politikaları kurarken tüm bu katliamları,
tecavüzleri ve hak ihlallerini gündemine alıp bunlara karşı bir mücadele
örgütleyecek midir yoksa
bu yılın bütçesi de öncekiler gibi toplumsal kesimlerin gerçek
talep ve ihtiyaçları hesaba katılmadan mı değerlendirilecektir diyor, hepinizi
saygıyla selamlıyorum. (BDP sıralarından alkışlar)
BAŞKAN – Teşekkür
ediyorum.
Sayın
milletvekilleri, birleşime beş dakika ara veriyorum.

Kapanma Saati: 11.51

İKİNCİ OTURUM
Açılma Saati: 12.03
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muhammet Bilal MACİT (İstanbul), Muharrem
IŞIK (Erzincan)
BAŞKAN – Sayın
milletvekilleri, Türkiye Büyük Millet Meclisinin 33’üncü Birleşiminin İkinci
Oturumunu açıyorum.
2014 Yılı Merkezi
Yönetim Bütçe Kanunu Tasarısı ve 2012 Yılı Merkezi Yönetim Kesin Hesap Kanunu
Tasarısı’nın görüşmelerine devam edeceğiz.
Komisyon? Burada.
Hükûmet? Burada.
Şimdi, söz
sırası, Barış ve Demokrasi Partisi Grubu adına üçüncü konuşmacı olarak Muş
Milletvekili Demir Çelik’te. (BDP sıralarından alkışlar)
Buyurun Sayın
Çelik.
Süreniz yirmi beş
dakikadır.
BDP GRUBU ADINA
DEMİR ÇELİK (Muş) – Teşekkürler Sayın Başkan.
Sayın Başkan,
değerli milletvekilleri; Sağlık Bakanlığı bütçesi üzerine grubum adına söz
almış bulunmaktayım. Hepinizi saygı ve sevgiyle selamlıyorum.
Konuşmama başlamadan önce, sayın bakanlarımız da buradayken
Hükûmetin dikkatine sunmak üzere, az önce bir haber aldık; geçen hafta Anayasa
Mahkemesinin uzun tutukluluk süresi ve aynı zamanda seçilmişliğini
göz önünde bulundurarak Sayın Mustafa Balbay’ın tahliye yönlü kararını dikkate
alan mahkeme, ne yazık ki Diyarbakır’da aynı gerekçelerle tutuklu bulunan milletvekillerimizin
tahliye taleplerini reddetmiştir. Bu bir
skandaldır. Bunun adı hukuk değil, keyfiyettir, siyasi saiklerle
bir kesimi ötekileştirmektir, iradesizleştirip teslim
almaktır. Yıllardır tam da itiraz ettiğimiz mevcut, var olan uygulamaların muhatabı
olma pozisyonundaki konumumuzun gereği yer yer isyana kalkışımızın nedenleri
görülmelidir. Hukuk adil olmalıdır, herkese eşit mesafede, herkesi kucaklayan
eşitlikçi zihniyetin yansıması olarak yansıtılmalıdır. Bugün KCK davası adı
altında tutuklu bulunan milletvekilleri için istenen ceza örgüt üyeliğinden
altı yıl üç aydır. Bunun infazı toplamda dört buçuk yılı ihtiva ediyor olmasına
karşın milletvekillerimiz beş yılı aşkın bir süredir içeride tutukludur, buna
rağmen tahliye edilmemektedir. Uyaran, ikaz eden ve hukuk dışılığa vurgu yapan
Anayasa Mahkemesi iradesini de yerel mahkemeler dikkate almamaktadır. Ya
devlet, devlet olmaktan çıkmıştır ya siyasal hesaplar neticesinde bir bölgeye,
bölgenin halkına, onun siyasal temsilcilerine yaklaşım, tamamıyla militarist
çizginin inkârcı, imhacı anlayışının, zihniyetinin
tezahürüdür, bu manada da skandaldır. Bu skandal ya tez elden ortadan
kaldırılmalı, hukuki gerekçeler öne çıkarılarak milletvekillerimiz özgürlüğüne
kavuşturulup olması gereken mekânlarına gelmelerine fırsat verilmelidir ya da
demokratik çözüme toplumumuzun yüzde 80’inin umut beslediği bu ortamda, giderek
güvenin yitimi, giderek çatışmanın, ölüm ve öldürmelerin yeniden yaşanacağı bir
kaygıyı yaşayacağımızı ifade etmek istiyorum. 
Sayın Başkan,
değerli milletvekilleri; öncelikle bütçeye ilişkin düşüncelerimi de ifade etmek
isterim. Demokratik ve hukuk devletinin aynı zamanda hukuk kaideleriyle
yönetilen ülkelerde bütçeler toplumun temel meşru, demokratik taleplerini
karşılamak için vardır. Başta barınma, beslenme, güvenlik, eğitim ve sağlık
olmak üzere, sosyal politikaları ve ihtiyaçlarını karşılamak için vardır ama
aynı zamanda siyasal, kültürel ve ekonomik faaliyetlerini, hem bireyin hem
toplumun ve toplulukların bu faaliyetlerini yürütmesini kolaylaştırmak için
hazırlanılır hem de demokratik hukuk devletinin sürdürülebilirliğine hizmet
edecek bir kısım mali ve cari harcamalarına fırsat vermek için hazırlanılır
ancak söz konusu Türkiye, söz konusu Türkiye’nin 2014 bütçesi olduğunda bu kriterlere, niteliklere uygun bir bütçenin hazırlandığını,
buna dair duyarlılıkların devreye konulduğunu söylemek mümkün değil. Her şeyden önce, toplum dinamikleri, örgütlü yapıları dikkate
alınmadan, demokratik meşruiyet kazandırmadan, askerî ve sivil bürokrasinin bir
kısım hassasiyetlerine, duyarlılıklarına ve masabaşı
bir kısım matematiksel, aritmetik işlemlere tabi tutulan bir bütçe olması
özelliğiyle demokratik değil ama aynı şekilde, bu bütçe, büyüyen ve çoğalan
toplum ihtiyaçlarını karşılamadan öte, devletin ve hiyerarşinin
sürdürülebilirliğine yani devletin ve erkin dikey büyümesine hizmet edecek
niteliktedir. Yatay değil, toplumun meşru, demokratik taleplerini
karşılamaktan uzak bir niteliktedir. Bu özellikleriyle de erildir, bu
özelliklerinden hareketle de sosyal muhtevadan yoksundur. İçinde kadın, çocuk,
engelli, yoksul, emekçi, ezilen ve emeklinin ihtiyaçlarını karşılamak gibi bir
duyarlılığı da, bir ihtiyacı da gündeme getirmiş değildir.
Bu manada da
bütçeden murat edilen şey, demokratik çözüm ruhuna denk düşen bir zihniyetle
ülkeyi demokrasiye duyarlı kılmak, demokratik cumhuriyette eşit, adil vatandaş
olmanın haklarına sahip insani ve ahlaki bir kısım sorunları karşılamaktan
uzaktır. Eril olduğu kadar da bu boyutuyla çatışmacıdır, güvenlikçi
politikaların esaretinden kendini kurtarabilmiş değildir. Bu yönüyle de
barışçıl değildir, barışçıl olmadığı için de hukuk devletiyle bağdaşmayan
barışık bir pozisyonda ve konumda değildir. 
Sayın Başkan, değerli milletvekilleri; gönül isterdi ki,
demokratik çözümden bahsettiğimiz bu süreçte, bütün sivil toplum örgütleri,
demokratik kitle örgütleri, sendikalar ve onların temsilcisi pozisyonundaki
Millet Meclisi siyasi partileri, aktörleri bu bütçenin aktif bileşenleri,
öncüleri ve özneleri olmalıydı ama nasıl ki, bu süreçte özne ve öncülük rolü,
mevcut sivil toplumun demokratik örgütlüğüne tanınmadıysa, bütçenin kendisinde
de insan da özne olarak görülmemiştir, sağlık da özne olarak görülmemiştir. İnsan ve insani ihtiyaçlarını satın alınabilinir,
satılabilinir bir kısım meta fetişizmine kurban
edilmiştir ama aynı şekilde, sağlık da bu fetişizmden gerekli nasibini alarak
uluslararası ve küresel boyuttaki emperyal güçlerin
taşeronluğuna, onun ülkedeki ayağı ve pozisyonu konumunda bulunan iktidarın
yaklaşımına da hizmet etmiştir. 
Bu anlamıyla da
bütçe, mevcut, var olan sorunları, siyasal, sosyal, ekonomik, demokratik,
kültürel sorunları karşılamaktan uzak olacaktır. Nereden
biliyoruz diye soracak olursanız, bütçenin yüzde 45’i mali ve cari harcamalara,
yüzde 13’ü askerî ve güvenlik politikalarına, yine, birçok bakanlığın cari
harcamalarını da toplamda üst üste koyduğumuz da yüzde 22’lik gibi bir bareme
tekabül eder ki, toplamda da, bu manada, cari harcamalara, savaş ve savaş
politikalarına gidecek rakam toplamın yüzde 80’idir. Geriye kalan yüzde
20’lik bir bütçe oranıyla siz eğitimi, sağlığı, kültürü, sosyal politikaları
karşılamaya çalışırım dediğinizde, bizi, en nihayetinde, izaha muhtaç bir
durumla karşı karşıya bıraktırırsınız. Karşılanamadığı,
karşılanamayacağı geçen doksan yıllık cumhuriyet tarihinde görülmüştür ama ne
yazık ki “sosyal politikalar” denilince, hükûmetler, iktidarlarını sürdürmeye
hizmet edecek bir kısım ilişkilere dönüştürdüklerinden, gizli ödeneklerle bu
sosyal politikaları, sosyal yardımlaşma vakıfları üzerinden, ilçelerde
kaymakamlar üzerinden, ilde valiler üzerinden, toplumu hem iradesizleştirmek
hem onun iradesini satın alınabilinir bir metaya dönüştürme zihniyetine sahip oldukları için de,
seçim öncesinde bu ve benzeri kaynaklar bol hesaptan aktarılır. 
Sosyal
yardımlaşma vakıfları, özgür olması gereken bireyin, seçme seçilme hakkını ve
iradesini sandığa özgürce yansıtma hakkını gasbetmek
için kullanılır; yoksul bıraktırır, yoksul bırakmakla beraber muhtaç
bıraktırır, muhtaç ve yoksul bıraktırdığı vatandaşı, küçük, günübirlik bir
kısım ihtiyaçlarını karşılayacağı vaadi ve taahhüdüyle onun oyuna göz diker.
İktidarlar dün de bunu böyle yapmıştır, bugün de böyle yapmaya devam ediyor. Bu
nedenle, bütçelerde cari ve mali harcamalarla sivil ve askerî bürokrasinin oligarşik yapısını korumaya hizmet eder, dikeyine büyüyen
devletin güvenliğini, dikeyine büyüyen devletin geleceğini güvence altına alan
uygulamalarla bütçeler şişirilir; içinde özgürlük yoktur, adalet yoktur,
eşitlik yoktur; içinde insan yoktur, insan ve insanın meşru talepleri yoktur.
Bu anlamıyla da 2014 bütçesinin kendisinde de, Sağlık Bakanlığının bütçesinde
de bu kriterlere yaklaşmak mümkün görünmüyor.
1975’ten bu yana,
yaklaşık otuz sekiz yıllık zaman diliminde, uluslararası küresel emperyal gücün neoliberal
politikalarının yansıması olarak bütçe şekillendirilmiştir, bütçe,
taşeronlaştırmanın, piyasalaştırmanın ve ticarileştirmenin bir uygulama alanına
dönüştürülmüştür. Evet, geçmişte kamu hastanelerine, üniversite hastanelerine
bireyin erişimi zordu, iş kolaylaştırılmış gibi görünebilir ama kolaylaştırılan
erişimde söz konusu olan hizmetin bedeli ağırdır. Sosyal güvenlikten
yoksunsanız, elitist siyasetin yürütücüsü değilseniz,
mal ve mülk sahibi zengin sermaye sahibi değilseniz o hastanelerde tedavi
görmekte, o hastanelerde öngörülen tedavinin bedelini karşılamakta da
zorlanırsınız. Belki hastanızı rehin bırakmayabilirsiniz ama hastaneden
çıkardığınız hastanın tedavisine harcadığınız bedelin karşılığı olan senetlerle
kendinizi borçlu kılmak durumundasınız. Söz konusu olan umut vadetmektir, söz
konusu olan yarına dair umudu pekiştirmek, bu umut arkasına takılan yığınlarla
onların geleceğini çalmaktır. Bütçede öngörülen de bundan öte bir durum ve
özellik arz etmemektedir. Bu manada da 2014 bütçesinin kendisi, kendisiyle
birlikte Sağlık Bakanlığı bütçesi bu özelliklerinden yoksun olduğu için de,
toplumda beklenmesi gereken, barınma, beslenme ve güvenlik temelli taleplerin
karşılanamayacağından kaynaklı mutluluk değildir, mutsuzluktur; refah ve
zenginlik değil, yoksulluktur.
Evet, ülkemiz
ekonomik düzeyde büyüyor olabilir, dünyanın sayılı ekonomik gücü, 16'ncı güç
gibi her gün övündüğümüz bir güce erişmiş olabiliriz. Ama bu güç bireye ve
bireyin ihtiyaçlarını karşılamaya yansıtılmadığı gibi, her gün iktidarını ve
sermayesini biriktirerek güçlenen ve büyüyen devasa holdingler, ama o büyüyen
devasa holdinglerin karşısında da hiçleşen birey ve bireyin hakları,
yoksunlukları, yetmezlikleriyle karşı karşıya bırakmıştır.
Bu uygulamanın
ürünü ve eseridir ki, hâlâ Türkiye'de yüzde 12, Kürdistan’da yüzde 15 işsizlik
söz konusudur. Bu ve benzeri uygulamalardan dolayı, hâlâ açlık sınırı olan 1
milyon 500 bin lira ücretin altında asgari ücretle insanlar çalıştırılmak
durumundadır, emekliler açlık sınırının altında bir emekli maaşıyla yaşamını
idame ettirme durumuyla karşı karşıya bıraktırılmıştır.
Sayın Başkan,
değerli milletvekilleri; bugün, yoksulluk sınırı ülkemizde 3 milyon 500 bin
liradır. 4 kişilik bir ailenin 3 milyon 500 bin lira gelire sahip olduğunu
söylemek, neredeyse 25-26 milyon nüfus için mümkün değil. Bu
insanlar, 3 milyon 500 binlik yoksulluk sınırına rağmen, ya asgari ücretle ya
da emekli maaşının zor, sıkıntılı koşullarıyla yaşamlarını idame ettirme
durumuyla karşı karşıya bıraktırılmış; onunla yetinilmemiş, yüzde 3, yüzde 4
oranında altı ayda bir yapacağımız zamlarla sanki onlara iyilik lütfediyormuşuz
anlayışı ve yaklaşımıyla her gün onların umudunu karartıyoruz, beklentilerini
karartıyoruz, onların haklarını çalıyor, haklarını engelliyor, gasbediyoruz ve bu manada da, tam da Sağlık Bakanlığının
bütçesini konuştuğumuz bu günlerde toplumda beklenen iyilik hâllerini
göremiyoruz.
Sağlık, sizin,
bizim, hepimizin olmazsa olmazımızdır. Sağlık, doğal ve demokratik toplumdan
bireyin kazandığı bir haktır. O hak; egemenlikçi, iktidarcı,
hiyerarşik ilişkilere kurban edilemez, kurban edilmemelidir de ama ne yazık ki,
birey olarak bizler, biz bireylerden müteşekkil toplum, sağlıklı düşünemiyor.
Fiziksel, siyasal, sosyal, ruhsal ve bedensel noktada bu iyilik hâllerinden
yoksunuz. Yoksun olduğumuz için cinayetler işleniyor, yoksun olduğumuz için
şiddet ardı arkası kesilmez bir uygulama, ölüm ve öldürme makinelerine
dönüştürülen insanlar olarak biz insanlığımızdan utanır ilişkilere mahkûm
kılındık. Yetinmiyor, işçiler fabrikada, atölyede, tarlada, inşaatta her gün
ölümle burun buruna. Son on yıllık AKP iktidarında 10.800 işçi sosyal
güvenliğinden ve güvenlikli iş koşullarından yoksun olduğu için yaşamını
kaybetmiştir. Bir Allah’ın kulu çıkıp bunun hesabını vermediği gibi, Avrupa’da
ya da ileri ülkelerde gördüğümüz erdemliliğin gereği olarak ilgili kişiler ve
sorumlu bakanlar istifa etmeyi bile gerekli görmemişlerdir.
Onlarca insanın
öldüğü, yaşamını yitirdiği günler yaşadık. Hesabını vermediğimiz gibi, sorumlu
kişiler yargı karşısında beraatla taçlandırılıyor ama özgürlük istediği için,
adalet istediği için, hak istediği için, bugün, on binler siyasal tutsak ve
rehine olarak cezaevlerinde âdeta yoksunlukları, yetmezlikleri ve siyasal iradesizleştirmeyi yaşıyorlar. Bu mu adalet? Böylesi bir
adaletten bahsedebilmek demokratik bir hukuk devletinde mümkün müdür? Değil ama
gelin görün ki “ileri demokrasi” söylemiyle peşimize taktığımız yığınlarla
onların açlığını terbiye etmek, onların yoksulluklarını umuda dönüşme fırsatını
elimizden bırakmadığımız için de iktidar olarak biz on iki yıldır toplumun tek
seçeneği olarak, toplum karşısında tek seçenek olarak durmayı da başaran bir
iktidara sahibiz.
Bu, elbette ki
iktidarın suçu, günahı değil, biz muhalefetin, demokratik muhalefetin yapması
gereken görevi yapamadığımızın öz eleştirisidir. Bu manada, bu kürsüden de
ifade etmek isterim ki toplum seçeneksiz değildir, alternatifsiz olamaz. Tek
seçenek, tek alternatif, AKP’nin on bir yıllık yoksunluklar ve yetmezlikler
iktidarı ve alternatifi olamaz, aksine toplum kendi öz gücüne dayalı olarak bu
alternatifini, seçeneğini yaratmak, oluşturmak ve kendisine kader olarak
belirlenen bu duruma itiraz etmek durumundadır. O nedenle de önümüzde önemli
fırsatlar var. 
Demokratik
çözümden bahsettiğimiz, silahların sustuğu, parmağın tetikten çekildiği bu
süreci fırsata dönüştürmek durumundayız. Yani demokratik siyaseti öne çıkaran,
demokratik siyaset üzerinden, toplumun meşru, demokratik taleplerini karşılayan
bir noktadan soruna yaklaşmak durumundayız. O yönüyle, biz, Barış ve Demokrasi
Partisi olarak, bu seçeneklerimiz ve projelerimizle toplumun huzuruna her
günden çok daha hazır olduğumuzu, bu hazırlık içerisinde çıkacağımızı da bu
vesileyle ifade etmek, belirtmek istiyorum.
Sayın Başkan,
değerli milletvekilleri; dünya her gün hızla değişiyor. Değişen dünyanın bize
sunduğu olanak ve imkânları görmezlikten gelerek, onları öteleyip, erteleyerek,
toplumu her gün zapturapt altında tutabilme muktediriyetine
sahip olmadığımızı bilmemiz gerekiyor. 
Evet, toplum bir
ana kadar, bir noktaya kadar size umut besleyebilir, beslediği umudun arkasında
da kalabilir ama sonsuza, ilelebet bu umut muhafaza edilemez. Toplumun meşru
taleplerini, demokratik meşru zeminde karşılayamadığınızda, dün olduğu gibi
bugün de toplum dinamikleri itiraz eder, itiraz etmekle birlikte kendilerine
kader olarak verilen bu duruma müdahale eder. Bu toplum, nice şahları,
padişahları, imparatorlukları tanımıştır ama hiçbiri ilelebet kalıcı olmadığı
gibi, toplum kendi doğal demokratik mecrasına ulaşmak için kıyasıya bir
mücadeleyle, her gün ama her gün, anbean değişimi soluklamakta, değişimi
topluma öngörmektedir.
Bu mücadelenin
ürünü ve eseridir ki dünya da merkeziyetçi, katı devlet yapısı, otoriter idari
yapı yerine ademimerkeziyetçi
bir yönetime hızla evriliyor. Ülkemizin de buradan
etkilenmemesi, dışında kalması beklenemez. İşte, 1980’li yıllardan bu yana
başlayıp bir yanıyla neoliberal politikalarla toplumu
kontrol altında tutmak isteyen ama öbür yanıyla da ademimerkeziyetçi yönetimlerle toplumun öz yönetimine
dayalı ihtiyaçlarını karşılama algısı bizde de tez elden devreye konulmalıdır.
Ülke, Ankara’dan
yönetilemeyecek kadar büyüktür, Ankara’dan ihtiyaçların karşılanamayacağı kadar
yoğun nüfusa sahiptir. 780 bin kilometrekarelik her bir alanda meşru demokratik
taleplerin karşılanması noktasında öz yönetime fırsat verildiğinde refah çıkar,
zenginlik çıkar, mutluluk çıkar. Bu da öncelikle özgür, demokratik yerel
yönetimler zihniyeti üzerinden demokratik, katılımcı, şeffaf, adil yönetimlerle
olabilir. Siz, sağlığı Ankara’da konumlandırdığınız Sağlık Bakanlığıyla, Sağlık
Bakanlığına bağlı bürokratlarla Muş’u, Hakkâri’yi, Artvin’i, Çanakkale’yi,
Edirne’yi yönetemezsiniz. Yönetmeye kalkıştığınızda da oradaki iş ve
işlemleriniz demokratik olmaz. Ama siz, yerel yönetimlere
idari, mali özerklik verdiğinizde, belediyelere sağlık, eğitim, kültür ve turizmi
devrettiğinizde, belediyelere zabıta faaliyetleriyle birlikte asayiş ve
güvenlik faaliyetlerini verdiğinizde, Avrupa’da olduğuna benzer, Bölgesel ve
Yerel Yönetimler Özerklik Şartı ile ora halklarının, ora kimliklerinin,
kültürlerinin kendilerinin öz yönetim organlarıyla kendisini yönetmesi mümkün
olabilir ve bu manada da bedensel, ruhsal olduğu kadar siyasal ve sosyal iyilik
hâli olan sağlığı da bireyin ayağına götürmüş olduğunuz gibi, birey ve
bireylerden oluşan topluluklar hem mecliste hem yönetimde hem de bütçede,
bütçenin oluşturulma süreçlerine aktif katıldıkları için de demokrasiyi hayat
bulur noktaya taşırsınız. 
Demokrasi sanal,
sözde bir kavram değil; ete kemiğe büründürülecek kadar, siyasal, sosyal
dokuyla içli dışlı olan bir olgudur. Demokrasi, bu manada, kişinin, kişiden
oluşan toplulukların günlük hayatına sirayet etmeyecekse anlamı ne? Demokraside
insanlar mutlu değilse, özgür değilse, adil, eşitlikçi değilse, benim için
uygulanmış yüzde 99’u için uygulanmamışsa kıymetiharbiyesi
olabilir mi? Bu manada, Meclis, sadece kendisi için, kendisinden oluşma siyasal
partiler için, bu siyasal partilerin elitist yapıları
içinde değil bütün toplum için demokrasi istemelidir. O yönüyle de biz,
demokratik, ekolojik, kadın özgürlükçü paradigmanın
gereği olarak, şeffaf, hesap verebilir, sürdürülebilir yerel yönetimler
hizmetinin önünü açmalı, ona fırsat verebilmeliyiz. 
Bizim
imzaladığımız, 92’den bu yana imzaladığımız Avrupa Birliği Bölgesel Yerel
Yönetimler Özerklik Şartı üzerindeki çekinceleri niye kaldırmıyoruz, niye
çekiniyoruz? Çekinecek bir durumda olmadığımızın realitesini, gerçeğini gördük.
Kürtler ayrı bir devlet sevdası, ayrı bir devlet kurma mücadelesi yerine
demokratik ortak vatanda birlikte yaşama iradesini beyan etmişken, bu fırsat
üzerinde demokratik, ekolojik ve kadın özgürlükçü
paradigmayla toplumu öz gücüne kavuşturmak, özgürlüğüne kavuşturmak bize ne
kaybettirir? Aksine, kazanacağımız, dünya kadar bir gelecek. Bu gelecekte,
dili, kimliği, kültürü, inancı, cinsi, rengi ne olursa olsun herkesin eşit,
özgür vatandaş olarak erişebildiği, evrensel hukuka dayalı parasız ana dilde
sağlık, ana dilde eğitimi alabildiği bir ülkede hepimiz mutlu, hepimiz huzurlu,
hepimiz kardeşçe, barış içerisinde bir arada yaşayabiliriz. Ama,
çok görüldü, çok görülüyor, adalet, eşitlik dağıtması gereken kurum bile bu
anlayıştan, bu zihniyetten uzaksa toplumun ötekisi çok daha geridir, çok daha
uzaktır.
Bu manada da
Sayın Başkan, değerli milletvekilleri; biz 3 Ocak 2014’te demokratik çözüm
sürecinin birinci yılını doldurmuş olacağız. Kürt tarafının önemli ve nitelikli
adımlar attığı bu süreçte -devlet kendisinden beklenen nitelikli adımlarla-
toplumun ve toplulukların, halkların, inançların, kültürlerin kendisinden
beklenen özgürlüklere kavuşması hakkı vardır. Bu hakkı gasbetmeden,
bu hakkı ötelemeden, ertelemeden halklara, kimliklere, inançlara tanımak,
devretmek bu Meclisin görevidir. Bu görevin yerine getirileceği, ifa edileceği
duygularımla hepinize saygı ve sevgilerimi sunuyorum, iyi günler diliyorum.
(BDP sıralarından alkışlar)
BAŞKAN – Teşekkür
ederim Sayın Çelik.
Barış ve
Demokrasi Partisinin grup adına konuşmaları bitti sayın milletvekilleri.
Şimdi, Adalet ve
Kalkınma Partisi Grubu adına konuşmalar bölümüne geçiyoruz.
Adalet ve
Kalkınma Partisi adına birinci konuşmacı Mehmet Erdoğan, Adıyaman Milletvekili.
(AK PARTİ sıralarından alkışlar)
Süreniz beş
dakikadır.
AK PARTİ GRUBU
ADINA MEHMET ERDOĞAN (Adıyaman) – Sayın Başkan, sayın milletvekilleri; Gıda,
Tarım ve Hayvancılık Bakanlığının 2014 yılı bütçesi üzerine AK PARTİ Grubu
adına söz almış bulunmaktayım. Sizleri saygıyla selamlıyorum.
Sayın
milletvekilleri, bundan tam on yıl önce, itibarı yıpratılmış, ekonomi içinde
“kara delik” diye tabir edilen, üvey evlat muamelesi gören bir Türk tarımı ve
çiftçisi vardı. 765 bin çiftçimiz 2,5 katrilyonluk bir borçla haciz
kıskacındaydı. Yüzde 59’luk faizle aldığı o cüzi krediler birikmiş ve bunları
ödeyemez hâle gelmişti.
FARUK BAL (Konya)
– Anlat, anlat; masal bunlar.
MEHMET ERDOĞAN
(Devamla) - “Tarımda reform yaptık.” diyenlere sormak lazım. O yıllar da gübre
desteği kaldırılmış “Muhtaç çiftçilere ödünç tohumluk verilmeyecek, kredi
faizleri sübvanse edilmeyecek, Toprak Mahsulleri Ofisinin fiyat desteği
kaldırılacak.” diye IMF’ye taahhütlerin verildiği bir dönemdi. “Bunların yerine
doğrudan gelir desteği konacak.” deniliyordu. Halk buna “tarla parası” diyordu.
Tarlası olan, tapusu olan alıyordu bu parayı. Ürünle, üretimle, verimlilikle
hiç alakası yoktu bunların. O yıllarda üç haneli enflasyon rakamları vardı,
gecelik 7.500’lük faizler vardı, batırılan bankalar, hortumlanan yüzlerce
milyar dolar vardı. “Tarımda reform” adı altında bu ülkenin insanlarına, aziz
çiftçilerimize bir zehir içirilmek istendi ama milletimiz bunları unutmadı. AK
PARTİ, Türk çiftçisini ekonomimiz içinde vazgeçilmez bir aktör olarak gördü.
Çiftçimiz ekonominin hayırlı evladıdır. Tarımı kalkındırmadan Türkiye’yi
kalkındıramayız. Hedefimiz, tarımın gelişmesi ve büyüyen Türkiye’ye damgasını
vurmasıydı. 
AK PARTİ
hükûmetlerinin, Gıda, Tarım ve Hayvancılık Bakanlığının sorunları çözme
konusundaki iradesi, kararlı politikalar ve sağlanan desteklerle bugün tarımda
önemli bir noktaya geldik. 52 yeni destek verildi; sadece 2013 yılında 9 milyar
TL, son on yılda çiftçimize 60 katrilyonluk nakit destek verildi, 12 milyarlık
hayvancılık desteği verildi. Tarım Kanunu, Tohumculuk Kanunu, tarım ürünleri
sigortası AK PARTİ döneminde çıkartıldı.
Tarım havzaları,
kırsal kalkınma hamleleri, sulama yatırımlarına hibe desteği, arazi
toplulaştırılması, yem bitkileri, mera ıslahı, tohumculuk destekleri, güvenilir
gıda Bakanlığımızın yaptığı çalışmalardan birkaçı. Tarım sektörüne verilen
destekler sadece bundan ibaret değil, tarımsal kredilerin sübvansiyonu var.
İşte, 2002’li yıllarda yüzde 59 olan faizler AK PARTİ döneminde yüzde 0-8 aralığına çekildi. Toprak Mahsulleri Ofisinin ürün alımları
yoluyla yaptığı desteklemeler var, Devlet Su İşlerinin sulama amaçlı yaptığı
yatırımlar var. 
Yapılan bu çalışmalarla bitkisel ve hayvansal üretimde önemli
artışlar sağlandı; toplam tahıl üretimimiz 30 milyon tondan 36,5 milyon tona
yükseldi, süt üretimi 8,5 milyon tondan 17,5 milyon tona yükseldi, tarım
sektörünün millî gelire katkısı 36 milyar TL’den 112 milyar TL’ye ulaştı,
tarımsal ihracatımız 4 milyar dolardan 16 milyar dolara yükseldi.
Dünya Bankası
Türkiye'nin sıralamasını yazıyor: “Dünyada 7’nci sıradasın; Avrupa’da 1’inci
sıradasın.” diyor. Kim diyor? Birleşmiş Milletler Gıda ve Tarım Teşkilatı FAO,
Türkiye'nin tarımdaki başarı hikâyesinden bahsediyor. 
SELAHATTİN
KARAAHMETOĞLU (Giresun) – Hollanda 80 milyar dolar satıyor, biz 12 milyar
dolar; Hollanda, Konya’dan küçük!
HAYDAR AKAR
(Kocaeli) – Kandırmış seni, kandırmış. 
MEHMET ERDOĞAN
(Devamla) – Sayın milletvekilleri, Adıyaman’da AK PARTİ iktidarı döneminde
çiftçimize on yılda 626 milyon TL -626 trilyon- nakit destek verildi, 108 bin
dekar tarım arazisi sulamaya açıldı. Samsat birinci etap ve Çamgazi
sulamaları bizim dönemimizde tamamlandı. Yıllardır bir rüyaydı, Çetintepe Barajı’nın temeli atıldı, Koçali Barajı’nın
birinci ihalesi 16 Ocakta yapılıyor. 
HAYDAR AKAR
(Kocaeli) – Kaç milyon metreküp, depolama alanı kaç milyon metreküp? Ben
söyleyeyim mi? 
MEHMET ERDOĞAN
(Devamla) – Besni Barajı, Çelikhan sulaması, Bebek, Aslanoğlu sulamaları, Gömükan Barajı proje çalışmaları bitmek üzere, inşallah
2014 yılında ihaleleri yapılacak. Sincik Arıkonak,
Gerger Çifthisar, Çelikhan Yeşiltepe, Gölbaşı Balkar
ve Çelik, Besni Akpınar göletlerindeki çalışmalar devam ediyor, Büyükçay Barajı’ndaki planlama çalışmaları devam etmekte.
Suya hasret toprakların cazibeli suya kavuştukları dönemi AK PARTİ iktidarıyla
görüyoruz ve göreceğiz. 800 bin dönüm arazimiz, yapılan bu çalışmalarla
üretimle, bereketle buluşacak inşallah. (AK PARTİ sıralarından alkışlar) 
Sayın Bakanımız
Mehdi Eker’e ve Bakanlık bürokratlarına teşekkür
eder, bütçenin hayırlı olmasını diler, sizleri saygıyla selamlarım. (AK PARTİ
sıralarından alkışlar) 
BAŞKAN – Teşekkür
ederim. 
FARUK BAL (Konya)
– Sayın Başkan, hatip, 57’nci Hükûmet döneminde çiftçilere yapılan hizmetleri
çarpıtarak anlatmıştır, yalan ve yanlış bilgiler vermiştir. Cevap vermek üzere
söz istiyorum. 
BAŞKAN – Buyurun
Sayın Bal. 
Süreniz iki
dakika. 
IV.- SATAŞMALARA İLİŞKİN KONUŞMALAR
1.- Konya Milletvekili Faruk Bal’ın, Adıyaman Milletvekili
Mehmet Erdoğan’ın 506 sıra sayılı Bütçe Kanunu Tasarısı ile 507 sıra sayılı
Kesin Hesap Kanunu Tasarısı’nın onuncu tur görüşmelerinde AK PARTİ Grubu adına
yaptığı konuşması sırasında Milliyetçi Hareket Partisine sataşması nedeniyle
konuşması
FARUK BAL (Konya)
– Goebbels diyor ki: “Gerçeğin hiç önemi yok, yalanı
40 defa tekrarlarsan o gerçekmiş gibi anlatılır.” Biraz önce burada hitap eden
sayın hatip de o Goebbels kuralına uygun bir
davranışta bulundu.
Gerçek şu:
Cumhuriyet tarihinde çiftçimizin, hayvancılıkla meşgul olan kardeşlerimizin ilk
defa cebi para görmüştür, ilk defa doğrudan cebine para verilmiştir, aradaki
aracılar, tefeciler ve siyasi rantçılar ortadan
kaldırılmıştır. Bugüne gelindiğinde, 2002-2013 arasındaki ortalama enflasyon
yüzde 160’tır. Çiftçinin buğdayı 2002’deki fiyata göre yüzde 160 artması
gerekir. 450-500 lira civarında buğdaya para veriyordu o dönemin Hükûmeti.
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – 230.
FARUK BAL
(Devamla) – Şimdi 500-600 lira civarında. Aradaki kayıp çiftçinin cebinden bu
Hükûmetin yaptığı soygundur. (MHP sıralarından alkışlar)
Geçen sene,
ayçiçeğinin fiyatı 1.500 liraydı, bugün 1.100 lira. 
MUHARREM VARLI
(Adana) – Ne 1.100 lirası Sayın Bakanım, 800 lira!
FARUK BAL
(Devamla) – Aradaki fark, çiftçinin cebinden bu Hükûmetin politikalarının
yapmış olduğu soygundur. 
MUHARREM VARLI
(Adana) – Ama Mehmet Erdoğan bunu anlamaz ki.
FARUK BAL
(Devamla) – Bir dakika canım!
2002 yılında,
hayvancılıkla ilgili… Yemin torbası 6,5
liraydı, bugün 48 lira; aradaki fark, bu Hükûmetin politikalarının çiftçinin
cebinden yapmış olduğu soygundur. 2002 yılında, DAP gübresinin, ilacın
fiyatıyla bugünü karşılaştırdığınız zaman yüzde 3’le yüzde 7,5 arasında 1 kat
fark vardır. Aradaki fark 57’nci Hükûmetin döneminde çiftçiye vermiş olduğu
refah payından bu Hükûmetin çiftçinin cebinden yapmış olduğu soygundur.
(Mikrofon
otomatik cihaz tarafından kapatıldı)
BAŞKAN – Teşekkür
ederim Sayın Faruk
Bal.
FARUK BAL
(Devamla) – Niçin, gübre fiyatı ekim zamanı…
SADİR DURMAZ
(Yozgat) – 1.500 lira.
FARUK BAL
(Devamla) – …2 bin liraya kadar çıkıyor da…
BAŞKAN – Sayın Bal, süreniz
bitti.
Teşekkür ederim.
FARUK BAL
(Devamla) –…ekim zamanı geçtikten sonra bin liraya, 800 liraya, 700 liraya
düşüyor? Aradaki rantçılara sağlamış olduğunuz farktır
bu. (MHP sıralarından alkışlar)
BAŞKAN – Teşekkür
ederim.
AHMET AYDIN (Adıyaman) – Sayın Başkan…
BAŞKAN – Buyurun Sayın Aydın.
AHMET AYDIN (Adıyaman) – Sayın hatip konuşmasında
özellikle AK PARTİ Grubunun ve Hükûmetinin rantçılara
sağladığı desteklerden ve özellikle de çiftçinin cebinden soygun yaptığından
bahisle sataşmıştır. 
FARUK BAL (Konya)
– Çok doğru, sataşma değil, hakikat. 
AHMET AYDIN (Adıyaman) – Sataşmaya cevap vermek
istiyorum.
BAŞKAN – Buyurun Sayın Aydın.
Süreniz iki
dakikadır. (AK PARTİ sıralarından alkışlar)
2.- Adıyaman Milletvekili Ahmet Aydın’ın, Konya
Milletvekili Faruk Bal’ın sataşma nedeniyle yaptığı konuşması sırasında Adalet
ve Kalkınma Partisine sataşması nedeniyle konuşması
AHMET AYDIN (Adıyaman) – Çok teşekkür ediyorum Sayın Başkanım.
Ben burada gerçek
rakamları ifade edeceğim arkadaşlar. Yalnız, gerçek rakamları ifade ederken de
lütfen samimiyetle, sıcaklıkla dinleyelim. Yani, hiç öyle sıkıntıya
sokmadan…. 
FARUK BAL (Konya)
– İlacın, gübrenin, arpanın, mazotun…
AHMET AYDIN (Devamla) – Bu fiyatları siz istediniz.
Bakın, tarımsal hasıla: 2002 yılında, Türkiye’de tarımsal hasılayı 23,7
milyar dolardan devralmışız, on yılda bunu 3 kat artırmışız, 62 milyar dolara
çıkarmışız. 
SADİR DURMAZ
(Yozgat) – On yıl önce sen de on yıl daha gençtin.
AHMET AYDIN
(Devamla) – Yetmiş dokuz yılı, biz on yılda 3’e katlamışız.
SADİR DURMAZ
(Yozgat) – Dünya büyüyor ya!
AHMET AYDIN
(Devamla) – Tarımda kişi başına millî gelir: Bakın, tarımda çiftçinin cebine
gelen parayı hesap ediyoruz. 
FARUK BAL (Konya)
– Büyüyenler holdingler, çiftçi değil.
AHMET AYDIN
(Devamla) – Kişi başına millî gelir, tarımda 1.064 dolardı, biz bunu 3.591
dolara çıkarttık. (AK PARTİ sıralarından alkışlar)
HAYDAR AKAR
(Kocaeli) – Bir gecede mi? Bir gecede mi?
AHMET AYDIN
(Devamla) – Yine, tarımsal hasılada on yıl önce… (Gürültüler)
Tarımsal hasılada
Türkiye on yıl önce Avrupa 4’üncüsüydü, dünyanın 11’incisiydi. Gelinen noktada,
2008’den beri Türkiye, Avrupa’nın 1’incisi, dünyanın da 7’ncisi konumuna geldi.
Bunu AK PARTİ iktidarı getirdi. 
İLHAN DEMİRÖZ
(Bursa) – Kişi başına düşen gelirde kaçıncı sıradayız?
AHMET AYDIN
(Devamla) – Son on bir yılda, tarımsal ihracatımız 4 kat artmıştır. 4 milyar
dolardan almışız, 16 milyar dolara çıkartmışız. Yine, son on bir yılda,
çiftçimize sağlanan nakdî karşılıksız hibe desteği 60 milyara kadar ulaştı.
Ya rakamlar
ortada, halkımız biliyor zaten, on yıl öncesini de on yıl sonrasını da çok iyi
biliyor, çok iyi gözlemliyor. Gelinen noktada, AK PARTİ iktidarının çiftçimize,
köylümüze yapmış olduğu destekleri, katkıları çok çok iyi biliyor. Siz ne kadar
burada inkâr ederseniz edin, aslolan bu rakamlardır. 
Ben, bu kez, bu
rakamlardan dolayı, AK PARTİ iktidarının Başbakanı, AK PARTİ Hükûmetinin
Başbakanı Sayın Recep Tayyip Erdoğan başta olmak üzere, Tarım Bakanımıza ve tüm
ekibine çok teşekkür ediyorum, saygılar sunuyorum. (AK PARTİ sıralarından
alkışlar)
BAŞKAN – Teşekkür
ederim Sayın Aydın.
İZZET ÇETİN
(Ankara) – Sayın Aydın, bakanlıkta çok kuyruk var, sen biraz bekle!
FARUK BAL (Konya)
– Sayın Başkan…
BAŞKAN – Sayın
Bal, buyurun.
FARUK BAL (Konya)
– Hatip benim sözlerimin yalan ve yanlış olduğunu ifade etmek suretiyle
sataşmada bulundu.
AHMET AYDIN
(Adıyaman) – Hayır, burada çiftçinin cebinde soygun yok ki.
FARUK BAL (Konya)
– Lütfen efendim.
BAŞKAN – Sayın
Bal, öyle bir şeyi söylemedi, sadece rakamları ifade etti.
FARUK BAL (Konya)
– Hayır efendim, benim söylediğim rakamları düzeltmek için çıktığını ifade
etti. Oysa sadece kendi sözleriyle ifade etti.
BAŞKAN – Buyurun,
yerinizden vereyim Sayın Bal çünkü bakın, başka arkadaşlar da söz istiyorlar,
buna bir yerde nokta koymamız lazım. 
AHMET AYDIN
(Adıyaman) – Sayın Başkanım, çiftçinin cebinde soygun olsaydı bu rakamlar olur
muydu? Olmazdı. 
BAŞKAN – Lütfen…
AHMET AYDIN (Adıyaman)
– Onu ifade etmeye çalıştım.
BAŞKAN – Gıda ve
Tarım Bakanı…
FARUK BAL (Konya)
– Sayın Başkan, ben, AKP Hükûmetinin çiftçinin cebinden yaptığı soygunu kalem kalem anlattım. 
BAŞKAN – Tamam.
FARUK BAL (Konya)
– Beyefendi buna cevap vereceğim diye çıktı, ona bir cevap vermedi, kendi
ifadesiyle benim sözlerimin yanlış olduğunu ifade etti.
BAŞKAN – Kendi
cevabıdır, teşekkür ederim.
FARUK BAL (Konya)
– Ama böyle bırakamazsınız bunu! 
BAŞKAN – Sayın
Bal, teşekkür ederim. 
Buyurun
yerinizden vereyim size bir dakika, bir açıklama…
FARUK BAL (Konya)
– Efendim, hayır, ben teşekkürü konuşmadan sonra hak etmek istiyorum. Lütfen,
iki dakika…
BAŞKAN – Sayın
Bal, yerinizden açıklama vereceğim.
FARUK BAL (Konya)
– Sayın Başkan, bakın, buna bir cevap vermek istiyorum. 
AHMET AYDIN
(Adıyaman) – Sayın Başkan, çiftçinin cebinde soygunun olmadığını ifade ettim,
bir sataşmada bulunmadım ki. Yani, çiftçinin cebinde soygun olsaydı bu
rakamlara çıkabilir miydik? Çıkamazdık. 
BAŞKAN – Sayın
Bal, sizin şahsınızla ilgili bir şey söylemedi ama…
FARUK BAL (Konya)
– Şahsım değil, ben…
BAŞKAN – Bir müsaade eder misiniz!
Sizin şahsınızla
ilgili bir sataşmada bulunmadı, sadece rakamları açıklamadı. Ama çok ısrar
ediyorsanız buyurun vereceğim size… Ama lütfen artık son olsun bu. 
FARUK BAL (Konya)
– Çok az, sizin verdiğiniz sürenin yarısını kullanacağım. 
BAŞKAN – Peki,
iki dakika…
3.- Konya Milletvekili Faruk Bal’ın, Adıyaman Milletvekili
Ahmet Aydın’ın sataşma nedeniyle yaptığı konuşması sırasında şahsına sataşması
nedeniyle konuşması
FARUK BAL (Konya)
– Değerli arkadaşlar, elinizi vicdanınıza koyun, çiftçi dediğimiz kişi nerede
yaşar? Köyde yaşar değil mi? Türkiye’de köyde yaşayanların nüfusu yüzde 18
oranında AKP Hükûmeti zamanında düşmüştür. Niçin? Tarlaya takkaya
ekti, bedelini alamadı, yiyecek ekmeğe muhtaç, asgari ücretle çalışmaya mahkûm
kaldı. 
ALİ ŞAHİN
(Gaziantep) – Şehirleşmenin de göstergesi, sanayileşmenin de bir göstergesi,
böyle bir şey olabilir mi?
FARUK BAL (Devamla) – En belirgin özellik bu. İşte, yüzde 8,5 oranında tarım alanı mümbit olan Konya’dan
insanlar göç etti, Konya yüzde 8,5-10 civarında göç verdi; bu en önemli
gerçektir. Ben, Sayın Aydın’ın “Evet, sizin söylediğiniz rakamlar yanlış,
doğrusu şudur.” demesini beklerdim. Verdiği rakamları tetkik etmedim ama şu bir
gerçek: Çiftçi, ekimini yapmayacak şekilde mağduriyete düşürüldükten sonra
yandaşlara hortum hortum devletin parası verildi;
oluşturulan hayvan çiftlikleriyle tarım kesiminde hayvancılıkla, tavukçulukla, danacılıkla uğraşan insanlara rant
sağladı. 
AHMET AYDIN
(Adıyaman) – Ya rant olsaydı, soygun olsaydı bu
rakamlara ulaşılabilir miydi? 
FARUK BAL
(Devamla) – 8 milyar liraya dana sattınız 3,5 milyar liraya çiftçi bunu geri
ödeyemedi. Adını “faizsiz” koydunuz, peşin parayı katlaya katlaya çiftçinin
cebinden soydunuz, bu bir gerçektir bunu herkes bilmektedir. 
Hepinize teşekkür
ediyorum. 
AHMET AYDIN
(Adıyaman) – Geçmiş dönemle karıştırmayın!
BAŞKAN – Sayın
Erdoğan…
MEHMET ERDOĞAN (
Adıyaman) – Sayın Başkan, Sayın Bal az evvel konuşmasında “Kırk defa bir yalanı
söylersen gerçeğe dönüşür.” tarzında benim konuşmalarıma atfen söyledi.
BAŞKAN – Grup
başkan vekiliniz sizin adınıza cevap verdi yalnız Sayın Erdoğan. 
BAŞKAN – Teşekkür
ederim, sağ olun.
III.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2014 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/832) (S. Sayısı: 506) (Devam)
2.- 2012 Yılı Merkezi Yönetim
Kesin Hesap Kanunu Tasarısı, 2012 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2012 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi, Maliye Bakanlığı ve İçişleri
Bakanlığı Tarafından Sayıştaya Gönderilen Genel
Faaliyet Raporları ile Bu Raporlara İlişkin Sayıştay Değerlendirmesini İçeren
2012 Yılı Faaliyet Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2012 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2012 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/798, 3/1275, 3/1277, 3/1278,
3/1279) (S. Sayısı: 507) (Devam)
A) GIDA, TARIM VE HAYVANCILIK BAKANLIĞI (Devam)
1) Gıda, Tarım ve Hayvancılık Bakanlığı 2014 Yılı Merkezî
Yönetim Bütçesi
2) Gıda, Tarım ve Hayvancılık Bakanlığı 2012 Yılı Merkezî
Yönetim Kesin Hesabı
B) TÜTÜN VE ALKOL PİYASASI DÜZENLEME KURUMU (Devam)
1) Tütün ve Alkol Piyasası Düzenleme Kurumu 2014 Yılı
Merkezî Yönetim Bütçesi
2) Tütün ve Alkol Piyasası Düzenleme Kurumu 2012 Yılı
Merkezî Yönetim Kesin Hesabı
C) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2014 Yılı Merkezî
Yönetim Bütçesi
2) Aile ve Sosyal Politikalar Bakanlığı 2012 Yılı Merkezî
Yönetim Kesin Hesabı
Ç) SAĞLIK BAKANLIĞI (Devam)
1) Sağlık Bakanlığı 2014 Yılı Merkezî Yönetim Bütçesi
2) Sağlık Bakanlığı 2012 Yılı Merkezî Yönetim Kesin Hesabı
D) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2014
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2012
Yılı Merkezî Yönetim Kesin Hesabı
E) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2014 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2012 Yılı Merkezî
Yönetim Kesin Hesabı
F) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2014 Yılı Merkezî
Yönetim Bütçesi
2) Türkiye Kamu Hastaneleri Kurumu 2012 Yılı Merkezî
Yönetim Kesin Hesabı
G) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2014 Yılı Merkezî Yönetim
Bütçesi
2) Türkiye Halk Sağlığı Kurumu 2012 Yılı Merkezî Yönetim
Kesin Hesabı
BAŞKAN – İkinci konuşmacı Tülay Bakır, Samsun Milletvekili. 
Buyurun. (AK
PARTİ sıralarından alkışlar)
Süreniz beş
dakikadır.
AK PARTİ GRUBU
ADINA TÜLAY BAKIR (Samsun) – Sayın Başkan, değerli milletvekilleri; Gıda, Tarım
ve Hayvancılık Bakanlığının 2014 yılı bütçesi üzerine grubumuz adına söz almış
bulunuyorum. Yüce heyetinizi saygıyla selamlıyorum.
Tarım
politikalarının ana hedefleri, artan nüfusun beslenme ihtiyacının karşılanması,
üretim riskinin azaltılması, sektörde çalışanlara yeterli ve düzenli gelir
temin edilmesi, kırsal kesimin kalkınması, tüketicilere uygun fiyatla ürün
sağlanması ve ihracatın artırılmasıdır. Bakanlığımızın etkin ve istikrarlı
politikası ile tarımsal millî gelirimiz 2002 yılında 23,7 milyar dolardan 2012
yılında 62,5 milyar dolara ulaşmıştır. Tarımsal ihracatımız 4 milyar dolardan
16 milyar dolara yükselmiştir. 
Bakanlığımız, tarım
sektörünün öncelikli problemlerinin çözümüne katkıda bulunmak, çiftçilerimizin
piyasa koşullarında faaliyetlerini yürütmesine yardımcı olmak amacıyla,
doğrudan gelir desteği başta olmak üzere birçok farklı destekler vermektedir.
Çiftçilerimize 2002 yılında verilen 1,8 milyar lira destek, 2013 yılında 9
milyara yükseltilmiştir. On bir yıllık dönemde toplam 60 milyar lira nakit
tarımsal destek verilmiştir. Mazot desteği 2003 yılında başlatılmış, toplam 4,7
milyar, gübre desteği 2005’te başlatılmış ve toplam 4,2 milyar destek
verilmiştir. 
Hayvancılığa 2002
yılında verilen 83 milyon lira destek son on yılda 26 kat artışla 2,5 milyara
ulaşmıştır. Bunun toplam destek içindeki oranı 2002’de yüzde 4,4; 2013’te yüzde
28’dir. Hayvancılık desteğinde 2010 yılından itibaren faiz oranının tamamı
sübvanse edilmektedir. Bu sayede, son on yılda 50 baş üzerindeki büyükbaş
hayvancılık işletme sayısı yüzde 548 artarak 27.865 olmuştur. 
Ziraat Bankası
tarafından kullandırılan kredi faizi 2002’de yüzde 59 iken yıllar içinde azalarak
bazı alanlarda faiz sıfırlanmıştır. Ziraat Bankası ve tarım kredi
kooperatifleri tarafından kullandırılan kredi toplamı 2002’de 529 milyon
liradan 2012’de 22,1 milyara ulaşmıştır. Kredilerin geri ödeme oranı Ziraat
Bankası için yüzde 37, tarım kredi kooperatifleri için yüzde 71 iken
dönemimizde yüzde 97 ve yüzde 98’e çıkmıştır. 
Doğal afetlere
karşı poliçe bedelinin yüzde 50’si devlet tarafından ödenen tarım sigortası
uygulamalarıyla çiftçimizin ürünleri güvence altına alınmaktadır. Bu kapsamda,
son altı yılda 740 milyon lira prim desteği ve 756 milyon lira hasar bedeli
ödenmiştir. 
Organik tarım
desteklemeleriyle çiftçilerimize 143 milyon lira ödenmiştir. Ürün sayısı yüzde
50 artmış, organik tarım alanı 90 bin hektardan 615 bin hektara ulaşmıştır. İyi
tarım uygulamaları için 14 milyon lira destek verilmiştir. 
İlk defa bizim
dönemimizde başlatılan kırsal kalkınma hamlesiyle tarımsal sanayi tesisleri
kuran girişimcilere yüzde 50 hibe desteği verilmektedir. Bakanlığımız araştırma
enstitülerince geliştirilen nohut, mercimek, çeltik gibi birçok yerli
tohumlukların kullanım oranı yüzde 100’e, buğday ve arpada ise yüzde 95’e
ulaşmıştır. Desteklenen tohumluk üretimi 145 bin tondan 647 bin tona çıkmıştır.
Yerli tohumluk kullanımının ekonomimize katkısı 1 milyar lira civarındadır. 
Arazi
toplulaştırma çalışmalarında kırk bir yılda sadece 450 bin hektar
toplulaştırılmışken iktidarımız döneminde 4 milyon hektarın toplulaştırılması
bitmiş, 2 milyon hektarda ise çalışmalar devam etmektedir.
Çalışmalarımızla ekolojik ve en yüksek kalitede verim alınabilecek 30 tarım
havzası belirlenmiştir. 
Bakanlığımız
tarafından TARGEL kapsamında göreve başlatılan 10 bin veteriner hekim ve ziraat
mühendisi, çiftçilerimize aile hekimi anlayışında hizmet vermektedir.
Çalışmalarımızla zirai ilaç kullanım oranı son on yılda yüzde 20 azaldı ve
Avrupa'da birim alanda en az zirai ilaç kullanan bir ülke durumuna geldik. 
Hak sağlığı
denetimlerimiz 2002 yılında 39 bin iken 2012’de 413 bine ulaştı. Denetçi
sayımız 1.500’den 4.732’ye çıkarıldı. Halkımız, Avrupa Birliği standartlarında
güvenli gıda tüketmektedir. 
Sayın Başkan,
değerli milletvekilleri; Bakanlığımız, partimizin 2023 vizyonunda
sürdürülebilir büyümesi devam eden, gayrisafi yurt içi hasılası 150 milyar
dolar, ihracatı 40 milyar dolar, arazi toplulaştırması 14 milyon hektar,
sulanabilir 8,5 milyon hektarın tamamının suya kavuştuğu bir tarımı
hedeflemektedir. 
Bütçemizin
ülkemize hayırlı ve uğurlu olmasını diliyor, hepinizi saygılarımla
selamlıyorum. (AK PARTİ sıralarından alkışlar) 
BAŞKAN – Teşekkür
ederim.
Üçüncü konuşmacı Önder Matlı, Bursa Milletvekili. (AK PARTİ sıralarından alkışlar) 
Süreniz beş
dakikadır.
AK PARTİ GRUBU
ADINA ÖNDER MATLI (Bursa) – Sayın Başkan, değerli milletvekilleri; Gıda, Tarım
ve Hayvancılık Bakanlığının 2014 bütçesi hakkında AK PARTİ Grubu adına söz
almış bulunuyorum. Yüce heyetinizi saygıyla sevgiyle selamlıyorum.
Değerli
milletvekilleri, az önce burada sayın grup başkan vekilimiz rakamları ifade
etti. Ben, aslına bakarsanız, rakamları tekrar ifade etmek istemiyorum. Ama, şunu da özellikle vurgulamak istiyorum: Bazı şeyleri
yorumlayabilirsiniz ancak tek değişmeyen gerçekler vardır, rakamlardır.
Dolayısıyla, bu rakamlar, farklı bir şekilde yorumlamaya mahal vermeyecek
derecede çok net olarak somut göstergelerdir. Evet, burada, bakıyoruz, on bir
yıllık AK PARTİ iktidarında Türkiye'nin gelişmesini hep beraberce görüyoruz,
bunu rakamlarla görüyoruz. Bu, farklı alanlarla farklı yorumlara mahal
vermeyecek derecede çok net gerçektir. Tarımda da aynı gerçekleri, aynı
rakamları görüyoruz. Evet tarım, gayrisafi millî
hasılamız on yıllık zaman zarfında 3 kattan fazla artmış. Millî gelir dediğimiz
zaman, millî gelirin artışı Türkiye Cumhuriyeti iktidarlarının her zaman en
önemli önceliği olmuştur ve bu manada da tarım kesiminin millî gelirinin 3,5
kat artırılması AK PARTİ iktidarı zamanında başarılmış; gerçekten büyük bir
başarıdır. Dolayısıyla, bu manada bunlarla ilgili olarak eleştirileri gerçekten
ben haksız bulduğumu ifade etmek istiyorum. İhracat diyoruz, ihracatımızı
tarımsal ürünlerde, gıda ürünlerinde 4 kattan fazla artırmışız. Ancak bundan da
daha ötesinde şunu özellikle ifade etmek istiyorum: Bizim, AK PARTİ iktidarının
bugün belki en çok eleştirildiği konu, en çok eleştiri aldığımız konu cari açık
konusu olmasına rağmen, biz, tarımsal ürünlerin ticaretinde, dış ticaretinde
net dış ticaret fazlası veren bir dönemi burada yaşıyoruz; bunu ifade etmek
istiyorum. 
SADİR DURMAZ
(Yozgat) – Bakanlıkta yediğiniz gıdadan zehirlendiniz mi Önder Bey?
ÖNDER MATLI
(Devamla) - Değerli milletvekilleri, bunları nasıl sağladık?
SADİR DURMAZ
(Yozgat) – Bakanlıkta yediğiniz gıdadan zehirlendiğinize dair haberler var,
bunu teyit edin. 
ÖNDER MATLI
(Devamla) – Bunları nasıl sağladık? Bunları üretim artışıyla, verimlilikle,
akılcı destekleme politikalarıyla sağladık. Evet, bu rakamsal artışlar tabii ki
üretim artışıyla beraber gerçekleşti. Bakıyoruz, süt üretimi on yıl önce 8,5
milyon ton iken, bugün 17,5 milyon tonu aşmış durumda.
SADİR DURMAZ
(Yozgat) – Hastaneye kaldırmışlar sizi, Gıda Bakanlığında gıdadan
zehirlenmişsiniz. Bakanlıkta yediğiniz gıdadan zehirlendiniz mi, onu bir
söyleyin.
ÖNDER MATLI (Devamla) – Kırmızı et üretiminden bahsettiğimiz zaman
420 bin tonluk kırmızı et üretiminin 900 bin tonları geçtiğini hep beraberce
görüyoruz ancak buradaki en önemli unsur, hayvan sayılarıyla ilgili olarak çok
eleştiri alıyoruz -bu konuda bizleri eleştiriyorsunuz- ancak biz, bu ülkede,
üretim verimliliğini sağlayarak bu manada önemli adımlar attık, açılımlar
yaptık, bunu özellikle ifade etmek istiyorum.
Değerli
milletvekilleri, ben sektörüm itibarıyla hem bir yem üreticisi hem bir tavukçu
olarak, sektörle ilgili olarak bazı verileri sizlerle paylaşmak istiyorum.
2002’de Türkiye’de 5 milyon ton yem üretiliyordu, 2012, 2013 yılına geldiğimiz
zaman 5 milyon tonluk rakam 15 milyon ton rakamına çıkmış durumdadır.
Şimdi, şunu
özellikle ifade etmek istiyorum: Az önce sayın hatip bahsetti, yem fiyatı çok
pahalı, üretici, çiftçi, hayvancı, yem yediremiyor. Peki, hayvancı yem
yediremiyor da bu 5 milyon tonluk yem üretimi nasıl oldu da 15 milyon tona
çıktı? Bunu özellikle vurgulamak istiyorum.
Evet, bu 15
milyon tonluk üretimle beraber yem sanayinin cirosu 7,5 milyar dolara
çıkmıştır. Bugün yem üretiminde Avrupa’da 3’üncü durumdayız, şükürler olsun,
dünyada 10’uncu durumdayız ve her yıl yem üretimi çift haneli rakam olarak
büyümeye devam ediyor. Bu rakamlar o kadar çarpıcı ki belki yurt içindeki bazı
arkadaşlarımız, muhalefet görmek istemiyor ama dünya bunu görüyor ve dünya buna
imrenerek bakıyor ve diyor
ki: 2016 yılında dünya yem kongresi düzenlenecek. Avrupa Yem
Kongresi Türkiye Yem Sanayicileri Birliğine geliyor, diyor ki: ”2016’daki Yem
Kongresini Türkiye düzenlesin.” Bu, Hükûmetiyle, sanayicisiyle hep beraberce
kazanılmış bir başarıdır. 
Pirinç üretimine bakıyoruz,
yumurta üretimine bakıyoruz, inanılmaz
başarılar elde etmişiz. Pirinç üretiminde 2002 yılında sadece 12 milyon dolar
ihracat yapıyorduk. 2012 yılına geldiğimiz zaman bu rakam, 560 milyon dolara
gelmiş. Yumurta ve piliç eti ihracatının bir hedefi vardı, birkaç yıl önce
sektör 2023 vizyonunu önüne koymuş, 2023 yılında 1
milyar dolar ihracat gerçekleştireceğiz diye. Ancak bu rakam daha 2013 yılında
gerçekleştirilmiş ve sektör diyor ki: “Kusura bakmayın, biz bir hata yaptık,
hesap hatası yaptık, bu hatamızdan dönüyoruz, şimdi bu hedefimizi, 1 milyar
doları 3 milyar dolar olarak revize ediyoruz.” Evet, nereye
bakarsak böyle. Un ihracatında dünyada 1’inci sıradayız, makarna
ihracatına baktığımız zaman dünyada 2’nci sıradayız ve bu, AK PARTİ iktidarı
zamanında gerçekleştirilmiş bir durumdur. Bu manada da sizleri saygıyla
selamlıyorum ama son bir söz söylemek istiyorum.
(Mikrofon
otomatik cihaz tarafından kapatıldı) 
ÖNDER MATLI
(Devamla) - Öncelikle, biz burada Hükûmete eleştiri getirmek isterken ben
sektörün burada emeğine karşı bir saygısızlık yapıldığını ifade etmek istiyorum
çünkü sektör, bu ihracat hedeflerini dünyanın her tarafına giderek
gerçekleştirmiştir.
Bütçemizin
hayırlı olması temenni eder, hepinize saygılar sevgiler sunarım. (AK PARTİ
sıralarından alkışlar)
BAŞKAN – Teşekkür
ederiz Sayın Matlı.
Dördüncü konuşmacı İbrahim Yiğit, İstanbul Milletvekili.
Buyurun Sayın
Yiğit. (AK PARTİ sıralarından alkışlar)
AK PARTİ GRUBU
ADINA İBRAHİM YİĞİT (İstanbul) – Sayın Başkan, değerli milletvekilleri; 2014
Yılı Merkezi Yönetim Bütçe Kanunu Tasarısı Tütün ve Alkol Piyasası Düzenleme
Kurumunun bütçesi hakkında söz almış bulunuyorum. Hepinizi saygıyla
selamlıyorum.
Değerli
milletvekilleri, Tütün ve Alkol Piyasası Düzenleme Kurumu devlet tekelinin tam
anlamıyla sona erdiği 2002 yılında ülke ekonomisi ve toplumsal açıdan stratejik
önem taşıyan, tütün ve alkol piyasalarını düzenlemek, denetlemek üzere idari ve
mali özerkliğe sahip olarak 4733 sayılı Kanun’la kurulmuştur. Kurumun yaklaşık
34 milyar TL ekonomik büyüklüğü bulunuyor. Tütün ve alkol piyasalarındaki temel
fonksiyonu üretim, ithalat, ihracat, ambalajlama, depolama, satış, dağıtım ve
reklam başta olmak üzere, tüm sektör faaliyetlerinin kayıt altına alınması,
düzenlenmesi, nihai tüketiciye ulaşıncaya dek sistematik etkin takip ve
denetlenmesinin sağlanmasıdır.
Sayın Başkan,
değerli milletvekilleri; ülkemizde tütün üretimi altı coğrafi bölgede
yapılmaktadır. Ülkemiz şark tipi tütün üretimi ve ihracatında dünya liderliğini
sürdürmektedir. Tütün ihracatımızın 2012 yılında ekonomiye katkısı 427 milyon
dolar olarak gerçekleşmiş olup 2013 yılı Haziran ayı sonuna kadar da 324 milyon
dolar olarak gerçekleşmiştir.
Değerli milletvekilleri,
alkollü içkiler piyasasının işlem hacmi 8 milyar dolar civarındadır. Ülkemizde,
alkollü içki piyasasında 5’i hem üretici hem ithalatçı olmak üzere, 165 üretici
firma, 111 ithalatçı firma olmak üzere, toplam 281 firma faaliyet göstermektedir.
2013 yılı Eylül
ayı sonu itibarıyla, sigara ve kıyılmış tütün ihracatı da yaklaşık 335 milyon
dolar olarak gerçekleşmiştir. 
Ülkemizde etil
alkol piyasası 250 milyon dolar, metanol piyasası ise
600 milyon dolar civarında işlem hacmine sahiptir.
Sayın Başkan,
değerli milletvekilleri; bilindiği üzere, tüm dünyada, metanol
kullanılarak üretilen sahte alkollü içki üretiminden kaynaklanan ölüm
vakalarıyla da karşılaşılmaktadır. Bu nedenle, Tütün ve Alkol Piyasası
Düzenleme Kurumu tarafından dünyada ilk olarak gerçekleştirilen bir uygulama
ile sahte alkollü içki üretiminde metanol
kullanılmasının önüne geçilmesinde önemli ve caydırıcı önlemler alınmıştır. 
Ülke genelinde,
tütün mamulleri, alkol ve alkollü içkiler sektöründeki ürünlerin pazarlama ve
dağıtımında 20 Ekim 2013 tarihi itibarıyla toplam 190.811 kurum belgeli satıcı
bulunmaktadır. 
Değerli
milletvekilleri, tütün ürünlerinin zararlarına karşı bir bilinç oluşturmak
amacıyla Sağlık Bakanlığıyla birlikte Dumansız Hava Sahası Hareketi Projesi
hazırlanmış ve hayata geçirilmiştir.
Diğer taraftan,
tütün ve tütün mamulleri kaçakçılığı kamu düzenini doğrudan etkilediği gibi,
vergi gelirlerinde de önemli miktarda kayba sebep olmaktadır. Kaçakçılığın
önlenmesi, toplum düzeninin korunması ve bu konuda etkin bir şekilde mücadele
edilebilmesi için Gelir İdaresi Başkanlığı, Tütün ve Alkol Piyasası Düzenleme
Kurumu ve ilgili diğer kamu kurumlarının da katılımıyla, Kaçakçılıkla Mücadele
Eylem Planı hazırlanmıştır. 
Ayrıca, tütün ve
tütün mamulleri ve alkollü içkiler kaçakçılığıyla mücadele edilebilmesi ve
toplum sağlığının korunabilmesini teminen Tütün ve
Alkol Piyasası Düzenleme Kurumu tarafından ilgili bazı kurumlara ödenek
aktarımı da yapılmıştır. Tütün ve Alkol Piyasası Düzenleme Kurumu tarafından
ülkemizde uygulanmakta olan tütün mamullerinde paketleme, etiketleme tedbirleri
Dünya Sağlık Örgütü tarafından Avrupa bölgesinde de en iyi uygulama olarak
seçilmiştir. 
Değerli
milletvekilleri, genel bütçeden pay almayan Tütün ve Alkol Piyasası Düzenleme
Kurumunun, tahminlere göre 2014 yılı bütçesi 73 milyon 600 bin TL olarak
öngörülmüştür. Kurum, kurulduğu tarihten itibaren 2013 yılı da dâhil olmak
üzere yaklaşık 275 milyon TL hazineye para aktarmıştır. 
Burada sözlerime
son verirken 2014 yılı bütçesinin ülkemize hayırlı olmasını diler, hepinize
saygılar sunarım. (AK PARTİ sıralarından alkışlar)
BAŞKAN – Teşekkür
ederim. 
Beşinci konuşmacı
Nurcan Dalbudak, Denizli Milletvekili. (AK PARTİ
sıralarından alkışlar)
Süreniz beş
dakikadır. 
AK PARTİ GRUBU
ADINA NURCAN DALBUDAK (Denizli) – Sayın Başkan, değerli milletvekilleri; Aile
ve Sosyal Politikalar Bakanlığının 2014 yılı bütçesi üzerine AK PARTİ Grubu
adına söz almış bulunuyorum. Yüce heyeti ve aziz milletimizi saygıyla
selamlıyorum. 
2001 krizi ve
öncesinde yaşadığımız onlarca kriz ve çöküntüden bir şekilde doğrulmamızı
sağlayan faktörleri sıralayalım dediğimizde şüphesiz “aile” kavramı ilk başta
yer alır. Aile, toplumun en önemli kurumudur. Biz şu ifadeleri hep bir arada
kullandık: “Güçlü kadın, güçlü aile, güçlü toplum.” Kadının güçlendirilmesi,
kesintisiz eğitim, istihdam ve sosyal hayatta var olmasıyla mümkündür. Temel
eğitimde yüzde 98’lere ulaşıldı, ortaöğretimde yüzde 68’lere, yükseköğretimde
yüzde 14’lerden yüzde 35’lere ulaşılmıştır. İş gücüne katılımda yüzde 31,
istihdam rakamlarında ise yüzde 28,5’lara ulaşılmıştır. Uygulanan doğru
politikalarla kadın istihdam oranlarının bundan böyle çok daha yüksek olacağını
düşünüyorum. Ayrıca, kamusal alanda başörtüsü sorununun kalkmasıyla da bu
adaletsizliğe son verilmiş, fırsatlar eşitlenmiştir. Bunun için Rabb’ime binlerce hamdediyor, bu
yolda tüm engelleri ortadan kaldıran Sayın Başbakanımıza tekrar şükranlarımı
sunuyorum. (AK PARTİ sıralarından alkışlar)
2002’de tüm
Türkiye’de sadece 10 tane kadın konukevi vardı. “Şiddete sıfır tolerans.” dedik. Şu anda Kadının Statüsü Genel
Müdürlüğüne bağlı 90, STK’lara bağlı 3, yerel yönetimlere bağlı 32 olmak üzere
toplam 125 konukevi hizmet vermektedir. İlk kabul birimlerini ve şiddet önleme
ve izleme merkezlerini hayata geçirdik. Temennimiz odur ki hiçbir kadın şiddet
görmesin ve bu kurumlara gerek kalmasın ancak olumsuz bir durum yaşandığında da
devletin şefkatli ve sıcak eli daima mağdurun ve mazlumun yanında olsun. 
Kendi
çocuklarımız için ne istiyor isek Aile ve Sosyal Politikalar Bakanlığına bağlı
kurumlarda kalan 12.694 çocuğumuz için de aynı şeyi istiyoruz. “Yurt ve
yuvalarımız ne kadar konforlu olursa olsun onlara en uygun ortam ailenin
yanıdır.” dedik ve aileye dönüş, aile yanına destek uygulamasıyla 45.353
çocuğumuzun aile ve yakınlarına da ortalama aylık 538 TL destek sağlayarak
yanlarında barınmasını sağladık. Gönül Elçileri Projesi ile 2013 yılında 1.782
çocuğumuz koruyucu aile yanına yerleştirilmiş, koruma, bakım altındaki 367
çocuğumuz özel okullara gönderilmiştir. 
“Bu kâinatta
ağlayabildiğimiz kadar, karşımızdakinin acısını anlayabildiğimiz kadar
insanız.” dedik. İçeriğinde aile yardımları, barınma, yakacak, eğitim, ücretsiz
ders kitapları, eğitim yardımları olan sosyal yardım ve hizmetlerine 2002’de 1
milyar 376 milyon TL kaynak aktarılırken bunu 2013 yılında 20 milyar TL’ye
çıkarttık. Şartlı eğitimle 2 milyon öğrencimize nakdî yardım yaparak 40 bin
engelli öğrencimizin okullara taşınmasını sağladık. 
Eşi vefat eden
268 bin kadınımıza, çocuğunu veya eşini askere gönderen 49 bin aileye düzenli
nakdî destek sağlıyoruz.
Engellilerimizin
toplumsal yaşamda etkin yer almalarını sağlayan en önemli faktörlerden birisi
istihdama katılımlarıdır. Engelleri aşıp istihdamda ve sosyal hayatta ne tür
mucizelere imza attıklarını her geçen gün çok daha iyi görüyor ve bu
potansiyeli hayata geçirmekle çok doğru bir iş yaptığımızı daha iyi anlıyoruz.
2012-2013 EMSS kuraya göre işe yerleşen toplam engelli sayımız 11.180, özel sektörde
istihdam edilen işçi sayısı ise 2013 itibarıyla 80.837’dir.
“Bu vatana hiç
düşünmeden canını veren şehitlerimizin ardında kalanlar şehitlerimizin bize
emanetidir.” dedik. Şehit yakınlarına ve yine, vatanın birlik ve bütünlüğünü
sağlamak adına gazi olanlara 2013 yılında yapılan düzenlemeyle istihdam hakkını
genişlettik; şehit yakınlarına 2, gazilerimize 1 istihdam hakkı getirdik.
Faizsiz konut kredisi, eğitim öğretim yardımları, su, elektrik ücreti indirimi,
ücretsiz seyahat hakkına kadar daha birçok düzenlemeyi hayata geçirdik. 
Aile ve Sosyal
Politikalar Bakanlığımızın 2014 bütçesinin hayırlı olmasını diliyor, hepinizi
saygıyla selamlıyorum. (AK PARTİ sıralarından alkışlar) 
BAŞKAN – Teşekkür
ederim.
Altıncı konuşmacı Azize Sibel Gönül, Kocaeli Milletvekili.
Süreniz beş
dakikadır.
Buyurun. (AK
PARTİ sıralarından alkışlar) 
AK PARTİ GRUBU
ADINA AZİZE SİBEL GÖNÜL (Kocaeli) – Sayın Başkan, değerli milletvekilleri; yüce
heyetinizi saygıyla selamlıyorum.
2014 yılı merkezî
bütçe kanunu görüşmelerimizin ülkemize, milletimize, demokrasimize ve
ekonomimize hayırlı ve bereketli olmasını temenni ediyorum. Bütçe tasarısının
hazırlanmasında emeği geçen herkese de yürekten teşekkür ediyorum. 
Gerek bütçe
kanunu görüşmelerinde gerek 24’üncü Dönem tüm yasama yıllarında, özellikle
Türkiye Büyük Millet Meclisi çatısı altında Türkiye Büyük Millet Meclisine
yakışmayacak ifadelerin, hatta şiddet eylemlerinin olduğunu gördük. Bunlar bizi
gerçekten çok üzdü. Hem siyasete hem Türkiye Büyük Millet Meclisine yakışmayan
bu tür ifadelerin, davranışların artık hiç olmazsa 24’üncü Dönemin son yasama
yılında ve yeni yılda bırakılmasını temenni ediyorum. (AK PARTİ sıralarından
alkışlar) 
Sayın Başkan,
değerli milletvekilleri; bilindiği gibi, Aile ve Sosyal Politikalar
Bakanlığımız 2011 yılında ayrı bir icracı bakanlık hâline gelmişti. Birey, aile
ve toplum refahını arttırmak amacıyla, dezavantajlı kesimler öncelikli olmak
üzere tüm toplumu hedefleyen katılımcı anlayışla adil ve arz odaklı bütüncül
sosyal politikalar üretmek, uygulamak ve izlemek misyonuyla
göreve başlayan Bakanlığımız Anayasa’da belirtildiği gibi sosyal bir hukuk
devleti olma yükümlülüğünü sırtlanmış bir performans sergilemektedir. 
Bakanlığımızın
devletin sosyal altyapısını güçlendirmek adına yapmış olduğu çalışmalar her
geçen yıl artmaktadır. Bakanlığımızın bu yılki bütçesine baktığımızda, 2013
yılına göre yüzde 16’lık bir artış görmekteyiz. Kısaca sosyal yardımlar
programına baktığımızda kadınlarımıza, engellilerimize, yaşlılarımıza, yoksul
vatandaşlarımıza ulaşılarak gelir dağılımındaki adaletin en iyi şekilde
iyileştirilerek ön plana çıktığını görmekteyiz. 
Sosyal
politikalara şöyle bir göz atarsak da -beş dakikanın içinde belki bunların
hepsinden söz etmek mümkün değil ama- özellikle eşi vefat etmiş kadınlara
yönelik yardım programlarıyla 268 bin kadınımıza aylık 250 TL’lik, çalışma
çağındaki çocuğa ve eşini askere gönderen muhtaç durumdaki ailelere askerlik
hizmeti boyunca aylık 250 TL… Yaşlı ve engelli aylıklarında geçmişle
kıyaslanmayacak iyileştirmeler yapılarak 1 milyon 240 bin kişiye, yine, genel
sağlık sigortası uygulamalarıyla 9,5 milyon yoksul vatandaşımıza ulaştık.
Sosyal yardım alanında bilişim uygulamalarını da etkin şekilde kullanarak
yoksul envanteri oluşturduk ve tüm sosyal yardım
süreçlerini elektronik ortama aktardık. Bununla beraber, sosyal yardım
kullanıcılarının kır-kent ayrımını ve bölgesel farklılıklarını da içerecek
objektif kriterler çerçevesinde belirlenmesi için
TÜBİTAK ve TÜİK’le birlikte Puanlama Formülü
Projesi’ni hayata geçirdik. Puanlama formüllerini bütünleşik sisteme entegre ettik ve gerçek hane verileri üzerinden denemeleri
yapıyoruz.
Değerli
milletvekilleri, bilindiği gibi, bütçe, devletin ilgili yılda yapacağı
harcamaları gösteren önemli bir belgedir. Bütçe görüşmeleri esnasında,
özellikle bütçenin eksik, toplumun yarısını dikkate almadan hazırlanmış olduğu
birçok kez söylendi. 
Özellikle Aile ve
Sosyal Politikalar Bakanlığının eksik ve toplumun yarısını dikkate almadığını,
eşitlikçi bütçe konusunda duyarlı olmadığını söylemek mümkün değil. Ancak şunu
belirtmeliyim ki: Bu konuda Bakanlık hem çalışıyor hem de bu konuda en duyarlı
bakanlık Aile ve Sosyal Politikalar Bakanlığıdır. Ancak şunu
da bilmeliyiz ki: Türkiye’nin önümüzdeki dönemde, 2014 ve 2018 yıllarını
kapsayan Onuncu Kalkınma Planı’nda eşitlikçi bütçe konusunda, toplumsal
cinsiyete duyarlı bütçeleme konusunda farkındalık oluşturulacak ve örnek
uygulamalar geliştirilecek hedefi ve ilkelerini belirlemiş olması; bunun
yanında, Kadının Statüsü Genel Müdürlüğünün özellikle yerelde eşitlikçi bütçe
uygulamalarıyla ilgili proje çalışmalarının ve yine, Komisyonumuzun bu dönemde
eşitlikçi bütçe konusunda alt komisyon kurarak önümüzdeki günlerde raporu da
ilgili kurumlara açıklayacağından, dolayısıyla önümüzdeki dönemde Türkiye’de bu
konuda çalışmaların olacağını belirtmek istiyorum. 
Sayın
milletvekilleri, beş dakikada… Evet, sürenin sonuna geliyorum ama şunu söylemek
istiyorum: Bu ülke için kimlerin sadece nutuk attığını, kimlerin de taş taş
üstüne koyduğunu, hizmet ürettiğini milletimizin görmesini istiyoruz. Son on
yılda elde ettiğimiz başarılar AK PARTİ hükûmetlerinin başarısından ziyade
bizatihi aziz milletimin başarısıdır, Türkiye’nin başarısıdır, cumhuriyetin
başarısıdır diyorum. 
Bu duygularla
hepinizi selamlıyorum, hepinize esenlik diliyorum. (AK PARTİ sıralarından
alkışlar) 
BAŞKAN – Teşekkür
ederim. 
Yedinci konuşmacı
Halide İncekara, İstanbul Milletvekili. 
Buyurun Sayın İncekara. 
Süreniz beş
dakikadır. (AK PARTİ sıralarından alkışlar) 
AK PARTİ GRUBU
ADINA HALİDE İNCEKARA (İstanbul) – Sayın Başkan, değerli milletvekili
arkadaşlarımız; efendim, Aile ve Sosyal Politikalar Bakanlığının 2014 yılı
bütçesi üzerine söz almış bulunmaktayım.
Şimdi, ben yine
bir fıkrayla başlamak istiyorum çünkü bir iki saattir dinliyorum, bize bakarsak
bizim bütün konuşmalarımızda “En iyisini biz yaptık, en âlâsını biz yaptık,
bizden iyi yapan yok.” Muhalefeti dinliyorum ki: “Katiyen bir şey yapmadınız.
Soydunuz soğana çevirdiniz. Allah sizi yok etsin.”
Ama bak bir
fıkrayla uzlaşalım. 
YUSUF HALAÇOĞLU
(Kayseri) – Bak şimdi, ama öyle bir şey yok yani. 
HALİDE İNCEKARA
(Devamla) – Şimdi, Temel’in caddede karnı acıkır, lokantaların önünden
geçerken, lokantanın birinde yazar, der ki: “Ye, iç, hesabını -kim ödesin-
torunun ödesin.” Girer, bedava ya bu, yer içer. Çıkarken bir hesap getirirler
önüne. “Hayırdır, benim hesabı torun ödeyecekti.” der. “İyi de Temel, bu senin
dedenin hesabı” derler. (AK PARTİ sıralarından gülüşmeler) 
Şimdi, değerli
muhalefet, azalttıklarınızı çoğalttık, aç bıraktıklarınızı doyurduk, çıplak
bıraktıklarınızı giydirdik. (AK PARTİ sıralarından alkışlar) 
SADİR DURMAZ
(Yozgat) – Sizden önce herkes acından ölüyordu zaten! Hiçbir şey yoktu bu
ülkede! Her şeyi siz yaptınız!
İZZET ÇETİN
(Ankara) – Gözünüze dizinize dursun, ne diyeyim?
HALİDE İNCEKARA
(Devamla) – Şimdi, siz inkârcı olabilirsiniz…
YUSUF HALAÇOĞLU
(Kayseri) – Sizin dedenizi, babanızı kim
doyurdu ki! 
HALİDE İNCEKARA
(Devamla) – Yahu, kırmızı şal değil, Sayın Başkan, kırmızı battaniye örtünsek
bir faydası yok, resmen sözlü saldırıya muhatabız gördüğünüz gibi,
konuşmamızdan çalıyorlar.
SADİR DURMAZ
(Yozgat) – Terbiye sınırları içerisinde konuşun! Biz de buradan başka
kırmızılar mı gösterelim yani? Ayıptır, çok ayıp yaptığınız.
BAŞKAN – Sayın
Konuşmacı, lütfen Genel Kurula hitap ediniz. 
HALİDE İNCEKARA
(Devamla) – Evet. 
Şimdi, Sayın
Bakanlığın yaptığı…
SADİR DURMAZ
(Yozgat) – Çok çirkin.
HALİDE İNCEKARA
(Devamla) – Çirkin olan nedir Sayın Milletvekili? Çirkin olan denir?
SADİR DURMAZ
(Yozgat) – Kırmızıyla neyi kastediyorsunuz? Neyi kastediyorsunuz?
HALİDE İNCEKARA
(Devamla) – Hayır, nedir? Bugün bütün bayan arkadaşlar…
SADİR DURMAZ
(Yozgat) – Ayıp ya!
HALİDE İNCEKARA
(Devamla) – …beylerin Genel Kurulda yaptığı şiddet eğilimleri ve küfürleri için
bir protesto eylemi yapıyorlar. 
YUSUF HALAÇOĞLU
(Kayseri) – Önce kendi partinizdekine el kaldırmayı öğrenin de sonra söyleyin.
HALİDE İNCEKARA
(Devamla) – Şimdi, önceki sonraki yok. Bir tavradır alınan tavır. Onun için
bunu terbiyeye falan değil… Siz her konuşmacının sözünü kesiyorsunuz buraya
çıktığınızda.
YUSUF HALAÇOĞLU
(Kayseri) – Siz de kesiyorsunuz. 
SADİR DURMAZ
(Yozgat) – Ben ne zaman konuştum ki, ne zaman söz kestim ya!
BAŞKAN – Sayın İncekara, lütfen söyleyeceklerinizi Genel Kurula hitap
ederek söyleyiniz, lütfen.
HALİDE İNCEKARA
(Devamla) – Değerli milletvekili arkadaşlarım, Sayın Bakanlığımız Fatma Şahin
Hanımefendi’nin Başkanlığında bütün ekibi yirmi dört saat çalışarak icra
bakanlığı olduğu günden beri bir, iki, üç, dört, beş genel müdürlük, bir daire
başkanlığıyla hizmet vermektedir. Arkadaşlarımız sayılar ve rakamlarla size
gerekenleri söylediler ama detayları öğrenmek isterseniz elimde listelere
sığmayacak kadar, birkaç kitap olabilecek kadar yapılan çalışmanın sayıları ve
değerleri burada bulunmaktadır. Ben öncelikle kendilerine yeni belediye
başkanlığı döneminde başarılar diliyorum, başarılarının bundan sonra da devam etmesini
arzu ediyorum. İnanıyorum ki bir kadın elinin belediyeye değdiğinde bir şehirde
neler değiştirebileceğini el birliğiyle göreceğiz. (AK PARTİ sıralarından
alkışlar) 
Bu arada aynı
zamanda Bakanlıkta yaptığı... Bakanlık, bütün dezavantajlı kesimlerin hizmetine
koşan, imdadına koşan, telefonuna çıkan, uykusunu yarım bırakıp, sofrasında
yemeğini yarım bırakıp hizmete gittiğiniz bir yerdir. Böyle uzaktan bakıp da
“Onu da yaptınız, bunu da yapamadınız.” dediğiniz yer değil, tam tersi her
yaptıkları hizmet için teşekkür edeceğimiz, hürmet edeceğimiz, takdirleri
sunacağımız bir yerdir. Buradan yaptığınız hiç tanımadığınız, bilmediğiniz o
kadar emek sarf eden insanların hakkını, emeğini yok saymayı da biraz
hukuksuzluk ve haksızlık olarak görüyorum. 
Ben daha fazla
bir şey söylemeyeceğim. Her çıkan konuşmacının insicamını bozmak bazı
milletvekillerinin ahlakı hâline gelmiş. Hele ki hele ki köydeki nüfusun
azalmasını tarımda teknolojinin gelişmesi, sanayileşmenin artması,
modernleşmenin artması gibi görmek yerine tarımda toprağın…
FARUK BAL (Konya)
– Mazot fiyatı, gübre fiyatı, ilaç fiyatı; siz bunları nereden bileceksiniz!
SADİR DURMAZ
(Yozgat) – Bunları siz anlamazsınız. 
HALİDE İNCEKARA
(Devamla) - Ya, bugün Milliyetçi Hareket Partisinin günü anlaşılan; sizi tebrik
ediyorum, siz söz atmaya devam edin! 
FARUK BAL (Konya)
– Bunu terbiyeyle nasıl bağdaştırıyorsunuz hanımefendi!
SADİR DURMAZ (Yozgat) – Siz oradan her şeyi söyleyin, biz bir şey
söylemeyelim öyle mi!
HALİDE İNCEKARA
(Devamla) - Ben teşekkür ediyorum ve Bakanlığa yaptığı çalışmalardan dolayı da
çok teşekkür ediyorum. (AK PARTİ sıralarından alkışlar) 
BAŞKAN – Teşekkür
ederim Sayın İncekara. (AK PARTİ sıralarından
alkışlar) 
Buyurun Sayın
Halaçoğlu. 
YUSUF HALAÇOĞLU
(Kayseri) – Sayın Başkanım, ben hayatımda hiç küfretmedim, hiç küfretmedim hem
de. Ama tutup bana kırmızı kaşkol göstermek suretiyle küfrettiğimiz gibi bir
anlam çıkaran şahsı kınıyorum, birincisi. İkincisi, o kaşkolü takmadan önce
kendi partileri içerisinde galiz küfürler sarf eden kişiler için ellerini
kaldırmayı becerebilselerdi herhâlde bunlar olmayacaktı. 
Teşekkür
ediyorum. 
HALİDE İNCEKARA
(İstanbul) – Biz de teşekkür ederiz. 
BAŞKAN – Teşekkür
ederim. 
Küfür nereden ve
hangi partiden gelirse gelsin, kimden gelirse gelsin biz de Divan olarak
karşısında olduğumuzu belirtiyoruz. Burada hiçbir hedef yok, hiçbir partiyi
hedef almadık, hiçbir kişiyi hedef almamamız gerektiğine inanıyoruz. 
Teşekkür ederim. 
Buyurun Sayın
Bal. 
FARUK BAL (Konya)
– Sayın Başkan, biraz önce konuşan hatip milletvekillerinin terbiyeli konuşması
gerektiğini ifade ederek peşinden de köylerdeki boşalmanın sanayileşmeyle
ilgili olması gerektiğini ifade ederek benim biraz önce yaptığım konuşmaya
sataşarak… 
HALİDE İNCEKARA
(İstanbul) – Hiç öyle bir şey demedim ben Sayın Başkan. 
FARUK BAL (Konya)
- …ve şahsımızı da terbiyesizlikle itham edecek bir ifadede bulundu.
HALİDE İNCEKARA
(İstanbul) – Hiç alakası yok… 
AHMET AYDIN
(Adıyaman) – Öyle bir şey demedi Sayın Başkan.

HALİDE İNCEKARA
(İstanbul) – Hiç alakası yok…
FARUK BAL (Konya)
– Hayır efendim… 
BAŞKAN – Sayın
Bal… 
FARUK BAL (Konya)
– Zabıtları getirin, ben...
BAŞKAN – Sayın
Bal, lütfen, rica ediyorum, şahsınızla ilgili bir şey yok ama arzu ederseniz… 
FARUK BAL (Konya)
– Efendim, biraz önce… 
BAŞKAN –
Tutanakları getirtelim… 
FARUK BAL (Konya)
– Lütfen getirtiniz.
BAŞKAN – Tamam,
sonra konuşalım. 
FARUK BAL (Konya)
- Lütfen getirtiniz. 
BAŞKAN -Çok
teşekkür ederim anlayışınıza. 
AHMET AYDIN
(Adıyaman) – Sayın Başkan… 
BAŞKAN - Buyurun
Sayın Aydın.
V.- AÇIKLAMALAR
1.- Adıyaman Milletvekili Ahmet Aydın’ın, kadın
milletvekillerinin kırmızı şal takma eylem-lerinin hiçbir şahsı ya da
grubu hedef almadığına ilişkin açıklaması
AHMET AYDIN
(Adıyaman) – Sayın Başkanım, bugün, zannediyorum, sizler de bir basın
açıklamasıyla duyurdunuz. Özellikle kadın milletvekillerimiz kırmızı şal
takmışlar. Bunun hiçbir kişiyi, hiçbir grubu hedef almadığını ben de özellikle
ifade etmek istiyorum. Burada, Meclis çatısı altında bu milletin onuruna,
haysiyetine yakışır bir dil kullanmak adına, kadına şiddetin önlenmesi adına
tepkisel bir durum ortaya koymuşlardır. Hiçbir kişi ya da hiçbir grubu
kastetmemişlerdir. Dolayısıyla, hepimizin, bütün milletvekilleri olarak, 550
milletvekili olarak burada konuşacağımıza, yapacağımıza, üslubumuza, edebimize
hepimizin dikkat etmesi lazım çünkü milletin temsilcileriyiz ve millete yakışır
bir dil kullanmamız gerektiğini ifade ediyorum. 
Sizlere teşekkür
ediyorum. (AK PARTİ sıralarından alkışlar) 
BAŞKAN –
Teşekkürler. 
YUSUF HALAÇOĞLU
(Kayseri) – Sayın Başkan… 
BAŞKAN – Buyurun
Sayın Halaçoğlu. 
YUSUF HALAÇOĞLU
(Kayseri) – Ahmet Bey, eksik oldu galiba. Bunu böyle göstererek bize doğru
tutamaz. 
BAŞKAN – Sayın
Halaçoğlu… 
AHMET AYDIN
(Adıyaman) – Yo, hayır hayır, öyle bir şey yok. 
HALİDE İNCEKARA
(İstanbul) – Ne alakası var! 
YUSUF HALAÇOĞLU
(Kayseri) – Ama tuttu, hepiniz gördünüz.
HALİDE İNCEKARA
(İstanbul) – Hayır… 
YUSUF HALAÇOĞLU
(Kayseri) – Tutamaz Ayıp bir şeydir bu!
HALİDE İNCEKARA
(İstanbul) – Espri yapmayacak mıyız ya? 
YUSUF HALAÇOĞLU
(Kayseri) - Bu ayıp bir şeydir!
BAŞKAN – Teşekkür
ederim. 
Anlaşılmıştır. 
YUSUF HALAÇOĞLU
(Kayseri) – Herkes haddini bilsin. 
HALİDE İNCEKARA
(İstanbul) – Espri yapmayacak mıyız? O kastettiğinizin hiç alakası yok! 
S. NEVZAT KORKMAZ
(Isparta) – Sen kendine bak Allah aşkına! Hayret bir şey ya, espri yapmış!
Samimiyet var da espri yapmış!
BAŞKAN – Teşekkür
ederim. 
III.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2014 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/832) (S. Sayısı: 506) (Devam)
2.- 2012 Yılı Merkezi Yönetim
Kesin Hesap Kanunu Tasarısı, 2012 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2012 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi, Maliye Bakanlığı ve İçişleri
Bakanlığı Tarafından Sayıştaya Gönderilen Genel
Faaliyet Raporları ile Bu Raporlara İlişkin Sayıştay Değerlendirmesini İçeren
2012 Yılı Faaliyet Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2012 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2012 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/798, 3/1275, 3/1277, 3/1278,
3/1279) (S. Sayısı: 507) (Devam)
A) GIDA, TARIM VE HAYVANCILIK BAKANLIĞI (Devam)
1) Gıda, Tarım ve Hayvancılık Bakanlığı 2014 Yılı Merkezî
Yönetim Bütçesi
2) Gıda, Tarım ve Hayvancılık Bakanlığı 2012 Yılı Merkezî
Yönetim Kesin Hesabı
B) TÜTÜN VE ALKOL PİYASASI DÜZENLEME KURUMU (Devam)
1) Tütün ve Alkol Piyasası Düzenleme Kurumu 2014 Yılı
Merkezî Yönetim Bütçesi
2) Tütün ve Alkol Piyasası Düzenleme Kurumu 2012 Yılı
Merkezî Yönetim Kesin Hesabı
C) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2014 Yılı Merkezî
Yönetim Bütçesi
2) Aile ve Sosyal Politikalar Bakanlığı 2012 Yılı Merkezî
Yönetim Kesin Hesabı
Ç) SAĞLIK BAKANLIĞI (Devam)
1) Sağlık Bakanlığı 2014 Yılı Merkezî Yönetim Bütçesi
2) Sağlık Bakanlığı 2012 Yılı Merkezî Yönetim Kesin Hesabı
D) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2014
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2012
Yılı Merkezî Yönetim Kesin Hesabı
E) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2014 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2012 Yılı Merkezî
Yönetim Kesin Hesabı
F) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2014 Yılı Merkezî
Yönetim Bütçesi
2) Türkiye Kamu Hastaneleri Kurumu 2012 Yılı Merkezî
Yönetim Kesin Hesabı
G) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2014 Yılı Merkezî Yönetim
Bütçesi
2) Türkiye Halk Sağlığı Kurumu 2012 Yılı Merkezî Yönetim
Kesin Hesabı
BAŞKAN -
Sekizinci konuşmacı Mehmet Süleyman Hamzaoğulları,
Diyarbakır Milletvekili. (AK PARTİ sıralarından alkışlar) 
Süreniz beş
dakikadır. 
Buyurun. 
AK PARTİ GRUBU
ADINA MEHMET SÜLEYMAN HAMZAOĞULLARI (Diyarbakır) – Sayın Başkan, değerli
milletvekilleri; Sağlık Bakanlığının 2014 yılı bütçesi üzerine grubum adına söz
almış bulunuyorum. Heyetinizi saygıyla selamlıyorum. 
Sağlık
hizmetleri, bir ülkeyi yaşanabilir kılan en önemli kriterlerden
biridir. İdeal sağlık sistemi, erişebilir, kaliteli, verimli ve sürdürülebilir
olmalıdır. Bireylerin ihtiyaç duydukları sağlık hizmetlerine yerinde, zamanında
ve eşit şekilde erişimleri hayati önem arz etmektedir. 
Hükûmetimizin
göreve geldiği 2002 yılı sonunda sağlık sistemimizin içinde bulunduğu durum,
hizmet sunumundan finansmanına, insan gücünden bilgi sistemine kadar birçok
alanda köklü değişikliklere gidilmesini zorunlu kılmaktaydı. Dünya Sağlık
Örgütünün ifadesiyle, yeni bin yılın başında, 2002 yılında Türkiye’deki sağlık
sektörünün performansı, sağlık sonuçları, mali koruma ve hasta memnuniyeti
penceresinden bakıldığında hem OECD ülkeleri arasında hem de Avrupa bölgesinde
en alt sıradaydı. 2003 yılında AK PARTİ iktidarıyla sağlık hizmetlerinin
etkili, verimli ve hakkaniyete uygun bir şekilde sunulması ve finansal
sürdürülebilirliğinin sağlanması amacıyla Sağlıkta Dönüşüm Programı uygulamaya
konulmuş, sağlık alanında vatandaşlarımızın hayatını kolaylaştıran adımlar
cesaret ve kararlılıkla atılmıştır. Bugüne kadar ender görülen hız ve düzeyde
sağlık göstergelerimiz iyileştirilerek küresel bir başarı örneği
sergilenmiştir. 
Sayın Başkan,
değerli milletvekilleri; Sağlıkta Dönüşüm Programı’yla sağlık hizmeti bugün herkesin
ulaşabildiği seviyeye gelmiştir. Sağlıkta çalışan kişi sayısı 256 binden 516
bine yükselmiş, sağlık personelinin ülke genelinde dağılımındaki dengesizlikler
giderilmiş, kaynakların etkin ve verimli kullanılması sağlanmıştır. Yoğun bakım
yatak sayısı 869’tan 11.130’a, yanık yatak sayısı 35’ten 390’a, nitelikli yatak
sayısı ise yüzde 6’dan yüzde 38’e yükselmiş, 2017 yılı nitelikli yatak oranının
yüzde 90’ın üzerine çıkarılması hedeflenmektedir. Acil sağlık hizmetlerine
erişim kolaylaştırılarak kentlerimizle birlikte kırsalda da 112 acil sağlık
hizmeti verilmeye başlanmış, kar paletli ambulanslar, hasta kabinli kar
araçları, özel donanımlı ambulanslar, kara, hava ve deniz ambulanslarıyla acil
hizmetlerinde önemli başarılara imza atılmıştır. Vatandaşlarımızdan hastasına
takılacak serumun talep edildiği, hastaların hastanelerde rehin kaldığı
günlerden artık ücretsiz sağlık hizmetlerinin verildiği, uçak ve helikopter
ambulanslar ile hizmet sunulduğu günlere gelinmiştir. Artık yatağa bağımlı
hastaların evde yapılabilecek tıbbi bakım ve rehabilitasyonları
evlerinde gerçekleştirilmektedir. 2013 yılının ilk dokuz ayında 346 bin kişiye
ulaşılmıştır. 
Aşılama
hizmetlerinde ülkemiz en geniş aşılama programını uygulamaktadır. Aşılama oranı
2002 yılında yüzde 78’ken, bugün bu oran yüzde 97’ye ulaşmıştır. Dünyada ilk
kez ülkemizde karekod destekli elektronik aşı takip
ve soğuk zincir izleme sistemi uygulanmaktadır. 
Tütünle mücadele
programında ülkemiz Dünya Sağlık Örgütünün MPOWER kriterlerinin
tamamını karşılayan ilk ve tek ülkedir. Çalışan güvenliği konusunda iş yeri
hekimliği ve iş güvenliği hizmetleri yaygınlaştırılmaktadır. Çalışma
ortamlarında risk analizi yapılarak çalışan sağlığına yönelik risklerin
azaltılması hedeflenmektedir. 
Sağlık hizmet
kalitesini arttırmak ve maliyet etkin sağlık hizmeti dengesini kurabilmek
amacıyla inşasına başlanan şehir hastanelerinin ülkemizin dört bir tarafında
yapımı ile ilgili çalışmalar devam etmektedir.
Yine, önemli bir
proje olan sağlık turizmiyle ilgili olarak sağlık turizmi kapsamında elde
edilen gelirlere vergi muafiyeti getirilmiş, altı dilde hizmet veren yurt dışı
hasta danışma hattı kurulmuş, konaklama tesislerinde sağlık kuruluşu kurulup
işletilmesi imkânı getirilmiştir.
Kadın sağlığı
konusunda sağlıklı evlilik ve sağlıklı doğum programları yaygınlaştırılmakta,
“Misafir anne” uygulaması güçlendirilmektedir.
AK PARTİ olarak
tek amacımız vatandaşlarımıza hizmetin en iyisini sunmak, yüzde 39’dan yüzde
76’ya yükselen sağlık hizmetlerindeki memnuniyet oranını daha iyi noktalara
taşıyabilmektir.
Sağlık
Bakanlığımızın 2014 yılı bütçesinin hayırlı olmasını diliyor, heyetinizi
saygıyla selamlıyorum. (AK PARTİ sıralarından alkışlar)
BAŞKAN – Teşekkür
ederim.
Dokuzuncu konuşmacı Sevim Savaşer, İstanbul Milletvekili.
Süreniz beş dakikadır.
Buyurun. (AK
PARTİ sıralarından alkışlar) 
AK PARTİ GRUBU
ADINA SEVİM SAVAŞER (İstanbul) – Sayın Başkan, değerli milletvekilleri; Sağlık
Bakanlığının 2014 yılı bütçesi üzerine AK PARTİ Grubu adına söz almış
bulunuyorum. Bu vesileyle Genel Kurulu selamlarım.
Ülkeler
vatandaşlarına en iyi sağlık hizmetini sürdürülebilir bir şekilde sunmak için
çaba gösterirler. AK PARTİ iktidara gelir gelmez Sağlıkta Dönüşüm Programı
uygulamalarıyla sağlık hizmetlerinin daha etkili, verimli ve hakkaniyete uygun
bir şekilde sunulması yolunda çok önemli adımlar atmıştır. Başta Sayın
Başbakanımız ve sayın bakanlarımız olmak üzere tüm sağlık çalışanlarının özverili gayretleri neticesinde kısa
sürede sağlıkta başarılı çıktılar sağlanmıştır. 
Sayın Başkan,
değerli milletvekilleri; 2014’te bütçeden sağlığa ayrılan pay 2013’e göre yüzde
11 oranında fazla olup 2002 yılından bu yana artış 5,5 kattır. Tabii ki yapılan
harcamalardan elde edilen çıktıların beklenen sonucu verip vermediği önemlidir.
Bu bağlamda sizlere bazı sayısal veriler vermek istiyorum. Türkiye'de
doğumda beklenen yaşam süresi 76 yıla yükselmiş, bebek ölüm hızı 2002’de binde
31,5’ten 2012’de 7,4’e; anne ölüm hızı yüz binde 64’ten 15,4’e gerilemiş, doğum
öncesi bakım hizmeti alanların oranı 2002’de yüzde 70’ten 2012’de yüzde 90’a;
hastanede yapılan doğum oranı yüzde 69’dan yüzde 97’ye; bebek izlem oranı yüzde
62’den yüzde 97’ye; bebek dostu hastane sayısı 141’den 990’a çıkmıştır. 
Aynı şekilde,
bulaşıcı hastalıklarla mücadelede ve bağışıklamada da önemli mesafeler katedilmiştir. Aşı takvimine suçiçeği aşısının ilavesiyle
aşıyla korunabilen hastalık sayısı 13 olmuştur. Bulaşıcı hastalıklar yükünün
azalmasıyla başta bulaşıcı olmayan ve kronik hastalıkların, orta yaş ve
sonrasında ölüme ve sakatlığa neden olan durumların erken tedavisi için de
önemli fırsatlar doğmuştur. Bu kapsamda, obeziteyle
mücadele, tütünle mücadele, diyabeti önleme, kalp ve damar hastalıklarını
önleme ve kontrol, sağlıklı beslenme ve hareketli hayat, tuzla mücadele ve ruh
sağlığı kontrol programları uygulamaya konularak halkın sağlığını koruma
yönünde gerekli önlemler alınmaktadır. 
Yine, 2010 yılı
başından itibaren evde sağlık hizmetleri uygulaması başlatılmıştır.
Bakanlığımız çalışanları tarafından yatağa bağımlı hastalara, KOAH ve benzeri
solunum sistemi hastalığı olanlara, ileri derecedeki kas hastalığı olanlara ve
terminal dönemdeki kanser hastalarına palyatif bakım
ve tedavisi hastaların evinde verilmektedir. Bugüne kadar 346 bin hastaya evde
sağlık hizmeti verilmiş olup bugün için hizmet alan sayısı 180 bindir. 
Sayın Başkan,
değerli milletvekilleri; iktidarımız döneminde sağlıkta insan gücü oranında da gözle görülür
artışlar olmuştur. 
Yine, AK PARTİ
döneminde, 1954 tarihli Hemşirelik Kanunu’nda değişiklik yapılarak mesleğin
uluslararası normlara uygun ayrıntılı görev tanımları yapılmıştır. Hemşirelik
Kanunu’nun 1’inci maddesine göre, ülkemizde hemşire olabilmek için hemşirelikte
lisans programlarından mezun olmak gerekir. Hemşire sayısının yetersizliği
nedeniyle sağlık meslek liselerinde hemşire programlarının devamına karar
verilmiştir. Ancak, son iki yıldır resmî ve özel sağlık meslek liselerinin
ulaştığı hemşirelik öğrenci sayısı Bakanlığın 2023 hedeflerine ulaşmış
durumdadır. Bugüne kadar lise mezunu hemşireler ile hizmet verilmiş olması
bunun doğru olduğu anlamına gelmez. Ayrıca, lise mezunlarına ve yüksekokul
mezunlarına aynı unvanın verilmesiyle de lisans mezunlarına haksızlık
yapılmıştır. Son yapılan düzenlemeyle lise mezunları da yardımcı hemşire
olarak görev alacaklardır. 
Sayın Başkan,
değerli milletvekilleri; “İnsanı yaşat ki devlet yaşasın.” felsefesiyle çıkılan
bu yolda bundan sonra da hizmetin temelini önce insan kabul ederek sağlıklı
nesiller için çalışmaya devam edeceğiz. 
Bu duygu,
düşüncelerle, Sağlık Bakanlığımızın 2014 yılı bütçesinin hayırlı olmasını
diliyor, heyetinizi saygıyla selamlıyorum. (AK PARTİ sıralarından alkışlar) 
BAŞKAN – Teşekkür
ederim. 
Onuncu konuşmacı
Tülay Babuşcu, Balıkesir Milletvekili. (AK PARTİ
sıralarından alkışlar) 
Süreniz 5
dakikadır. 
AK PARTİ GRUBU
ADINA TÜLAY BABUŞCU (Balıkesir) – Sayın Başkan, değerli milletvekilleri; 2014
yılı Bütçe Kanunu Tasarısı’nın Türkiye Hudut ve Sahiller Sağlık Genel
Müdürlüğünün bütçesi üzerine grubum adına söz almış bulunmaktayım. Bu
vesileyle, yüce heyetinizi saygıyla selamlıyorum. 
Dünyadaki
kitlesel ölümlerin en önemli nedeni olan bulaşıcı hastalıklar insan sağlığının
yanı sıra ülkelerin ekonomi ve turizmine büyük darbeler vurmaktadır. 
Sağlık
Bakanlığının dışa açılan penceresi olan Türkiye Hudut ve Sahiller Sağlık Genel
Müdürlüğü, sağlık denetimleri, seyahat sağlığı hizmetleri, tele sağlık hizmetleri,
gemi adamları sağlık işlemleriyle ilgili hizmetleri yerine getirmektedir.
Kurum, sağlık denetimleri hizmetleri kapsamında uluslararası önemi haiz halk
sağlığı risklerinin ülkemize girmesini önlemek amacıyla uluslararası giriş
noktaları, kara, hava ve deniz hudut kapılarında ve Türk boğazlarında gerekli
her türlü sağlık tedbirini almakta ve uygulamaktadır. 2013 yılında kurum
tarafından 34.193 gemiye serbest pratika, 34 bin 68 gemiye patenta
verilmiş, ayrıca 3.075 gemiye de gemi sağlık sertifikaları düzenlenmiştir.
Seyahat sağlığı hizmetleri kapsamında yurt dışına seyahat eden vatandaşlarımıza
seyahatte karşılaşabilecekleri sağlık riskleriyle ilgili bilgilendirme
yapmakta, gerekli aşı ve koruyucu ilaçlar uygulamaktadır. Bazı ülkelere girişte
zorunlu olan uluslararası aşı ve ilaç sertifikası düzenlemektedir. 2013 yılında
kurum tarafından 31.726 kişiye seyahat sağlığı hizmeti verilmiş, 25.359
sarıhumma aşısı, 3.342 tifo aşısı yapılmıştır. Sıtmanın görüldüğü ülkelere
giden 5.673 kişiye de hastalıktan korunmak için sıtma koruyucu ilaç
verilmiştir. 
Tele sağlık
hizmetleri kapsamında 2013 yılında kurum tarafından 1.100 kişiye uzaktan sağlık
yardımı yapılmıştır. 
Gemi adamları
sağlık işlemleriyle ilgili hizmetler kapsamında ulusal ve uluslararası
taşıtlarda çalışan gemi adamlarının sağlık muayeneleri yapılarak uluslararası
geçerliliği olan sağlık sertifikası düzenlenmektedir. 2013 yılında 37.466 gemi
adamının sağlık sertifikaları düzenlenmiştir.
Bütün bu
hizmetler Genel Müdürlüğe bağlı 32 seyahat sağlığı merkezi, 1 tele sağlık
merkezi, 43 denetleme merkezi, 16 gemi adamları sağlık merkezi ve 2 boğaz
sağlık denetleme merkezi eliyle gerçekleştirilmektedir. Görev
alanıyla ilgili olarak Dünya Sağlık Örgütü, Uluslararası Denizcilik Örgütü,
Uluslararası Sivil Havacılık Örgütü ve diğer ulusal ve uluslararası
kuruluşlarla iş birliği yapan kurum, Türk limanları arasında seyreden yabancı
ülke limanlarından Türk limanlarına gelen ve Türk boğazlarından transit geçen
gemilerden sağlık resmî tahsilatı yapmakta, bu gelirlerle ülke sağlık
hizmetlerine katkı sağlamaktadır. 
Bu kapsamda 2005
yılından bugüne kadar Sağlık Bakanlığınca belirlenen tıbbi cihaz ihtiyaçları
için yaklaşık 700 milyon lira tutarında tıbbi cihaz alımı gerçekleştirilmiş ve
ihtiyaç sahibi hastanelere teslim edilmiştir.
Sayın Başkan,
değerli milletvekilleri; 2014 yılı bütçesinin ülkemize ve aziz milletimize
hayırlar getirmesini temenni eder, yüce heyetinizi saygıyla selamlarım. (AK
PARTİ sıralarından alkışlar)
BAŞKAN - Teşekkür
ederim. 
On birinci
konuşmacı Ülker Can, Eskişehir Milletvekili.
Süreniz beş
dakikadır. 
Buyurun. (AK
PARTİ sıralarından alkışlar)
AK PARTİ GRUBU
ADINA ÜLKER CAN (Eskişehir) – Sayın Başkan, değerli milletvekilleri; Sağlık
Bakanlığımıza bağlı Türkiye İlaç ve Tıbbi Cihaz Kurumunun 2014 bütçesi üzerine
grubumuz adına söz almış bulunmaktayım. Bu vesileyle Genel Kurulu saygıyla
selamlıyorum. 
Sayın Başkan,
değerli milletvekilleri; partimiz, göreve geldiği günden bu yana, çağın çok
gerisinde kalmış, âdeta millete eziyet sistemi hâline gelen sağlık sistemini
sürekli bir dönüşüm ve değişime tabi tutmuştur. Sayın Başbakanımızın halka
hizmeti Hakk’a hizmet sayan anlayışıyla gerçekleştirdiği reform niteliğindeki
düzenlemeler bugün sağlıkta memnuniyet oranlarını yüzde 35’ten yüzde 75’lere
yükseltmiş durumda. Dün bıçak parasını denkleştirmek, eczaneden ilaç almak için
tarlasını, hayvanını satmak zorunda kalan bu aziz millet, bugün bir telefonla
istediği doktordan randevusunu alabiliyor, istediği zaman tedavi oluyor,
dilediği eczaneden de ilacını alabiliyor. Tüm bunları yaparken de elinde artık
reçeteyle gezmiyor. E-reçete sistemi sayesinde doktorun yazdığı ilaç
eczacısının bilgisayarında tek tuşla görülüyor.
Sayın Başkan,
değerli milletvekilleri; sağlık sisteminin en önemli ayaklarından biri olan
ilaç ve eczacılık sektörü vatandaşımızı ve eczacılarımızı birlikte koruyarak
bugünlere gelmiştir. İlacı vatandaşımıza en kolay şekilde ulaştırırken eczacı
ile vatandaşımızın arasındaki bürokrasi duvarını yıkarak tüm eczaneleri
vatandaşımızın hizmetine yine biz açtık. Son yaptığımız düzenlemeyle eczane ve
eczacılarımızın yarınlarını da güvence altına aldık. Bilindiği gibi her 3 bin
kişiye bir eczane düşecek şekilde bir standart getirdik. Yeni mezunlarımızı da
bu yasayla koruyarak önlerini açacak düzenleme yaptık. Bizden önceki dönemde
vatandaşımızın sağlık için cebinden harcadığı para toplam sağlık harcamalarının
yüzde 30’u iken bugün bu oran yüzde 15’e kadar düşmüştür.
Sayın Başkan,
değerli milletvekilleri; son on yılda ilaç ve eczacılığı çok ileri noktalara
taşıyan önemli adımları da attık. Bunlardan bir tanesi de İTS olarak bilinen
“İlaç Takip Sistemi” ve “Karekod” ilaç uygulamasıdır.
Uygulanan bu sistem bilinçsiz ilaç kullanımının önüne geçerken aynı zamanda
hastaların tedavi sürecinin daha verimli bir şekilde takibini sağlıyor. Bu
millet aynı ilacı on sene sonra daha ucuza alabiliyor, ilaca daha kolay
ulaşabiliyorsa bunu “halkçıyız” veya “milliyetçiyiz” diyen herkesin takdirle karşılaması
beklenir.
Sayın Başkan,
değerli milletvekilleri; bugün gelinen noktayı görmek istemeyenler bir zamanlar
milleti SSK’da ilaç kuyruklarına mahkûm edenlerdir. Bizi ayrıştırmakla,
ayrımcılıkla suçlayanlar bundan on sene öncesine kadar milleti SSK’lı, BAĞ-KUR’lu diye ayırıp bir kutu ilaca muhtaç bırakanlardır.
Sayın Başkan,
değerli milletvekilleri; yıllar boyu bu millet, SSK hastanelerinin bodrum
katlarında yeri geldi günlerce ilaç almak için sıra bekledi. Bu millet, aynı
vergiyi ödedi, aynı sandığa oy kullandı ancak devletinden aynı eşit hizmeti
alamadı. Cebinde parası olmadan, tedavi olması gereken doktoru muayenesinde
görmeden bu millet insanca hizmet almaktan mahrum kaldı. 
Sayın Başkan,
değerli milletvekilleri; bugüne kadar attığımız her adımı hakkaniyet ölçülerine
uygun, vicdan terazimizle tartarak attık. Aynı şekilde sağlıkta elde edilen bu
başarı mesleğine saygılı tüm sağlık çalışanlarımızın, eczacılarımızın ve bu
sektörde hizmet verenlerin özverili gayretlerinin bir eseridir. Sağlıkta bu
noktalara gelinmesi tesadüfen elde edilmiş bir başarı değildir elbette, millete
kader ortaklığı yapmış, milletinin derdiyle dertlenmiş Sayın Başbakanımız ve AK
PARTİ iktidarının millete verdiği değerinin bir sonucudur.
“Sağlıkta reform”
dediğimiz zaman bugün gelinen noktayı hayal dahi edemeyenlerin bu doğrultuda
milletin AK PARTİ’ye olan teveccühünü de anlamaları
mümkün değildir. Bugünü anlamak için dünü iyi okumak gerekir. Bugün olduğu gibi
ancak bunu doğru okuyanlar millete hizmet etme şerefine erişebiliyorlar. Dünü
inkâr etmek, geçmişin acı hatıralarını yok saymak gelecek adına hayalleri
olmayan, milletine daha iyisini layık göremeyenlerin yapacağı bir iştir. 
Ben bu duygu ve
düşüncelerle yüce Meclisi saygıyla selamlıyor, 2014 yılı bütçemizin vatanımıza,
milletimize hayırlı olmasını diliyorum. (AK PARTİ sıralarından alkışlar) 
BAŞKAN – Teşekkür
ederim. 
On ikinci
konuşmacı İsmail Tamer, Kayseri Milletvekili. (AK PARTİ sıralarından alkışlar)
AK PARTİ GRUBU
ADINA İSMAİL TAMER (Kayseri) – Sayın Başkan, değerli milletvekilleri; Sağlık
Bakanlığının 2014 yılı Kamu Hastaneleri Kurumu bütçesinin görüşmelerinde grubum
adına söz almış bulunuyorum. Hepinizi saygıyla selamlıyorum. 
Bilindiği üzere, 2/11/2012 tarihi itibarıyla 81 ilde ikinci ve üçüncü basamak
sağlık hizmetleri sunan sağlık kuruluşları dâhil ağız diş sağlığı merkezleri,
ağız diş sağlığı hastanelerinin bağlı bulunduğu 87 adet kamu hastaneleri
birlikleri kurulmuştur. Buradaki amacımız neydi? Sağlık hizmetlerini ülkemizin
her yerinde en üst seviyede rantabl kullanarak, en
kaliteli, verimli, erişilebilir ve hakkaniyetle sunabilmesi, hizmetlerin daha
hızlı ve etkili sunumunu gerçekleştirmek olmuştu ve bu şekilde de devam etti.
Hasta hakları ve hasta-çalışan memnuniyetini en üst seviyeye aynı zamanda
çıkarabilmek ve Bakanlık politikalarıyla beraber uygun sağlık tesislerinin
faaliyetlerini izlemek ve değerlendirmek amacımızdı. Tüm bunları 273.675
personelle meydana getirdik. 
Tabii, bundan
önceki -daha önce de bahsetmiş olduğum gibi- Türkiye’deki sağlık hizmetlerinin
sunumundaki eski hastanelerin fiziki yapılarını da göz önüne alacak olursak,
yeni bir şekilde, Başbakanımızın önderliğinde şehir hastanelerinin kurulmasıyla
ilgili, 29 bölgede artık şehir hastaneleri kuruyoruz. İşte, ben, size görsel
olarak da ifade edeyim: İlk defa Kayseri’de temelini attığımız şehir
hastanelerimizin bir avan projesini burada göstermek
istiyorum. Bu şehir hastanelerinde neyi gerçekleştirmek istiyoruz? Burada, daha
kaliteli, insanların insan gibi yaşayabilecekleri odaları ön plana çıkarmak
istiyoruz. Bunlar için, en az 30 metrekarenin üzerinde, refakatçi koltuklarıyla
beraber, hasta yataklarının konforlu bir şekilde, banyosu, tuvaleti ve diğer
hizmetleriyle birlikte hastanelerin yapımını amaçladık. 1.584 yataklı Kayseri
Hastanesinin artık buradaki avan projelerini
görmektesiniz. İşte şu şekildeki projeleri görüyorsunuz. Daha önce koğuş
sistemi söz konusuydu ama bugün, artık bu koğuş sistemini bırakıyoruz, işte bu
şekildeki daha kaliteli, daha anlamlı ve daha insanların konforuyla beraber
hasta yataklarının olduğu bir yerden bahsediyoruz. 
Değerli
arkadaşlar, bundan önceki dönemde, biliyoruz, ambulans sisteminde hastaları
alabilmek için ambulanslara benzin yoktu, mazot yoktu, gidemiyorlardı ama ne
yapıldı? Bugün için 3 tane uçak ambulans, 17 tane helikopter ambulans, 4 tane
deniz ambulansıyla artık burada taşımakta olduğumuz hastalara ücretsiz bir
şekilde hizmet verdiğimizi de hatırlatmak istiyorum. 
Yine, Kayseri’de
yapmış olduğumuz bir hastaneden bahsedeceğim size. Acilden bahsedeceğim. 
Burada 18 bin
metrekare kapalı alana yapmış olduğumuz acilin görünümlerini sunuyoruz. İşte
modern bir hastane, insana insan gibi hizmet edebilecek, önünde ambulansları ve
yoğun bakım üniteleriyle beraber yapabildiğimiz, yanık üniteleriyle beraber
yapılabilen, yine aynı şekilde üzerinde heliport bulunan, hava ambulansının
indiği hastanelerden bahsediyoruz değerli arkadaşlar. 
Siz ne kadar
inkâr ederseniz edin, ne kadar, olanı görmezseniz görmeyin ama halk bunu
değerlendirdi, yüzde 39,1 olan hasta memnuniyet oranları bugün yüzde 75’lere
çıkmıştır. Aynı şekilde de devam ediyor. İnsana insan gibi hizmet veren ve
hastalarımızı daha kaliteli ortamlarda tedavi edebileceğimiz bir hastaneden
bahsediyoruz.
Yıllar önce SSK
hastanesiyle devlet hastanesi yan yanaydı Kayseri’de. Arada 1,5 metre duvar,
üzerinde de yine 1,5 metrelik tel örgüler mevcuttu. Neyi koruyorduk biz acaba o
zaman? İşte, Allah’a şükürler olsun ki, benim de başhekimlik dönemimde o Berlin
Duvarlarını yıkmak bizlere nasip oldu. (AK PARTİ sıralarından alkışlar)
Başhekim olarak da bana nasip oldu.
Tüm bu duygu
düşünceler içerisinde, kısa da olsa ifade edebildiğim bu güzel hizmetleri,
yurdun dört köşesindeki halkımıza sağlık hizmetini götürebilmek adına, 2014
yılının hayırlara vesile olmasını temenni ediyor, hepinize saygılar sunuyorum.
Teşekkür
ediyorum. (AK PARTİ sıralarından alkışlar) 
BAŞKAN – Teşekkür
ederim.
On üçüncü ve son
konuşmacı…
S. NEVZAT KORKMAZ
(Isparta) – Sayın Vekilim, daha önce başhekim değil miydiniz siz? Niye
yıkmadınız o zaman?
BAŞKAN – Lütfen
sözümü kesmeyin, lütfen…
İSMAİL TAMER (Kayseri) – Evet. 2003’te başhekim oldum, ondan önce yoktum.
S. NEVZAT KORKMAZ
(Isparta) – Ondan önceki başhekimlere de biraz saygısızlık oldu. 
İSMAİL TAMER
(Kayseri) – Öyle bir şey yok. Sistem bu. Ayrıca kimseye saygısızlık yapmam. 
S. NEVZAT KORKMAZ
(Isparta) – Meslektaşlarınıza ayıp oldu. Şikâyet ettiniz bakın.
MUHARREM VARLI
(Adana) – Çin Seddi’ni de siz mi yaptınız, Çin Seddi’ni!
BAŞKAN – Sayın
milletvekilleri, sözümü kesmeyin lütfen.
On üçüncü ve son
konuşmacı Salih Fırat, Adıyaman Milletvekili. (AK PARTİ sıralarından alkışlar) 
Süreniz beş
dakikadır.
AK PARTİ GRUBU
ADINA SALİH FIRAT (Adıyaman) – Teşekkür ederim Sayın Başkan.
Sayın Başkan,
değerli milletvekilleri; Türkiye Cumhuriyeti Sağlık Bakanlığı, Türkiye Halk
Sağlığı Kurumu 2014 yılı bütçesi hakkında konuşmak üzere söz almış
bulunmaktayım, yüce heyeti saygıyla selamlıyorum.
663 sayılı Sağlık
Bakanlığı ve Bağlı Kuruluşların Teşkilat ve Görevleri Hakkında Kanun Hükmünde
Kararname sonrasında Türkiye Halk Sağlığı Kurumu 90 bin personelle halk
sağlığını korumak, geliştirmek, sağlık için risk
oluşturan faktörlerle mücadele etmek üzere 19 Mart 2012 tarihinde
kuruldu.
Bu yapılanmayla
birinci basamak ve koruyucu sağlık hizmetleri tek elde toplanmış, bu hizmetin
etkin sunumu için taşra teşkilatı oluşturulmuştur. Bu yapı, daha hızlı ve
sonuca odaklı müdahaleler ile koruyucu ve önleyici hizmetlerin daha etkin
sunulmasını sağlamaktadır.
Halk Sağlığı
Kurumu birinci basamak sağlık hizmetlerini aile hekimliği uygulamasıyla
yürütmektedir. 6.750 hizmet noktasında 21.200 aile hekimiyle yurdun her
köşesinde vatandaşlarımıza en yakın noktada hizmet verilmektedir. Aile
hekimleri, başta anne ve çocuk sağlığı olmak üzere, her yaştan vatandaşımızın
sağlığını korumak, hastalıklarına erken tanı koymak ve sürekli hastalıklarda
etkin tedavi ve takip yürütmek üzere organize olmuş durumdadır ve yılda 240
milyon kez vatandaşlarımızla karşılaşmaktadır. 2014 yılında uygulamaya
geçilecek periyodik muayenelerle aile hekimlerinin etkinlikleri artacak ve
gelecekte sağlık sistemi içinde rolleri daha da önem kazanacaktır.
Bireye yönelik
sağlık hizmetlerinin ötesinde kalan çalışan sağlığı, koruyucu ağız ve diş
sağlığı hizmetleri, adli tabiplik, okul sağlığı, toplu yaşam alanlarına yönelik
hizmetler, çevre sağlığı gibi pek çok hizmeti yürüten 967 toplum sağlığı
merkezi de birinci basamak sağlık hizmetlerini bütünleyen önemli bir fonksiyon
icra etmektedirler.
2014 yılından
itibaren birinci basamak sağlık hizmetlerini diyetisyen, psikolog, sosyal
çalışmacı, çocuk gelişimcisi gibi sağlık elemanlarıyla destekleyecek, hizmet
kapsam ve kalitesini artıracağız.
Sağlık
Bakanlığımızın hükûmetlerimiz döneminde koruyucu sağlığa özel bir önem
verdiğini ve bunun bir sonucu olarak koruyucu sağlık hizmetlerinde sağlık
göstergelerine de yansıyan önemli gelişmeler olduğunu biliyoruz. Her şeyden
önce doğumda beklenen yaşam süremiz artmıştır. Son on yıllık süreçte
vatandaşlarımızın ortalama ömürleri beş yıl uzamıştır. Anne ve bebek
ölümlerindeki azalmada kaydedilen gelişme uluslararası raporlarda diğer
ülkelere örnek olarak gösterilmiştir. Dünyanın en gelişmiş ülkelerine benzer
şekilde, 13 farklı antijen içeren ve yüksek bir oranda uygulanan bağışıklama
faaliyetlerinin de katkısıyla, bulaşıcı hastalıklarla mücadelede çarpıcı
başarılar elde edilmiştir. Daha etkin ve çağdaş bir yapılanma örneği olan
Türkiye Halk Sağlığı Kurumunun bu alanlardaki başarıyı daha da öteye taşımasını
bekliyoruz.
Anne ve bebek
ölümleri ile bulaşıcı hastalıklarla mücadelede elde edilen başarılar sağlık
problemlerimizin daha farklı bir alana kaymasına neden olmuştur. Bütün dünyada
olduğu gibi ülkemizde de bulaşıcı olmayan hastalıkların ön plana çıktığını görüyoruz.
Bu hastalıkları kontrol altına almak için 4 risk faktörüyle mücadele etmek
gerekiyor: Tütün kullanımı, sağlıksız beslenme alışkanlıkları, hareketsiz hayat
tarzı ve alkol. Dünyaya örnek olmuş tütün mücadelemizde elde ettiğimiz başarıyı
obezite mücadelesinde de göstermemiz gerekiyor. Doğru
beslenme ve aktif bir hayat tarzıyla bunu da başarıyla sağlayacağımıza
inanıyorum.
Türkiye Halk
Sağlığı Kurumunun faaliyet alanları bunlarla da bitmiyor. Kurum merkezinde
bütün ülkeye hizmet veren akredite, referans laboratuvarlarının yanı sıra
illerimizde bulunan halk sağlığı laboratuvarları ve hıfzıssıhha bölge
enstitüleri ile laboratuvar altyapısı güçlendirilmiş durumdadır. Bu
laboratuvarlar, başta tüketicinin korunması olmak üzere bulaşıcı hastalıkların
kontrolü, içme ve kullanma suları ile diğer çevre sağlığı hizmetlerinin
kontrolü görevini başarıyla sürdürmektedir.
Vatandaşlarımızın
uzun ve sağlıklı bir ömür geçirmeleri için çalışan Türkiye Halk Sağlığı
Kurumunun 2014 yılı bütçesinin hayırlara vesile olmasını diliyor, yüce Meclisi
saygıyla selamlıyorum. (AK PARTİ sıralarından alkışlar) 
BAŞKAN – Teşekkür
ederim.
Sayın
milletvekilleri, Adalet ve Kalkınma Partisi Grubu adına konuşmalar da sona
ermiştir.
Birleşime otuz
dakika ara veriyorum.

Kapanma Saati: 13.47


ÜÇÜNCÜ OTURUM
Açılma Saati: 14.23
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muhammet Bilal MACİT (İstanbul), Muharrem
IŞIK (Erzincan)
BAŞKAN – Sayın
milletvekilleri, Türkiye Büyük Millet Meclisinin 33’üncü Birleşiminin Üçüncü
Oturumunu açıyorum. 
2014 Yılı Merkezi
Yönetim Bütçe Kanunu Tasarısı ve 2012 Yılı Merkezi Yönetim Kesin Hesap Kanunu
Tasarısı üzerindeki görüşmelere devam edeceğiz.
Komisyon yerinde,
Hükûmet yerinde.
Şimdi, Cumhuriyet
Halk Partisi Grubu adına yapılacak olan konuşmaların bölümüne geçiyoruz.
Buyurun Sayın
Bal.
FARUK BAL (Konya)
– Sayın Başkan, daha önceki oturumda konuşan Halide Hanımefendi’nin benim
yaptığım konuşmaya atıfta bulunarak…
BAŞKAN – Hangi cümle?
FARUK BAL (Konya)
– Zabıtları getirtiriz efendim.
BAŞKAN – Burada.
Hangi cümle?
FARUK BAL (Konya)
– Şimdi, üç şey söylüyor Halide Hanım. Bir, milletvekili
ahlakı, terbiyesi. İki, Sayın Bakanın belediye başkanlığıyla ilgili
yapmış olduğu propaganda. Üçüncüsü de teşekkür etmek, takdir etmek yerine,
aynen okuyorum: “Hele ki köydeki nüfusun azalmasını, tarımda teknolojinin
gelişmesi ve sanayileşmenin artması, modernleşmenin artması gibi görmek
yerine…” demek suretiyle bizim yaptığımız konuşmanın milletvekili terbiyesi ve
ahlakıyla bağdaşmadığını ifade ettiler. Dolayısıyla, buna, sataşmadan dolayı
söz istiyorum.
HALİDE İNCEKARA
(İstanbul) – Sayın Başkan, arkadaşa söz verirseniz ben de konuşacağım.
BAŞKAN – Sayın
Bal, müsaade eder misiniz bir açıklama yapacağım. Aslında aynı oturumda söz
vermem gerekiyordu ama tutanakları inceleme için süre aldığımdan, tutanakları
da incelediğimden size söz veriyorum.
Buyurun, iki
dakika, sataşmadan.
IV.- SATAŞMALARA İLİŞKİN KONUŞMALAR (Devam)
4.- Konya Milletvekili Faruk Bal’ın, İstanbul Milletvekili
Halide İncekara’nın 506 sıra sayılı Bütçe Kanunu
Tasarısı ile 507 sıra sayılı Kesin Hesap Kanunu Tasarısı’nın onuncu tur
görüşmelerinde AK PARTİ Grubu adına yaptığı konuşması sırasında şahsına
sataşması nedeniyle konuşması
FARUK BAL (Konya)
– Teşekkür ediyorum Sayın Başkan.
Birinci oturumda,
Adalet ve Kalkınma Partisi adına söz alan Halide Hanımefendi konuşmasında
bütçeyle ilgili konuşma yapması gerekirken milletvekillerinin terbiyesinden,
ahlakından bahsederek bazı şeyler söyledi. Arkasından da Gaziantep’te belediye
başkanı olan Sayın Bakanın seçim propagandası yapacak şekilde ona tebrik,
takdir ve teşekkürleri iletmemiz gerektiğini ifade etti. 
Bunu yapmak
yerine, benim daha önce yaptığım konuşmada mazot fiyatı, ilaç fiyatı, gübre
fiyatındaki artışları ifade ederek çiftçinin üretmiş olduğu ürünlerde
fiyatların sabit tutulması nedeniyle ya da düşük bir artışla köylerin
boşaldığından bahsetmiştim. Buna doğru dürüst cevap vermek yerine, benim
ifademi ahlaki değerlerle bağdaştırmak suretiyle şahsıma bir sataşmada
bulunmuştur. Bunun yersiz olduğunu söylüyorum. Hiç kimsenin hiç kimseye ahlak
dersi vermesine ihtiyacı yoktur, hele hele benim mürebbiyeye hiç ihtiyacım yok.
Dolayısıyla, edebi, ahlakı bilen bir milletvekiliyim. Yaptığım konuşmaya siyasi
nezaket çerçevesi içerisinde eğer cevap verebilirse çok teşekkür edeceğim
Halide Hanımefendi’ye. 
BAŞKAN – Teşekkür
ederim.
HALİDE İNCEKARA
(İstanbul) – Sayın Vekilim, tutanakları alabilir miyim?
BAŞKAN - Ne
yapmak istiyorsunuz Halide İncekara?
HALİDE İNCEKARA
(İstanbul) – Cevap vermek istiyorum, sayın milletvekilimiz cevap vermemi
istedi.
BAŞKAN - Biz
ilerleyelim, siz tutanakları inceleyin. Sataşma varsa değerlendirme yaparız.
III.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2014 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/832) (S. Sayısı: 506) (Devam)
2.- 2012 Yılı Merkezi Yönetim
Kesin Hesap Kanunu Tasarısı, 2012 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2012 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi, Maliye Bakanlığı ve İçişleri
Bakanlığı Tarafından Sayıştaya Gönderilen Genel
Faaliyet Raporları ile Bu Raporlara İlişkin Sayıştay Değerlendirmesini İçeren
2012 Yılı Faaliyet Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2012 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2012 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/798, 3/1275, 3/1277, 3/1278,
3/1279) (S. Sayısı: 507) (Devam)
A) GIDA, TARIM VE HAYVANCILIK BAKANLIĞI (Devam)
1) Gıda, Tarım ve Hayvancılık Bakanlığı 2014 Yılı Merkezî
Yönetim Bütçesi
2) Gıda, Tarım ve Hayvancılık Bakanlığı 2012 Yılı Merkezî
Yönetim Kesin Hesabı
B) TÜTÜN VE ALKOL PİYASASI DÜZENLEME KURUMU (Devam)
1) Tütün ve Alkol Piyasası Düzenleme Kurumu 2014 Yılı
Merkezî Yönetim Bütçesi
2) Tütün ve Alkol Piyasası Düzenleme Kurumu 2012 Yılı
Merkezî Yönetim Kesin Hesabı
C) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2014 Yılı Merkezî
Yönetim Bütçesi
2) Aile ve Sosyal Politikalar Bakanlığı 2012 Yılı Merkezî
Yönetim Kesin Hesabı
Ç) SAĞLIK BAKANLIĞI (Devam)
1) Sağlık Bakanlığı 2014 Yılı Merkezî Yönetim Bütçesi
2) Sağlık Bakanlığı 2012 Yılı Merkezî Yönetim Kesin Hesabı
D) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2014
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2012
Yılı Merkezî Yönetim Kesin Hesabı
E) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2014 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2012 Yılı Merkezî
Yönetim Kesin Hesabı
F) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2014 Yılı Merkezî
Yönetim Bütçesi
2) Türkiye Kamu Hastaneleri Kurumu 2012 Yılı Merkezî
Yönetim Kesin Hesabı
G) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2014 Yılı Merkezî Yönetim
Bütçesi
2) Türkiye Halk Sağlığı Kurumu 2012 Yılı Merkezî Yönetim
Kesin Hesabı
BAŞKAN - Şimdi,
Cumhuriyet Halk Partisi Grubu adına yapılacak konuşmalar bölümüne geçtik. 
Cumhuriyet Halk
Partisi Grubu adına birinci konuşmacı Vahap Seçer, Mersin Milletvekili. 
Buyurun Sayın
Seçer, süreniz dokuz dakikadır. (CHP sıralarından alkışlar)
CHP GRUBU ADINA
VAHAP SEÇER (Mersin) – Sayın Başkan, sayın milletvekilleri; hepinizi saygıyla
selamlıyorum.
Gıda, Tarım ve
Hayvancılık Bakanlığının 2014 bütçesini görüşüyoruz. Gerçekten önemli bir
bakanlık, bunu her zaman söylüyorum. Türkiye'nin ekonomisi, Türkiye'nin
sosyoekonomik yapısı, tarım sektöründe çalışanların istihdamdaki payı,
geçinenlerin; dolaylı, direkt vesaire vesaire.
Zor bir bakanlığı
idare etmeye çalışıyor Sayın Eker, 2005’ten bu yana da bu bakanlığı idare
ediyor.
OKTAY VURAL
(İzmir) – Zor bir bakanlık mı, Bakanlığı mı zor idare ediyor?
VAHAP SEÇER
(Devamla) – Bunu başlangıçta söylememin nedeni, AKP hükûmetleri sürecince en
uzun Tarım Bakanlığı görevini yürüten Sayın Bakan, dolayısıyla bugün ortaya
çıkan sonuçtan direkt olarak sorumlu olan Sayın Bakandır.
Değerli
arkadaşlarım, peki, sektör bu kadar önemli; Türkiye'nin gayrisafi millî
hasılasındaki payı yüzde 8, istihdamdaki payı yüzde 27. Yeterli derecede modern
tarım yapabiliyor muyuz? Elbette ki bu anlamda sıkıntılar var. Bunu nasıl
gerçekleştireceğiz? Elbette ki bu alanda üniversitelerimizde, ziraat
fakültelerimizde, gıda mühendisliği fakültelerimizde, su ürünleri fakültelerimizde
öğrencilerimizi yetiştireceğiz ve bunları Bakanlık bünyesinde çalıştıracağız.
Bu şikâyetleri daha önceki konuşmacılar da dile getirdiler. 
Atama bekleyen
mühendis arkadaşlar var, meslektaşlarımız var, Sayın Bakanın meslektaşları var.
2013 yılında Diyanet İşleri Başkanlığı personeli olarak 12 bin kişi alınıyor,
emniyet teşkilatının son on yılda aldığı polis miktarı 110 bin ancak Tarım
Bakanlığı son on yılda 17.607 mühendis ve veteriner hekim bünyesine katıyor.
Tarım bu kadar önemli, sosyal yönü var, ekonomik yönü var; 17.607 arkadaşımız
Bakanlıkta göreve başlıyor. Peki, bunun sorumlusu kim? Sayın Bakan “Bunun sorumlusu ben değilim, Maliye Bakanı.”
diyor. Maliye Bakanına soruyorsunuz, o da diyor ki: “Evet, böyle bir talep var
ama Devlet Personel Başkanlığında, ben onların görüşünü bekliyorum.” Ama, bu mühendis çocuklarımız da sizlerden görevlendirme
bekliyor, atama bekliyor. Sizlere bunu Meclis kürsüsünden duyurmak istiyorum. 
Değerli
arkadaşlarım, son günlerin en önemli konularından bir tanesi de hava
koşullarından dolayı meydana gelen elektrik kesintileri. Hoş, Sayın Bakan “Kriz
yok.” diyor. Sayın Bakan, nasıl bir ortamda bunun adını “kriz” olarak koyacak?
Yani, bugün enerji nakil hatlarında önemli problemler yaşanıyor, günde üç saat,
beş saat, on saat elektrik kesintileri meydana geliyor; vatandaş üşüdü, üretim
durdu. Bunun tarımsal üretime yansımaları da var. Kanatlı üretiminde önemli
sıkıntılar yaşıyorlar elektrik kesintilerinden dolayı. Özellikle, Akdeniz
Bölgesi’nde, narenciye üretim tesislerinde dondan korunma yöntemi olarak
pervaneleri çalıştıramıyorlar, sulama sistemlerini çalıştıramıyorlar. İşte,
Anamur’da afetten dolayı, dondan dolayı önemli zararlar meydana gelmiş. Üreticiler
seralarını ısıtamıyorlar ama Sayın Enerji Bakanına göre bu elektrik kesintileri
bir kriz değildir. 
Değerli
arkadaşlarım, narenciyeden söz açılmışken, biraz sonra Sayın Bakan kürsüye
çıktığında, Türkiye’de gerçekten tarım sektöründe herhangi bir sorunun
yaşanmadığından bahsedecek, üretimin arttığından bahsedecek, çiftçinin
gelirinin arttığından bahsedecek, Avrupa’da, dünyada tarım ekonomisi olarak
büyüdüğümüzden bahsedecek, ama, ben bugün güncel bir
sorunu burada dile getirmek istiyorum. Narenciye henüz hasat döneminde ve
özellikle benim bölgemde, Akdeniz Bölgesi’nde narenciye üreticileri
narenciyelerini satamıyorlar; 30 kuruş, 35 kuruş, 40 kuruş bu ürünlerin
fiyatları. Peki, bunun sebebi ne? Elbette ki yeterli ihracat yok. Üretimimiz
tüketimimizden fazla, dolayısıyla ihracat yapmamız lazım, ihracat yapabilmemiz
için devletin desteğine ihtiyacı var ihracatçının, devlet bu desteği yapamıyor.

Ben buradan
vatandaşlarıma seslenmek istiyorum. Lütfen, Hükûmetin yapamadığını siz
yurttaşlarımız yapın, akşam eve giderken 1 kilogram portakal alın, 1 kilogram
mandalina alın hem kış günü soğuk algınlığı için birebir, her derde devadır. 
İLHAN DEMİRÖZ
(Bursa) – Para nerede, para? 
VAHAP SEÇER
(Devamla) – Ayrıca, Sayın Bakandan da rica ediyorum narenciye üreticileri
adına: Sayın Bakanım, biliyorsunuz, bir Okul Sütü Projesi gerçekleştirdiniz.
Niçin “okul narenciyesi projesi” olmasın? “Sağlığımı düşünüyorum, narenciye
tüketiyorum.” Slogan da hazır. Böyle bir projeyi Tarım
Bakanlığı olarak pekâlâ hayata geçirebilirsiniz. 
Değerli
arkadaşlar, Türkiye’de tarımsal üretimi imkânsız kılan en önemli sorunların
başında girdi fiyatları gelir. Bakınız, on bir yıllık AKP hükûmetleri -2002
sonu, bugün 2013’ü bitiriyoruz- girdi fiyatlarına bakıyoruz: Mazot fiyatları
1,25 TL’den 4,5 TL’ye gelmiş; gübre fiyatları -çeşitlerine göre değişmek üzere-
yüzde 300’lere, yüzde 350’lere varan fiyat farklarına ulaşmış; tarım elektriği
fiyatı yine yüzde 200, yüzde 300 fiyat artışlarına sebebiyet vermiş. 
Şimdi, ürün
fiyatlarına bakıyoruz aynı oranda büyümüş mü? Bir taraftan, yüzde 200, yüzde
300, yüzde 400 girdi maliyetlerinde artış ama tarım ürünleri fiyatlarında -2002
ile 2013’ü mukayese ettiğiniz zaman- aynı oranları yakalamamız mümkün değil.
Buğday fiyatlarına bakıyorsunuz, 2002 sonunda 30 kuruş olan buğday fiyatları,
bugün 60-70 kuruş seviyelerine gelmiş. Mısır, 25 kuruş seviyelerindeymiş 50
kuruş fiyatlarına gelmiş. İşte, portakal, mandalina dalında, satılmıyor. Üzüm,
bu sene sezon yine kötü geçti. Üretici on yıl önceki fiyatları arar konuma
geldi. 
Dünyanın neresine
giderseniz gidin, hiçbir ülkede, tarımsal üretime devlet eli değmezse, tarımsal
üretim devlet marifetiyle desteklenmezse üretim yapma şansınız yoktur, bunu
herkes biliyor, Sayın Bakan da biliyor. Bakınız, 2006 yılında bir yasa çıkmış:
Tarım Kanunu. Burada, merkezî bütçeden tarımsal desteklere ayrılacak oran
olarak yüzde 1 şeklinde bunu kanuna geçmişiz. Bunu hep beraber yapmışız. Doğru
mu? Doğru.
Peki, 2013
yılında gerçekleşmesi beklenen tarımsal destek miktarı ne? 9 milyar TL. 2014’te
öngörülen ne? 9,670 milyar TL. 
Peki, Türkiye'nin
gayrisafi millî hasılası ne bugün? 800 milyar dolar civarında yani 1,6-1,7
trilyon TL. Bunun yüzde 1’i nedir? 16-17 milyar TL ama bakın, bugün, 6-7
milyar, çiftçiye verdiğimiz destek miktarı gerilerde kalmış.
Tarım Kanunu
2006’da çıkmış; 2007’yle 2013 arasında çiftçiye yaklaşık olarak 40 milyar TL
eksik ödeme yapmışız.
“Efendim,
çiftçiye gerekli desteği veriyoruz ama bunun karşılığında da çiftçiden pekâlâ
vergi alıyoruz.” Bakın, 3,5 milyon ton, çiftçinin bir yılda yaklaşık olarak
tükettiği mazot miktarı. Buna ödediği ÖTV, KDV miktarı, merkezî bütçeden
çiftçiye ödenen destekleme miktarıyla eşit. 
Diğer taraftan,
çiftçi her türlü girdisine, gübresine, ilacına, suyuna, havasına, her şeye KDV
ödüyor, ÖTV ödüyor. Hale ürününü götürüyor, stopaj ödüyor, hal rüsumu ödüyor
ama diğer taraftan çiftçiye bizim verdiğimiz 9 milyar TL, 10 milyar TL;
Türkiye'nin bütçesi 400 milyar TL’nin üzerinde. 
(Mikrofon
otomatik cihaz tarafından kapatıldı) 
VAHAP SEÇER
(Devamla) – Gerçekten, sanki çok devasa rakamlar gibi kamuoyuna sunulmaya
çalışılıyor.
BAŞKAN – Teşekkür
ederim.
VAHAP SEÇER
(Devamla) - Değerli arkadaşlarım, tabii ki tarım için söylenecek çok söz var. 
Her şeye rağmen,
2014 bütçesinin çiftçinin derdine deva olamayacağını bile bile hayırlı olmasını
diliyor, saygılar sunuyorum. (CHP ve MHP sıralarından alkışlar)
BAŞKAN – Teşekkür
ederim.
İkinci konuşmacı,
Ramazan Kerim Özkan, Burdur Milletvekili. (CHP sıralarından alkışlar)
Süreniz sekiz
dakikadır.
CHP GRUBU ADINA RAMAZAN KERİM ÖZKAN (Burdur) – Sayın Başkan,
değerli milletvekilleri; yüce heyetinizi saygıyla selamlıyorum ancak Meclisimiz
boş olduğu için buradan televizyonları başındaki eli hamur, karnı aç olan
üretici kardeşlerime, tüketicilerimize, atama bekleyen gıda mühendislerine, su
ürünleri mühendislerine, ziraat mühendislerine ve teknisyenlerine, veteriner
hekimlere ve teknisyenlerine sesleneceğim ve Bakanlığa da uyarılarda
bulunacağım.
Değerli
vatandaşlarım, nasılsınız, iyi misiniz? İyi olmadığınızı biliyorum. Kış geldi,
dertler arttı. Yakacak dert, saman dert, ot dert, yem dert, mazot dert, ilaç
dert. Elmayı, narenciyeyi, domatesi, biberi, sütü satmak, eti
satmak dert. Üretmek de ayrı bir dert. Çünkü,
siz gübreyi 8 liraya alıyordunuz, aynı gübre bugün 80 lira ama ürettiğiniz
ürünlerin fiyatları yerinde saymaya devam ediyor. Her şey güllük gülistanlık
ama durum öyle değil. Burdur tabiriyle “Cici pappam
parıl parıl parıldıyor, aç karnım curul
curul curulduyor.” yani
tok, açın hâlinden anlamıyor. (CHP sıralarından alkışlar)
Bakıyorum,
yetkililer, sütü, eti, buğdayı, arpayı, fasulyeyi, salatalığı, domatesi,
elmayı, armudu kendiliğinden oluyor sanıyor. Değerli vatandaşlarım, saygıdeğer
milletvekilleri; bunların üretiminde toprak var, su var, enerji var, traktör
var, mazot var, gübre var, ilaç var, alın teri var. Yeter mi? Teknik kadrosunda
ziraat mühendisi var, gıda mühendisleri var, su ürünleri mühendisleri var,
veteriner hekimler var, teknikerler var. 
Bakanlığa
soruyorum: Ne oldu Gıda, Tarım ve Hayvancılık Bakanlığında kadroya alınacak
6.557 kişi? Sayın Bakan diyor ki: “Biz bu kadroyu Maliye Bakanlığından istedik?
Maliye Bakanlığı istediğimiz kadroyu vermedi.” Sizler aynı Kabinenin üyeleri
değil misiniz? Sayın Maliye Bakanına sözünüz geçmiyor mu? Niçin on binlerce
ailenin duygularıyla oynuyorsunuz? Bir an önce bu sorunu çözün. Vatandaş sizden
çözüm bekliyor. 
Değerli
vatandaşlarım, bakın, şu anda saman 40 kuruş, silaj 20 kuruş. Saman, dolgu
maddesi, gıda değeri yok. Silaj, protein kaynağı, gerekli
gıda. Bunu dahi öğretememişiz üretenlere. Niçin? Eğitim için, kontrol
için, üretim için, koruyucu mücadele için. Maliye Bakanlığı bu kadro işini bir
an önce çözmelidir. Bu çiftçilerimize bu maddeler öğretilmelidir. Silaj nedir,
kepek nedir, yem nedir? 
Günün birinde bir
siyasetçi, bir köye gidiyor, köylüler dertleniyor “Efendim, kepek 100 kuruş,
arpa 60 kuruş.” diyorlar, “E, kardeşim, o zaman siz de kepek yerine arpa ekin.”
diyor. Çünkü, o siyasetçi kepeği bilmiyor, köpeği
bilmiyor, biz bunlarla karşılaştık. Bu insanlara kepeğin ne olduğunu, köpeğin
ne olduğu, kepeneğin ne olduğunu öğretmemiz gerekiyor değerli arkadaşlarım.
Şimdi, Et Konseyi
ve Süt Konseyinin kurulmasını uygun buluyoruz. Ancak, Et Konseyi ve Süt
Konseyinin, Tarım Kredi Kooperatiflerinin, Toprak Mahsulleri Ofisinin özerk
yapıda olmasını istiyoruz. Ancak, buralarda siyasallaşmanın olduğunu görüyoruz
ve üzülüyoruz. Bu kurumlar, çiftçinin kara gün dostudur ancak, kârlarının
yüksek rakamlarda olması köylüleri üzmektedir. Tarım Kredi Kooperatifleri
övünüyor “165 milyon kâr ettim” diye, kimden ettin kardeşim bu kârı? Köylüden,
çiftçiden. Bu kârı etmeyeceksin, sen kara gün dostusun, ona destek vereceksin,
o köylünün kârına ortak olmayacaksın. (CHP sıralarından alkışlar) 
Hükûmet olarak,
arz-talep dengelerini korumalısınız. Geçtiğimiz yıllarda “sıfır faiz” diye bir
uygulama yaptınız, binlerce üreticiyi iflas ettirdiniz. Sıfır faiz oldu yüzde
100 faiz. Vatandaş perişan oldu, vatandaşı âdeta değirmene buğdaysız un
öğütmeye gönderdiniz.
Sevgili
vatandaşlarım, bu bütçeden yine bir müjde yok. Bağı bellemesini bilmeyen âşık,
üzümün kıymetini anlamıyor. Buğday para etmiyor, elma para etmiyor, süt para
etmiyor, narenciye para etmiyor. Şu anda, seralarda vatandaşlar akşam beşte
başlıyor odun yakmaya, sabahın yedisine kadar odun yakıyor, sera ısıtıyor.
Seralarda şu anda, odunun steri kamuda 60 lira, serbest piyasada 150 lira.
Vatandaş seralara nasıl odun bulacağım diye kara kara düşünüyor. Bunlara çözüm
bulmamız gerekiyor.
Ürün, yerinde
ucuz, pazarda pahalı. Elma, şu anda -Çivril’deydim, Eğirdir’deydim geçen hafta-
10 kuruş değerli arkadaşlarım ama Ankara’da 2 lira. Bu, yazık değil mi? Bu
üretici-tüketici buluşmasını niçin başaramadınız? On yıllık iktidar, “Başarılı
bir iktidar” diyorsunuz, neden bu işi başarmadınız? Üretici-tüketici
buluşmasını niçin yapmadınız? Hâlâ da yapamıyorsunuz.
OKTAY VURAL
(İzmir) – Onlar başka buluşmaların peşinde.
S. NEVZAT KORKMAZ
(Isparta) – Oslo’da buluşuyorlar onlar.
RAMAZAN KERİM
ÖZKAN (Devamla) - Şimdi, değerli arkadaşlarım, isteklerimiz: Bakın “Yeşil mazot
veya ucuz mazot vereceğiz.” dediniz, on yılda veremediniz, bir an önce yeşil
mazotu verin. “Sütte, ette KDV’yi yüzde
8’den 1’e çekeceğiz.” dediniz, çekmediniz; yüzde 1’e çekin. “Tarımsal sulamada
kullanılan enerjide indirim yapacağız.” dediniz, yapmadınız, hâlâ yüzde 18.
Destekler yeterli mi? Hayır. “Gayrisafi millî hasılanın yüzde 1’ini destek
olarak vereceğiz.” dediniz, hâlâ o oranı yakalayamadınız. Mazottan alınan özel
tüketim vergisi ve KDV 10 milyarı geçiyor, 10 milyarı. Vatandaşa verdiğiniz
tarımsal destek 9 milyar. Yani, sağ cebinden verdiğinizi, sol cebinden
alıyorsunuz. Buna, ilaçtan alınanı, gübreden alınanı, yemden alınanı, şaraptan
alınanı katmıyorum.
Bakın, Çal
ilçesinde şarap üreticileri var. Onların ürettiği paradan biz de maaş alıyoruz,
siz de maaş alıyorsunuz, imam da alıyor, müftü de alıyor. Onlardan şişe başına
1 litreden 5 lira para alıyorsunuz; daha bunu, tüketime sunulmadan alıyorsunuz.
Bu para, yazıktır, günahtır, haramdır. Bunu kesinlikle kaldırmanız gerekiyor.
Bir cebine koyduğunuzu diğer cebinden alıyorsunuz dedim. Bu arada, KDV indirimi
beklerken, geçen gün, kanatlı etinde yüzde 1’lik KDV’yi yüzde 8’e çıkardınız.
Bu ne perhiz bu ne lahana turşusu! Doğruluğunu Sayın Bakan anlatsın. Bu mudur
üreticiyi, tüketiciyi korumak? 
Sayın Bakan,
besicilik bitiyor, köylerde mal sayısı her gün azalıyor. Geçenlerde Afyon’da,
Burdur’da 50-60 tokası yani hayvanı olan insanlar, 5-6 hayvana şu anda
bakamıyor girdi maliyetlerinden dolayı. Bunun için, buna bir an önce son
verdirmeniz gerekiyor. Bakanlık olarak “Düve ihraç ettik.” diye övünüyorsunuz.
250 düve ihraç etmişiz, 174.501 düve son dört yılda almışız. Alınana bakın,
satılana bakın. Bu, övünç meselesi olmamalı. 
Uyarılarımız:
Islah kooperatiflerini destekleyiniz. Yerli üretime sahip çıkınız. Ucuz yeşil
mazotu veriniz. Irk ıslahını yaygınlaştırınız. İthalattan vazgeçiniz. Orta Doğu
ülkeleriyle barışınız. Onların gıda ihtiyaçlarına cevap arayınız. Üretici
desteklerini artırınız. Unutmayın, üç yılda samana 3 milyar dolar bu Hükûmet
para verdi, 3 milyar dolar; yazıktır, günahtır. 
Bakın, koruyucu
mücadele ve tedbir eksikliğinden şap, çiçek, brusella,
tüberküloz, Kırım Kongo kanamalı ateşi, kuduz devam ediyor. Hayvan
pazarları kapalı. Vatandaş sudan çıkmış balığa döndü. Kadro eksikliğini
tamamlayın, bu hastalıklara son verin. 
Bir daha, ithal
süt tozu, tereyağı veya süt alımı istenmiyor. Sahada kooperatiflerde yetki
kargaşası var. 1163 sayılı Yasa’yla kurulan kooperatifleri koruyunuz. 
Son olarak, 31/12/2013’e kadar devam eden, 200 kilogram üstü danalara
verilen desteğin, bugün, burada 2014 yılı için de devam edeceği sözünü veriniz.
Unutmayın, bu uygulama dişi kesimleri bir nebze olsa önlemektedir. “Ana olmadan
dana olmaz.” söylemini hatırlatmak isterim. 
Bütçenin ülkemize
hayırlı, uğurlu olmasını temenni ediyorum. 
Bu kısa sürede
ancak bunları anlatabildim vatandaşlarım. Sizlerle daha sonra çok büyük
sorunları beraber paylaşacağız. 
Çözüm, Cumhuriyet
Halk Partisi. (CHP sıralarından alkışlar) 
BAŞKAN – Teşekkür
ederim. 
Üçüncü konuşmacı
İlhan Demiröz, Bursa Milletvekili. 
Buyurun Sayın
Demiröz. (CHP sıralarından alkışlar) 
Süreniz sekiz
dakika. 
CHP GRUBU ADINA
İLHAN DEMİRÖZ (Bursa) – Sayın Başkan, değerli milletvekilleri; 2014 Yılı
Merkezi Yönetim Bütçe
Kanunu Tasarısı’nın kanun hükmünde kararnameyle kurulan ve Sayıştaya
gönderilmesi gereken defter, tablo ve belgelerin hiçbirisini sunmamış Gıda,
Tarım ve Hayvancılık Bakanlığı bütçesi üzerine Cumhuriyet Halk Partisi adına
görüşlerimi ifade etmek için söz almış bulunuyorum. Bursa’da ve ülkemizin dört
bir yanında en zor koşullarda üretim yapan, inadına üretim yapan, dimdik ayakta
duran kıymetli çiftçilerimiz başta olmak üzere tüm yurttaşlarımızı ve sizleri
sevgi ve saygıyla selamlıyorum. 
Değerli
milletvekilleri, 2014 yılı bütçesinin içerisinde işçi yok, emekli yok, dul,
yetim yok, memur yok, çiftçi ve köylü de yok; gözden çıkarılan siz çiftçi
kardeşlerimizin içinde bulunduğu sorun ve sıkıntıları giderecek bir pay, bir
kalem, bir ödenek yok. 
Sayın Bakan
birazdan bu kürsüye gelecek ve güncellenmeyen, takla attırmayı sevdiği
rakamlarla sizlere yapılanları anlatacak ve pembe tablolar çizecek. 
Değerli çiftçi kardeşlerim, sizlere sesleniyorum: Lütfen, Bakanın
anlattıklarını kendi cebinizde olanla karşılaştırın, köylere gelen sarı
taksilerle karşılaştırın, köy kahvesindeki siyah çantalı kişilerle
karşılaştırın, ilçenizde sayıları hızla artan icra daireleriyle karşılaştırın,
ektiğiniz tarla ve aldığınız mahsul, sattığınız ürünle karşılaştırın, damdaki
hayvan sayınızla karşılaştırın, mağdur olmuş çiftçiye “Ananı da al git.”,
“Gözünü toprak doyursun.”, “Kusura bakma, senin oğlun da işsiz kalsın.” diyen
AKP’li yetkililerin ifadeleriyle karşılaştırın, sonra da, Yüce Atatürk’ün
“Köylü milletin efendisidir.” sözüyle karşılaştırın ve kararı siz verin.
Değerli
milletvekilleri, dünya üzerinde tarımın
desteklenmediği hiçbir ülke yok, ancak bizim ülkemizde tarım destekleniyormuş
gibi yapılıyor, bütçeye göstermelik konan ödenekler o yıl içerisinde
-arkadaşlarımızın da ifade ettiği gibi- çiftçilerin kullandığı mazot üzerinden
ÖTV ve KDV olarak fazlasıyla geri alınmaktadır.
Ekranları başında
bizi izleyen çiftçi kardeşlerimin huzurunda, Sayın Bakana, çiftçilerimizi
desteklemediğini, tarımın Hükûmet eliyle çökertildiğini ifade etmek istiyorum. 
Ülkemizde çiftçi
ve köylü gözden çıkarılmış, her fırsatta çiftçiye destek vermeme politikası
üzerinde çalışmalar yapılmaktadır. Bu çalışmalara basınla ses veren örgüt
temsilcilerinin ifadesi bizim için çok önemlidir. Dünyanın en yüksek girdi
fiyatlarına ve en düşük ürün fiyatına on iki yıl dayanan bir holding bile
tarımsal üretim merkezini kapatırken çiftçi nasıl dayansın diyoruz.
Herkesin aklını
başına toplaması gerektiğini ifade eden oda temsilcileri şöyle diyor: “Bu,
böyle devam edemez, bu sektörde çalışan insanların mesleği terk etmesi, bir
holdingin çekilmesine benzemez. Çiftçiler bu ülkenin çimentosudur, vatansever,
özverili, çalışkan insanlardır. Böyle bir durum, ülkede çok büyük bir sosyal
çalkantı yaratır ki, hiçbir açılım, saçılım bu sosyal
kaosu gideremez.”
Tarım
mutfağındaki temsilciler bu şekilde feryat ederken, tarihte “saman ithal eden
Bakan” olarak anılacak olan Sayın Mehdi Eker’in
Fransa’dan aldığı şövalye nişanını da çiftçilerimiz unutmamaktadır.
Değerli milletvekilleri,
basında hep TOKİ ilanlarını görmeyelim, artık sahibinden satılık çiftçiler var.
İşte, bakın…
(Hatip, elindeki
gazeteyi gösterdi)
İBRAHİM YİĞİT
(İstanbul) – Bu tarafa da göster.
İLHAN DEMİRÖZ
(Devamla) – Buyurun.
Kredi kullanıp
iflasın eşiğine gelen yatırımcılardan biri diyor ki, 2010 yılının sonlarına
doğru aldığı krediyle çiftlik kurduğunu ancak devletin kredi vermesindeki
amaçla uygulamanın tutmadığını; dedesinden, babasından kalan otuz yılda
biriktirdiği tüm mal varlığını kaybettiğini… Kredi kullanan bu vatandaş “300
hayvanım vardı, şimdi 150 tane kaldı. Çektiğim krediyle 40 tane hayvan
alabiliyordum, şimdi, 100 hayvanı satsam da geri ödeyemiyorum.” diyor ve
kurduğu çiftliği satıyor değerli arkadaşlar.
Sayın Bakan bir
ödül töreninde yaptığı konuşmada iki projeyle Guinness Rekorlar Kitabı’na
başvurduğunu ifade etmiştir. Dünyaya açılan bu girişimleri takdirle
karşılıyoruz. Guinness yetkilileri de ülkemize geldiklerinde ne kadar geç
kaldıklarını ve Sayın Bakanın ülkemiz tarımına yönelik tüm çalışmalarının
aslında kitabın ilk sayfasında yer almayı hak ettiğini göreceklerdir.
Bu iktidarın 2006
tarihinde çıkardığı Tarım Kanunu’nun 21’inci maddesi hükmü gereği,
çiftçilerimize 40 milyar TL borçlu olduğunu bu kürsüden bir kez daha ifade
ediyorum. Bu borcu ödemediklerini biliyoruz ancak bu konuda çiftçilerimizin
alacaklarının ödenmesi için iki ayrı kanun teklifi verdiğimi ve Türkiye Büyük
Millet Meclisi Başkanlığında olduğunu da ifade etmek isterim.
Değerli milletvekilleri,
Sayın Bakanı çeşitli toplantılarda görüyoruz. Bu toplantıların çoğu, otel
salonlarında yapılmaktadır. Acaba, Bakanlığınız döneminde çiftçilerle nerede,
kaç defa toplantı yaptınız? Ayakkabınız killi, ağır bünyeli, tınlı topraklara değdi mi? Çiftçileri bire bir dinlediniz
mi? Orada bulunuyorsanız, bakanlık koltuğuna oturuyorsanız, bunun sebebi çiftçi
kardeşlerimizdir, bunları yok saymaya, ötelemeye hakkınız yok. 
Son olarak, Bursa
Gemlik, İznik, Mudanya ve Orhangazi ilçelerinden, sofralık zeytine 50 kuruş
prim destek talebiyle yaklaşık 12 bin imza topladık değerli arkadaşlar. Tarım,
Orman ve Köyişleri Komisyonu üyesi olmama rağmen, 4
ilçe başkanı, ziraat oda başkanları ve üretici temsilcileriyle birlikte Sayın
Bakandan dosyayı teslim etmek için randevu istediğimizde, Sayın Bakan, bize,
maalesef randevu vermemiştir. 
Değerli milletvekilleri, ülkemizin doğusundan batısına, güneyinden
kuzeyine alın teri döken ve bizleri doyuran kıymetli çiftçilerimizin, her şeye
rağmen umutlu olmalarını istiyorum, çünkü Cumhuriyet Halk Partisi olarak
bizler, herkes için üretim ve herkes için zenginlik içeren yeni tarım düzeni
planlamamızla, iktidarımızda, devletin desteği, toprağın bereketi çiftçimizin
olacak diyor, hepinizi saygı ve sevgiyle selamlıyorum. (CHP sıralarından alkışlar)
BAŞKAN – Teşekkür
ederim Sayın Demiröz.
Dördüncü
konuşmacı Ayşe Nedret Akova, Balıkesir Milletvekili. (CHP sıralarından
alkışlar)
Süreniz sekiz
dakikadır. 
CHP GRUBU ADINA
AYŞE NEDRET AKOVA (Balıkesir) – Sayın Başkan, değerli milletvekilleri; hepinizi
sevgi ve saygıyla selamlıyorum.
2012 yılında Aile
ve Sosyal Politikalar Bakanlığının yaptığı harcama ve işlemleri gerektiği gibi
denetleyemedim, çünkü siyasi iktidarın yönlendirmesiyle Sayıştay üst yönetimi,
Türkiye Büyük Millet Meclisine gönderdiği raporları, hepinizin de iyi bildiği
gibi budadı.
Milletimin
verdiği bütçe hakkını kullanarak, vatandaşlarımızın ödediği vergilerin usulüne
uygun olarak harcanıp harcanmadığını tespit etmem, Hükûmetçe ve Sayıştay üst
yönetimi tarafından engellendi. Sözlerime bu durumu protesto ederek başlıyorum.
(CHP sıralarından alkışlar)
Sayın Başkan,
değerli milletvekilleri; Aile ve Sosyal Politikalar Bakanlığının 2014
yılı bütçesindeki payı yüzde 3,9’dur. Bu kadar düşük bütçe payı ile ülkemizin
en muhtaç kesimine nasıl hizmet edilecektir, bunu anlamak mümkün değildir.
Bakanlık bütçesi tahsis edilirken en büyük pay, kömür, erzak vesair dağıtımına ayrılmıştır. Sosyal Yardımlar Genel
Müdürlüğünün Bakanlık bütçesindeki payı yüzde 62’dir. Basın ve Halkla İlişkiler
Müşavirliğine bütçeden ayrılan pay yüzde 0,6’dır. Kadının Statüsü Genel
Müdürlüğüne ayrılan pay da yüzde 0,6’dır. 
Saygıdeğer milletvekilleri, 14 Ekim 2013 tarihli Anadolu Ajansının
haberine göre, kapatılıp yerine, içinde kadının adı geçmeyen bir komisyon
kurulacağı yani bizlerin de içinde bulunduğu, benim de görev aldığım Kadın
Erkek Fırsat Eşitliği Komisyonunun kaldırılacağı ve bir başka ad ile başka bir
komisyon kurulacağı haberi yayınlanmasına rağmen, Sayın Bakanlık tarafından bu
konu da yalanlanmamıştır. Sayın Bakanımız
da huzurdadır, bu konu kamuoyu tarafından çok merak edilmektedir çünkü
yüzyıllardır süren kadın haklarındaki mücadelede geriye gidiştir. Bu nedenle,
Sayın Bakan tarafından da bu komisyonun adının değişmeyeceği, kadının adının
kaldırılmayacağı hususunun huzurunuzda söylenmesini talep ediyorum efendim.
Ayrıca,
saygıdeğer milletvekilleri, Sayın Bakan bütçe sunuş konuşmasında sadece iki
yerde kadına değindi; kadının iş gücüne katılma oranlarının düşüklüğü, kadın
konukevlerine ayrılan pay... Kadın konukevlerine ayrılan payın düşüklüğünden de
bahsetti. Böylelikle, ülkemizde kadının güçsüzlüğü, bütçe sunuş konuşmasında
Sayın Bakan tarafından da kabul edilerek açıklanmış bulunmaktadır. 
Aile kavramı
içerisine hapsedilen kadın işsizdir, şiddet görüyor. Devlet,
kadını korumada ve kadını ekonomik ve siyasal açıdan güçlendirmede yetersiz. Kadının
adı her yerden silinmek isteniyor, kadının bedeni üzerindeki haklarının
kısıtlanmasına yönelik yasalar çıkarılıyor. Kaç çocuk yapacağının baskısı
yanında, doğumu bile nasıl yapacağı belirleniyor. Bunun yanı sıra, kadının
siyasal anlamda güçlenmesi ve karar alma mekanizmalarında daha fazla yer alması
istenirken her adayın açıklanmasında, her belediye başkanı adayının
açıklanmasında -televizyonlarda da izledik- “3! 3!” diye bağırılması, mahrem ve
özel konuların seçime malzeme olması, kadına karşı işlenmiş ruhsal bir şiddet
değil de nedir? 
Dünya Ekonomik
Forumu 2013 Global Cinsiyet Uçurumu Raporu’na göre Türkiye, 136 ülke arasında
120’nci sıradadır; siyasi katılımda 103’teyiz, ücret eşitliğinde 79’dayız. Saygıdeğer milletvekilleri, kadının iş gücüne katılımı yüzde 30,
erkeklerde yüzde 76; kadınlar arasında işsizlik oranı yüzde 11, erkeklerde
yüzde 9; kadınlar arasında yarım gün çalışma oranı yüzde 24, erkeklerde yüzde
9; tarım dışı istihdamda kadın iş gücü oranı yüzde 23, banka hesabı olan
kadınların oranı yüzde 33, saygıdeğer milletvekilleri, erkeklerde yüzde 82 gibi
çok yüksek bir oran, buna da dikkatinizi çekiyorum. İşletmelerde
liderlik konumuna yükselebilen kadın oranı yüzde 4.
2008 yılında
hazırlanan Türkiye’de Kadına Yönelik Aile İçi Şiddet Araştırması Raporu’na göre
ülkemizde kadınların yüzde 41,9’u, eşi veya en yakınında bulunan babası,
sevgilisi, dostu, ağabeyi, arkadaşı tarafından şiddet görmektedir. 2008
yılından sonra da açıklanmış resmî bir rakam, resmî bir veri yoktur.
Bu nedenle de
hakikaten Türkiye’mizin, ülkemizin en önemli sorunlarından birisi olan çocuk
gelinler konusu. Türkiye’de, ülkemizde her 4 evlilikten 1’isinin çocuk gelin
olduğu, bazı bölgelerde de 3 evlilikten 1’isinin çocuk gelin olduğu
gazetelerde, medyada ve bazı istatistiki bilgilerde yer almaktadır.
Bunun yanı sıra
her gün gazetelerde gördüğümüz üzere kadına karşı şiddet, kadına karşı
cinayetler gün geçtikçe artmaktadır. Bu nedenle bunların ekonomik boyutlarının,
sosyolojik boyutlarının, psikolojik boyutlarının araştırılması konusunda
mutlaka, Sayın Bakan, bir komisyon kurulup araştırılması ve bu işin çözüm
yollarının, nasıl çözüleceğinin, nasıl önüne geçileceğinin araştırılması
gerekmektedir. Bu, gün geçtikçe artmaktadır. Ülkemizdeki en önemli sorunlardan
işsizliğin yanı sıra bu da çok önemli bir sorundur; buna da dikkatinizi çekmek
istiyorum. 
Ülkemizdeki kadının durumu bu iken, kadın-erkek eşitliğinin
sağlanması olan, yine, toplumsal yaşamın tüm alanlarında kadınların
konumlarının güçlendirilmesi için, kadınlara karşı her türlü ayrımcılığın
önlenmesi nedeniyle de bu konuda -Kadının Statüsü Genel Müdürlüğü görevlerinden
olan- Bakanlık bütçesindeki binde 6’lık bütçe payının da bu kadınların bu
sorunlarının çözülmesine yeterli olmadığı kanaatindeyiz. Binde 6’lık bütçe payı çok düşüktür, reklamlara ayrılan payla aynı
orandadır. Bu nedenle, Sayın Bakan, mutlaka, bu reklamlara ayrılan paydan,
Kadının Statüsü Genel Müdürlüğüne bu paydan bir kısım daha fazla payın
ayrılması ve kadınların ülkemizde yaşadıkları sorunların ve Kadının Statüsü
Genel Müdürlüğünün sorumluluk alanı içerisinde bulunan problemlerin çözülmesi
için de bu payın daha artırılması gerektiği kanaatinde bulunmaktayım.
Ülkemizde
çalışabilecek yaşta kadın sayısı 27 milyon 773 bin kişi olarak tespit edilirken
sadece 8 milyon 192 bin kadın iş gücü olarak gösterilmiştir. Ülkeler arasında
yapılan araştırmalar, uzun dönem potansiyel büyümeyle kadınların istihdama
katılım oranı arasında pozitif ve güçlü bir ilişkinin varlığını tespit
etmiştir. Bu nedenle de kadının iş gücüne katılım oranının artırılması
konusunda elimizdeki imkânların bu yönde kullanılması gerekmektedir. 
Ayrıca, ülkemizde
toplam nüfusun yüzde 12,29’u, yani yaklaşık 9 milyon vatandaşımız da
engellidir. Engellilere ayrılan pay, Bakanlık bütçesindeki pay yaşlılarla
birlikte değerlendirilmiş; bu da yüzde 0,15’tir, toplam bütçedeki payı ise
binde 0,6’dır.
(Mikrofon
otomatik cihaz tarafından kapatıldı) 
AYŞE NEDRET AKOVA
(Devamla) - Nüfusumuzun çoğu engelli ve yaşlı iken bu payın da çok az olduğu
konusunda dikkatlerinizi çekiyorum. 
Bütçenin her şeye
rağmen ülkemize hayırlı olmasını diliyor, saygılar sunuyorum. (CHP sıralarından
alkışlar)
BAŞKAN – Teşekkür
ederim. 
Beşinci konuşmacı
Candan Yüceer, Tekirdağ Milletvekili. (CHP sıralarından alkışlar) 
Süreniz sekiz
dakikadır. 
CHP GRUBU ADINA
CANDAN YÜCEER (Tekirdağ) – Sayın Başkan, değerli milletvekilleri; Hükûmet geçen
yıl yaptığı harcamaları denetleyen Sayıştay raporlarını Meclise getirmeden yeni
bütçeyi Meclise getiriyor. Hangi yüzle? Önce geçen yılın hesabını vermeniz
gerekmez mi? 2012 yılı Sayıştay raporları Meclise getirilmedi. Sayıştayın denetim görüşü, “Belgeler bize sunulmadığı için
görüş bildiremiyoruz.” oldu. 
VEDAT DEMİRÖZ
(Bitlis) – Getirildi, getirildi, odanıza uğramadınız herhâlde. 
CANDAN YÜCEER
(Devamla) – 2014 yılı bütçesi 10 Aralık günü Genel Kurula geldi. Yaklaşık on
bir günlük bir görüşmenin sonrasında iktidar partisinin yeterli parmak
çoğunluğuyla kabul edilecek ve daha sonrasında Cumhurbaşkanı tarafından
onaylanıp yürürlüğe girecek.
Peki, bu durum bu
bütçeyi meşru kılar mı? “Ak” demekle aklanılmadığı gibi, bu bütçeyi de parmak
çoğunluğuyla aklayamazsınız. Sayıştay raporları buraya gelmeden bu bütçe
gayrimeşru bütçedir, bu bütçe helal bütçe değildir. (CHP sıralarından alkışlar)

AHMET AYDIN
(Adıyaman) – Sayıştay raporları gelmiş, gelmiş, Sayıştay raporları burada. 
VEDAT DEMİRÖZ
(Bitlis) – Odanızda, odanızda; sizin odanıza da gönderildi, hepsi odanızda var.

CANDAN YÜCEER
(Devamla) – Hesap vermeyen, denetlenemeyen bir bütçe meşru olamaz. 
VEDAT DEMİRÖZ
(Bitlis) – Sana göre olamaz. 
CANDAN YÜCEER
(Devamla) – Şeffaf, her yapılanın, her kuruşun hesabını verebilen, insanların
huzur ve refahını artırmayı hedefleyen, vergide adaleti sağlayan, gelir
dağılımındaki eşitsizliği götürebilen, giderebilen, bazılarının değil, herkesin
haklarını koruyan bir bütçe meşrudur, halkın bütçesidir ve helaldir. 
VEDAT DEMİRÖZ
(Bitlis) – Gelen bütçeyi okusaydınız görürdünüz. 
CANDAN YÜCEER
(Devamla) – Bütçeden önce ben Sayın Fatma Şahin’e bir iki kelam etmek isterim.
26 kişiden oluşan kabinenin içinde tek kadın olarak kaybolsa da, Bakanlığının
adından “kadın” kelimesi çıkarılsa da kadın-erkek eşitliğine inanan bütün
milletvekilleri, Sayın Bakanının kadın sorunlarının çözümüne katkı sunmak
istediğine samimiyetle inanarak onu bu erkek egemen kabinenin içinde ayrı bir
yere koydu. Millî mücadelede bir kadının söylediği gibi, “Kim
demiş bir kadın küçük şeydir, belki bir kadın en büyük şeydir.” sözünde olduğu
gibi, 24 erkek bakana, Başbakana, partisindeki ve toplumdaki erkek egemen
zihniyete rağmen, eşitlik ve özgürlük temelinde verilecek olan hak
mücadelesinde sesi olmayan kadınların sesi, gücü olmayan kadınların gücü olarak
tüm mağdur kadınları kucaklayarak bu mücadeleyi verebileceğini umdum. Gönül
umduğundan küsermiş ama maalesef, biz gördük ki kadınlar yerine, eşitliğe
inanmayan, kadınların kaç çocuk doğuracağına, kürtajına, sezaryenine karışan,
Kadıköy vapurundan inen kadınlara tahammül eden, çocukların aynı okulda
okumasından, aynı sıralarda yan yana oturmasından rahatsızlık duyan bir
zihniyetin sözcülüğünü yaptı. (CHP sıralarından alkışlar) Maalesef, mağdur
kadınları bile “benden, senden” diye ayırt etti. Kadınları siyasete ve kendi
içindeki, parti içindeki erkek egemen zihniyete kurban ettiniz. İşte, bu
zihniyetin kadına yönelik yaklaşımları ve gizli ajandası, zaman zaman, iktidar
ve onun sözcüleri tarafından
âdeta itiraf niteliğinde ifade ediliyor ve siz de maalesef,
bunları açıklama çabası içindesiniz. Neymiş efendim, öyle demek istenmemiş,
böyle denilmek istenmiş. Aslında, ne denilmek istenildiğini, ne denildiğini biz
de biliyoruz, siz de biliyorsunuz. 
Sayın Bakan şiddetle mücadele konusunda dünyanın en güçlü yasalarından birini
bizim hayata geçirdiğimizi ve İstanbul Sözleşmesi’ni çekincesiz, ilk imzalayan
ülkelerden biri olduğumuzu her fırsatta ifade ediyor. Türkiye Büyük Millet
Meclisi çatısı altında, dışında, kadınlara yönelik düzenlemelerin altında
imzanız olduğu gerçektir ancak asıl gerçek, kadın-erkek eşitliğine inanmayan bu
zihniyetin iktidar olmasıdır ve kadınların birey olarak yok sayılmasıdır.
Bırakın kadının kendisini, kadının adının bile her yerden silinmeye
çalışılmasıdır. Kadını toplumun eşit bir bireyi olarak değil, aileyi oluşturan
“puzzle”ın bir parçası olarak gören AKP Hükûmeti,
devlet içindeki mevcut mekanizmaları güçlendirmek yerine, devlet içindeki var
olan kadın birimlerini tek tek temizleme çabasına girmiştir. İşte, Toplumsal
Yapı ve Kadın İstatistikleri Şubesi AKP iktidarı döneminde kapatılmıştır.
Kırsal Kalkınmada Kadın Daire Başkanlığının yerinde yeller esmektedir. 2011
yılında, Kadın ve Aile Bakanlığı kapatılıp Aile ve Sosyal Politikalar
Bakanlığına dönüştürülmüştür. 2009 yılında, tüm partilerin ortak mutabakatıyla
oluşturulan Kadın Erkek Eşitliği Komisyonu, Başbakanlıkta “fırsat eşitliği”
kelimesi eklenerek gelmiş, bugün de aile ve sosyal politikalar komisyonuna
dönüştürülmeye çalışılmaktadır.
Gördüğünüz gibi,
kadınlara karşı sorunları çözmek için yasalar yeterli olmuyor, uygulanılması da
gerekiyor. Dolayısıyla, kadının kimliğini, eşitliğini bu toplumun bilincine
yerleştirmediğimiz sürece, istediğimiz kadar yasalar yapalım, istediğimiz kadar
önlemler alalım, bu konuda bir arpa boyu yol alamayacağımızı -istatistikleri,
rakamları ben bir kenara bırakıyorum- biz bizatihi yaşayarak görüyoruz. Kadın
konusunda çalışmaların eksik kalmasının en büyük sebebi samimiyetsiz
politikalar ve kadın-erkek eşitliğini biz gerçekten sağlamak istiyorsak, bu
konuda güçlü bir politik iradeye ihtiyacımız var ama maalesef, ne bu irade ne
bu samimiyet AKP Hükûmetinde yok.
Değerli
milletvekilleri, demokratik, sosyal bir devletin amacı, bireylerin yasalar
önünde olduğu kadar siyasal, toplumsal, ekonomik alanda da eşit ve özgür
olmalarını sağlamaktır. Dolayısıyla, bütçeler sadece rakamlardan oluşmaz,
aslında ekonomik, siyasal ve yönetsel belgelerdir, her bir kalem bir siyasi
belgedir iktidarın politika hedeflerini gösteren. Bu nedenle,
ekonomi ve politika açısından bütçeleri değerlendirmek lazım. Biz, 2014
yılı Aile ve Sosyal Politikalar Bakanlığının bütçesini, 17 milyarlık bütçeyi
değerlendiremiyoruz, sadece niyet okuyoruz ve bu niyet üzerinden değerlen-dirmeye çalışıyoruz çünkü Sayıştay raporunda dört satır
var. Dört satırda da şunu yazıyor, onun bir cümlesinde: “2012 yılına ilişkin
mali rapor ve tablolar hakkında görüş bildiremiyorum çünkü denetime sunulan bir
tablo, bir belge, bir rapor yok.” deniliyor. Dolayısıyla, biz niyet okuyoruz
aslında bugün, şurada. Bu dört satırlık denetim bunu söylüyor.
VEDAT DEMİRÖZ
(Bitlis) – Bugüne kadar var mı bilanço?
CANDAN YÜCEER
(Devamla) – Bu bütçede de kadın istihdamının artırılmasına, kadın-erkek
eşitsizliğinin giderilmesine yönelik bir girişim yok. Kadının sosyal ve
ekonomik anlamda güçlenmesine dair bir adım yok. Devlet içinde kadının olduğu,
“kadın” sözcüğünün olduğu tek birim olan Kadının Statüsü Genel Müdürlüğü de
işlevsiz hâle getirilmiş. Bakın, Kadının Statüsü Genel Müdürlüğüne bütçeden
ayrılan kalem 9 milyon lira, kadın konuk evleri, ilk kabul birimleri ve ŞÖNİM’lere ayrılan para şimdiden 123 milyon lira. Bu ne
anlama gelir biliyor musunuz? Bu şu anlama geliyor: Çok trafik kazası olan
bozuk bir yolda, biz, yolları tamir etmektense, araba tamirhanesi açmayı tercih
ediyoruz. 
VEDAT DEMİRÖZ
(Bitlis) – Bakanlık bilançosu yüzde 15 arttı.
CANDAN YÜCEER
(Devamla) – Çünkü amacımız yolları tamir etmek değil, çünkü amacımız
kadın-erkek eşitliğini sağlamak da değil.
Bakın, ben,
aslında yetişmedi ama buradan şunu söylemek istiyorum: Burada, Sayın İsmail
Korkmaz’ın -Allah rahmet eylesin- annesinden bir mesaj vardı, diyor ki:
“Yavrumun acımasızca, öldüresiye dövüldüğünü, nasıl katledildiğini herkes
izledi. Sayın Fatma Şahin izlerken hiç mi içi sızlamadı, hiç duygulanmadı mı ki
bir kez olsun ‘Böyle olsun istemezdik.’ demedi, başsağlığı dilemedi. Ama benim
yavruma dünyanın her yerinden rahmet okundu. Ben Sayın Fatma Şahin’e, Sayın
Bakan Fatma Şahin’e hakkımı helal etmiyorum.” dedi. Evet, biz de, ben de, kadın
Bakan olarak Fatma Şahin’e hakkımı helal etmiyorum. 
Hepinizi saygıyla
selamlıyorum. (CHP sıralarından alkışlar) 
VEDAT DEMİRÖZ
(Bitlis) – Hakkın varsa etme!
CANDAN YÜCEER
(Tekirdağ) – Herkesin bir hakkı vardır, herkesin bir helalliği vardır, sen
karar veremezsin!
BAŞKAN – Teşekkür
ederim. 
Altıncı konuşmacı Aytuğ Atıcı, Mersin Milletvekili. 
Buyurun. (CHP
sıralarından alkışlar)
Süreniz dokuz
dakikadır. 
CHP GRUBU ADINA
AYTUĞ ATICI (Mersin) – Teşekkür ederim. 
Sayın Başkan,
değerli milletvekili arkadaşlarım; 2014 Yılı Merkezi Yönetim Bütçe Kanunu
Tasarısı ile Plan ve Bütçe Komisyonu Raporu içindeki Sağlık Bakanlığı bütçesi
hakkında söz almış bulunuyorum. Vatandaşın alın terinden toplanan her kuruşun
hesabını veren ve o paralara göz dikmeyen milletvekillerini ve herkesi saygıyla
selamlıyorum. 
Değerli
arkadaşlar, vatandaşlarımızın sağlık hakkı Anayasa’mız ile güvence altına
alınmıştır, bunu defalarca buradan söyledim. Yurttaşlarımızın sağlığını
korumak, koruyamadığı durumda ise onları tedavi etmek anayasal bir görevdir.
Kimin görevidir? Devletin görevidir. Devlet adına bu görevi, Sayın Sağlık
Bakanı, Sağlık Bakanlığıyla birlikte yapar; bu görev ona Anayasa tarafından
verilmiştir. Ama Anayasa, Sayın Bakan, size “Git vatandaştan katkı payı al.”
dememiştir ve demeyecektir. 
Sizin bütçe
rakamlarını incelediğimizde, hazırladığınız bütçeyle sağlığımızı korumakla
ilgili herhangi bir işlem yapmadığınızı görüyorum. Bakın, Sağlık Bakanlığının
2014 bütçesi 18 milyar civarında, 18 milyar 647 milyon 271 bin lira. Peki,
Başbakan ne diyor? Efendim “Biz sağlığa yaklaşık 76 milyar para ayırdık.”
Hoppala! Nereden çıktı bu 76 milyar? Hani senin Sağlık Bakanlığı bütçen 18
milyardı. 18 milyar nere, 76 milyar nere? Yine, AKP, bilerek yanlış ve abartılı
rakamlar kullanarak halkı yanıltıyor. Nereden geldi bu 76 milyar? Efendim “SGK’nın da harcayacağı paraları biz Sağlık bütçesine koyduk.” E,
be kardeşim, SGK’da biriken paralar kimin parası?
Herkesin ödediği vergilerden Millî Eğitime, Millî Savunmaya bütçe ayırıyorsun,
sağlığa da ayırıyorsun. Ayrıca, biz, vatandaşlar olarak size sağlık primi
ödüyoruz. O primleri biriktiriyorsunuz, SGK’nın geri
ödemesini bize “Ben 76 milyar para ayırıyorum.” diye yutturmaya kalkıyorsunuz.
Bu gerçekten ayıptır ve hiçbir şekilde kabul edilemez. 
Peki, 18 milyar
üzerinden gidelim. 18 milyar lirayı nasıl ayırdınız Sayın Bakan? Hani bizim
sağlığımızı koruyacaktınız ya, hani vatandaşlarımız hasta olmasın diye
uğraşacaktınız ya, bakın, nasıl harcamışsınız: Yüzde 60,5’ini personel
giderlerine harcamışsınız, yüzde 30’unu mal ve hizmet giderlerine, sadece yüzde
9’unu yatırıma. Yani, Anayasa’mızın, sağlığın korunması için size verdiği
görevi siz olduğu gibi SGK’ya devretmişsiniz. Yani,
SGK diyor ki: “Ben, kimin tedavi olacağına, kimin hangi şekilde tedavi
edileceğine ve kimi tedavi edip kimi tedavi etmeyeceğine karar veririm Sağlık
Bakanı, sen de ancak beni izlersin.” Bu da gerçekten bir hekim olarak beni
utandırıyor. SGK diyor ki: “Kapalı ameliyatları ödemem kardeşim, ağrısız doğumu
ödemem, bazı kaliteli malzemelerin parasını ödemem, bazı ilaçları hiç ödemem.”
Ne yapacak vatandaş? Cepten ödeyecek. Birazdan size vatandaşın cebinden ne
kadar para çıktığını da rakamlarla söyleyeceğim. Hepsinden önemlisi, SGK diyor
ki değerli arkadaşlarım: “Fark ve katkı payı ödemezseniz hiç kimseye sağlık
hizmeti vermem.” Hadi buyurun, Sağlık Bakanı olarak verdirebiliyorsanız
verdirin, görelim. Siz iktidara geldiğinizde “Nüfus cüzdanıyla herkes sağlık
hizmeti alacak.” derken şimdi “Para cüzdanın yoksa sağlık hizmeti alamazsın.”
noktasına getirdiniz sağlığımızı. (CHP sıralarından alkışlar) Maalesef, halk
bunu biraz geç anladı ama çok yakında bunun hesabını soracak. 
Değerli arkadaşlarım,
bakın, ben rakam üretmeyeceğim, Sağlık Bakanının kendisinin ürettiği
rakamlardan yola çıkarak bazı şeyler söyleyeceğim. Diyor ki Sağlık Bakanı kendi
bütçe sunumunda: “Toplam sağlık primlerinin sağlık giderlerini karşılama oranı
yüzde 85.” Yani, ne demek? Vatandaştan topladığın paralarla sen sağlık hizmeti
veriyorsun ve verdiğin hizmetin yüzde 85’ini vatandaş prim olarak zaten sana
ödüyor. E, bunun üzerine sen katkı payı alıyorsun, katılım payı alıyorsun yani
kâra geçiyorsun ve utanmadan… Bu ülkede dolar milyarderi de, asgari ücretlisi
de, işsizi de, herkes ama herkes fark ücreti ödemek zorunda kalıyor. İşte bu
yüzden bu bütçe adil değildir değerli arkadaşlarım, işte bu yüzden bu bütçe
ahlaklı bir bütçe değildir, işte bu yüzden bu bütçe ayrışmalara zemin
hazırlayan, soygun düzenini getiren bir bütçe olmuştur. 
Bakın, rakamlara
devam ediyorum, ne kadar mahcup olacaksınız bilmem ama rakamlar çok net
konuşuyor, diyor ki: “Sağlık harcamalarının gayrisafi yurt içi hasılasındaki
payı 2001’de yüzde 5,2; 2002’de 5,4; 2012’de 5,4.” Hani artmıştı sağlık
harcamaları? Rakam olarak artmış olabilir ama gayrisafi millî hasıladaki yani
hepimizin alın teriyle oluşturduğu hasıladaki oranı aynı. Siz halkı
yanıltıyorsunuz. 2001’deki 5,2; şimdiki 5,4. Hani artış vardı? Hiçbir şekilde
bir artış söz konusu değildir. Merak edenler için söyleyeyim: OECD ortalaması
da 9,2 yani neredeyse sizin bütçenizin 2 katı. 
Şimdi, önemli bir
rakam daha söyleyeceğim -yine Sağlık Bakanının kendi hazırladığı cep
kitapçığından aldım- bunu da vatandaşlarımızın dikkatle dinlemesini rica
ediyorum. Kişi başına cepten harcama -cebimizden sağlığa ne kadar para
harcıyoruz- 2002’de 56 lira, 2012’de 157 lira; 3 katı kadar bir artış var. Bunu
Sağlık Bakanının kendisi yayınlıyor. Peki, bu 176’yı 76 milyonla çarptığınız
zaman ne kadar ediyor biliyor musunuz arkadaşlarım? 12 katrilyon lira para
ediyor. Yani, 12 katrilyon lira parayı siz vatandaşın cebinden her yıl çıkarıp
alıyorsunuz. Ha, diyebilirsiniz ki: “Enflasyon vardı, şu vardı, bu vardı.”
Buyurun, dolar hesabı yapalım. Dolar hesabıyla 2002’de cepten harcama 37 dolar,
2012’de 87 dolar yani 2,3 kat, dolar bazında da vatandaşın cebinden kendi
sağlığına harcadığı parayı artırmışsınız. Yani, vatandaşın cebinden parasını
uçuruyorsunuz, sağlık hizmeti olarak geri veriyorsunuz, sonra diyorsunuz ki:
“Vatandaşım, beni alkışla, ben sana sağlık hizmeti verdim.” Yok
böyle bir şey Sayın Bakan. Siz vatandaşın cebinden aldığınız paralarla bu
hizmeti yapıyorsunuz. (CHP sıralarından alkışlar) Bunu da vatandaşın bilmeye
hakkı var ve bu 12 katrilyon lirayı ne yaptığınızı burada çıkıp söylemek
zorundasınız. 
Buraya kadar
anlattıklarım şanslı kesimi ilgilendiriyordu değerli arkadaşlarım yani sağlık
sigortası olanları ilgilendiriyordu. Beterin beteri var mı? Var. İşte, buyurun,
sağlık sigortası olmayanlar. Milyonlarca insanın sağlık sigortası yok. Niye
yok? Ya gelir testini geçemedi; o komik rakamlarınız var ya, asgari ücretin
üçte 1’i, ya onu geçemedi veya gelir testi yaptıramadı. O yüzden bu insanlar
sağlık hizmeti alamıyorlar. Şimdi, siz, seçimler yaklaştı, milyonlar sağlık
hizmeti alamıyor, gördünüz. Ne yaptınız? Af çıkarıyorsunuz. E, yakıştı mı Sayın
Bakan, yakıştı mı? Yani, bunca zaman, insanlar… Ben buradan bağırdım:
“Ölüyorlar.” İnanmadınız, şimdi inandınız. Ama, ne zaman?
Seçim zamanı inandınız. Seçime gelirken bu insanlara af çıkarıyorsunuz. 
Üniversitelerin
durumu nasıl? Üniversitelerin durumu yani artık anlatmaya dilim varmıyor. Hani
siz hoca farkını kaldırıyordunuz, hani siz bıçak parasını kaldırıyordunuz Sayın
Bakan? Yeni getirdiğiniz yasayla yeniden hoca farkı getiriyorsunuz. Eskiden,
iyi kötü, ahbap çavuş ilişkisiyle, sosyal adaletle, her ne olursa olsun -beni
hekim arkadaşlarım çok iyi anlıyorlar- insanlar hocalara ulaşabiliyorlardı.
Şimdi, sizin sayenizde, hocalara sadece ve de sadece parası olanlar ulaşıyor,
ya hastanede ulaşıyorlar ya özel hastanelerde ulaşıyorlar. (CHP sıralarından
alkışlar) Bu yaptığınızı kesinlikle halkımız, asla ve de asla affetmeyecektir. 
Tam gün ne oldu
Sayın Bakan? Hani sizin tam gününüz? Hani tam gün yapacaktınız? Tam günü tam
fiyaskoya çevirdiniz. Ne demek hekimlerin yarısı çalışabilir dışarda, yarısı
çalışamaz? Üstelik de hocalara diyorsunuz ki: Git dışarı çalış, kazandığının
yarısını getir bana, ancak o zaman seninle anlaşırım. Neresinden baksam...
Taşeronlardan söz
etmeden geçemem. 2002’de taşeron 10 binler civarında, 2013’te 150 bin civarında
ve bu taşeronlar şükrediyorlar “Taşeronuz, Allah’a şükür, yiyecek ekmek
buluyoruz.” diye. Ama siz onların emeğini sömürüyorsunuz ve onlar size intizar
etmeye devam edecekler Sayın Bakan.
Hepinizi saygıyla
selamlıyorum. (CHP sıralarından alkışlar)
BAŞKAN – Teşekkür
ederim.
Yedinci konuşmacı Özgür Özel, Manisa Milletvekili.
Süreniz sekiz
dakika.
CHP GRUBU ADINA
ÖZGÜR ÖZEL (Manisa) – Teşekkür ederim.
Sayın Başkan,
değerli milletvekilleri; 2014 bütçesi üzerinde, Türkiye İlaç ve Tıbbı Cihaz
Kurumunun bütçesi üzerinde söz almış bulunuyorum grubum adına. Hepinizi
saygıyla selamlıyorum.
AKP, on bir yıl önce,
yoksullukla, yolsuzlukla ve yasaklarla mücadele etmek için gelmişti, kendi
söylemi buydu ve bu güzel ülkeyi on bir yılda bir yasaklar ülkesine çevirdi,
ülkeyi yoksulluğa, yandaşları paraya boğdu, gırtlağına kadar da yolsuzluğa
battı. Bunu biz
söylemiyoruz, bunu, devletin en üst denetim organı olan Sayıştay raporları
söylüyor. Tuğla gibi Sayıştay raporları var, 400 sayfa, 700 sayfa. Bunun
içinden 6-7 sayfalık özetlerle içindeki yüzlerce yolsuzluk gizlendi. Sağlık
Bakanlığı bütçesi de bundan azade değildir. Rahmetli Adile Naşit geldi aklıma,
kasaba giderdi “Yarım kilo et ver oğlum, yağsız yerinden olsun.” derdi. Sayın
bakanlar Sayıştaya gitmişler ve “Bize 7 sayfa bir
rapor verin, yolsuzluk olmayan yerinden olsun.” demişler. (CHP sıralarından
“Bravo” sesleri, alkışlar)
Sayın Bakan, bir
ülkenin sağlığını sağlık bakanının ve bakanlığının yönetmesi beklenir ama
Türkiye’de sağlığın patronajı el değiştirdi, bu işi SGK yapıyor. Ama, hiç fark etmiyor. Siz, SGK ya da Sayın Recep Tayyip
Erdoğan, her biriniz, sağlığı her vatandaşın eşit, ayrımsız ve ücretsiz
erişmesi gereken sosyal bir hak olmaktan çıkarıp alınan satılan bir meta,
hastaları müşteri, doktoru, eczacıyı, diş hekimini, hemşireyi, sağlık
personelini birer köle ve bu güzelim, kutsal hizmet alanımızı bir sektör olarak
görüyorsunuz. Temel sorunumuz budur.
Hep son on bir
yılla bugünü karşılaştırıyorsunuz. Hodri meydan, karşılaştıralım. Ülkeler
sağlık politikalarındaki samimiyetlerinde gayrisafi millî hasıladan yüzde kaç
pay ayırdıklarıyla sorgulanırlar. 2002’de rakam yüzde 5,4’tü, bugün
getirdiğiniz yine yüzde 5,4. 2002 ile bugün arasında gözle görülür bir fark
var: 2002’de OECD ülkeleri arasında sondan 2’nciydik, Meksika’nın önünde,
sondan 2’nci. Bugün tablo değişti Sayın Bakan, Meksika bizi geçti, biz
sonuncuyuz. Meksika, Sağlık Bakanıyla gurur duyuyor. (CHP sıralarından
alkışlar) 
17 Aralık
2011’de, bu kürsüye ilk çıktığımda demiştim ki, ilk bütçe konuşmamda: “2001’de,
siz gelmeden önce 1 çeşit katılım payı alınıyordu, şimdi 7’ye çıktı.” O günden
sonra her bütçede tek tek saydım, 8’e çıktı, 9’a çıktı, 10’a çıktı. Vakit olsa
yine tek tek sayarım. Değerli vatandaşlarımız, teyzeler, amcalar ne
ödediklerini kendileri biliyorlar ama bugün kürsüye çıkarken 11’incisini de
icat ettiniz. Adalet ve Kalkınma Partisi gururla sunar, hastaneye gitmeyi
kafaya koyduysanız, önce telefonla randevu alacaksınız; randevu almak için
telefonu kaldıracaksınız ve 11’inci çeşit para, 25 kuruşla 4,5 lira arasında
randevu alma parası. Adalet ve Kalkınma Partisi gururla sunar! (CHP
sıralarından alkışlar)
Bakınız, bütün
ülkeler katılım payı alır. Bu 10 çeşit katılım payından 1 ya da 2’sini alırlar.
10’unun birden alındığı tek ülke Türkiye’dir. Katılım payı hastayı maliyete
ortak etmek değildir, katılım payı iğneyi kendine, çuvaldızı devlete batır
demektir. Ama yaptığınız iş, yani bir fabrikatörle onun fabrikasında çalışan
asgari ücretliden aynı katılım payını almak, ayıptır, günahtır, hastalarımıza
yazıktır Sayın Bakan. 
Sağlığa ayrılan
para az olunca, hastaya yaptığınız gibi, daha başka işler yapıyorsunuz. İlaç
fiyatlarını baskılamak için dünyada 8 çeşit yöntem uygulanıyor; referans
fiyattan başlıyor, global bütçeye kadar, defalarca
saydım. Siz bu 8 yöntemin 8’ini birden uygulayan tek ülkesiniz. Bir 9’uncusunu
icat etmişsiniz, kur baskısı, kurda “Deli Dumrul” paritesi.
Adam ilacı ithal ederken, etken maddeyi ithal ederken euroyu
2,80’lik güncel kurdan ödeyecek, devlete satarken 1,90 lira ödeyeceksiniz.
İşte, bu politikaların sonucunda, ilaç sanayisi, eczacılar ve hastalar zorda. Önemli olan, zaten, hastanın zorluğu. Onun yaşadığı sıkıntı,
bazen Trakya’da bir bakanın bir kanser hastası genç kadının cebine para
sıkıştırmasıyla, bazen de gözü yaşlı bir annenin, babanın, evladın eczane eczane kanser ilacı arayıp bulamamasıyla karşımıza çıkıyor.

Bunların hepsini
bundan yirmi ay önce, 2012’nin Martında verdiğim bir soru önergesinde ifade
etmiştim, dedim ki: “Şu kanser ilacı, içine nişasta ve tuz konarak şurada
üretiliyor, bütün dünya ve hastalarımız zehirleniyor.” Komik bir cevap geldi
bana, “Eczanelerden alsınlar.” diye. Bulunmayan kanser ilaçları yüzünden
vatandaşlarımız denize düştüler, yılana sarıldılar. Geçtiğimiz günlerde yapılan
bir operasyonla 70’e yakın kişi gözaltına alındı. Daha ilk gün 96 hasta “Benim
annem, babam bu ilaç yüzünden ölmüş olabilir.” diye gitti. Gerçek rakamın 5 bin
olduğunu iddia ediyorum, iddialarım iki sene önceki gibi bugün de
kanıtlanacaktır Sayın Bakan. (CHP sıralarından alkışlar)
NURETTİN DEMİR
(Muğla) – Vekile inanmıyor onlar, vekile inanmıyorlar, hemşireye inanıyorlar.
ÖZGÜR ÖZEL
(Devamla) – Sağlığa ayrılan bütçeden bahsettim. Sağlığa eğer az bütçe
ayırırsanız, işte burada konuştuğumuz şeyler olur. Bazen
kuvözde yeni doğmuş bir bebekten, bazen, maalesef, ölümü bekleyen bir yatalak
hastanın yakınlarına, bazen Ziraat Bankasında emekli maaşını çekerken 800
liralık emekli maaşının 250 lirasının ilaç ve hastane kesintisine gitmesine,
bazen yeni mezun bir doktorun, yeni mezun bir eczacının hastasıyla karşı
karşıya gelmesine, mesleğini yapmak yerine sizin bu politikalarınızı anlatmak
mecburiyetine, bazen gerginliklere, bazen darplara sebebiyet veriyor.
Dünya bir yere
doğru gidiyor. Dünyanın gittiği yerde bilimsellikteki gelişmeler, teknolojik
gelişmeler, İnternet teknolojisi, iletişim teknolojisi, bunlar birtakım
olanaklar sağlıyor. 
Bir zaman
treninin içindeyiz. Tren giderken siz de bazen ileriye, bazen geriye
yürüyorsunuz. Sonra, trenden dışarı bakıyorsunuz Sayın Bakan, “Ne kadar hızlı
koşuyorum.” diyorsunuz. Ama bizi kandıramazsınız, hepimiz aynı trenin içindeyiz
ve sizin, trenin içinde yavaş yavaş yürürken o dışarıya bakıp kendinizi
kandırmanızı biz yemiyoruz. Bazen yanlış politikalarla geri geri gidip sonra
trenin sizi götürdüğü yerle övünüp “İyi bir yere geldik.” diyorsunuz. 
Şimdi, şu
kadarını söyleyelim; teknolojik gelişme, bilimsel gelişmeler, iletim
teknolojisi, çağın bizatihi kendisi treni bir yerlere doğru götürüyor olabilir
ama geldiğimiz noktada şunu ifade etmek istiyorum Sayın Bakan…
(Hatip, hareket
memuru şapkası takıp eline hareket diski aldı) 
Geldiğiniz durak
son duraktır. (CHP sıralarından alkışlar) Size vatandaşımız “Dur artık!” diyor.
Artık, sağlıkta talan dursun! Artık, özelleştirmeler dursun! Hasta hakkı
ihlalleri dursun! Hekim ve eczacı intiharları dursun! Sağlık politikaları
halktan yana olsun! 
Sayın Bakan, size
“Dur.” yanıyor, partinize “Dur.” yanıyor! (CHP sıralarından alkışlar) Ama, bakın, arkada, Cumhuriyet Halk Partisi Grubuna “Yolunuz
açık olsun.” diyor. 
Yolunuz açık
olsun, yolumuz açık olsun! (CHP sıralarından “Bravo” sesleri, alkışlar; AK
PARTİ sıralarından gürültüler)
BAŞKAN – Teşekkür
ederiz.
AHMET AYDIN
(Adıyaman) – Sayın Başkanım…
BAŞKAN – Sayın
Aydın, buyurun.
HAYDAR AKAR
(Kocaeli) – Her şeye cevap verecek mi, Sayın Başkan! Böyle bir usul yok
bütçede.
AHMET AYDIN
(Adıyaman) – Hatip, konuşmasında “AK PARTİ Grubu gırtlağına kadar yolsuzluğa
bulaşmıştır." dedi. 
Efendim, haksız
bir sataşma, söz istiyorum. 
BAŞKAN – Buyurun,
iki dakika. (AK PARTİ sıralarından alkışlar)
HAYDAR AKAR
(Kocaeli) – Ama Sayın Başkan, Bakan cevap verecek. 
BAŞKAN – “Grubu”
diyor ama. 
AHMET AYDIN
(Adıyaman) – “AK PARTİ” diyor.
BAŞKAN –
“Hükûmet” dese ona verecektim.
HAYDAR AKAR
(Kocaeli) – Böyle bir usul yok ama.
İZZET ÇETİN
(Ankara) – Bakan cevap verecek.
AHMET AYDIN
(Adıyaman) – “AK PARTİ Grubu” diyor arkadaşlar.
BAŞKAN – Buyurun.
IV.- SATAŞMALARA İLİŞKİN KONUŞMALAR (Devam)
5.- Adıyaman Milletvekili Ahmet Aydın’ın, Manisa
Milletvekili Özgür Özel’in 506 sıra sayılı Bütçe Kanunu Tasarısı ile 507 sıra
sayılı Kesin Hesap Kanunu Tasarısı’nın onuncu tur görüşmelerinde CHP Grubu
adına yaptığı konuşması sırasında AK PARTİ Grubuna sataşması nedeniyle
konuşması
AHMET AYDIN
(Adıyaman) - Çok değerli arkadaşlar, tabii, Özgür Bey arkadaşımız çok iyi bir
belediye başkanı ya da çok iyi başka bir şey olabilir. 
İZZET ÇETİN
(Ankara) – Gırtlağına kadar da sen anlat bakalım, dinleyelim.
AHMET AYDIN
(Devamla) - Burada şov yaparak bu işler çözülmüyor. 
Bir de halkımız
her şeyi çok iyi biliyor, her şeyi, hepimizi çok iyi izliyor. Bir defa,
bahsettiğiniz Adile Naşit eğer bir dönemi anlatıyorsa -AK PARTİ döneminde
yaşamıyordu, rahmetli oldu- anlatsa anlatsa CHP dönemini anlatmıştır, onu
söylemek istiyorum. (AK PARTİ sıralarından alkışlar)
HAYDAR AKAR
(Kocaeli) – Senin dedenin dönemini anlattı, senin dedenin!
AHMET AYDIN
(Devamla) - İkincisi: Bütçemiz sonuna kadar adil, ahlaklı bir bütçedir, insan
odaklı bir bütçedir. Bu bütçede eğer yolsuzluk olsaydı…
İZZET ÇETİN
(Ankara) – Sayıştay raporları gelirdi olmasaydı!
İLHAN DEMİRÖZ
(Bursa) – Sayın Bakan neye cevap verecek Ahmet Bey ya!
AHMET AYDIN (Devamla)
- ...bu bütçeyle, sağlık bütçesiyle on bir yılda 650 adet hastane yapamazdık.
Eğer yolsuzluk olsaydı bu bütçede 2.243 adet sağlık tesisi yapamazdık. 
İLHAN DEMİRÖZ
(Bursa) – Sayın Başkan, Bakan neye cevap verecek?
AHMET AYDIN
(Devamla) - Eğer yolsuzluk olsaydı -önemli olan vatandaşın memnuniyeti-
vatandaşın memnuniyeti yüzde 39’lardan yüzde 75’lere artmazdı. (AK PARTİ
sıralarından alkışlar) 
İLHAN DEMİRÖZ
(Bursa) – Ya, Ahmet Bey, Sayın Bakan cevap veremiyor mu?
AHMET AYDIN
(Devamla) - Vatandaş kime yeşil ışık yakıyor? Sandığa gittiğiniz zaman kime oy
veriyorsa vatandaş o partiye yeşil ışık yakıyordur. Burada şov yaparak olmuyor
bu işler.
Yine, değerli
arkadaşlar, vatandaşın sağlığa harcadığı paradan bahsedildi. 
HAYDAR AKAR
(Kocaeli) – Ya, ama böyle olmaz ki. Sayın Bakan gelip burada cevap verecek.
İLHAN DEMİRÖZ
(Bursa) – Sayın Bakan ne anlatacak?
AHMET AYDIN
(Devamla) - Bakın, sağlık harcaması sebebiyle yoksullaşan hane sayısına
baktığımızda, 2002’de 80 bin hane varken…
İLHAN DEMİRÖZ
(Bursa) – Sayın Bakana güvenmiyor!
AHMET AYDIN
(Devamla) - …sağlık harcaması nedeniyle yoksullaşan 80 bin hane varken, nüfus
arttı ama sağlık nedeniyle yoksullaşan hane sayısı 14 bine düştü, 80 binden 14
bine biz düşürdük.
HAYDAR AKAR
(Kocaeli) – Pardon, Bakanlar Kurulu mu değişti!
İLHAN DEMİRÖZ
(Bursa) – Ahmet Bey Bakan olabilir!
AHMET AYDIN
(Devamla) - Yine Uluslararası Yolsuzluk Algı Endeksi’ne gidip baktığınızda,
2002’de 102 ülke arasında 65’inci sıradayken Türkiye yolsuzlukta, bugün gelinen
noktada, 177 ülkede 53’üncü sıradayız arkadaşlar.
SEYFETTİN YILMAZ
(Adana) – Hepsi çıkmıyor ki, söylüyoruz, söylüyoruz çıkmıyor. Turizm
Bakanlığında yolsuzluk dosyaları ortadadır.
AHMET AYDIN
(Devamla) - Arkadaşlar, yine bütçeyle alakalı olarak, denetimi uluslararası
standartlara AK PARTİ getirdi. 
SEYFETTİN YILMAZ
(Adana) – Hele bir iktidardan gidin ne yolsuzluk dosyaları çıkacak. Yüzlerce
var, yüzlerce!
AHMET AYDIN
(Devamla) - İlk defa, askerî mallar, belediyenin iktisadi teşekkülleri, sosyal
güvenlik kuruluşları…
(Mikrofon otomatik
cihaz tarafından kapatıldı)
BAŞKAN – Teşekkür
ederiz Sayın Aydın.
AHMET AYDIN
(Devamla) - …tüm yan kurum ve kuruluşları AK PARTİ döneminde denetime tabi
tutuldu diyorum.
SEYFETTİN YILMAZ
(Adana) – Allah izin verirse göreceğiz hepsini.
AHMET AYDIN (Devamla)
- Hepinize saygılar sunuyorum. (AK PARTİ sıralarından alkışlar)
ÖZGÜR ÖZEL
(Manisa) – Sayın Başkanım, Sayın Grup Başkan Vekili konuşmama cevaben yaptığı
konuşmasında gerçekleri çarpıttığımı ve anlatsam anlatsam
başka bir dönemi anlattığımı söyleyip, bunun dışında da daha pek çok ithamla
hem tarafımız hem grubumuz itham edildi. Müsaade ederseniz cevap vermek
istiyorum.
RECEP ÖZEL
(Isparta) – İtham yok ya!
BAŞKAN – Mesela,
başka pek çok itham nedir?
AHMET AYDIN
(Adıyaman) – Şahsına yönelik bir ithamımız yok.
BAŞKAN – Başka
pek çok itham nedir Sayın Özel?
HAYDAR AKAR
(Kocaeli) – Orada anlatacak efendim, orada!
ÖZGÜR ÖZEL (Manisa)
– Ayrı ayrı anlatayım efendim.
Şimdi, ilk
olarak, kendisi, beni gerçekleri saptırmakla… 
BAŞKAN – Tamam.
ÖZGÜR ÖZEL
(Manisa) – …doğruları konuşmamakla… 
BAŞKAN – Tamam.
ÖZGÜR ÖZEL
(Manisa) – Devam etmememe gerek var mı?
RECEP ÖZEL
(Isparta) – Evet, var.
BAŞKAN – Peki,
gelin. 
İki dakika,
sataşmadan, Sayın Özel.
Buyurun. (CHP
sıralarından alkışlar) 
HAYDAR AKAR
(Kocaeli) – Bravo Başkan, işte bu ya!
6.- Manisa Milletvekili Özgür Özel’in, Adıyaman
Milletvekili Ahmet Aydın’ın sataşma nede-niyle
yaptığı konuşması sırasında şahsına sataşması nedeniyle konuşması
ÖZGÜR ÖZEL
(Manisa) – Sayın Başkan, değerli milletvekilleri; tabii, bir milletvekili
açısından, konuşmasını yaptıktan sonra iktidar partisi grubu böyle ayağa
kalkıyorsa, sayın bakanlar vücut dilleriyle kimyalarının bozulduğunu
gösteriyorsa ve iktidar partisi grup başkan vekili çıkıp altmış-yetmiş sene
öncesine kadar gidip laf atmaya çalıyorsa yapılan muhalefet yerine varmış
demektir. (CHP sıralarından “Bravo” sesleri, alkışlar; AK PARTİ sıralarından gürültüler)

Şimdi,
“Vatandaşın ödediği paraları siz daha iyi bilirsiniz.” dediniz ya, efendim,
şöyle izah edelim: Siz gelmeden önce, vatandaş; raporlular hiç para ödemezdi,
emekliyse yüzde 10, çalışırsa yüzde 20 öderdi.
ÜLKER CAN
(Eskişehir) – Yapma Allah aşkına!
ÖZGÜR ÖZEL
(Devamla) – Şimdi, ekranları başındaki teyzelerim, amcalarım… Allah için, ben
söyleyeyim, onlar ya bana ya size hak versinler. Teyzeciğim, sen bu fiyat farkı
dışında muayeneye devlet hastanesine gittiysen 5 lira, özelde gittiysen 12 lira
daha para ödüyorsun, Ahmet Bey “Ödemiyorsunuz.” diyor. Reçete başına 3 lira
daha para alıyor senden eczane, Ahmet Bey “Almıyoruz.” diyor.
AHMET AYDIN
(Adıyaman) – Eskiden vatandaş cenazesini morgdan alamıyordu, alamıyordu!
HAYDAR AKAR
(Kocaeli) – Bırak, bırak…
ÖZGÜR ÖZEL
(Devamla) – Eş değer ilaç… “Yazılan ilacını devlet ödemiyor, en ucuzunu veriyor
teyzeciğim, farkı sen vereceksin.” diyor eczacı, Ahmet Bey “Fark vermiyorsun.”
diyor.
AHMET AYDIN
(Adıyaman) – Cenazesi morgda rehin kalıyordu.
ÖZGÜR ÖZEL (Devamla)
– “3 kalemden çok ilaç yazılmış amcacığım, her biri için 1 lira daha
vereceksiniz.” diyorlar, Ahmet Bey “Böyle bir para almıyoruz.” diyor.
AYTUĞ ATICI
(Mersin) – Yalan söylüyor!
ÖZGÜR ÖZEL
(Devamla) – Özel hastaneye gidince fark ücreti istiyorlar, Ahmet Bey
“İstemiyoruz.” diyor. “Tetkiklerin hepsini devlet ödemiyor, 26 lira daha
verirsen hepsi olur amcacığım” diyorlar. İsmail Amca. Ahmet Bey “Yok böyle bir
şey.” diyor. “Muayeneye erken geldin, on gün içinde 2 kere aynı dahiliyeciye, aynı branşa gidemezsin, bütün muayene parasını
sen ödeyeceksin.” diyorlar, Ahmet Bey “Lafı mı olur?” diyor. MR isteniyor, üç
günde gelecek, üç ay sonraya gün, öncelikli tetkik için para isteniyor ve
istisnai sağlık hizmeti… “Dizine bir delik açıp, buraya bir delik açıp kansız
ameliyat için para, yoksa baştan aşağı yararız.” diyorlar. Ahmet Bey “Yok böyle
bir şey.” diyor.
(Mikrofon
otomatik cihaz tarafından kapatıldı)
BAŞKAN – Teşekkür
ederiz. 
ÖZGÜR ÖZEL
(Devamla) – O haklıysa ona inan, ben haklıysam bana inan amcacığım. (CHP
sıralarından alkışlar)
AHMET AYDIN
(Adıyaman) – Sayın Başkanım…
BAŞKAN –
Buyurunuz Sayın Aydın, sizi dinliyorum.
AHMET AYDIN
(Adıyaman) – Ben cevap vermeyeceğim, yalnız tutanaklara geçmesi açısından
söylüyorum; (CHP sıralarından gürültüler) 
BAŞKAN – Arkadaşlar,
bir sessiz olalım. Sayın milletvekilleri, lütfen, bir sessizlik, Sayın Aydın’ın
kayda geçmesi gerekiyor.
AHMET AYDIN
(Adıyaman) – Kimin doğru söyleyip söylemediğini halkımız iyi biliyor.
HAYDAR AKAR
(Kocaeli) – Bilmiyorlar da söylüyoruz işte.
AHMET AYDIN
(Adıyaman) – Zaten, halk yeşil ışık yakmadığı için burada kendi kendilerine
yeşil ışık yakmaya çalışıyorlar.
ÖZGÜR ÖZEL
(Manisa) – Bak, bak, halkın ışığı burada.
AHMET AYDIN
(Adıyaman) – Âdeta oyun oynuyorlar burada. (AK PARTİ sıralarından alkışlar)
BAŞKAN – Sağ
olun, teşekkür ederiz.
İLHAN DEMİRÖZ
(Bursa) – Ahmet Bey de bakan değişikliğinden dolayı Hükûmet adına konuşuyor!
HAYDAR AKAR
(Kocaeli) – Ahmetçiğim, sana daha sıra var, acele
etme. 
OKTAY VURAL
(İzmir) – Bakanlar Kurulundaki değişiklik bir an önce yapılsın efendim. Yani
iyi olur, faydalı olur.
III.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2014 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/832) (S. Sayısı: 506) (Devam)
2.- 2012 Yılı Merkezi Yönetim
Kesin Hesap Kanunu Tasarısı, 2012 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2012 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi, Maliye Bakanlığı ve İçişleri
Bakanlığı Tarafından Sayıştaya Gönderilen Genel
Faaliyet Raporları ile Bu Raporlara İlişkin Sayıştay Değerlendirmesini İçeren
2012 Yılı Faaliyet Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2012 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2012 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/798, 3/1275, 3/1277, 3/1278,
3/1279) (S. Sayısı: 507) (Devam)
A) GIDA, TARIM VE HAYVANCILIK BAKANLIĞI (Devam)
1) Gıda, Tarım ve Hayvancılık Bakanlığı 2014 Yılı Merkezî
Yönetim Bütçesi
2) Gıda, Tarım ve Hayvancılık Bakanlığı 2012 Yılı Merkezî
Yönetim Kesin Hesabı
B) TÜTÜN VE ALKOL PİYASASI DÜZENLEME KURUMU (Devam)
1) Tütün ve Alkol Piyasası Düzenleme Kurumu 2014 Yılı
Merkezî Yönetim Bütçesi
2) Tütün ve Alkol Piyasası Düzenleme Kurumu 2012 Yılı
Merkezî Yönetim Kesin Hesabı
C) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2014 Yılı Merkezî
Yönetim Bütçesi
2) Aile ve Sosyal Politikalar Bakanlığı 2012 Yılı Merkezî
Yönetim Kesin Hesabı
Ç) SAĞLIK BAKANLIĞI (Devam)
1) Sağlık Bakanlığı 2014 Yılı Merkezî Yönetim Bütçesi
2) Sağlık Bakanlığı 2012 Yılı Merkezî Yönetim Kesin Hesabı
D) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2014
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2012
Yılı Merkezî Yönetim Kesin Hesabı
E) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2014 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2012 Yılı Merkezî
Yönetim Kesin Hesabı
F) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2014 Yılı Merkezî
Yönetim Bütçesi
2) Türkiye Kamu Hastaneleri Kurumu 2012 Yılı Merkezî
Yönetim Kesin Hesabı
G) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2014 Yılı Merkezî Yönetim
Bütçesi
2) Türkiye Halk Sağlığı Kurumu 2012 Yılı Merkezî Yönetim
Kesin Hesabı
BAŞKAN –
Sekizinci konuşmacı Hülya Güven, İzmir Milletvekili.
Süreniz yedi
dakikadır. (CHP sıralarından alkışlar)
CHP GRUBU ADINA
HÜLYA GÜVEN (İzmir) – Sayın Başkan, sayın milletvekilleri; 2014 yılı bütçe
kanunu tasarısı ile ilgili olarak Türkiye Kamu Hastaneleri Kurumu ile Türkiye
Halk Sağlığı Kurumu hakkında grup adına görüşlerimi bildirmek üzere bulunuyor,
saygılarımı sunuyorum.
Sayın
milletvekilleri, aslında, burada gördüğümüz, sağlık hizmeti denince, nedense
hep binalar akla geliyor ve binalar anlatılıyor; insan, hasta, hekim, sağlık
çalışanları yok içeriğinde. 
Sayın
milletvekilleri, bütçeye baktığımızda, Halk Sağlığı Kurumu bütçesinin 2014
yılında 6 milyar 874 milyon lira, Kamu Hastaneleri Kurumunun 9 milyar 29 milyon
lira, Sağlık Bakanlığının ise 2 milyar 530 milyon lira olduğunu görüyoruz. Yani, Sağlık Bakanlığının bütçesi Kamu Hastaneleri Kurumundan ve
Halk Sağlığı Kurumundan küçük. Harcama kalemlerine baktığımız zaman ise
daha çok, personel ve taşıt alımı. Yine, bütçede Sağlık Bakanlığının ayrı, Halk
Sağlığı Kurumunun ayrı, Kamu Hastaneleri Kurumunun da ayrı kalemler hâlinde
olduğunu görüyoruz. Yani, Sağlık Bakanlığı yok ediliyor herhâlde, önce bütçesi
küçültülecek, sonra kendisi ortadan kaldırılacak. Aile hekimleri, aşılamalar,
bulaşıcı hastalıklar, ikinci basamak hastaneler, daha birçok hizmet Halk
Sağlığı Kurumuna bağlanmış. Onun için, zaten kızamık, çocuk felci Türkiye’de
yaygınlaştı ve Bakanlık hiçbir önlem alamadı. Yalnızca 2013 yılında 7 bin
kızamık vakası bildirilmiş. Aşılamalar yine Cumhuriyet Halk Partisinin
önergeleriyle hatırlandı. Ama ne gördük? Valilikler AVM’lerde
istasyon açıyorlar, aşılamalara başladılar. Sağlık sorunlarını herhâlde valiler
çözecek artık. Kim aşılandı, kim aşılanmadı belli değil. Bugün bilinen en az
1.500 kızamık sekeli olan çocuk var. Yarın da çocuk felcinin sekellerini
göreceğiz. Sağlık Bakanımız Sayın Müezzinoğlu biliyor mu acaba? Önlem alınıyor
mu? Sanmıyorum. Çünkü görev onun değil, Halk Sağlığı Kurumunun. 
Aslında esas
olan, sağlık hizmetinin hastanın ayağına gitmesidir, bunu biliyoruz. Siz tam
tersini yapıyorsunuz, hastalar sağlık hizmeti almak üzere gidiyorlar ama nasıl
gidiyorlar? Kilometrelerce yol katederek. Çok
övündüğünüz, şehrin bir ucuna yapılan şehir hastanelerine hasta nasıl gidecek,
düşünülmüyor. Sayın Başbakan şehir hastanelerinden bahsediyor. Şehir
hastanelerinde neler var? Nitelikli odalar, anneevi,
konukevleri, yürüyen bantlı koridor, merdiven, yeşil çatı, gri su sistemleri,
kongre merkezi, lokanta, kafe, restoran,
daha birçok ek sayabiliriz. Bir hastane için tüm bunların olması elbette
istenir ama bir şey unutulmuş Sayın Bakanım: Hastaya hizmeti kim veriyor?
Binalar mı yoksa içinde çalışan sağlık emekçileri mi? Sağlık emekçilerini yok
sayıyorsunuz. Engellilere, kanser hastalarına, lösemili çocuklara nasıl sağlık
hizmeti verilecek, hiçbir şekilde bunlar yok, bunlar anlatılmıyor. Bugün kemik
iliği nakli yapılamıyor, “Ödenek yok.” deniyor. Hastanelerde tuvalette hastalar
ölüyor ancak iki gün sonra fark ediliyor.
Sayın
milletvekilleri, Halk Sağlığı Kurumu ile Kamu Hastaneleri Kurumunun görevi,
aslında Sağlık Bakanlığını yok ederek tüm sağlık çalışanlarını sözleşmeye
geçirmek ve sağlıkta taşeron sistemine tümüyle geçilmesini sağlamak, öyle
anlaşılıyor. Sağlık taşeronlaşırsa bugün 1 hasta unutulur, yarın 5 hasta, öbür
gün 10 hasta. İşte, sağlıkta dönüşüm ile getirilen, gördüğümüz gibi, paramız
varsa sağlığımıza kavuşacağız demektir. Bugün engelliler bile tıbbi
malzemelerini alamamaktadırlar. 
Sayın
milletvekilleri, Kamu Hastaneleri Kurumu ve Halk Sağlığı Kurumunun kuruluş
amacına baktığımızda “Yurttaşlara hesap verme açıklığının sağlanması için yeni
anlayış getirmek.” olarak tanımlandığını görüyoruz. Ancak, size 27/9/2013 tarihli Sayıştay Denetim Raporu’nu okumak
istiyorum, bu üç kurum için de geçerli: “Kamu idaresi mali tablosu” başlığı
altında “Kurumda, Sayıştay tarafından 6085 sayılı Sayıştay Kanunu’nun 8’inci
maddesine dayanarak hazırlanan ve gönderilmesi gereken defter, tablo ve
belgeler 2012 hesap dönemi için istenmiş ancak temin edilemediğinden denetim
yapılamamıştır.” denmektedir. Açıklık bunun neresinde? Siz verdiğiniz sözleri
tutmuyorsunuz, harcamalarınızın denetiminden kaçıyorsunuz, bu anlaşılmaktadır. 
Seçimlerden önce
“Özel hastaneler bedava.” deniyordu ama şimdi yüzde 200 katkı payı alınmaya
başlandı. Katkı payını hangi hastaneler alıyor? Büyük hastaneler, A sınıfı
hastaneler. Çünkü o hastanelere gidebilen hasta için katkı payının önemi yok.
Küçük hastaneler ise daha az katkı payı almaya çalışıyor ama bugün, onlar
kapanıyor artık, hekimler dâhil, sağlık çalışanları açıkta kalıyorlar. Yani,
hastaların parası varsa tedavi olabilecekleri güne geldik. 
Şimdi, Halk
Sağlığı Kurumu üç yazı yollamış temmuz ayında, hastanelerin engelsiz hâle gelmesi
için. Ama yapıldı mı? Yapılmadı. 
Getirilen 4+4+4
sistemiyle, açık öğretim kandırmacasıyla eğitimsiz, bilgisiz, sağlıksız, yoksul
ve işsiz bırakılan yurttaşlar binalarla kandırılıyorlar. 
Şu anda, sağlık
çalışanlarının yerine kimler gelecek? Afrika’dan, Türki cumhuriyetlerinden
sağlık elemanları, yöneticiler. Bu bütçe herhâlde onlar için hazırlandı. 
Saygılarımı
sunuyorum, teşekkür ederim. (CHP sıralarından alkışlar) 
BAŞKAN – Teşekkür ederim.
Sayın
milletvekilleri, parti grupları adına yapılan konuşmalar sona ermiştir.
HALİDE İNCEKARA
(İstanbul) – Sayın Başkan…
BAŞKAN – Buyurun.
HALİDE İNCEKARA
(İstanbul) – Söz istiyorum Sayın Başkanım, cevap vermek için. 
BAŞKAN – Ne gerekçeyle?
HALİDE İNCEKARA
(İstanbul) – Sataşmadan dolayı efendim. 
BAŞKAN – Kime karşı? Ne için?
BÜLENT BELEN
(Tekirdağ) – Hanımefendi, Sayın Fatma Şahin’in yerine talip. Bakan olmak
istiyor arkadaş. 
ENGİN ALTAY
(Sinop) – Oturum geçti, oturuma ara verdiniz Başkan, geçti.
HALİDE İNCEKARA
(İstanbul) – Faruk Bal, kürsüde ismime binaen… “Cevap versin.” dediği için,
izin verirseniz cevap vermek istiyorum.
BAŞKAN – Açıklama vereyim, yerinizde oturun. Yeni bir
sataşmaya neden olmayın. 
Bir dakika süre,
buyurun.
V.- AÇIKLAMALAR (Devam)
2.- İstanbul Milletvekili Halide İncekara’nın,
Konya Milletvekili Faruk Bal’ın sataşma nede-niyle
yaptığı konuşmasındaki bazı ifadelerine ilişkin açıklaması
HALİDE İNCEKARA
(İstanbul) – Sayın Başkan, efendim, ben yeni bir sataşmaya mahal vermeyeceğim.
Faruk Bal Bey’e
teşekkür ediyorum, hem tutanakları isteterek hem de cevap vermemi isteyerek bir
yanlış anlaşılmayı engellemeye sebep olmuştur. Çok teşekkür ediyorum.
Ben konuşmaya başladığımda, tarafları bir araya getirecek bir
espri, bir fıkra anlatarak söze başladığımda “Gözünüze dizinize dursun, terbiye
sınırları içerisinde konuşun, çok çirkin, ayıp ya” gibi söz ve sataşmalara
muhatap olunca bugün, hanım milletvekillerinin Meclis içinde sözlü, yazılı
vesaire, gösterilen şiddet eğilimlerine karşı bir tavır sergilemek için
boynumuza verdikleri kırmızı şalı göstererek “Yahu, kırmızı battaniye giysek de
faydası yok.” diye bir espri yapmak istedim. Yanlış anlaşılmak istemem. 
Bu fırsatı
verdiğiniz için size de teşekkür ediyorum.
BÜLENT BELEN
(Tekirdağ) – Hepinizde kırmızı şal var, neden?
BAŞKAN – Teşekkür ederim.
FARUK BAL (Konya)
– Sayın Başkan, şimdi, Halide Hanım benim konuşmam nedeniyle bir söz alarak
konuştu ve “Gözüne dizine dursun.” diye telaffuz ediyor. Bunları kim söylemiş,
bunu ben mi söylemişim? Ali’nin takkesini Veli’ye geçiriyor, söz hakkı istiyor,
olur mu?
BAŞKAN –
Tutanaklarda her şey belli Sayın Bal, yazılı tutanaklarda. 
III.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2014 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/832) (S. Sayısı: 506) (Devam)
2.- 2012 Yılı Merkezi Yönetim
Kesin Hesap Kanunu Tasarısı, 2012 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2012 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi, Maliye Bakanlığı ve İçişleri
Bakanlığı Tarafından Sayıştaya Gönderilen Genel
Faaliyet Raporları ile Bu Raporlara İlişkin Sayıştay Değerlendirmesini İçeren
2012 Yılı Faaliyet Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2012 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2012 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/798, 3/1275, 3/1277, 3/1278,
3/1279) (S. Sayısı: 507) (Devam)
A) GIDA, TARIM VE HAYVANCILIK BAKANLIĞI (Devam)
1) Gıda, Tarım ve Hayvancılık Bakanlığı 2014 Yılı Merkezî
Yönetim Bütçesi
2) Gıda, Tarım ve Hayvancılık Bakanlığı 2012 Yılı Merkezî
Yönetim Kesin Hesabı
B) TÜTÜN VE ALKOL PİYASASI DÜZENLEME KURUMU (Devam)
1) Tütün ve Alkol Piyasası Düzenleme Kurumu 2014 Yılı
Merkezî Yönetim Bütçesi
2) Tütün ve Alkol Piyasası Düzenleme Kurumu 2012 Yılı
Merkezî Yönetim Kesin Hesabı
C) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2014 Yılı Merkezî
Yönetim Bütçesi
2) Aile ve Sosyal Politikalar Bakanlığı 2012 Yılı Merkezî
Yönetim Kesin Hesabı
Ç) SAĞLIK BAKANLIĞI (Devam)
1) Sağlık Bakanlığı 2014 Yılı Merkezî Yönetim Bütçesi
2) Sağlık Bakanlığı 2012 Yılı Merkezî Yönetim Kesin Hesabı
D) TÜRKİYE HUDUT VE SAHİLLER SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller Sağlık Genel Müdürlüğü 2014
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2012
Yılı Merkezî Yönetim Kesin Hesabı
E) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2014 Yılı Merkezî
Yönetim Bütçesi
2) Türkiye İlaç ve Tıbbi Cihaz Kurumu 2012 Yılı Merkezî
Yönetim Kesin Hesabı
F) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2014 Yılı Merkezî
Yönetim Bütçesi
2) Türkiye Kamu Hastaneleri Kurumu 2012 Yılı Merkezî
Yönetim Kesin Hesabı
G) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2014 Yılı Merkezî Yönetim
Bütçesi
2) Türkiye Halk Sağlığı Kurumu 2012 Yılı Merkezî Yönetim
Kesin Hesabı
BAŞKAN – Şimdi,
şahısları adına konuşmalara başlayacağız. 
Lehinde olmak üzere Bedrettin Yıldırım, Bursa Milletvekili. 
Buyurun. (AK
PARTİ sıralarından alkışlar) 
Süreniz beş
dakika Bedrettin Bey.
BEDRETTİN
YILDIRIM (Bursa) – Sayın Başkan, değerli milletvekilleri, görüşmelerine devam
edilen kanun tasarısı üzerine şahsım adına lehte söz almış bulunmaktayım. Yüce
heyetinizi saygıyla selamlıyorum. 
Değerli
milletvekilleri, Anayasa’mızda da belirtildiği üzere, Türkiye Cumhuriyeti
demokratik, laik ve sosyal bir hukuk devletidir. Her Türk vatandaşı
Anayasa’mızdaki temel hak ve hürriyetlerden eşitlik ve sosyal adalet
gereklerince yararlanarak millî kültür, medeniyet ve hukuk düzeni içinde onurlu
bir hayat sürdürme, maddi ve manevi varlığını bu yönde geliştirme hak ve
yetkisine doğuştan sahiptir ancak AK PARTİ hükûmetleri iktidara gelinceye
kadar, Anayasa’nın bu anlayışı yerine jakoben,
dayatmacı, milletini hakir gören, baskıcı bir anlayışla idare edilegelmiştir.
AK PARTİ iktidara geldiğinde Anayasa’nın “sosyal hukuk devlet” anlayışını
hayata geçirmiş, bir dizi sosyal projeyi milletimizin hizmetine sunmuştur. 
Özellikle, milletimizden kırmızı kart görenlerin burada bize
kırmızı kart göstermeleri nafile. (AK PARTİ
sıralarından alkışlar) Milletimiz 8 kere kırmızı kart gösterdi. Esasen,
1950’den bu tarafa iki yakası bir araya gelemeyenlerin bugün, bize burada
kırmızı kart göstermesi beyhude. 9’uncu kırmızı kartı da inşallah, 30 Martta göreceksiniz.
(AK PARTİ sıralarından alkışlar) 
Sayın milletvekilleri, iktidarımız, öğrencilere bedava ders kitabı
vermekten, fakir fukaranın gıda gelirini karşılamaktan, ihtiyaç sahibi
insanlarımızın tedavi giderlerini karşılamaya kadar bir dizi sosyal proje
hayata geçirmiş, askere giden insanlarımızın geride kalanlarına, eşlerine ya da
anne babalarına aylık yardımları artırmış, 10 milyona yakın öğrencimize 6
milyar civarında destek vermiş, bütün illerde üniversiteler kurarak
çocuklarımızın en yakınında…
HAYDAR AKAR
(Kocaeli) – Hepsini işsiz bıraktınız. 
BEDRETTİN
YILDIRIM (Devamla) - …üniversite eğitimi almasına destek vermiş, öğrenci
yurtlarını yaygınlaştırmış ve öğrencilere yurtlarda sabah kahvaltısını bedava
vermeye başlamış, yine, ihtiyaç sahibi kişilere 16 milyon ton, ihtiyacı olan kişilere
yakıt yardımı sağlamıştır. 
HAYDAR AKAR
(Kocaeli) – Kömür, kömür… Oradaki yolsuzluğu biliyor musunuz, kömürdeki? 
BEDRETTİN
YILDIRIM (Devamla) – Engelli vatandaşlarımıza bir dizi yardımlar sunmuş, yoksul
vatandaşlarımıza, ödeme güçlerini aşan ilaç ve tedavi giderlerini bizzat
Hükûmetimiz karşılamış, sağlık sektöründe ayrımcılığa son vermiş, SSK ve devlet
hastanelerini birleştirmiştir. 
HAYDAR AKAR
(Kocaeli) – Atı alan Üsküdar’ı geçti! Anlatıyor… Malı götürüyor kömürcüler! 
BEDRETTİN
YILDIRIM (Devamla) - Değerli milletvekilleri, doğal afetlerden zarar gören
vatandaşlarımızın yararlarını en kısa sürede sarmanın yollarını AK PARTİ
iktidarları sağlamış, eşi vefat eden kadınların kendilerine, askere giden
çocuklarımızın anne babalarına yardımı AK PARTİ iktidarları döneminde artırmış
ve bugün 500 liraya çıkarmıştır. Evlilik hazırlığı yapan gençlere, ailelere,
çocuklara, dul ve yetimlere her çeşit desteği AK PARTİ iktidarları sağlamıştır.
Değerli
milletvekilleri, iktidara geldiğimizde, o günkü seçim beyannamelerini kamuoyuna
açıklayan partiler, 1 milyon çiftçinin Ziraat Bankası ve tarım kredi kooperatifleriyle davalı
olduğunu ve “Bu çiftçileri siz stadyumlara mı dolduracaksınız?” diye
kampanyalar yürüten partililer, o günün partilileri… AK PARTİ iktidara
geldiğinde bu 1 milyon çiftçinin yaklaşık 1,5 katrilyon borcunu yapılandırdı,
faizlerini sildi…
BÜLENT BELEN
(Tekirdağ) – Namusuyla ödeyenler suçlu mu oldu?
BEDRETTİN
YILDIRIM (Devamla) - …ve bugün, bu kadar büyük bir meblağ veren tarım kredi ve
Ziraat Bankası, ne yazık ki sizin dediğiniz gibi değil, artık çiftçilerle bir
barış anlaşmasını yapmış, çiftçilere istediği krediyi ulaştırmıştır.
MEHMET ERDOĞAN
(Muğla) – Hangi çiftçi?
BEDRETTİN
YILDIRIM (Devamla) - Bugün ulaşılan kredi miktarı 20 milyar TL’yi aşmıştır ve
bu kredinin geri dönüşü de yüzde 98’lerdedir. Hiç burada abartı yapmayın.
Burada konuşan muhalefet partilerinin sözcüleri, sanki bir başka ülkede
kendilerini anlatmaya çalışıyorlar. 
BÜLENT BELEN
(Tekirdağ) – Geçen sene ayçiçeği 1,5 liraydı, bu sene 1 lira oldu! 
BEDRETTİN
YILDIRIM (Devamla) – Bugün, Türkiye Cumhuriyeti devleti çiftçisinin yanındadır,
milletinin yanındadır.
BÜLENT BELEN
(Tekirdağ) – Siz yanıltıyorsunuz milleti!
İLHAN DEMİRÖZ
(Bursa) – Sen inanıyor musun?
AHMET YENİ
(Samsun) – Sayın Vekilim, seçime az kaldı! 
BEDRETTİN
YILDIRIM (Devamla) - 2002 yılında kullandırılan kredi sadece 1 milyar
civarındadır, verilen destek 1.800 trilyondur. Bugün verilen destek 9
katrilyona çıkmıştır, kullanılan kredi 20 milyardır. 
HAYDAR AKAR
(Kocaeli) – Ne kadarı icrada, yüzde kaçı icrada?
İLHAN DEMİRÖZ
(Bursa) – Sayın Yıldırım, doğruyu söylemiyorsun!
HAYDAR AKAR
(Kocaeli) – Yüzde kaçı icrada, yüzde kaçı icrada?
BÜLENT BELEN
(Tekirdağ) – Doğruyu söylemiyorsun, doğruları söyle.
BEDRETTİN
YILDIRIM (Devamla) –Kapatılmayla yüz yüze gelen tarım kredi kooperatifleri de
bugün 5 milyar kredi kullandırmaktadır çiftçilere ve Türkiye’de bir marka
olmuştur, çiftçinin dostudur. (AK PARTİ sıralarından alkışlar, CHP sıralarından
gürültüler)
Ben bu duygularla
bütçenin hayırlar getirmesini diliyorum. Hepinizi saygıyla selamlıyorum. (AK
PARTİ sıralarından alkışlar)
ALİM IŞIK (Kütahya) -
Yem kaç para? Yem, gübre, ilaç ne oldu? Onları söyle. Mazot kaç para?
İLHAN DEMİRÖZ
(Bursa) – Ya, hiç tarıma değinmedin!
BAŞKAN – Teşekkür
ederim Sayın Yıldırım.
ENGİN ALTAY
(Sinop) - Sayın Başkan, sayın hatip konuşmasında partimizi kastederek “iki
yakası bir araya gelmeyenler” demek suretiyle partimizin şahsi kimliğine
hakaret etmiştir. 
BAŞKAN –
Partinizi mi kastetti?
ENGİN ALTAY (Sinop) - Evet. 
BAŞKAN – Peki,
buyurun.
ENGİN ALTAY
(Sinop) – Çıkıp özür dilerse söz talebim olmaz.
AHMET YENİ
(Samsun) - İki yakası bir araya gelmeyen siz misiniz?
BEDRETTİN
YILDIRIM (Bursa) - Partiyi kastetmedim, neyse doğru, onu söyledim.
BAŞKAN – Partiyi
kastettiyse…
ENGİN ALTAY
(Sinop) - Öyle anladık biz, CHP’yi kastetmediniz mi?
İSMAİL AYDIN
(Bursa) - Üzerinize almayın, niye üzerinize alınıyorsunuz?
HAKAN ÇAVUŞOĞLU
(Bursa) – Niye üzerinize alınıyorsunuz? CHP demedi. 
ENGİN ALTAY
(Sinop) - CHP’yi kastetmediyse söz istemiyorum ama çıksın, ayağa kalksın,
söylesin, “CHP’yi kastetmedim.” desin.
BEDRETTİN
YILDIRIM (Bursa) – Hayır, hayır… CHP’den bahsetmedim ben.
HAYDAR AKAR
(Kocaeli) – Bir dakika söz verin Sayın Başkan, söylesin. 
İSMAİL AYDIN
(Bursa) - Niye üstünüze alınıyorsunuz? CHP demedi.
ENGİN ALTAY
(Sinop) – Sayın Vekilim, kalkın, CHP’yi kastetmedim deyin, bu kadar basit.
BEDRETTİN YILDIRIM
(Bursa) – Ya, biz bunları konuştuk, CHP demedim, üzerinize almayın.
ENGİN ALTAY
(Sinop) – Tamam, konuşmuyoruz o zaman.
BAŞKAN – Teşekkür
ederim Sayın Altay.
ÖZGÜR ÖZEL
(Manisa) - Ben bizzat sizi kastetmiştim dese kırmızı gösteririz. Arkasında
duramıyorsun sözünün. 
BAŞKAN - Sayın
milletvekilleri… Sayın Özel…
ÖZGÜR ÖZEL
(Manisa) - Parlamento dışı muhalefet olacaksınız.
MİHRİMAH BELMA SATIR (İstanbul) - Sayın Başkan, müdahale eder
misiniz.
FARUK BAL (Konya)
- Sayın Başkan…
BAŞKAN – Sayın
Bal, buyurun.
FARUK BAL (Konya)
– Sayın hatip, belli belli besbelli ki CHP’yi kastederek “50’li yıllardan
itibaren iki yakası bir araya gelemeyenler” dedi. Şimdi de “Ben sizi
kastetmedim.” diyor, muhalefette biz de varız, demek ki bizi kastetti. Ben söz
istiyorum.
BAŞKAN – Sayın
Bal, lütfen…
FARUK BAL (Konya)
- Ama efendim, bize doğruyu söylesin.
ENGİN ALTAY
(Sinop) - Ya, kimi kastettin Hocam, söyle kurtulalım.
HAYDAR AKAR
(Kocaeli) – AKP’yi, kendi partisini!
BAŞKAN – Şimdi,
sayın milletvekilleri…
FARUK BAL (Konya)
– Kalkın, bizi de kastetmediyseniz söyleyin.
BAŞKAN – Sayın milletvekilleri, izin verir misiniz.
Yani, buradaki,
kürsüdeki her konuşmacıdan sonra sataşmadan diye söz almak 69’uncu maddenin
ruhuna uygun değil diye düşünüyorum. Bu şekilde hareket edersek iktidar
partisinin konuşmacılarının burada hiç konuşmaması gerekiyor.
OKTAY VURAL
(İzmir) – Efendim, bir kasıt varsa kimi kastettiğini açıklasınlar.
FARUK BAL (Konya)
– Efendim, desin ki “MHP’yi kastetmedim”, ben söz talebimden vazgeçeceğim.
BAŞKAN - Ne
yapıyorsunuz Sayın Yıldırım?
MAHMUT TANAL
(İstanbul) - Laf olsun diye konuştu Sayın Başkan.
BAŞKAN - Kimseyi
hedef aldığını söylemedi. Hedef almadığını söyledi Sayın Bal.
Teşekkür ederim.
HAKAN ÇAVUŞOĞLU
(Bursa) - Başarısız muhalefeti kastetmiş Sayın Başkan. Yani kendilerini
başarısız addediyorlarsa söylesinler.
HAYDAR AKAR
(Kocaeli) - AKP’yi kastetti, AKP’yi! Kendi partisini söyleyemedi açık açık.
SIRRI SAKIK (Muş)
- Sayın Başkan, bunda ne var, iki yakası bir araya gelmiyorsa nefes alırlar,
daha iyi. Allah vermesin.
BAŞKAN - Teşekkür
ederim sayın milletvekilleri.
Şimdi, Hükûmet
adına konuşmalara geldik. 
İlk söz, Gıda,
Tarım ve Hayvancılık Bakanı Sayın Mehmet Mehdi Eker’de.
Buyurun Sayın
Bakan. (AK PARTİ sıralarından alkışlar)
Süreniz yirmi beş
dakika. 
Sayın milletvekilleri,
sessizliği muhafaza edersek…
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Sayın Başkan, yüce Meclisin
değerli üyeleri; hepinizi saygıyla selamlıyorum.
Bakanlığımın ve
Bakanlığımın ilişkili kuruluşu Tütün ve Alkol Piyasası Üst Kurulunun 2014 yılı
bütçesi vesilesiyle huzurlarınızdayım. 
Ben, Sayın Başkan, değerli milletvekilleri; aslında, sadece
gelecekteki projeleri, Türk tarımının geleceğini tartışmayı, bunu konuşmayı,
sadece bunun üzerinden değerli milletvekillerime hitap etmeyi arzu ederdim ama
maalesef, bütün konuşmacılar çıktıklarında, burada, işte, şöyle battı, böyle
battı, tarım şöyle öldü, böyle öldü deyince, ister istemez, on yıl içerisinde
yapılan çalışmaları kayıtlara geçmesi açısından, milletimizin zihninde yanlış bir
izlenim oluşmaması için bu şekilde anlatıyorum. 
OKTAY VURAL
(İzmir) – Zaten biz bütçeyi konuşmuyor muyuz, on yıllık kalkınma planını mı konuşuyoruz?
GIDA, TARIM VE HAYVANCILIK BAKANI MEHMET MEHDİ EKER (Devamla) -
Bizim 2002’yle ilgili sürekli oraya vurgu yapmamızın sebebi de esasen, o
tarihten sonra hangi noktada devraldık ve ondan sonraki gelişme nedir, bu
gelişmeyle ilgili hem tarihe not düşmek hem milletimize ve yüce Meclise hesap
vermek sadedindedir, onun dışında bir düşüncemiz yok. 
Sayın Başkan,
değerli milletvekilleri; tarım sektörü, hükûmetlerimizin icraatlarıyla,
1960’tan sonra ilk defa, son 10 yılın 9’unda pozitif büyüme göstererek en
istikrarlı dönemine ulaştı. Tarım hasılasını 23,7 milyar dolar, kişi başına
gelirini 1.064 dolardan devraldığımız sektör, 62 milyar dolar toplam tarım
hasılasına ve 3.591 dolar kişi başı gelire sahip güçlü bir konuma yükseldi. On
yıl önce, tarımsal hasıla itibarıyla Türkiye, tarım
sektöründe dünyada 11’inci sıradaydı, Avrupa’da 4’üncü sıradaydı; 2008 yılından
bugüne dünyada 7’nci, Avrupa’daysa 1’inci sıradaki konumunu korumaktadır. Bu
yükseliş OECD, Dünya Bankası ve Birleşmiş Milletler Gıda ve Tarım Teşkilatı
(FAO) gibi birçok uluslararası kuruluşun yayınladığı raporlarda da teyit
edilmiş ve ifadelendirilmiştir.
Tarım ihracatı 4
milyar dolardan 16 milyar dolara yükseldi. Son on yılık dönemde, gıda maddeleri
dış ticaretinde Türkiye'nin toplam dış ticaret fazlası 41 milyar dolardır, yani
–pozitif, ilave- Türkiye satın aldığından 41 milyar dolar fazlasını dünyaya satmıştır.
Toplam olarak da on yıllık süre içerisinde sanayinin kullandığı ham maddeler
dâhil yani lastik sanayisinin kullandığı kauçuk, selüloz, kâğıt, kereste,
tekstil endüstrisinin kullandığı lif dâhil olmak üzere, bunları da dâhil
ettiğimizde, yine son on yıl içerisinde toplam tarım ihracatımız toplam
ithalatımızdan daha büyüktür. Gıdada hassaten çok büyük bir fazlamız var ama
toplamda, bütün tarım sektörü itibarıyla da yine pozitif durumdayız.
Burada, tabii,
dile getirildiği için söylüyorum, 2002 yılında Türkiye 161 ülkeye 1.480 gıda
maddesi, gıda ürünü, tarım ürünü ihraç ediyordu, bugün 188 ülkeye 1.663 ürün
ihraç eder noktaya gelmiştir. Şimdi, zaman zaman “Türkiye şunu da ithal ediyor,
bunu da ithal ediyor…” Bize gelince katma değeri dikkate almayan, ihracatı
hiçbir şekilde dikkate almayan bazı arkadaşlar mesela Hollanda’nın ihracatını
övmektedirler. Hâlbuki, Hollanda 12 milyar dolar tarım istihsaline, üretimine
sahip, 72 milyar dolar ithalat yapıyor, tarım ithalatı, bunu işliyor ve dünyaya
ihraç ediyor. Şimdi,
biz, buna benzer bir şey yaptığımızda, örneğin 2,4 milyar dolar, 804 bin ton
lif pamuk -tekstil için- ithal edip bunu 8,7 milyar dolar ürüne, ihracata
dönüştürdüğümüzde de “Vay, Türkiye, ithalat yapıyor, Türkiye bu hâllere mi düştü?” denilmektedir.
Buğday için de…
İLHAN DEMİRÖZ
(Bursa) – Pamuk ithal etmiyor muyuz Sayın Bakan? Lütfen, çarpıtmayın.
GIDA, TARIM VE
HAYVANCILIK BAKANI MEHMET MEHDİ EKER (Devamla) – Büyüdü, büyüdü…
BÜLENT BELEN
(Tekirdağ) - Düze çıkarın Türkiye’yi,
niye çıkarmıyorsunuz? 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Büyüdü, büyüdü…
İLHAN DEMİRÖZ
(Bursa) – Pamuk ithal ediyor muyuz, etmiyor muyuz? 
GIDA, TARIM VE
HAYVANCILIK BAKANI MEHMET MEHDİ EKER (Devamla) – O zaman Türkiye’nin gücü
yoktu. 
İLHAN DEMİRÖZ
(Bursa) – Nasıl gücü yoktu? 
GIDA, TARIM VE
HAYVANCILIK BAKANI MEHMET MEHDİ EKER (Devamla) – O zaman Türkiye’nin gücü
yoktu. 
SADİR DURMAZ
(Yozgat) – Pamuğunu da ithal ediyorsunuz.
GIDA, TARIM VE
HAYVANCILIK BAKANI MEHMET MEHDİ EKER (Devamla) – Türkiye’nin sanayisi de,
Türkiye’nin tekstili de büyüdü. O zaman, Türkiye’nin ihracatıyla bugünkü
ihracatı farklı. İhtiyaç farklı. 
SEYFETTİN YILMAZ
(Adana) - Çiftçi ağlıyor, çitfçi. Çiftçinin
ağlamasına bir şey söyle Sayın Bakan. 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Buğdayda da öyle, buğdayda da
öyle. 
SEYFETTİN YILMAZ
(Adana) – Çiftçi ağlıyor, çiftçi.
GIDA, TARIM VE
HAYVANCILIK BAKANI MEHMET MEHDİ EKER (Devamla) – Sayın Başkan, değerli
milletvekilleri; Türkiye, dünya buğday ihracatında… 
OKTAY VURAL
(İzmir) – Bu nasıl Tarım Bakanı ya? Fransa’nın Tarım Bakanı!
GIDA, TARIM VE
HAYVANCILIK BAKANI MEHMET MEHDİ EKER (Devamla) - …bizim Hükûmetimiz döneminde,
dünyanın 1’incisi veya 2’ncisidir 2005 yılından bu yana. 
İLHAN DEMİRÖZ
(Bursa) – 23 milyon ton buğday ithal ettiniz. 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Biz devraldığımızda, Türkiye,
buğday unu ihracatında dünyanın 11’incisiydi, 11’incisi. 11’incilikten biz
aldık Türkiye’yi 1’inciliğe, 2’nciliğe taşıdık. Bundan sonra da devam edeceğiz.

İLHAN DEMİRÖZ
(Bursa) – Sayın Bakan, 23 milyon ton buğday ithal ettiniz mi, etmediniz mi?
GIDA, TARIM VE
HAYVANCILIK BAKANI MEHMET MEHDİ EKER (Devamla) – Arkadaşım… Değerli Arkadaşım,
onun sebebi şu: O, sanayicinin kullanacağı ham madde. Sen ihtiyaçtan dolayı
değil…
İLHAN DEMİRÖZ
(Bursa) - Öteki taraf da alıyor…
GIDA, TARIM VE
HAYVANCILIK BAKANI MEHMET MEHDİ EKER (Devamla) – Sen ihtiyaçtan dolayı değil,
ihraç etmek üzere yapıyorsun. İhraç etmek üzere bunu ithal ediyorsun. 
BÜLENT BELEN
(Tekirdağ) – Hastalıklı buğday ithalatına niye izin veriyorsunuz? 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Sayın Başkan, değerli
milletvekilleri; tabii ki tarım dünyanın birçok ülkesinde, demin bir
arkadaşımız söyledi… İşte, Yeni Zelanda mesela tarıma destek vermez, tamamen
liberal şartlarda üretim vardır. Ama, onun dışında
dünyanın birçok ülkesinde, gücü yeten ülkelerin tamamı tarım sektörlerini
desteklemektedir. Biz de destekliyoruz ve devraldığımız noktadan bugüne de 5
kat destekleri artırdık çünkü 1,8 milyar dolardı şu anda 9 milyar, şu anda 9
milyar…
SADİR DURMAZ
(Yozgat) – Çiftçiden aldığınız vergi ne kadar? Çiftçinin kullandığı mazottan
aldığın vergi 10,5 milyar. 
BÜLENT BELEN
(Tekirdağ) - Çiftçiden aldığınızı yandaşa veriyorsunuz. 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Bak, bu doğru değil. 
SADİR DURMAZ
(Yozgat) – Niye doğru değil?
GIDA, TARIM VE
HAYVANCILIK BAKANI MEHMET MEHDİ EKER (Devamla) – Bak, kesinlikle doğru değil. 
SADİR DURMAZ
(Yozgat) – Hesap yapalım. 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Hesap yapalım. Bak, 1,5 milyon
ton çiftçi mazot kullanıyor. 4,3’le bunu çarp 6,6 milyar lira. 
OKTAY VURAL
(İzmir) – Sayın Bakan matematiği bilmiyor. 
SADİR DURMAZ
(Yozgat) – ÖTV’si, KDV’si 3,5 milyon litre.
İLHAN DEMİRÖZ
(Bursa) – 1,5 değil, 3,5 milyon ton kullanıyor, Sayın Bakan. 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Bunun fiyatı, vergisi, tamamı
içinde 6,6 milyar dolar.
OKTAY VURAL
(İzmir) – Her şey içinde! 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Nereden çıktı 10 milyar lira?
Birisi “9 milyar”
diyor, ötekisi “8 milyar” diyor. Ya insaf! Hani biraz rakamları okuyarak,
ciddiyetle, lütfen, ele alalım. 
OKTAY VURAL
(İzmir) – Sayın Başbakan da söyledi “Matematiği kötüdür.” dedi. 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Başım üstüne, eğer siz
gerçekten doğru bir şekilde söylerseniz ona hiç itirazım olmaz. 
OKTAY VURAL
(İzmir) – Bakana matematik sormayın. 
İLHAN DEMİRÖZ
(Bursa) – Tarımda 3,5 milyon litre kullanmıyor mu? Yapma ya.
GIDA, TARIM VE
HAYVANCILIK BAKANI MEHMET MEHDİ EKER (Devamla) – Ama illa böyle muhalefet
telinden konuşacağım diye de… 6,6 milyar toplam mazotun tamamının fiyatı. 
İLHAN DEMİRÖZ
(Bursa) – 1,5 milyon ton kullanmıyor bu çiftçi; 3,5 milyon ton kullanıyor. 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Bunun tamamı vergi olsa 6
milyar olacak, sen diyorsun ki “10,5 milyar lira mazottan vergi alıyorsun.”
Yani bu olacak bir şey değil, kusura bakmayın, bu desteksiz yani hiç böyle… (AK
PARTİ sıralarından alkışlar)
ALİM IŞIK (Kütahya) –
Mazotun fiyatı nereden nereye geldi.
BAŞKAN – Sayın
milletvekilleri, rica ediyorum, Bakan konuşmasını yapsın, soru-cevap bölümünde
sorularınızı sorarsınız. 
İLHAN DEMİRÖZ
(Bursa) – 3,5 milyon ton kullanıyor. TÜİK rakamlarına göre, ziraat odasına… 
BAŞKAN – Rica
ediyorum Sayın Demiröz. 
SEYFETTİN YILMAZ
(Adana) – Kaç ton kullanıyor, kaç ton Sayın Bakan? Rakamları doğru ver. 
İLHAN DEMİRÖZ
(Bursa) – 1,5 milyon tona indi ya.
GIDA, TARIM VE
HAYVANCILIK BAKANI MEHMET MEHDİ EKER (Devamla) – Sayın Başkan, değerli
milletvekilleri; şimdi, tarımsal kredilerde de son on yıl içerisinde önemli
gelişmeler sağlandı. Hükûmete geldiğimizde tarımsal kredilerdeki faiz oranı
ticari kredilerle eşitleştirilmişti. Bakın, burada, elimde mektup var onu
gösterebilirim. Hangi tarihte hangi destekler niye kaldırıldı, ne zaman
kaldırıldı, kimlerin önerisi ve imzasıyla. Dünya Bankasına yazılan mektubun İngilizce
metni elimde, Türkçe metni de elimde; bunu okuyabilirim. 
HASAN ÖREN
(Manisa) – Oku, oku. Bırak palavrayı oku! 
SADİR DURMAZ
(Yozgat) – Onu bir duyalım Sayın Bakan. 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Burada da bu metnin de… 
Duyalım, bakın
neler çıkarılmış Sayın Vekilim. 
Kimyevi gübre
desteği 1/1/2002 tarihinde kaldırıldı. Tarımda kredi
faiz sübvansiyonu kaldırıldı. Zirai krediler ticari kredi gibi yüksek faize
terkedildi; zirai krediler Ziraat Bankasının yüzde 59, tarım krediler de 10
puan ilave ediyordu, yüzde 68’e kadar çıkıyordu. 
SADİR DURMAZ
(Yozgat) - Sayın Başbakan “70 bin” dedi, netleştirin bir. 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Fiyat desteği ve taban fiyat
desteği uygulaması 2001 yılında kaldırıldı. Doğal afetlerden zarar gören
çiftçilere verilen tohumluk yardımı ve kredi borçlarının ertelenmesi
uygulamaları 2002 yılında kaldırıldı. 
AHMET ARSLAN
(Kars) – AK PARTİ iktidarda mıydı Sayın Bakanım? 
GIDA, TARIM VE
HAYVANCILIK BAKANI MEHMET MEHDİ EKER (Devamla) – AK PARTİ’den
önce. 
AHMET ARSLAN
(Kars) – Normaldir. 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Zirai mücadele ve veteriner
ilaç desteği fatura bedelinin yüzde 30’una kadar ödeniyordu, 01/01/2002
tarihinde kaldırıldı. Tarımda kullanılan elektrik desteği 2002 yılında
kaldırıldı. 
Şimdi, bunların
kaldırıldığı, bunların kaldırılacağı şuradaki Dünya Bankası Başkanı Wolfowitz’e yazılan mektup.
OKTAY VURAL
(İzmir) – Siz geri getirdiniz mi elektrik desteğini? Geri getirdiniz mi? 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Altında kaç tane bakanın
imzası var? Burada bakanların da isimleri yazıldı. 
ALİM IŞIK (Kütahya) –
Her sene, yedi yıldır gösteriyorsunuz! 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Şimdi, değerli kardeşlerim,
İngilizcesi de, Türkçesi de burada.
Şimdi, kim
kaldırdı desteği, kim geri yeni destekler getirdi bunu millet biliyor. Bunu
millet biliyor.
OKTAY VURAL
(İzmir) – Doğrudan gelir desteği getirdiniz, elektrik desteği mi veriyorsunuz
siz?
GIDA, TARIM VE
HAYVANCILIK BAKANI MEHMET MEHDİ EKER (Devamla) – Millet zaten inanıyor. (AK
PARTİ sıralarından “Bravo” sesleri, alkışlar) Millet zaten bunu biliyor. 
ALİM IŞIK (Kütahya) –
Mazot kaç para oldu mazot? Mazot 2002’de kaç paraydı, şimdi ne oldu? Yem kaç
paraydı, şimdi ne oldu? Gübre kaç paraydı şimdi ne oldu? Bunları soruyoruz.
GIDA, TARIM VE
HAYVANCILIK BAKANI MEHMET MEHDİ EKER (Devamla) – Onun için, bakın, muhalefet
ciddiyet ister, çalışmak ister, gayret ister. Çalışın, gayret edin, beni
eleştirin, tenkit edin başım üstüne. Bana deyin ki, doğru şekilde ortaya koyun,
ben o yanlışları, olabilecek olan bütün yanlışları düzeltmeye hazırım hiçbir
sorun yok ama eğer tamamen muhalefet edeceğiz diye kalkıp da işte, 3 milyarlık
şeyi kalkıp 9 milyar anlatınca…
SEYFETTİN YILMAZ
(Adana) – Doğru bir işin yok ki Sayın Bakan! 
SADİR DURMAZ
(Yozgat) - Başka söyleyeceğiniz bir şey yok Sayın Bakan. Sen sorduğumuz
sorulara cevap ver. Köylüye, çiftçiye “yağmacı” diyenlerle bir arada oturdunuz
mu oturmadınız mı?
GIDA, TARIM VE
HAYVANCILIK BAKANI MEHMET MEHDİ EKER (Devamla) – … yok
“Şu destek kalktı, bu destek geldi.” dediğinizde doğru değil. 
OKTAY VURAL
(İzmir) – Elektrik desteği veriyor musunuz çiftçilere?
GIDA, TARIM VE
HAYVANCILIK BAKANI MEHMET MEHDİ EKER (Devamla) – Şimdi, demin söylendi. Bakın,
2002 yılında değerli arkadaşlar, buğdayın tonu 230 lira, 230 lira buğdayın
tonu. Demin şimdi, burada bir kardeşimiz söyledi. Efendim “2002 yılında 400-450
liraydı buğdayın tonu, 400-450 liraydı.” Hâlbuki 230’du. Toprak Mahsulleri
Ofisinin -ben o tarihte Bakanlık müşaviriydim- kayıtları ortada.
SADİR DURMAZ
(Yozgat) – Kim dedi onu? 450 lira ya! 
GIDA, TARIM VE
HAYVANCILIK BAKANI MEHMET MEHDİ EKER (Devamla) – 2002 yılında 230 lira, 230
lira. 
SADİR DURMAZ
(Yozgat) – 450 lira. 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Toprak Mahsulleri Ofisinin
ilan ettiği fiyat 230 lira.
SADİR DURMAZ
(Yozgat) – 450 liraya buğday satıldı. Makbuzu getiririm, gösteririm ben sana;
Yerköy’de 450 liraya satıldı. 
GIDA, TARIM VE
HAYVANCILIK BAKANI MEHMET MEHDİ EKER (Devamla) – 230 lira, Toprak Mahsulleri
Ofisinin fiyatı o, bugün de Toprak Mahsulleri Ofisi 720 liradan alıyor.
OKTAY VURAL
(İzmir) – Eğer getirirsek istifa edecek misin?
SADİR DURMAZ
(Yozgat) – Makbuz ben de. 450 liralık makbuzu getirirsek istifa edecek misin?
GIDA, TARIM VE
HAYVANCILIK BAKANI MEHMET MEHDİ EKER (Devamla) – Toprak Mahsulleri Ofisinin…
OKTAY VURAL
(İzmir) – İstifa edecek misin?
GIDA, TARIM VE
HAYVANCILIK BAKANI MEHMET MEHDİ EKER (Devamla) – Toprak Mahsulleri Ofisinin…
OKTAY VURAL
(İzmir) – İstifa edecek misin?
GIDA, TARIM VE
HAYVANCILIK BAKANI MEHMET MEHDİ EKER (Devamla) – Siz istifa edersiniz, siz!
Millet sizi istifa ettirir zaten merak etmeyin.
OKTAY VURAL
(İzmir) – İstifa edecek misin?
GIDA, TARIM VE
HAYVANCILIK BAKANI MEHMET MEHDİ EKER (Devamla) – Toprak Mahsulleri Ofisinin
resmî alım fiyatı, ilan edilmiş resmî alım fiyatı.
Değerli
kardeşlerim…
OKTAY VURAL
(İzmir) – İstifa edecek misin?
GIDA, TARIM VE
HAYVANCILIK BAKANI MEHMET MEHDİ EKER (Devamla) – Sayın Başkan, değerli
milletvekilleri; bunları ezbere konuşmayacağız.
SADİR DURMAZ
(Yozgat) – O makbuzu getireyim size.
OKTAY VURAL
(İzmir) – İstifa edecek misin?
GIDA, TARIM VE
HAYVANCILIK BAKANI MEHMET MEHDİ EKER (Devamla) – Bunları bilerek bilerek konuşacağız.
SADİR DURMAZ
(Yozgat) – Sayın Bakan, nasıl hesaplandığını bilmiyorsunuz, ortalama fiyat
alacaksın sen, serbest piyasanın ortalamasını alacaksın.
OKTAY VURAL
(İzmir) – Ya, bir bakan kürsüde yalan söyler mi ya! Yalan söyler mi? Haksızlık
milletvekillerine.
BAŞKAN – Sayın
Vural lütfen…
SADİR DURMAZ
(Yozgat) – 450 liralık makbuzu getiririm bak.
GIDA, TARIM VE
HAYVANCILIK BAKANI MEHMET MEHDİ EKER (Devamla) – Sayın Başkan, değerli milletvekilleri;
AK PARTİ döneminde 2003 yılından bugüne 90 milyar lira tarımsal kredi
kullandırıldı. 
OKTAY VURAL
(İzmir) – Yalana bak! Hiç yüzü de kızarmıyor.
BAŞKAN – Sayın
Vural lütfen…
GIDA, TARIM VE
HAYVANCILIK BAKANI MEHMET MEHDİ EKER (Devamla) – Bunun 70 milyar lirası
sübvansiyonlu yani faiz indirimli kredilerdi. Yani, çiftçiye yüzde 58’e, 59’a
kadar faizle kredi kullandıran Ziraat Bankası, bugün, toplamda 90 milyar lira
kullandırmış ve 70 milyar lirası da bunun sübvansiyonlu. Ayrıca geri dönüş
oranı hani deniyor ya… Şimdi, kredi
veriyorsun, diyor ki: “Çiftçi borçlu.” Hâlbuki çiftçi borcunu geri
ödeyebiliyor. 
AHMET DURAN BULUT
(Balıkesir) – Tarlaya, traktöre el kondu, herkes hacizli. 
GIDA, TARIM VE
HAYVANCILIK BAKANI MEHMET MEHDİ EKER (Devamla) – 2002 yılında çiftçi Ziraat
Bankasından aldığı kredinin 100 liranın 38 lirasını geri ödeyebiliyordu, bugün
yüzde 98’ini geri ödeyebiliyor.
TANJU ÖZCAN
(Bolu) – Sayın Bakan, Fransa hükûmeti size niye madalya verdi, bunu bir açıklar
mısınız?
GIDA, TARIM VE
HAYVANCILIK BAKANI MEHMET MEHDİ EKER (Devamla) – Tarım kredinin yüzde 71’ini
geri ödeyebiliyordu, şu anda yüzde 97’sini geri ödeyebiliyor. (AK PARTİ
sıralarından alkışlar)
ÖZGÜR ÖZEL
(Manisa) – Sayın Bakanım, bize doğru anlatın. 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Şimdi, bunları bileceğiz. 
TANJU ÖZCAN
(Bolu) – Fransa hükûmeti neden madalya verdi?
ÖZGÜR ÖZEL
(Manisa) – Sayın Bakanım, bize niye bakamıyorsunuz?
GIDA, TARIM VE HAYVANCILIK
BAKANI MEHMET MEHDİ EKER (Devamla) – Sayın Başkan, değerli milletvekilleri;
bakın, bitkisel üretimde uyguladığımız destekleme ve AR-GE politikalarıyla
verdiğimiz desteklerle 2013 yılı cumhuriyet tarihinin üretim rekorlarının
kırıldığı, kaydedildiği yıldır.
TANJU ÖZCAN
(Bolu) – Fransa hükûmeti neden madalya verdi, bunu bir açıklayın.
GIDA, TARIM VE
HAYVANCILIK BAKANI MEHMET MEHDİ EKER (Devamla) – Onu da söyleyeceğim,
söyleyeceğim.
TANJU ÖZCAN
(Bolu) – Söyleyin artık, iki senedir soruyorum.
GIDA, TARIM VE
HAYVANCILIK BAKANI MEHMET MEHDİ EKER (Devamla) – Söyleyeceğim, niye verdiğini
şimdi söyleyeceğim, sabret, cevabını vereceğim.
TANJU ÖZCAN
(Bolu) – Cevabını biliyorum da Meclis bilsin.
ALİM IŞIK (Kütahya) –
Sayın Bakan, sadece mazotu, gübreyi, yemi söyle yeter!
GIDA, TARIM VE
HAYVANCILIK BAKANI MEHMET MEHDİ EKER (Devamla) – Buğday üretimimiz 22 milyon
tona, mısır üretimimiz 5,9 milyon tona, çeltik üretimimiz 900 bin tona,
ayçiçeği üretimimiz 1 milyon 500 bin tona çıktı. Bunların 4’ü de cumhuriyet tarihin
rekorudur. Cumhuriyet tarihinin hiçbir döneminde Türkiye bir yılda 22 milyon
ton üretim yapmadı buğdayda, mısırda 5,9 milyon ton üretim yapmadı, çeltikte
900 bin ton üretim yapmadı, ayçiçeğinde 1,5 milyon ton üretim yapmadı. 
MUHARREM VARLI
(Adana) – Seneye bak bakalım, seneye. 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Eğer iddia edildiği gibi tarım
sektörü bitmiş olsaydı bu kadar ürün, bu kadar üretim rekoru kırılabilir miydi?
Üstelik bizim mücadelemiz şahıslarla değil, bizim mücadelemiz bir, zihniyetle;
iki, verimsizlikle; üç, yoksullukla; dört, fukaralıkla. Biz bunu sürekli
yenmeye, bu olumsuz tabloyu değiştirmeye, bunu geliştirmeye… Hep bunun gayreti
içerisinde olduk ve verimliliği de hamdolsun artırdık. 
TANJU ÖZCAN (Bolu) – Şu Fransa konusuna gelsek artık, Fransa
konusuna. 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Bugün 8 milyon hektar alandan
biz 22 milyon ton buğday alabiliyoruz, bu çok önemli. Daha önce öyle değildi;
2002’de 9,3 milyon hektar alandan 19,5 milyon ton alınıyordu, bugün 8 milyon
hektardan 22 milyon ton buğday alınabiliyor. (AK PARTİ sıralarından alkışlar)
TANJU ÖZCAN
(Bolu) – Peki, neden saman ithal ediyoruz?
MUHARREM VARLI
(Adana) – Mısır, Sayın Bakan, mısır alıyoruz. Mısırı ayağa düşürdünüz. 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Bu, verimlilik artışıyla oldu,
verimlilikle alakalı. 
Meyve üretimi
aynı şekilde 13 milyon tondan 18 milyon tona, sebze üretimi 25 milyon tondan 28
milyon tona… Domateste, kivide, narda, muzda yine aynı şekilde bütün bunların
hepsinde önemli artış var.
MUHARREM VARLI
(Adana) – Hayal, seninki hayal. 
TANJU ÖZCAN
(Bolu) – Fransa’ya gelelim mi artık?
GIDA, TARIM VE
HAYVANCILIK BAKANI MEHMET MEHDİ EKER (Devamla) – Şimdi, şunu söyleseniz
anlarım, deyin ki: “Türkiye'de arazi parçalanması çok fazla. Siz bunu niye bir
an önce değiştirmiyorsunuz? Miras yasasını birlikte değiştirelim.” Birlikte,
sizinle birlikte mücadele edelim çünkü Türkiye’nin arazide temel sorunu,
arazilerin aşırı derecede bölünmüş ve parçalanmış olmasıdır.
MUHARREM VARLI
(Adana) – Mısır ne kadar olacak? Hatırlatırım seneye burada. 
TANJU ÖZCAN
(Bolu) – Şu Fransa ve madalya konusuna bir gelir misiniz artık?
GIDA, TARIM VE
HAYVANCILIK BAKANI MEHMET MEHDİ EKER (Devamla) – Burada arkadaşlar geldiler,
söylediler “İşte, şu kadar arazi terk edildi.” vesaire. Arkadaşlar, terk edilen
arazinin sebebi şu: Çiftçinin üretim kabiliyetinin, veriminin düşmesinden değil
arazi çok küçük parçalı olması hasebiyle kayıt içerisine alınıp üretilmiyor;
sebebi problemin bu. 
İLHAN DEMİRÖZ
(Bursa) – Polatlı’ya gidelim bakalım Sayın Bakan. 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Biz bunu da neyle çözüyoruz?
Toplulaştırmayla çözüyoruz. 4 milyon hektar araziyi biz… Cumhuriyet tarihinde
hiçbir dönemde yapılmamış, bütün cumhuriyet tarihi boyunca, bizden önce 450 bin
hektar arazi toplulaştırılmıştı; biz 4 milyon hektar arazide toplulaştırmayı
tamamladık, 2 milyon hektar da şu anda yapılıyor, 2014 sonunda bitecek, eder 6
milyon hektar, biz toplulaştırmış olacağız.
TANJU ÖZCAN
(Bolu) – Fransa size niye minnettar Sayın Bakan? Şunu bir anlatın artık, iki
senedir söylüyoruz. Fransa niye minnettar, niye madalya veriyor?
GIDA, TARIM VE
HAYVANCILIK BAKANI MEHMET MEHDİ EKER (Devamla) – Şimdi, değerli arkadaşlarım,
bize diyorlar ki: “İşte Türk tarımını batırdığınız için Fransızlar size şövalye
nişanı verdiler.” 
TANJU ÖZCAN (Bolu) – Ha, şövalye nişanı; doğru, doğru, doğru. Bir
anlatsanıza onu.
OKTAY VURAL
(İzmir) – Çok alçak gönüllüsünüz!
GIDA, TARIM VE
HAYVANCILIK BAKANI MEHMET MEHDİ EKER (Devamla) – Değerli arkadaşlar, bakın,
şimdi, Fransa… Burada bir arkadaşımız söyledi. Bizim şahsımızla alakalı değil
bu, Türkiye Cumhuriyeti’nin bakanına verilmiş. 
TANJU ÖZCAN
(Bolu) – Öyle mi? Niye verilmiş? Sebebini bir anlatsanıza.
HAYDAR AKAR
(Kocaeli) – En son kapitülasyonlarda vermişlerdi Sayın Bakan.
GIDA, TARIM VE
HAYVANCILIK BAKANI MEHMET MEHDİ EKER (Devamla) – Dolayısıyla sizin de Türkiye
Cumhuriyeti’nin Bakanına uluslararası alanda verilen bir liyakat nişanını…
TANJU ÖZCAN
(Bolu) – Ne kıyak yaptınız Fransa’ya? Onu söyleyin
bakalım. 
GIDA, TARIM VE
HAYVANCILIK BAKANI MEHMET MEHDİ EKER (Devamla) – …aslında eğer biraz ince
düşünürseniz sizin de alkışlamanız gerekirdi çünkü o, Türkiye’nin bakanı ve siz
de Türkiye Cumhuriyeti’nin vatandaşısınız. Sizin bundan gocunmamanız lazım.
TANJU ÖZCAN
(Bolu) – Efendim, siz şunu bir anlatın, hangi kıyağı
yaptınız da o madalyayı aldınız? Kara kaşınıza, kara
gözünüze mi verdiler o madalyayı?
GIDA, TARIM VE
HAYVANCILIK BAKANI MEHMET MEHDİ EKER (Devamla) – Şimdi söyleyeyim. Diyorlar ki…
Bakın, arkadaşlar, 2012 yılında Türkiye, Fransa’ya 469 milyon dolar tarım ve
gıda maddesi ihraç etmiş. 
TANJU ÖZCAN
(Bolu) – Ne kadar ithalat yapmışız Fransa’dan o madalyayı aldığınız yıl?
Söyleyin bakalım. 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Bizim ihracatımız daha fazla.
İthalatımız 339 milyon dolar. Aradaki fark 130 milyon dolar. Şimdi, eğer
zannedildiği gibi ithalat vesaireyle olsa bizim onlara madalya vermemiz
gerekiyordu, öyle değil mi? Hâlbuki öyle değil. Biz daha çok satıyoruz onlara.
TANJU ÖZCAN
(Bolu) – Yani sizi şövalye mi ilan ettiler ithalattan dolayı?
GIDA, TARIM VE
HAYVANCILIK BAKANI MEHMET MEHDİ EKER (Devamla) – İki: Bir şey daha
söyleyeceğim; burası çok önemli, buna lütfen dikkat edin. 
İLHAN DEMİRÖZ
(Bursa) – Dinliyoruz Sayın Bakan.
GIDA, TARIM VE
HAYVANCILIK BAKANI MEHMET MEHDİ EKER (Devamla) – 2002 yılında Türkiye 23,7
milyar dolar tarım hasılasına sahipken Fransa’nın -Avrupa’nın 1’incisi o- o
tarihte 30,7 milyar dolar tarım hasılası var. Fransa bizden önde ve Avrupa’nın
1’incisi tarım hasılası bakımından.
MUHARREM VARLI
(Adana) – Biz dinlemekten usandık, sen anlatmaktan usanmadın!
GIDA, TARIM VE
HAYVANCILIK BAKANI MEHMET MEHDİ EKER (Devamla) – Türkiye 2012’de 62 milyar
dolara çıktı, Fransa 46 milyar dolara çıktı. Şimdi aradaki fark 16 milyar
dolar. Yani, Türkiye, hani demin dedim ya Avrupa’nın 1’incisi oldu, dünyanın
7’ncisi oldu; işte bu arkadaşlar. 
TANJU ÖZCAN
(Bolu) – Sizi niye şövalye ilan ettiler?
GIDA, TARIM VE
HAYVANCILIK BAKANI MEHMET MEHDİ EKER (Devamla) – Şimdi, Fransa’nın Tarım
Bakanlığı ve hükûmeti, Türkiye’nin Tarım Bakanına, G20’deki katkıları, küresel
açlıkla mücadelede sağladığı başarı…
TANJU ÖZCAN
(Bolu) – Yüksek miktarda ithalatı, canlı hayvan…
GIDA, TARIM VE
HAYVANCILIK BAKANI MEHMET MEHDİ EKER (Devamla) – …ve Türkiye tarım sektörünün
ortaya koyduğu performans ve başarı sebebiyle o madalyayı verdi. 
TANJU ÖZCAN
(Bolu) – O yüzden mi şövalye ilan etti?
MEHMET GÜNAL
(Antalya) – Fransa’ya gitmek mi şart?
GIDA, TARIM VE
HAYVANCILIK BAKANI MEHMET MEHDİ EKER (Devamla) – Belgesi de burada. Sizin bunu
da kıskanmamanız lazım. Siz de çok çalışın.
TANJU ÖZCAN
(Bolu) – Bravo! Vallahi bravo!
HAYDAR AKAR
(Kocaeli) – Sayın Bakan, Türkiye’de asgari ücretle çalışanların tümü açlık
sınırının altında yaşıyorlar. Sizin haberiniz yok galiba!
TANJU ÖZCAN
(Bolu) – Doğrusunu bari söyleyin şunun.
OKTAY VURAL
(İzmir) – Fransa sizinle gurur duyuyor Sayın Bakan!
GIDA, TARIM VE
HAYVANCILIK BAKANI MEHMET MEHDİ EKER (Devamla) – Bizimle Türk milleti gurur
duyuyor. Sen merak etme.
OKTAY VURAL
(İzmir) – Şövalye Bakan!
ÖZGÜR ÖZEL
(Manisa) – Sayın Şövalyem, halkımız açlıktan kırılmaktadır!
GIDA, TARIM VE
HAYVANCILIK BAKANI MEHMET MEHDİ EKER (Devamla) – Türkiye Cumhuriyeti vatandaşları,
bu memlekette yaşayan herkes, Kürt de Türk de Arap da Çerkez de Laz da hepsi
bizimle gurur duyuyor. Siz merak etmeyin.
ÖZGÜR ÖZEL
(Manisa) – Köylümüz açtır, sefildir Sayın Şövalyem! Türk köylüsüne de bakın.
TANJU ÖZCAN
(Bolu) – Dışişleri Bakanını bile şövalye ilan etmediler. Ne bu artık?
OKTAY VURAL
(İzmir) – Şövalye Bakan, şövalye!
GIDA, TARIM VE
HAYVANCILIK BAKANI MEHMET MEHDİ EKER (Devamla) - Bizim öyle başkalarının
gururuna şeyimiz yok.
Sayın Başkan,
değerli milletvekilleri; tohumluk üretimini –bakın en çok konuşulan konulardan
bir tanesi bu- 145 bin tondan 647 bin tona çıkardık. Miktar itibarıyla tohum
ihracatımız 4.279 ton fazla veriyor. Yani biz satın aldığımızdan 4.279 ton daha
fazla tohum dünyaya satıyoruz. Bu noktaya geldi.
Dünyanın 3’üncü
büyük tohum gen bankası kuruldu. 3.513 türde toplam 97.031 tohum örneğinin
muhafaza edildiği bir sistem kurduk. Dünyanın en modern, en gelişmiş, burada,
Ankara içerisinde tohum gen bankasını kurduk.
Havza bazlı
üretim modeliyle uydulardan parsel tanımlama sistemi entegre
edilerek ekolojik şartlar da dikkate alınıp doğru ürünlerin doğru miktarda
doğru yerlerde üretilmesi de 2014 yılı içerisinde başlatacağımız projelerden
bir tanesi.
Tarımda
desteklerde, parsel ve işletme bazlı destekleme sistemine
geçiyoruz. Burada tohumluk üretimimizi 1 milyon tona artırmayı hedefliyoruz
çünkü 647 bin tona çıkarmıştık.
Burada,
hayvancılık ve su ürünlerinde -biraz önce söyledim bir daha söyleyeceğim-
birçok alanda üretim rekorları kırıldı. Hayvansal ürünler itibarıyla da,
örneğin sütte de aynı durum söz konusu, balık üretiminde de özellikle
yetiştiricilik açısından burada da bu durum söz konusu.
Şimdi, Türkiye,
cumhuriyet tarihinde ilk defa, evet ilk defa -biraz önce burada eleştirildi bu
çok önemli- kendi geliştirdiği gen kaynağını, damızlık gebe düve ihracatını… 
SADİR DURMAZ
(Yozgat) – Sizin zamanınızda mı?
GIDA, TARIM VE
HAYVANCILIK BAKANI MEHMET MEHDİ EKER (Devamla) – …tarihinde ilk defa Türkiye
geçen ay yaptı.
SADİR DURMAZ
(Yozgat) – Ne zaman, ne zaman başladı o proje? 
GIDA, TARIM VE
HAYVANCILIK BAKANI MEHMET MEHDİ EKER (Devamla) - Biz başlattık, biz. Bırak
şimdi. 
SADİR DURMAZ
(Yozgat) – 57’nci Hükûmet zamanında başladı. Nereden siz başlattınız? Siz “Türk
tipi inek” diye dalga geçiyordunuz.
GIDA, TARIM VE
HAYVANCILIK BAKANI MEHMET MEHDİ EKER (Devamla) - Şimdi diyor ki: “250 tane
gönderdiniz.” 
SADİR DURMAZ
(Yozgat) – “Türk tipi inek” diye dalga geçiyordunuz o zaman biz
başlattığımızda.
MEHMET GÜNAL
(Antalya) – Doğruları söyle bari!
GIDA, TARIM VE
HAYVANCILIK BAKANI MEHMET MEHDİ EKER (Devamla) – Değerli arkadaşım, 6 bin
bağlantı…
SADİR DURMAZ
(Yozgat) – Doğruları söyle, doğruları!
GIDA, TARIM VE
HAYVANCILIK BAKANI MEHMET MEHDİ EKER (Devamla) – O Türk ineği değil.
OKTAY VURAL
(İzmir) – Ayağını kaldırıyor zaten.
GIDA, TARIM VE
HAYVANCILIK BAKANI MEHMET MEHDİ EKER (Devamla) – Türk ineği değil o, hiç
alakası yok. 
SADİR DURMAZ
(Yozgat) – Ne alakası yok?
GIDA, TARIM VE
HAYVANCILIK BAKANI MEHMET MEHDİ EKER (Devamla) – Hiç alakası yok. Onlar Holstein, Holstein.
SEYFETTİN YILMAZ
(Adana) – Şu karekodu bir açıklasana Sayın Bakan, şu
1 milyar dolarlık karekodu bir açıklasana, karekodu.
GIDA, TARIM VE
HAYVANCILIK BAKANI MEHMET MEHDİ EKER (Devamla) – Şimdi, ilk defa cumhuriyet
tarihinde artık ihracat noktasına geldi. Bu ihracat şu: Kendi yetiştirdiğimiz
genetik kapasitesi yüksek gebe düveyi artık Türkiye ihraç eder noktaya geldi. 
SEYFETTİN YILMAZ
(Adana) – Şu etiketi kime verdin? Etiketi hangi iş adamına verdiniz?
GIDA, TARIM VE
HAYVANCILIK BAKANI MEHMET MEHDİ EKER (Devamla) – 29 Kasımda bunun ikinci
partisi İzmir’den gönderildi. 6 bin bağlantı yapıldı, 6 bin baş ve bu, 2018
yılına kadar devam edecek. (AK PARTİ sıralarından alkışlar)
SADİR DURMAZ
(Yozgat) – İş adamıyla toplantıya bir gel Sayın Bakan, iş adamıyla toplantıya!
GIDA, TARIM VE
HAYVANCILIK BAKANI MEHMET MEHDİ EKER (Devamla) – Damızlık keçi ihracatı da aynı
şekilde yapıldı.
SEYFETTİN YILMAZ
(Adana) – Karekodu bir açıklasana Sayın Bakan, karekodu. 1 milyar dolarlık karekoddan
bahsediyorlar.
GIDA, TARIM VE
HAYVANCILIK BAKANI MEHMET MEHDİ EKER (Devamla) – 1984-2002 döneminde 53
milyondan yüzde 40’lık azalmayla 31,9 milyon başa gerileyen küçükbaş hayvan sayısı,
on yıl içinde yüzde 12 artışla 35,7 milyon başa yükseldi.
SEYFETTİN YILMAZ
(Adana) – O etiketleri hangi iş adamı aldı, etiketleri? Bu Hakan Bilal Kutlualp
kimdir?
GIDA, TARIM VE
HAYVANCILIK BAKANI MEHMET MEHDİ EKER (Devamla) – Şimdi, süt üretimi 8,4 milyon
tondan 17,4 milyon tona; kırmızı et üretimi 420 bin tondan 916 bin tona, tavuk
eti üretimi 700 bin tondan ilave 1 milyon ton daha olmak suretiyle 1 milyon 700
bin tona çıktı.
KEMAL
DEĞİRMENDERELİ (Edirne) – Et ithalat rakamlarını söyleseniz Sayın Bakan, et
ithalat rakamlarını söyleseniz bir de!
GIDA, TARIM VE
HAYVANCILIK BAKANI MEHMET MEHDİ EKER (Devamla) – Değerli kardeşlerim, bunların
hepsi önümüzdeki yıllarda ihracat olarak devam edecek. Süt ve süt ürünleri
ihracatında bu 2012 yılında özellikle ciddi bir artış var; 659 milyon dolar
ihracat fazlası verildi, ihracatımız 1,1 milyar dolara çıktı hayvansal ürünler
ihracatında. Bu, süt, et vesaire.
MEHMET GÜNAL
(Antalya) – O nasıl, ihraç fazlalarını döküyor musunuz? 
KEMAL
DEĞİRMENDERELİ (Edirne) – İthalatı söyler misiniz lütfen?
MEHMET GÜNAL
(Antalya) – İhraç fazlası tekstil mi bu, nedir? 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Bu gelişmenin altında yatan
çalışmalar şunlar: Biz yem bitkilerini destekleme kapsamına aldık. Et ve Süt
Kurumu kuruldu.
SEYFETTİN YILMAZ
(Adana) – Şu karekodu bir açıkla Sayın Bakan. Karekodu kim almış?
GIDA, TARIM VE
HAYVANCILIK BAKANI MEHMET MEHDİ EKER (Devamla) – 2014 yılında hayvancılıkta
yeni projeler başlatıyoruz. Bakın, bunları da dinleyin, öğrenin, önemli bunlar,
Türkiye için önemli. 
SEYFETTİN YILMAZ
(Adana) – Bunu bir açıkla, bunu! Karekodu bir açıkla,
karekodu! Etiketleri kim aldı?
MEHMET GÜNAL
(Antalya) – Bir cevap ver de öğrenelim, şunu bir öğret bize! Bir de şunu öğret
bize ya!
GIDA, TARIM VE
HAYVANCILIK BAKANI MEHMET MEHDİ EKER (Devamla) – Şimdi, eti etçi ırklardan,
sütü sütçü ırklardan alma hedefi çerçevesinde biz özellikle…
SEYFETTİN YILMAZ
(Adana) – Bu Hakan Bilal Kutlualp kimdir, bu Hakan Bilal Kutlualp?
GIDA, TARIM VE
HAYVANCILIK BAKANI MEHMET MEHDİ EKER (Devamla) – …2014 yılında Doğu ve
Güneydoğu Anadolu Bölgesi’nde bir özel etçi sığırları ıslah etme projesi
uygulamaya koyuyoruz.
OKTAY VURAL
(İzmir) – Ne zaman bu?
GIDA, TARIM VE
HAYVANCILIK BAKANI MEHMET MEHDİ EKER (Devamla) – Bu, 2014 yılı 1 Ocağında
başlıyor…
SEYFETTİN YILMAZ
(Adana) – “1 milyar dolarlık bu iş için bir şirket…” diyor. Kimin bu şirket? 1
milyar dolar, 1 milyar dolar! 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Ve hayvancılık, işletme, et
üretimi içerisinde yüzde 12 olan payını yüzde 25’e çıkarmayı hedef hâline
getirdik. 
Su ürünlerinde
önümüzdeki on yıl içerisinde yetiştiricilik üretimimizi 212 bin tondan 500 bin
tona çıkarmayı hedefliyoruz. Biz bunu 60-70 bin tonlardan aldık, 212 bin tona
çıkardık.
SEYFETTİN YILMAZ
(Adana) – Bu şirket kimin, bu şirket? Süreniz bitti Sayın Bakan. Bu 1 milyar
dolarlık işi alan şirket kimin şirketi?
GIDA, TARIM VE
HAYVANCILIK BAKANI MEHMET MEHDİ EKER (Devamla) – Özellikle bundan sonraki
sistem içerisinde de bu devam edecek.
Kırsal kalkınma
konusunda 2006 yılında başlattığımız Kırsal Kalkınma Yatırımlarının
Desteklenmesi Projesi’nde bugüne kadar 4.134…
(Mikrofon
otomatik cihaz tarafından kapatıldı)
GIDA, TARIM VE
HAYVANCILIK BAKANI MEHMET MEHDİ EKER (Devamla) – … tarım
ve hayvancılık işletmesinde…
SEYFETTİN YILMAZ
(Adana) – Şu 1 milyarlık şirketi bir açıklasaydınız. Şunu da bir açıklayın.
MEHMET GÜNAL
(Antalya) – Cevap verecekse açın Sayın Başkan.
BAŞKAN – Süreniz
mi bitti?
GIDA, TARIM VE
HAYVANCILIK BAKANI MEHMET MEHDİ EKER (Devamla) – Evet.
BAŞKAN – Teşekkür
ederiz Sayın Bakan. (AK PARTİ sıralarından alkışlar, CHP ve MHP sıralarından
gürültüler)
ALİM IŞIK (Kütahya) –
Sayın Bakan, şu mazotu, yemi, gübreyi bir türlü açıklayamadınız.
GIDA, TARIM VE
HAYVANCILIK BAKANI MEHMET MEHDİ EKER (Devamla) – Peki.
Bütçenin hayırlı
olmasını diliyorum, hepinize saygılar sunuyorum. Allah’a emanet olun.
İLHAN DEMİRÖZ
(Bursa) – Sayın Başkan…
BAŞKAN – Buyurun.
İLHAN DEMİRÖZ
(Bursa) – Sayın Başkan, Sayın Bakan bizim konuşmalarda vermiş olduğumuz
değerlerin yanlış olduğunu ifade etti. Bu bakımdan iki dakika söz istiyorum.
BAŞKAN – Bu bir
sataşma değil yalnız.
İLHAN DEMİRÖZ
(Bursa) – Sataşma efendim.
ÖZGÜR ÖZEL
(Manisa) – Yalancılıkla itham ediyor efendim.
OKTAY VURAL
(İzmir) – Ama “Yanlış.” diyor yani.
İLHAN DEMİRÖZ
(Bursa) – Benim söylediklerimin yanlış ve doğru olmadığını söyledi.
OKTAY VURAL
(İzmir) – Eğer o doğruysa, biz yanlışsak nasıl doğruyu yanlışı… İddia sahibi burası.
BAŞKAN – Sayın
Vural, bakın, 69’uncu maddeyi iyice incelersek milletvekillerinin burada
söyledikleri sözün tersine bir beyanda bulunması sataşmadan dolayı söz alma
hakkını doğurmuyor.
İLHAN DEMİRÖZ
(Bursa) – Ama bizim direkt şahsımızı kastederek Sayın Başkan.
ENGİN ALTAY
(Sinop) – Yerinden açıklama yapsın Sayın Başkan.
BAŞKAN – O yüzden
ben yerinizde size bir dakika açıklama vereceğim.
Buyurun.
TANJU ÖZCAN
(Bolu) – Sayın Başkan…
SADİR DURMAZ
(Yozgat) – Sayın Başkan…
BAŞKAN – Bir
dakika, sırayla gidelim.
SADİR DURMAZ
(Yozgat) – Sayın Bakan bizim doğruları söylemediğimizi, desteksiz konuştuğumuzu
söyledi; oysa biz doğruları söylediğimizi belgeleriyle ortaya koymak istiyoruz.
Bize söz hakkı vermeniz gerekiyor.
BAŞKAN – Tamam,
bir dakika vereceğim, yerinizden.
SADİR DURMAZ
(Yozgat) – Oradan kürsüden verin efendim.
OKTAY VURAL
(İzmir) – Efendim, 69’uncu madde diyor ki: “Şahsına sataşılan veya ileri sürmüş
olduğu görüşten farklı bir görüş kendisine atfolunan
Hükûmet, komisyon, siyasi parti grubu veya milletvekilleri...” Dolayısıyla, tam
da bu noktada…
BAŞKAN – Tam da
bu noktada saptamamı yapıyorum.
OKTAY VURAL
(İzmir) - …ileri sürmüş olduğu görüşten farklı bir görüş kendisine atfedildiği
için…
BAŞKAN – Tam
işte, onu biliyorum. Bakın, Sayın Vural, tam da bu noktada milletvekilinin
ileri sürdüğü fikirden başka bir fikir söylediğini iddia ettiği zaman bu şey
verilir. 
OKTAY VURAL
(İzmir) – Evet, evet, işte onu söyledim zaten. Evet, doğru olmadığını söyledi,
doğru olduğunu ispat edecek.
BAŞKAN – Yani bu
sizin söylediğiniz tanım buna uymuyor ama söz vereceğim. (CHP ve MHP
sıralarından gürültüler) Vereceğim söz, bir dakika arkadaşlar.
Sayın Demiröz,
buyurun yerinize geçin.
Sayın Özcan…
TANJU ÖZCAN
(Bolu) – Efendim, Sayın Bakan konuşması sırasında hem sözleriyle hem de
parmağıyla aşağılayıcı bir şekilde işaret etmek suretiyle, bizim
söylediklerimizin yanlış olduğunu, hatalı olduğunu “Siz bu işlerden
anlamazsınız.” dedi.
BAŞKAN – Sayın
Demiröz’e söz verdim bu konuda.
TANJU ÖZCAN
(Bolu) – Şahsıma sataşmış oldu, ben sataşmadan dolayı söz istiyorum.
AHMET AYDIN
(Adıyaman) – Sayın Başkan, böyle bir usul olur mu ya?
BAŞKAN – Sayın
Özcan, sizin şahsınıza sataşılmadı.
TANJU ÖZCAN
(Bolu) – Efendim şahsıma sataştı. Parmağıyla da göstermek suretiyle… (AK PARTİ
sıralarından gürültüler)
BAŞKAN – Bu
gerekçeyle Sayın Demiröz’e söz verdim, lütfen, buyurun. O zaman bütün
milletvekillerinizi alın, söz veririm ben size, konuşturayım sizi.
İLHAN DEMİRÖZ
(Bursa) – Sayın Başkanım kürsüden konuşayım müsaade ederseniz.
TANJU ÖZCAN
(Bolu) – Sayın Başkanım, bakın ben sataşmadan dolayı sık sık söz isteyen biri
değilim ancak…
BAŞKAN – Sayın
Özcan, sizin adınızı andı mı?
TANJU ÖZCAN
(Bolu) – Efendim, beni parmağıyla göstermek suretiyle… (AK PARTİ sıralarından
gürültüler) Böyle bir şey olabilir mi?
BAŞKAN – Anmadı.
Ben sizin grubunuz adına Sayın Demiröz’e kürsüden söz veriyorum, iki dakika,
tamam.
Buyurun.
IV.- SATAŞMALARA İLİŞKİN KONUŞMALAR (Devam)
7.- Bursa Milletvekili İlhan Demiröz’ün, Gıda, Tarım ve
Hayvancılık Bakanı Mehmet Mehdi Eker’in 506 sıra
sayılı Bütçe Kanunu Tasarısı ile 507 sıra sayılı Kesin Hesap Kanunu
Tasarısı’nın onuncu tur görüşmelerinde Hükûmet adına yaptığı konuşması
sırasında şahsına ve CHP Grubuna sataşması nedeniyle konuşması
İLHAN DEMİRÖZ
(Bursa) – Teşekkür ediyorum Sayın Başkanım.
Sayın Bakanla
anlaşamadığımız bir husus var: TÜİK rakamları ortada, Türkiye Ziraat Odaları
Birliğinin rakamları ortada. Tarımcıların kullandığı mazot 3,5 milyon ton veya
3,5 milyar litre/yıl ama Sayın Bakan her toplantıda “Bu 1,5 milyon ton.”
diyerek bu kadar yüzde 100 farklı bir durumu ortaya koyuyor; birincisi bu.
İkincisi:
2002’yle 2012 arasında gayrisafi yurt içi hasılada büyüme hızı yüzde 5,2; tarım
sektöründe 2,9. Biz, tarımsal ham maddede dış ticarette net ithalatçıyız, evet.
Türkiye’nin gıda maddelerinde de ihracatçı olduğunu söylüyoruz. Uluslararası
standart sanayi sınıflandırılmasına göre 2011’de 3,6 milyar dolar tarımda cari
açığımız var; 2012’de bu rakam 2,1 milyar dolar, 2013’ün sekiz ayında 1,5
milyar dolar olduğunu ifade etmek istiyorum.
Son olarak -zaman
anlamında- şunu söylemek istiyorum: Sayın Bakan dünyanın 7’nci büyük tarım
ekonomisi olduğunu söylüyor. Tamam, kabul ettik, 7’nci ama Türkiye'de kişi
başına düşen çiftçi geliri açısından dünyada 22’nci sıradayız; Sayın Bakan bunu
da söylesin. Türkiye'de 3.500 dolar civarında olan kişi başına çiftçi için
gelirin, Kanada’da 43 bin, Fransa’da 41 bin, Hollanda’da 33 bin, ABD’de 31 bin
dolar olduğunu özellikle söylemek istiyorum.
İSMAİL KAŞDEMİR
(Çanakkale) – Nereden aldınız o rakamları?
İLHAN DEMİRÖZ
(Devamla) – Sonra, her toplantıda OECD’yle ilgili bir rakam veriyor. OECD’yle
ilgili vermiş olduğu 2,1; 2002’de -aynı şekilde hesaplama yaparsanız- yüzde
3,1’den 2,1’e gerilediğini hep beraber görürüz. Onun için, Sayın Bakan
rakamları her defasında böyle atlatarak kullanıyor. 
Teşekkür ederim.
(CHP sıralarından alkışlar)
BAŞKAN – Teşekkür
ederim.
SADİR DURMAZ
(Yozgat) – Sayın Başkan…
BAŞKAN – Buyurun.
SADİR DURMAZ
(Yozgat) – Aynı gerekçeyle ben de müsaade ederseniz açıklık getirmek istiyorum
bazı konulara.
BAŞKAN – Bakın,
size de söz vereceğim ama sayın milletvekilleri, burada herkes kendi
rakamlarını söylüyor.
MEHMET GÜNAL
(Antalya) – Ama “Yanlış.” dedi Sayın Başkan.
BAŞKAN – Bunun
doğruluğunu veya yanlışlığını biz burada belirleyemeyiz; ne siz
belirleyebilirsiniz ne Divan belirleyebilir. Herkes kendi rakamlarını söylüyor.
Dolayısıyla da “O yanlış söyledi, ben doğru söyledim.” gibi bir tartışmanın
içine girersek çıkamayız. 
SADİR DURMAZ
(Yozgat) – Somut olarak ortaya koyacağım.
BAŞKAN – Ben size
söz veriyorum. 
Buyurun iki
dakika ama lütfen bir daha böyle yapmayalım arkadaşlar.
SADİR DURMAZ
(Yozgat) – Teşekkür ederim.
MEHMET GÜNAL
(Antalya) – Sayın Bakan polemik yapıyor.
BAŞKAN – Polemik
konusu yapmayalım çünkü herkes kendi rakamını söylüyor.
MEHMET GÜNAL
(Antalya) – Siz değil Sayın Başkan, Sayın Bakan yapıyor. 
BAŞKAN – O da
kendi rakamlarını söyledi.
8.- Yozgat Milletvekili Sadir
Durmaz’ın, Gıda, Tarım ve Hayvancılık Bakanı Mehmet Mehdi Eker’in
506 sıra sayılı Bütçe Kanunu Tasarısı ile 507 sıra sayılı Kesin Hesap Kanunu
Tasarısı’nın onuncu tur görüşmelerinde Hükûmet adına yaptığı konuşması
sırasında şahsına sataşması nedeniyle konuşması
SADİR DURMAZ
(Yozgat) – Sayın Bakan, ne zaman buraya çıksanız yalan yanlış
rakamlarla milleti kandırıyorsunuz. 
RECAİ BERBER
(Manisa) – Bu da sataşma o zaman.
BAŞKAN – Buyurun
bu da sataşma.
SADİR DURMAZ
(Devamla) – Şimdi, mazot konusunu İlhan Bey söyledi, ben başka konulara
gireceğim.
BAŞKAN – Ama
sataşmadan söz aldınız, lütfen sataşmaya mahal vermeyin.
SADİR DURMAZ
(Devamla) – Başka konulara gireceğim. Siz de bize “Desteksiz.” dediniz; aynı
şey. 
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Böyle bir şey olur mu?
SADİR DURMAZ
(Devamla) – Sayın Bakan, size bir soru sordum.
BAŞKAN – Cevap
vermeye çıkıyorsunuz, sataşma yapıyorsunuz.
SADİR DURMAZ
(Devamla) – İş adamıyla böyle bir toplantıya katıldınız mı, böyle bir konuşma
oldu mu? Niçin cevap vermiyorsunuz? Çok önemli bir konu. Orada
iş adamı köylüyü, çiftçiyi yağmacı olmakla suçluyor. Siz de köylünün, çiftçinin
alın teriyle bu makamda oturuyorsunuz. Buna cevap vermek zorundasınız. Videosu
orada, beraber dinleyebiliriz. 
Başka bir şey: Sayın
Bakan, Bakanlığınızın adı “Gıda” ile başlıyor. Sizi ziyarete gelen iki sayın
milletvekili sizin makamınızda yediği yemekten zehirleniyor. 
BAŞKAN – Sayın Milletvekili, lütfen, Genel Kurula hitap eder
misiniz.
SADİR DURMAZ
(Devamla) – Şimdi, yani, siz halkın gıda güvenliğini sağlayacaksınız,
misafirinizin gıda güvenliğini kendi Bakanlığınızda sağlayamıyorsunuz ya. 
Başka bir şey:
Geçtiğimiz günlerde eğitim yayın dairesi Antalya’da bir toplantı yapıyor
-basına düştü- Antalya’daki toplantıda çiftçinin parasıyla dansöz oynatılıyor;
sonra Bakanlık yetkilisine soruyorlar, Bakanlık yetkilisi diyor ki: “Efendim,
toplantı bizimdi ama dansöz otelinkiydi.” Bari kendiniz buradan götürseydiniz.
Böyle bir şey olur mu? Bunlara cevap vereceksiniz Sayın Bakan. 
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Bunlar çok basit sorular. 
AHMET AYDIN
(Adıyaman) – Böyle bir şey yok ya. Böyle bir şey olur mu ya? 
BAŞKAN – Sayın
Hatip…
SADİR DURMAZ
(Devamla) – Türk çiftçisi, Türk köylüsü sizden bunların cevabını bekliyor,
rakamları çarpıtmayın. 
BAŞKAN – Sayın
Hatip, temiz bir dille konuşun, lütfen. 
SADİR DURMAZ
(Devamla) – 450 liralık 2002 yılına ait makbuzu getiririm size. 
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Sorular bitince bunların
cevabını vereceğim. 
SADİR DURMAZ
(Devamla) – Buradan Türk çiftçisi bizi dinliyor, göndersinler makbuzlarını; 450
lira, 430 lira. 
Evet, buğdayın
fiyatını hesaplamayı bilmeyen, yedi yıldır işin başında olan bir Bakansınız.
Size ne diyelim başka? Allah akıl fikir versin. (MHP sıralarından alkışlar)
BAŞKAN – Temiz
bir dille konuşun, lütfen Sayın Hatip. 
MEHMET GÜNAL
(Antalya) – Doğru söylüyor, hesaplamayı bilmiyor işte. 
BAŞKAN – Evet,
şimdi, ikinci konuşmacı…
FARUK BAL (Konya)
– Sayın Başkan…
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Sayın Başkan, sataşmadan…
BAŞKAN – Baktım
size, oralı olmadınız da o yüzden başladım. Size baktım Sayın Bakan, sayın
milletvekiliyle konuşuyordunuz, söz istemeyeceksiniz zannettim. İstiyorsanız buyurun,
iki dakika size elbette ki vereceğiz. 
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Yani, şimdi, ben yerimden
konuşayım. 
BAŞKAN – Kürsüye.

GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Açın, buradan bir zahmet…
BAŞKAN –
Sataşmadan istiyor iseniz kürsüye gelmek zorundasınız. 
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Evet, “yalancı” diyor yani.
BAŞKAN – Buyurun
o zaman kürsüye Sayın Bakan, problem yok.
MEHMET GÜNAL
(Antalya) – Bakan çık meydana, korkma ya! 
SİNAN AYDIN AYGÜN
(Ankara) – Çık, korkma! 
MAHMUT TANAL
(İstanbul) – Başkan vekilini kutluyorum, zorla Sayın Bakanı kürsüye çıkardı. 
AYTUĞ ATICI
(Mersin) – Adamı zorla kürsüye çıkardınız. 
BAŞKAN – Usul,
usul…
Buyurun. 
İki dakika Sayın
Bakan. 
9.- Gıda, Tarım ve Hayvancılık Bakanı Mehmet Mehdi Eker’in, Yozgat Milletvekili Sadir
Durmaz’ın sataşma nedeniyle yaptığı konuşması sırasında şahsına sataşması
nedeniyle konuşması
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Sayın Başkan, şimdi, burada
muhalefet yapmak elbette ki sizin hakkınız, muhalefetinizi yaparsınız, ona bir
itirazım yok. Ama, bana “yalancı” diyene aynen iade
ediyorum, aynen iade ediyorum. 
SADİR DURMAZ
(Yozgat) – Siz bize demiştiniz. 
MEHMET GÜNAL
(Antalya) – Siz dediniz, siz!
GIDA, TARIM VE
HAYVANCILIK BAKANI MEHMET MEHDİ EKER (Devamla) – Tamam mı?
Ben, görevde
bulunduğum süre içerisinde bana sorulmuş olan bütün sorulara cevap verdim,
bundan sonra da cevap veririm. 
MEHMET GÜNAL
(Antalya) – Ver o zaman, ver hadi! 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Bu soruların, söylediğiniz
soruların hiçbirisi, öyle merak etmeyin…
MEHMET GÜNAL
(Antalya) – Hadi bir cevap ver işte.
ÖZGÜR ÖZEL
(Manisa) – Benim 4 tane cevaplanmayan sorum var Sayın Bakanımızdan.
GIDA, TARIM VE
HAYVANCILIK BAKANI MEHMET MEHDİ EKER (Devamla) – …kendinize göre bir şeyler,
yalan yanlış duyduğunuz, aktardığınız, size aktarılmış bir şeyler… 
MEHMET GÜNAL (Antalya)
– Görüştün mü, görüşmedin mi? “Görüşmedim.” desene ya.
GIDA, TARIM VE
HAYVANCILIK BAKANI MEHMET MEHDİ EKER (Devamla) – Bunları söyleyince, bunları
buralardan getirip buralara götürüp, hani bir şey varmış gibi anlatıyorsunuz. 
MEHMET GÜNAL
(Antalya) – “Görüşmedim.” de o zaman.
GIDA, TARIM VE
HAYVANCILIK BAKANI MEHMET MEHDİ EKER (Devamla) – Bana soru sorarsınız, ben de
bunun cevabını veririm.
MEHMET GÜNAL
(Antalya) – Ver!
GIDA, TARIM VE
HAYVANCILIK BAKANI MEHMET MEHDİ EKER (Devamla) – Ben bir başkasının avukatı
değilim. İlgili kişinin söylediği kendi görüşüdür. Beni…
SADİR DURMAZ
(Yozgat) – “Siz orada mıydınız?” diye sordum ben size. 
SEYFETTİN YILMAZ
(Adana) – Şu 1 milyar dolarlık işi açıkla. Kime verdiniz o işi?
GIDA, TARIM VE
HAYVANCILIK BAKANI MEHMET MEHDİ EKER (Devamla) – Bakın, biz her gün onlarca
toplantıya katılıyoruz, yüzlerce insan… Mesela sizin bulunduğunuz ortamda da
bulunuyoruz, sizler de konuşuyorsunuz, bir kısmına cevap veriyoruz, bir kısmına
cevap veremiyoruz. Anlatabildim mi?
SEYFETTİN YILMAZ
(Adana) – 1 milyar dolarlık işe cevap ver!
GIDA, TARIM VE
HAYVANCILIK BAKANI MEHMET MEHDİ EKER (Devamla) – Bunun işi bu. Soruyu doğru
dürüst sorarsınız, ben size doğru dürüst bunun cevabını veririm.
MEHMET GÜNAL
(Antalya) – Ne zaman?
GIDA, TARIM VE
HAYVANCILIK BAKANI MEHMET MEHDİ EKER (Devamla) – Millete veremeyeceğimiz…
MEHMET GÜNAL
(Antalya) – Millet duysun ver de.
GIDA, TARIM VE
HAYVANCILIK BAKANI MEHMET MEHDİ EKER (Devamla) – …yüce Parlamentoya
veremeyeceğimiz hiçbir hesap yok, hepsi doğru. 
MEHMET GÜNAL
(Antalya) – Ver işte!
SADİR DURMAZ
(Yozgat) – Bakanlık dökülüyor, dökülüyor.
GIDA, TARIM VE
HAYVANCILIK BAKANI MEHMET MEHDİ EKER (Devamla) – O benim makamımda kimse
zehirlenmiş falan değil. Bu da yanlış bir bilgi, gerçek bir bilgi değil. 
SEYFETTİN YILMAZ
(Adana) – Tekzip etmediniz.
GIDA, TARIM VE
HAYVANCILIK BAKANI MEHMET MEHDİ EKER (Devamla) – O dansöz meselesi dediğiniz
şey de, o da gerçek değil. 
SEYFETTİN YILMAZ
(Adana) – 1 milyar dolarlık etikete cevap ver. 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Bizimle, Bakanlıkla hiçbir
ilişkisi yok.
SADİR DURMAZ
(Yozgat) – Şuna bir bak Sayın Bakan!
MEHMET GÜNAL
(Antalya) – O zor soru…
GIDA, TARIM VE
HAYVANCILIK BAKANI MEHMET MEHDİ EKER (Devamla) – Oturun… Oturun…
SEYFETTİN YILMAZ
(Adana) – Cevap ver! Cevap ver!
GIDA, TARIM VE
HAYVANCILIK BAKANI MEHMET MEHDİ EKER (Devamla) – Oturun, cevap veriyorum canım.
Bağırma… Ayıp oluyor. (CHP ve MHP sıralarından gürültüler)
BAŞKAN – Sayın
milletvekilleri, lütfen…
Sayın Vural, rica
ediyorum.
GIDA, TARIM VE
HAYVANCILIK BAKANI MEHMET MEHDİ EKER (Devamla) – Şimdi bak, bugün, sizin gibi
insanların, sizin tavrınızı protesto etmek için hanımefendiler bugün özel
giysiyle bunu işaretlediler. (CHP ve MHP sıralarından gürültüler)
OKTAY VURAL (İzmir)
– Sayın Başkan…
MEHMET GÜNAL
(Antalya) – Sayın Başkan, bakın, hepimize hakaret ediyor, duyuyorsunuz değil
mi?
GIDA, TARIM VE
HAYVANCILIK BAKANI MEHMET MEHDİ EKER (Devamla) – Ben sizi böyle bir günde…
(Mikrofon
otomatik cihaz tarafından kapatıldı) 
(CHP ve MHP
sıralarından gürültüler)
GIDA, TARIM VE
HAYVANCILIK BAKANI MEHMET MEHDİ EKER (Devamla) – …özellikle böyle bir günde
üslubunuza…
MEHMET GÜNAL
(Antalya) – Sayın Başkan, “Sizin gibi insanlar” diyor, kendini söylüyor.
OKTAY VURAL
(İzmir) – Sana tahammül ediyor bu insanlar!
SEYFETTİN YILMAZ
(Adana) – Ben kamu malının peşindeyim, yetimin malının peşindeyim…
MEHMET GÜNAL
(Antalya) – Asıl senin gibisini protesto ediyorlar.
OKTAY VURAL
(İzmir) – Aynen sana iade ediyorum, aynen!
SEYFETTİN YILMAZ
(Adana) – …fakir fukaranın, garip gurebanın…
BAŞKAN – Beş
dakika ara veriyorum.

Kapanma Saati: 16.29


DÖRDÜNCÜ OTURUM
Açılma Saati: 16.48
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muhammet Bilal MACİT (İstanbul), Fehmi KÜPÇÜ
(Bolu)
BAŞKAN – Türkiye
Büyük Millet Meclisinin 33’üncü Birleşiminin Dördüncü Oturumunu açıyorum.
2014 Yılı Merkezi
Yönetim Bütçe Kanunu Tasarısı ve 2012 Yılı Merkezi Yönetim Kesin Hesap Kanunu
Tasarısı’nın görüşmelerine devam edeceğiz.
III.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2014 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/832) (S. Sayısı: 506) (Devam)
2.- 2012 Yılı Merkezi Yönetim
Kesin Hesap Kanunu Tasarısı, 2012 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2012 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi, Maliye Bakanlığı ve İçişleri
Bakanlığı Tarafından Sayıştaya Gönderilen Genel
Faaliyet Raporları ile Bu Raporlara İlişkin Sayıştay Değerlendirmesini İçeren
2012 Yılı Faaliyet Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2012 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2012 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/798, 3/1275, 3/1277, 3/1278,
3/1279) (S. Sayısı: 507) (Devam)
A) GIDA, TARIM VE HAYVANCILIK BAKANLIĞI (Devam)
1) Gıda, Tarım ve Hayvancılık Bakanlığı 2014 Yılı Merkezî
Yönetim Bütçesi
2) Gıda, Tarım ve Hayvancılık Bakanlığı 2012 Yılı Merkezî
Yönetim Kesin Hesabı
B) TÜTÜN VE ALKOL PİYASASI DÜZENLEME KURUMU (Devam)
1) Tütün ve Alkol Piyasası Düzenleme Kurumu 2014 Yılı
Merkezî Yönetim Bütçesi
2) Tütün ve Alkol Piyasası Düzenleme Kurumu 2012 Yılı
Merkezî Yönetim Kesin Hesabı
C) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2014 Yılı Merkezî
Yönetim Bütçesi
2) Aile ve Sosyal Politikalar Bakanlığı 2012 Yılı Merkezî
Yönetim Kesin Hesabı
Ç) SAĞLIK BAKANLIĞI (Devam)
1) Sağlık Bakanlığı 2014 Yılı Merkezî Yönetim Bütçesi
2) Sağlık Bakanlığı 2012 Yılı Merkezî Yönetim Kesin Hesabı
D) TÜRKİYE HUDUT VE SAHİLLER SAĞLIK GENEL MÜDÜRLÜĞ (Devam)
1) Türkiye Hudut ve Sahiller Sağlık Genel Müdürlüğü 2014
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2012
Yılı Merkezî Yönetim Kesin Hesabı
E) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2014 Yılı Merkezî
Yönetim Bütçesi
2) Türkiye İlaç ve Tıbbi Cihaz kurumu
2012 Yılı Merkezî Yönetim Kesin Hesabı
F) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2014 Yılı Merkezî
Yönetim Bütçesi
2) Türkiye Kamu Hastaneleri Kurumu 2012 Yılı Merkezî
Yönetim Kesin Hesabı
G) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2014 Yılı Merkezî Yönetim
Bütçesi
2) Türkiye Halk Sağlığı Kurumu 2012 Yılı Merkezî Yönetim
Kesin Hesabı
BAŞKAN – Komisyon
ve Hükûmet burada.
OKTAY VURAL
(İzmir) – Sayın Başkan…
BAŞKAN – Buyurun.
V.- AÇIKLAMALAR (Devam)
3.- İzmir Milletvekili Oktay Vural’ın, Gıda, Tarım ve
Hayvancılık Bakanı Mehmet Mehdi Eker’in sataşma
nedeniyle yaptığı konuşmasındaki bazı ifadeleri nedeniyle MHP Grubu milletvekille-rinden özür dilemesi gerektiğine ilişkin
açıklaması 
OKTAY VURAL
(İzmir) – Efendim, Sayın Bakan konuşmalarında Parlamento nezdinde
milletvekillerimiz açısından kabul edilemeyecek bazı ifadeleri grubumuza
atfetmiştir. Bu konuda, grubumuz milletvekillerinden bundan dolayı özür
dilemeye davet ediyorum.
Teşekkür
ediyorum.
BAŞKAN – Sayın
Bakan, bir açıklama yapacak mısınız?
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Bir açıklama yapayım.
BAŞKAN – Buyurun.
4.- Gıda, Tarım ve Hayvancılık Bakanı Mehmet Mehdi Eker’in, İzmir Milletvekili Oktay Vu-ral’ın
açıklamasındaki bazı ifadelerine ilişkin açıklaması
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Sayın Başkan, değerli
milletvekilleri; ben ömrümün hiçbir döneminde hiçbir zaman kategorik
düşünmedim, hiçbir zaman bir kitleyi hiçbir şekilde toptan hedef almadım, ne
bugün ne de ömrümün bir başka döneminde, hiçbir zaman. Bu benim tabiatıma,
tarzıma, üslubuma aykırı. Ben bana haksız bir şekilde “Yalancı.” diyen insanı
kastettim, onları ona söyledim. Eğer onlar arasında birden fazla kişi varsa
kastım sadece bana “Yalancı.” diye hitap edenlerdir. Onun dışında, ben bir
kitleyi asla muhatap alıp onları kastetmedim. 
Çok üzüldüm
bugün. Niye çok üzüldüm? Çünkü, bütçe görüşmeleri
yapıyoruz, bütçe görüşmeleri yaparken bana yerinden sürekli “Yalancı.” diye hitap
eden, kürsüye çıkıp düzeltme yaparken de yani cevap hakkını kullanırken de bana
“Yalancı.” diyen insanların, böyle bir günde o aklıma geldi, bugün, bizi
üsluba, hepimizi temiz bir üsluba davet etmek üzere arkadaşlarımızın,
milletvekili hanımefendilerin bir işaretle bugün bunu dile getirdikleri böyle
bir günde, bu üslubun uygun bir üslup olmadığını kastettim ve şahısla, bunu,
bana, bu şekilde hakaret edenle sınırlıdır benim söylediğim. 
TANJU ÖZCAN
(Bolu) – Genel Kuruldan özür mü diliyorsunuz? Özür dileyin.
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) - Onun dışında, hiç kimsenin
bunu üzerine alınmaması… Çünkü, benim asla böyle bir
niyetim olmadı, asla böyle bir niyetim yok, asla böyle bir tarzım yok, asla
böyle bir iddiam da, öyle bir ithamım da yoktur. 
TANJU ÖZCAN
(Bolu) – Özür, özür…
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) - Dolayısıyla, kimsenin bunu
üzerine alınmasını ben asla istemiyorum, doğru bulmuyorum, kabul etmiyorum.
TANJU ÖZCAN
(Bolu) – Sayın Başkan özür mü diliyor?
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) - Eğer, böyle bir şey varsa
da bu, haksız bir şekildedir. Düzeltmeyse, ben, bunu, bu şekilde düzeltmek istiyorum.
Saygılar
sunuyorum.
TANJU ÖZCAN
(Bolu) – Sayın Başkan özür mü diliyor?
BAŞKAN – Teşekkür
ederim Sayın Bakan.
OKTAY VURAL
(İzmir) – Sayın Başkan, sizin de içinde bulunduğunuz bir protesto, bir üslup
konusundan öteye, açıkçası başka bir amaçla yapıldığı gayet açık ve nettir.
Dolayısıyla, Sayın Bakanın tevil yoluna gitmesi yerine, doğrudan doğruya zatıalinizin de içinde bulunduğu şahsiyetlerin yaptığı, daha
doğrusu şikâyet ettiği münhasır konuyla ilişkili olmadığını, böyle bir algılama
olmuşsa bundan dolayı özür dilediğini ifade etmeye çağırıyorum, bu kadar açık
ve net.
BAŞKAN – Ama bunu
söyledi.
OKTAY VURAL
(İzmir) – Yani, bunda şeye gerek yok. Sizin ne için yaptığınız belli, bununla
ilişki kurmak suretiyle, bu üslup meselesiyle ilgili değildir. Burada “Yalan
yanlış bilgiler veriyorsunuz.” denmiştir, “Yalancı.” denmemiştir. Aynı şeyi
kendisi kullanmıştır.
SADİR DURMAZ
(Yozgat) – Desteksiz…
OKTAY VURAL
(İzmir) – “Desteksiz atıyorlar.” diye söylemiştir.
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – “Atıyorlar.” demedim.
OKTAY VURAL
(İzmir) – O bakımından, müstakilen bizim hiçbirimizin
tasvip etmediği hakarete ve küfre varan birtakım konularla ilgili…
PLAN VE BÜTÇE
KOMİSYONU SÖZCÜSÜ RECAİ BERBER (Manisa) – Belgesiz…
OKTAY VURAL
(İzmir) - …yapılan bir girişimi buradaki bir sataşmayla ilişkilendirmesi hâlen
devam ediyor. Lütfen, bunun sizin yaptığınız eylemle ilişkili olmadığını, aynı
kefeye konulamayacağını, eğer böyle bir algılama varsa özür dilediğini ifade
etsin. Mesele budur efendim. 
PLAN VE BÜTÇE
KOMİSYONU SÖZCÜSÜ RECAİ BERBER (Manisa) – Düzelttiğini söyledi. 
BAŞKAN – Söyledi
bunu yalnız. Bunu söyledi. 
MEHMET GÜNAL
(Antalya) – Size demiyor, Sayın Bakana… 
BAŞKAN – “Bayan
arkadaşların yapmış olduğu eylemle ilgili olarak bir grubu veya kişiyi
hedeflemedim.” dedi Sayın Bakan. 
OKTAY VURAL
(İzmir) – Efendim, eylem… Kendisi dedi ki: “Üslupla ilgili…” 
Sayın Başkanım,
üslupla ilgili değil. Dolayısıyla, kamuoyunun bildiği bir konuyu Sayın Bakanın
burada tevile götürüp kendisine yapılan sataşmalarla ilişkilendirmesi doğru
değildir. İstirham ediyorum… 
Ne yaptığımızı biliyorsunuz.

BAŞKAN – Çok
haklısınız. Yalnız Sayın Bakan bu benzetmeden hareket etmediğini söyledi Sayın
Vural. 
OKTAY VURAL
(İzmir) – Efendim, siz öyle hareket etmediğinizi söyleyebilirsiniz ama onun
hangi amaçla yapıldığına ilişkin kamuoyunda… 
BAŞKAN – “Sayın
Bakan söyledi bunu.” diyorum. 
OKTAY VURAL
(İzmir) – Efendim, hayır, üslupla ilgili değil bu mesele. 
BAŞKAN – Hayır,
üslupla olmadığını söyledi. Üslupla olmadığını ve bugün… 
OKTAY VURAL
(İzmir) – Hayır, kendisi protestonun üslupla ilgili olduğunu söyledi. 
BAŞKAN – Ama bu
hareketinin, şu andaki açıklamasında bu hareketinin kadın milletvekillerinin
yapmış olduğu eylemden hareketle olmadığını açıkladı. 
OKTAY VURAL
(İzmir) – Hayır efendim, öyle söylemedi. Öyle söylemedi.
BAŞKAN – Ben öyle
duydum.
OKTAY VURAL
(İzmir) – Aksine, diyor ki: “Üslupla ilgili protestolar varken ben üslupla
ilgili olarak söyledim.” Bunu söyledi, açık ve net.
SEYFETTİN YILMAZ
(Adana) – Tutanakları getirelim. 
BAŞKAN – Sayın
Bakan, tekrar dinleyelim. 
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Sayın Başkan, ben biraz
önce yeteri kadar sarih ve açık söyledim. Ben, sadece bana gerek kürsüden gerek
yerinden laf atmak suretiyle “Yalancı.” diye, haksız bir şekilde “Yalan
söylüyorsun.” ve… 
SADİR DURMAZ
(Yozgat) – “Yalancı.” yok “Yalancı.” değil, tutanaklara bakarsınız. 
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Bak, tutanakların hepsi
var. Tutanakların hepsi var. 
Dolayısıyla, ben
ona atıf yaptım. Benim muhatabım, söylediğim ve “İade ediyorum.” dediğim şey
sadece o şahısların kendileridir, asla bir grup değildir, asla bir kitle
değildir. 
MEHMET GÜNAL
(Antalya) – “Sizin gibiler” ne demek?
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Yüce Meclisin hükmi
şahsiyeti içerisinde yer alan külli olarak, bütün olarak bir grup, bir
milletvekili grubu asla değildir. Bunu tekrar tekrar söyledim, bir daha
düzeltiyorum. Dolayısıyla, kim…
MEHMET GÜNAL
(Antalya) – Aynen cevaplar gibi yaptı, aynısını yaptı.
OKTAY VURAL
(İzmir) – Ya, biraz mert olmak lazım! 
GIDA, TARIM ve
HAYVANCILIK BAKANI MEHMET MEHDİ EKER (Diyarbakır) - Bakın, şimdi… 
OKTAY VURAL
(İzmir) – İlişki kurduğunuz…
GIDA, TARIM ve
HAYVANCILIK BAKANI MEHMET MEHDİ EKER (Diyarbakır) - Buyurun.
OKTAY VURAL
(İzmir) - …eylemle ilgili diyorum. Kendileri bizim sataşmamızı uygun
görmeyebilir.
GIDA, TARIM ve
HAYVANCILIK BAKANI MEHMET MEHDİ EKER (Diyarbakır) - Şimdi, eğer, bazı
arkadaşlarımızın kavga etmek gibi bir niyeti…
BAŞKAN – Sayın
Bakan, bu sözleriniz bugünkü söz konusu olan eylemle mi ilişkili midir?
MEHMET GÜNAL
(Antalya) – Öyle söyledi.
GIDA, TARIM ve
HAYVANCILIK BAKANI MEHMET MEHDİ EKER (Diyarbakır) – Sayın Başkanım, benim
söylediğim şu: Bakın, siz de şahitsiniz, bütün milletvekillerimiz şahit. Ben,
kürsüde, burada bana hakaret ediliyor, haksız bir şekilde ithamda bulunuluyor,
ben bana hakaret edenlere aynı kelimeyi iade ettiğimi, onlara başka türlü bir
söz söylemek istemediğimi, sadece iade ettiğimi söyledim ve böyle bir günde de
bunun olmaması gerektiğini söyledim, benim dediğim bu. Şahıstır benim
muhatabım, asla bir kitle değildir, bir parti grubu değildir, ben tekrar
söylüyorum.
MEHMET GÜNAL
(Antalya) – Hâlâ söylemiyor, hâlâ söylemiyor. (MHP sıralarından gürültüler)
AHMET AYDIN
(Adıyaman) – Sayın Başkan… Sayın Başkan…
BAŞKAN - Yani
Sayın Bakan, düzeltmek anlamında söylüyorum: Bugünkü kadın milletvekillerinin
eylemleri… 
GIDA, TARIM ve
HAYVANCILIK BAKANI MEHMET MEHDİ EKER (Diyarbakır) – Özür dilenecekse herkes
özür dileyecek, herkes özür dileyecek.
MEHMET GÜNAL
(Antalya) – “Sizin gibi milletvekilleri” dedi, “sizin gibi” dedi, baksın Başkan
tutanaklara.
BAŞKAN - Sayın
milletvekilleri…
AHMET AYDIN
(Adıyaman) – Sayın Başkanım…
OKTAY VURAL
(İzmir) – Böyle bir şey olur mu Sayın Başkan? Sataşmadan dolayı söz istiyor
arkadaşlar.
BAŞKAN – Buyurun.
MEHMET GÜNAL
(Antalya) – Bizlere bakarak “sizin gibi milletvekilleri” dedi, ben iade ediyorum
Sayın Bakana. Bizim gibi değil, kendisi gibi milletvekilleri o zaman.
BAŞKAN - Yalnız,
bugünkü eylemle ilişkili olmadığını söyledi.
Ben Sayın Oktay
Vural’a sataşmadan dolayı söz veriyorum.
Buyurun Sayın
Vural.
OKTAY VURAL
(İzmir) – Efendim, bana değil, grupla ilgili milletvekillerine…
MEHMET GÜNAL
(Antalya) – Hepimize “sizin gibi
milletvekilleri" dedi, özür dilesin. Ya özür dilesin…
BAŞKAN - Ee, siz istediniz.
OKTAY VURAL
(İzmir) – Benim şu anda söz talebim yok.
MEHMET GÜNAL
(Antalya) – Ben söz istiyorum çünkü “sizin gibi milletvekilleri” dedi.
AHMET AYDIN
(Adıyaman) – Sayın Başkan, söz istiyorum.
BAŞKAN - Buyurun
Sayın Aydın.
MEHMET GÜNAL
(Antalya) – Önce bize söz verir misiniz Sayın Başkan?
BAŞKAN - Bir
dakika…
MEHMET GÜNAL
(Antalya) – Başka zaman ama “Bekleyin.” diyorsunuz.
5.- Adıyaman Milletvekili Ahmet Aydın’ın, Gıda, Tarım ve
Hayvancılık Bakanı Mehmet Mehdi Eker’in sataşma
nedeniyle yaptığı konuşmasındaki bazı ifadeleriyle bir grubu hedef almadığına
ve herkesi temiz bir dil kullanmaya davet ettiklerine ilişkin açıklaması
AHMET AYDIN
(Adıyaman) – Sayın Başkanım, değerli arkadaşlar; az önce Sayın Bakanım 2 defa konuyu izah
etti. Çok açık ve net bir şekilde muhatabının bir kitle, bir grup olmadığını
ifade etti ve burada biz bugün herkesi temiz dil kullanmaya davet ediyoruz. Hem
kürsüde hem yerinde bağırarak, çağırarak Sayın Bakana yalan söyleyenlerle
ilgili şahıslarla sınırlı olmak üzere onlara yönelik bir ithamda –eğer ithamsa
o- bulundu. Ama bir grubu kastetmediğini defalarca söyledi Sayın Bakan ve bu
olayda da bir hakaret, bir küfür de yok, bir şey yok.
Dolayısıyla,
burada bu Meclisin haysiyetini, onurunu hepimizin koruması lazım diyoruz.
Hepimizin kullanacağımız dile dikkat etmesi lazım, üslubumuza dikkat etmemiz
lazım. Evet, bir kişiyi kastederek, eğer bir kişi Sayın Bakana aynı tahriklerle
“Yalan söylüyorsun.” diyorsa Sayın Bakan o kişiyi kastettiğini ifade etti. 
OKTAY VURAL
(İzmir) – Sizin yaptığınız eylemle ne alakası var bunun?
BAŞKAN – Bana
bağırmayın!
AHMET AYDIN
(Adıyaman) – Burada meram anlaşılmıştır. Dolayısıyla, bundan sonraki süreçte
efendim, devam etmeniz lazım.
OKTAY VURAL
(İzmir) – Öyle bir şey olur mu? Mert olacaksınız, mert! Ya söylediyseniz
arkasında duracaksınız ya yanlış söylediyseniz özür dileyeceksiniz. Ne var
bunda ya?
AHMET AYDIN
(Adıyaman) – Söyleyeceğini söyledi. Kimseye hakaret etmedi, hiçbir gruba
hakaret etmedi, kastını ifade etti Sayın Bakan.
OKTAY VURAL
(İzmir) – Ne var bunda ya?
BAŞKAN – Sayın Vural, ben bir şey söyleyeceğim, müsaade eder
misiniz. Ya, bir açıklama yapacağım, bir müsaade
edin arkadaşlar.
Ben içeride Sayın
Oktay Vural’a açıklama yaptım. Bu açıklamayı yaparken de yanımda Sayın Pervin
Buldan ve Sayın Mihrimah Belma Satır vardı. Bugün,
kadın milletvekillerinin yapmış olduğu eylemle ilgili olarak ne bir kitle ne
bir kişi ne bir parti ne bir grup hedeflenmemiştir. Bunu size içeride
açıkladık, sanıyorum ikna oldunuz Sayın Vural. Arkadaşlarınıza da bunu anlatın,
bu bir.
İkincisi, siz
ikide bir “zatıaliniz” diyorsunuz da, o yüzden
açıklamak zorunda kaldım. Sanıyorum sizi ikna ettik, Sayın Altay da
yanımızdaydı, o konuyu bir kapatalım.
Burada ne bir
grup ne bir parti ne de bir kişi hedef alınmıştır, çok açık ve çok nettir.
OKTAY VURAL
(İzmir) – Evet, keşke AKP Grubundakiler yaptığı zaman yapsaydınız.
MEHMET GÜNAL
(Antalya) – Sayın Başkan, Sayın Bakan ilişkilendirdi, siz değil. Sayın Bakan
ilişkilendirdi, burada, kürsüde ilişkilendirdi.
BAŞKAN – Bir
dakika, bitmedi Sayın Günal. Bir dakika, ben ona bağlayacağım şimdi.
AHMET AYDIN
(Adıyaman) – Ya, grupla alakası yok efendim.
Sayın Başkanım,
meram anlaşılmıştır.
BAŞKAN – Bu, bir. 
İki, Sayın
Bakanın bu ilişkilendirmeyi yaptığını iddia ediyorsunuz, değil mi?
MEHMET GÜNAL
(Antalya) – Ediyoruz, burada duydunuz, “sizin gibi milletvekilleri” dedi.
BAŞKAN – Söyledi,
yaptı; peki, yaptı. Sayın Bakan da “Bu ilişkilendirmeyi yapmadım.” dedi. Peki,
ne yapacağız şimdi?
MEHMET GÜNAL
(Antalya) – Yaptı, orada görüyorsunuz, tutanaklara bakın, arka arkaya getirdi,
siz de biliyorsunuz.
OKTAY VURAL
(İzmir) – Sayın Başkan, sizin, üslupla ilgili… Şimdi, bizim burada üslupla
ilgili, burada milletvekilinin “Bunlar yanlış…”, “Bunlar sataşma…”
Milletvekilinin sataşma yapmasına ilişkin bir tepki midir?
BAŞKAN – Kimin
tepkisi?
OKTAY VURAL
(İzmir) – Yani sizin bu tepkiniz bunun için midir?
BAŞKAN – Hayır,
ben tepki göstermedim ki sadece durumu açıklıyorum.
OKTAY VURAL
(İzmir) – Sizin tepkinizle milletvekillerinin burada yaptığı müdahale ya da
sataşmayla ne alakası var? Hiçbir alakası yok, illiyet bağı…
BAŞKAN – Hayır,
sizin grubunuz veya başka bir grupla ilgili olmadığını söyledim Sayın Vural.
Rica ediyorum, aşk olsun!
OKTAY VURAL
(İzmir) – O zaman, Sayın Başkan, tamam, siz bir illiyet bağı olmadığını söylediğinize
göre Sayın Bakan illiyet bağı kurarak bunu atfetmesi sizi rahatsız etmiyor mu?
BAŞKAN – Ediyor
ve soruyorum: Bu illiyet bağını kurdunuz mu Sayın Bakan? Kurdunuz mu,
kurmadınız mı, kürsüde söyler misiniz lütfen?
MEHMET GÜNAL
(Antalya) – Onu söyleyemiyor.
OKTAY VURAL
(İzmir) – Ediyor… Bakın işte, düzeltmiyor. Hiç!
ALİM IŞIK (Kütahya) -
Adam gibi, çıksın özür dilesin.
AHMET AYDIN
(Adıyaman) – Sayın Başkanım…
BAŞKAN –
Arkadaşlar, lütfen…
MAHİR ÜNAL
(Kahramanmaraş) – Sayın Başkanım, konu anlaşılmıştır.
AHMET AYDIN
(Adıyaman) – Sayın Başkanım, konu anlaşılmıştır, yalanı yeterince açıklığa
kavuşmuştur. Sayın Bakan maksadını söylemiştir. 
MEHMET GÜNAL
(Antalya) – Hiç de anlaşılmadı, çünkü Sayın Bakan doğru söylemiyor! 
SADİR DURMAZ
(Yozgat) – Biz anlayamadık efendim. 
MEHMET GÜNAL
(Antalya) – Orada söylediği aynen böyleydi. 
OKTAY VURAL
(İzmir) – Sayın Başkan, bir şey söylemek istiyorum.
BAŞKAN – Sayın
Bakan “Öyle anlaşılıyor ise düzeltiyorum.” dedi. 
MEHMET GÜNAL
(Antalya) – Demedi efendim, “Üsluptan dolayı söyledim.” dedi. 
BAŞKAN – Bir kez
daha soruyorum. Lütfen… Sayın Bakan, bugünkü söyleminizde, bugün yapılan kadın
milletvekillerinin yaptığı eylem arasında bir irtibat kurdunuz mu kurmadınız
mı, lütfen açıklar mısınız?
AHMET AYDIN
(Adıyaman) – Sayın Başkanım, 2 defa açıklama yaptı Sayın Bakan.
MEHMET GÜNAL
(Antalya) – O dinlemiyor bile ya! Dinlemiyor bile! 
MAHİR ÜNAL
(Kahramanmaraş) – Sayın Başkan, böyle bir usul yok ki!
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Sayın Başkan, ben 2 defa
açıkladım, kaç defa açıklayacağım yani?
MAHİR ÜNAL
(Kahramanmaraş) – Sayın Başkan, böyle bir usul yok! 
BAŞKAN – Lütfen,
“evet” veya “hayır” deyin! 
MAHİR ÜNAL
(Kahramanmaraş) – Ya, Sayın Başkan, burada siz mahkeme görevi göremezsiniz ki! 
AHMET AYDIN
(Adıyaman) – 2 defa açıkladı Sayın Bakan, söyledi!
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Ya, 2 defa açıkladım, kaç
defa açıklanır bir şey! Lütfen ya, böyle bir usul yok. 
MAHİR ÜNAL
(Kahramanmaraş) – Ya, Sayın Bakan gerekli açıklamalarını yaptı!
SAKİNE ÖZ
(Manisa) – Sayın Başkan, bizi söyleyip durmasınlar, CHP’li kadınlar bunda yok! 
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – 2 defa açıkladık ya! Böyle
şey olur mu ya! (Gürültüler)
MEHMET GÜNAL
(Antalya) – Yani ne var bunda! Bizi, elini tutarak “Sizin gibi milletvekilleri”
dedi, daha ne desin yani anlamıyorum! 
BAŞKAN – Sayın
milletvekilleri… Sayın milletvekilleri…
AHMET AYDIN
(Adıyaman) – Sayın Bakan açıklamalarını yaptı, kastını ifade etti, bir grubu
kastetmediğini söyledi. Görüşmelere kaldığımız yerden devam edelim efendim.
MEHMET GÜNAL
(Antalya) – O zaman onu haklı çıkarıp biz de konuşalım mı öyle?
BAŞKAN – Sayın
milletvekilleri, Bakan 3 kere açıklama yaptı…
SADİR DURMAZ
(Yozgat) – O bana söyledi, ben de ona söyledim.
MEHMET GÜNAL
(Antalya) – Hiç açıklama yapmadı! Her zamanki gibi, kürsüde yaptığı gibi laf
kalabalığı yaptı, hiçbir açıklama yapmadı.
BAŞKAN –
“Düzeltme yapıyorum.” dedi. 
MAHİR ÜNAL
(Kahramanmaraş) – Laf kalabalığını siz yapıyorsunuz ya! 
PERVİN BULDAN
(Iğdır) – Sayın Başkan, Sayın Bakanın yaptığı açıklama hiç de doyurucu bir
açıklama değil!
AHMET AYDIN
(Adıyaman) – Sayın Başkanım, kusura bakmayın, bakın 3 defa açıkladı, bu kadar
laf kalabalığına gerek yok, olay çözülmüştür. Kastını ifade etti. 
BAŞKAN – Yeteri
kadar konunun anlaşıldığını düşünüyorum.
Sayın Halaman, bir söz istemiştiniz, size bir dakika söz
veriyorum ve çalışmalarımıza devam ediyoruz. 
OKTAY VURAL
(İzmir) – Sayın Başkan…
BAŞKAN – Lütfen…
Lütfen…
OKTAY VURAL
(İzmir) – Sayın Başkan, bir şeyi ifade etmek istiyorum…
BAŞKAN – Lütfen
Sayın Vural…
OKTAY VURAL
(İzmir) – Aslında, bugün, maalesef hepimizin rahatsız olduğu bu konular Mehdi
Eker gibileri rahatsız etmiyor, ona yakışıyor bu laflar…
MAHİR ÜNAL
(Kahramanmaraş) – “Mehdi Eker gibiler” ifadesini kullanma! Bakın, bu ifade
Sayın Başkan, hakaret içeriyor! Tehdit eder gibi konuşamaz! 
MEHMET GÜNAL
(Antalya) – Parmağa bak parmağa!
BAŞKAN – Sayın
Vural, lütfen yerinize oturun.
Sayın Halaman, buyurun. 
Lütfen…
MAHİR ÜNAL (Kahramanmaraş)
– Senin ne yapmak istediğin belli Sayın Vural! 
AHMET AYDIN
(Adıyaman) – Üslubu öğren!
BAŞKAN – Sayın
Ünal, Sayın Aydın…
MAHİR ÜNAL
(Kahramanmaraş) – Her zaman yaptığını yapıyorsun! Her zamanki provokasyonunu yapıyorsun! 
AHMET AYDIN
(Adıyaman) – Ne demek bu ya!
BAŞKAN – Sayın
Aydın, Sayın Ünal…
MEHMET GÜNAL
(Antalya) – Böyle yaptı, bak, “Sizin gibiler” dedi. Ben sana desem alınmaz
mısın?
MAHİR ÜNAL
(Kahramanmaraş) – “Mehdi Eker gibiler” ne demek! 
BAŞKAN – Sayın
Ünal…
MEHMET GÜNAL
(Antalya) – Ben sana desem alınmaz mısın?
MAHİR ÜNAL
(Kahramanmaraş) – Devletin bakanına karşı saygılı olun, saygı ifadesi kullanın!
BAŞKAN – Sayın
Ünal…
MEHMET GÜNAL
(Antalya) – Bizi Zeyid Aslan’la aynı kefeye koydu,
daha ne diyelim yani!
AHMET AYDIN
(Adıyaman) – Sayın Başkan…
MEHMET GÜNAL
(Antalya) – Bizi Zeyid Aslan’la aynı kefeye koydu,
“sizin gibiler” diyor!
BAŞKAN – Sayın
Aydın, Sayın Ünal, lütfen…
Sayın Halaman, buyurun.
MEHMET GÜNAL
(Antalya) – Biz o gibilerle aynı kefeye girmek istemiyoruz Başkanım, kime söylediyse
açıkça söylesin!
OKTAY VURAL
(İzmir) – Kendine söylemiştir, kendine!
6.- Adana Milletvekili Ali Halaman’ın,
tarımsal veri tabanının ilk defa Milliyetçi Hareket Par-tisi döneminde
kullanıldığına ilişkin açıklaması
ALİ HALAMAN
(Adana) – Teşekkür ederim Sayın Başkanım.
BAŞKAN – Tamam,
bitti… Bitti, bu tartışma, lütfen…
ALİ HALAMAN
(Adana) – Sayın Başkan, Sayın Tarım Bakanımız cevap bölümünde, 2001-2002
yıllarında yani 57’nci Hükûmet dönemi, Milliyetçi Hareket Partisi döneminde
Dünya Bankasına mektup gönderildiğini değişik bütçe görüşmelerinde hep gösterdi
ama ilk defa doğrudan gelir desteği çiftçiye Milliyetçi Hareket Partisi
döneminde verildi, kendileri devam etti, sonra ürüne dönüştürdüler.
Dolayısıyla, ilk defa Tarım Bakanlığının veri tabanı Milliyetçi Hareket Partisi
döneminde oldu. Ben bu mevzuda katkıda bulunmak için söz aldım.
Teşekkür ederim.
BAŞKAN – Teşekkür
ederim Sayın Halaman.
FARUK BAL (Konya)
– Sayın Başkan…
MEHMET GÜNAL
(Antalya) – Sayın Başkan…
III.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2014 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/832) (S. Sayısı: 506) (Devam)
2.- 2012 Yılı Merkezi Yönetim
Kesin Hesap Kanunu Tasarısı, 2012 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2012 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi, Maliye Bakanlığı ve İçişleri
Bakanlığı Tarafından Sayıştaya Gönderilen Genel
Faaliyet Raporları ile Bu Raporlara İlişkin Sayıştay Değerlendirmesini İçeren
2012 Yılı Faaliyet Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2012 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2012 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/798, 3/1275, 3/1277, 3/1278,
3/1279) (S. Sayısı: 507) (Devam)
A) GIDA, TARIM VE HAYVANCILIK BAKANLIĞI (Devam)
1) Gıda, Tarım ve Hayvancılık Bakanlığı 2014 Yılı Merkezî
Yönetim Bütçesi
2) Gıda, Tarım ve Hayvancılık Bakanlığı 2012 Yılı Merkezî
Yönetim Kesin Hesabı
B) TÜTÜN VE ALKOL PİYASASI DÜZENLEME KURUMU (Devam)
1) Tütün ve Alkol Piyasası Düzenleme Kurumu 2014 Yılı
Merkezî Yönetim Bütçesi
2) Tütün ve Alkol Piyasası Düzenleme Kurumu 2012 Yılı
Merkezî Yönetim Kesin Hesabı
C) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2014 Yılı Merkezî
Yönetim Bütçesi
2) Aile ve Sosyal Politikalar Bakanlığı 2012 Yılı Merkezî
Yönetim Kesin Hesabı
Ç) SAĞLIK BAKANLIĞI (Devam)
1) Sağlık Bakanlığı 2014 Yılı Merkezî Yönetim Bütçesi
2) Sağlık Bakanlığı 2012 Yılı Merkezî Yönetim Kesin Hesabı
D) TÜRKİYE HUDUT VE SAHİLLER SAĞLIK GENEL MÜDÜRLÜĞ (Devam)
1) Türkiye Hudut ve Sahiller Sağlık Genel Müdürlüğü 2014
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2012
Yılı Merkezî Yönetim Kesin Hesabı
E) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2014 Yılı Merkezî
Yönetim Bütçesi
2) Türkiye İlaç ve Tıbbi Cihaz kurumu
2012 Yılı Merkezî Yönetim Kesin Hesabı
F) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2014 Yılı Merkezî
Yönetim Bütçesi
2) Türkiye Kamu Hastaneleri Kurumu 2012 Yılı Merkezî
Yönetim Kesin Hesabı
G) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2014 Yılı Merkezî Yönetim
Bütçesi
2) Türkiye Halk Sağlığı Kurumu 2012 Yılı Merkezî Yönetim
Kesin Hesabı
BAŞKAN - Şimdi,
Aile ve Sosyal Politikalar Bakanı Sayın Fatma Şahin konuşacak.
Buyurun Sayın
Şahin. (AK PARTİ sıralarından sürekli alkışlar)
Süreniz yirmi
dakikadır.
MEHMET GÜNAL
(Antalya) – Sayın Başkanım… Sayın Başkan…
Kafayı
kaldırmadan devam ediyor, Sadık Yakut gibi yapıyor.
FARUK BAL (Konya)
– Sayın Başkan, bir saniye… 
BAŞKAN – Bakanı
anons ettim, sonra, Bakan konuştuktan sonra.
FARUK BAL (Konya)
– Sayın Başkan… Sayın Başkan…
MEHMET GÜNAL
(Antalya) – Sayın Başkan, bu, daha büyük bir saygısızlık oluyor yani Sadık
Yakut’a benzemeye başladınız kafanızı eğerek.
MEHMET DOĞAN
KUBAT (İstanbul) – Ya, ayıp ya! 
MAHİR ÜNAL
(Kahramanmaraş) – Ya, kime benzediğinden sana ne ya! Bir hanımefendiyle ilgili
böyle konuşamazsın sen ya! 
BAŞKAN – Çok ayıp
ediyorsunuz, duydum, duymamazlığa geldim, çok özür
dilerim, kimsenin karşısında korkudan başımı öne eğmedim. 
MEHMET GÜNAL
(Antalya) – Kafayı eğip buraya bakmamak olmaz, burada birileri konuşuyor! 
AHMET AYDIN
(Adıyaman) – Nasıl saygı ifadesi kullanıyorsun sen?
MAHİR ÜNAL (Kahramanmaraş) – Divana saygılı olman lazım. Bu nasıl ifade böyle? Saygı duyman lazım!
MEHMET GÜNAL
(Antalya) – Kafayı eğiyor böyle, dinlemiyor! Bu, saygısızlık değil mi?
MAHİR ÜNAL
(Kahramanmaraş) – Düzgün konuş! Düzgün konuş!
AHMET AYDIN
(Adıyaman) – Böyle saygısızlık olur mu?
MEHMET GÜNAL
(Antalya) – Saygısızlık değil, alkışlattırmasın…
MAHİR ÜNAL (Kahramanmaraş)
– Yeter artık! Yeter artık!
BAŞKAN - Sayın
Günal, kimsenin karşısında başımı öne eğmedim, bundan sonra da böyle olacak.
Lütfen… (AK PARTİ sıralarından alkışlar, MHP sıralarından gürültüler)
MEHMET GÜNAL
(Antalya) – O zaman dinleyin, burada “Sayın Başkan.” diyorlar. Dinleyin o
zaman. Sayın Bakana yazık.
AHMET YENİ
(Samsun) – Bayan Bakan konuşmaya çıktı, bekliyoruz Sayın Bakanı.
AİLE VE SOSYAL
POLİTİKALAR BAKANI FATMA ŞAHİN (Gaziantep) – Sürem başladı. 
MAHİR ÜNAL (Kahramanmaraş) – Sayın Başkan, lütfen Sayın Bakana söz
verir misiniz.
AİLE VE SOSYAL
POLİTİKALAR BAKANI FATMA ŞAHİN (Devamla) – Süreyi başa alalım.
BAŞKAN – Evet,
süreyi sıfırlayın.
Buyurun Sayın
Bakan. 
Süreniz yirmi
dakikadır.
AİLE VE SOSYAL
POLİTİKALAR BAKANI FATMA ŞAHİN (Devamla) – Sayın Başkan, değerli
milletvekilleri; Aile ve Sosyal Politikalar Bakanlığının 2014 bütçesini
anlatmak üzere huzurlarınızdayım. Yüce heyetinizi saygıyla selamlıyorum. 
Şu ana gelene
kadar bütün çalışmalarda yanımızda olan bütün partilerden milletvekili
arkadaşlarıma, Plan ve Bütçe Komisyonundaki kıymetli arkadaşlarıma, kendi
Bakanlığımda çalışan, bu işe emek veren bütün herkese teşekkürlerimi, yeniden
sevgilerimi ve saygılarımı sunuyorum.
Bizim
Bakanlığımız ekonomik kalkınmayla beraber sosyal adaletin sağlandığı, sosyal
refahın sağlandığı, burada baktığınız zaman, ekonomik kalkınmayla beraber
sosyal barışın sağlandığı ve insani gelişmişlik kriterlerinin
güçlü bir şekilde yerine getirilmeye çalışıldığı, insanı merkeze alan bir
bakanlıktır. Dolayısıyla, biz bütüncül bakıyoruz, standartları belirliyoruz,
izleme ve takip sistemini koyuyoruz ve TÜBİTAK, TÜİK’le,
istatistiki bilgilerle, sivil toplum kuruluşlarımızla beraber çalışarak, insana
hizmet etmeyi, mağdura, muhtaca, dezavantajlı bütün gruplara, hastaya, yetime,
yoksula yardım etmeyi, yaşama dokunmayı çok önemsiyoruz. 
İnsan
mutluluğuysa aslında bizim hedefimiz, aslında belki bu Parlamentonun, biraz
hepimizin bu bakımdan şöyle bir nefes almamız gerekiyor. Baktığınız zaman,
toplumsal huzur ve barış bu Parlamentodaki nabızdan, bu Parlamentodaki
tansiyondan topluma dalga dalga yayılıyor. O yüzden
benim istirhamım bir kadın, bir bakan olarak,
herkesin bu konuda çok hassas olması. Çünkü,
bazen algılar olguların önüne geçiyor, bazen çok farklı, negatif enerji
toplumun bütün katmanlarına gidiyor. Bu bakımdan, biz özellikle sosyal yardım
anlayışımızı insan odaklı yapıp fırsat eşitliği vermeye çalıştık. Bölgesi ne
olursa olsun, cinsiyeti ne olursa olsun, mezhebi ne olursa olsun, herkese insan
odaklı, eşrefi mahlukat olarak doğan insana fırsat
eşitliği verip eğer bir dezavantajı varsa da ona pozitif ayrımcılık vererek
herkesi kalkınmanın bir parçası yapmaya çalıştık. 
Rakamlara
baktığımız zaman da sosyal yardımlarla sosyal hizmeti birleştirdiğimizde,
bugün, aslında hepinizin bildiği bütün kalemlerin toplamında yüzde 1,4’e
ulaştık. Bugün sosyal refahı sağlamış ülkelerde, bu, ortalama yüzde 2’dir. Ama, Tarım Bakanlığının “Okul Sütü”, Millî Eğitim
Bakanlığının FATİH Projesi gibi sosyal transferleri de koyduğunuz zaman bu
1,7’ye yükselmiştir. Hızla, sosyal refahı sağlamış ülkelerin rakamlarına
ulaşmak için de büyük bir gayret gösteriyoruz. Artık günlük 1 dolardan
bahsetmiyoruz, artık günlük 2 dolardan bahsetmiyoruz. Bütün dünyanın “mutlak
yoksulluk” dediği, “Gini katsayısı” dediği zenginle
fakir arasındaki farkı kapatıp hak temelli yaklaşan, bunu bir lütuf, bir
imtiyaz olarak da görmeyen bir anlayışla yolumuza devam ediyoruz. Günlük 4,3
dolardan da yüzde 30 olan rakamı bugün yüzde 2,7’ye düşürdük. Ben ve
arkadaşlarımın, bütün çalışma arkadaşlarımızın hedefi bunu da sıfırlamaktır.
İnşallah, en kısa sürede bunu sıfırlayarak huzurlarınıza geleceğiz.
Yoksulluğu
önleyebilmek için yoksulluğa bir sonuç olarak bakıyoruz. Koruyucu, önleyici
tedbirleri çok önemsiyoruz. Özellikle kadınlarımızın ve kız çocuklarımızın
eğitim ve sağlık imkânlarından fırsat eşitliğini almasını çok önemsiyoruz. Ve
burada hepimizin, bütün parlamenterlerin ortak hedefi eğitim, eğitim, eğitim
diyoruz. O yüzden, biz de kız çocuklarımızın yurt ihtiyacını gidermek için
sosyal yardımlardan, her ay toplandığımız Fon Kurulundan, sosyal yardım
kaynaklarından fonlamayı önemsiyoruz. Çünkü eğitimsizliğin yoksulluğun da bir
nedeni olduğunu görüyoruz ve 2009’da başladık bu fonlamaya. Şu anda kızlarımız
taşımalı eğitime rağmen gelemiyorsa, özellikle güneydoğuda coğrafi durumundan
dolayı eğer kızlarımız yeniden eğitimini yarım bırakmak zorunda kalıyorsa bunu
önlemek için 154 yurdun çalışmasını fonladık. Yalnızca 2013 yılında 39 adet
yurdun yapılmasını sağladık, 28 bin öğrencimize de barınma imkânını sağladık.
Sosyal
yardımlarda en temel haklardan bir tanesi sosyal konutlar. Herkesin doğuştan
gelen hakkı var dedik. Bu haklardan bir tanesi de barınma hakkı. O yüzden
fakirin fukaranın kira öder gibi sosyal konutların içerisine girmesi için
2023’te 100 bin hedefini koyduk. Şu anda nedir diye bakacak olursak 18 bin
kişinin anahtar teslimini yaptık. 1+1’leri 2+1’e çevirdik ve bunun artı
maliyetini de Bakanlık olarak fonladık, 43 binini planladık. Allah’ın izniyle,
2023’te 100 bin sosyal konutu vatandaşlarımıza teslim etmiş olacağız.
Genelde, organize
sanayisi olan şehirlerde hep şu şikâyeti duyardık: Sosyal yardım-istihdam
bağlantısı. İşte “Çok fazla fonladığınız için çalıştıracak kişi bulamıyoruz.”
diyorlardı. Biz de onun üzerine Sosyal Yardımla Çalışma Bakanlığındaki meslek
uzmanlarını bir araya getirdik. Çalışabilir erkeklerin, sağlıklı erkeklerin,
sosyal yardım desteği alan kişilerin sistemin içerisine, istihdamın içerisine
girmesini sağlamak için bir çalışma başlattık. Kocaeli, Denizli ve Gaziantep’te
yaptığımız pilot çalışmanın bütün Türkiye’de yaygınlaştırılacak şekilde şu an
altyapısını oluşturduk. Bu şekilde 43 bin vatandaşımızı işe yerleştirdik, 74
binini meslek kursuna başlattık. 
Gelir Getirici
Proje çok önemliydi çünkü hep “Balık veriyorsunuz, balık tutmayı öğretmiyorsunuz.”
diyorlardı. Toplam 78 bin aileye Gelir Getirici Proje desteği verdik; yalnızca
2013’te 2.082 aileye verdik. Eğer bunlar kadınsa yüzde 30 kota ayırdık ve
ayırdığımız mali desteği önce kadınlara ayıracak şekilde güçlü bir çalışmayı
yaptık.
Düzenli yardımlar
çok önemliydi çünkü tematik yardımlara geçmek istiyorduk. Her ay gidip bir
vakıf müdürünün yanında, bir valinin kapısında beklemesini insani bulmadığımız
için tematik yardımlara geçtik ve hepinizin de bildiği gibi, sahada da çok net
bir şekilde karşılığını gördüğünüz gibi eşi vefat eden kadınlarımıza verdiğimiz
destek 268 bin oldu, muhtaç asker ailelerinde verdiğimiz aile sayısı 55 bin
oldu. Yaşlı ve engelli aylığından 1 milyon 240 bin kişi istifade etmektedir.
Dolayısıyla, baktığınız zaman, yaşamın her alanına dokunan önemli bir yardım
sistemini hayata geçirdik. Özellikle Güneydoğu’da, yine, aile destek merkezleri
kurduk. Aile destek merkezlerindeki muradımız kadınları ve
çocukları sosyal hayatın içerisine almak, onların, eğer, bir bakımdan hangi
noktadan yeteneği varsa, kabiliyeti varsa, hangi alanda kurs almak istiyorsa,
bütün kursları açtık ve buradan sosyal aile destek merkezleriyle beraber
aslında onları rehabilite eden, sosyal hayatın içine
alan ve bir taraftan da el sanatlarımızı geliştirecek, Güneydoğu’nun o
güzelliğini ortaya çıkaracak güçlü bir altyapının da oluşmasını sağladık. 
Sosyal Yardım
Kart Sistemi’ne geçtik. Kuyrukların bitmesi önemliydi, kimsenin sırada
beklemesini istemedik. Teknolojiyi kullanalım dedik ve PTT Bankla beraber
yaptığımız PTT Kart sistemiyle şu anda 1 milyon 550 bin kişiye kartları
dağıtıldı ve SMS elektronik sistemle de 600 bin kişiye “Şu gün, şu saatte, şu
bayiden gidip ücretinizi, yardımınızı, desteğinizi alabilirsiniz.” şeklinde bir
teknolojik altyapıyı da kullanmış olduk. Bu bakımdan, sosyal yardım sisteminde
sosyal adaleti gözeten bir çalışmaya devam ediyoruz. 
TÜBİTAK’la
çalışıyoruz, 40 mühendis şu anda teknolojik altyapımızı yapıyor. Puanlama ve
bütünleşik sistem tamamlandığı zaman da kır-kent ayrımını da yapacak şekilde
sosyal adaleti daha da güçlendirecek çalışmayı tamamlamış olacağız. 
Bizim
Bakanlığımızın en önemli çalışmalarından bir tanesi Kadının Statüsü Genel
Müdürlüğü ve Aile ve Sosyal Politikalar Bakanlığının Bakanlık projelerine
baktığınız zaman ve bütçelemesine baktığınız zaman, en önemli kısmın kadın
olduğunu görüyorsunuz. Fakat, çok da sevdiğim arkadaşımın
buraya gelip Kadının Statüsü merkez bütçesini, kadınlara dair yapılmış bütün
bütçelemeymiş gibi söyleyip, “Kadına ayrılan para yok, kadının adı yok, onun
adı yok.” deyip de eksik bilgi üzerinden bilgi vermesinden de çok üzüntü
duyduğumu söylüyorum. Yalnızca, Sosyal Yardım Sistemi’nden kadınlara verilen
destek 2 milyar TL’dir. O, Kadının Statüsü bölümünün bütçesini -Bakanlık
teşkilatındaki küçük birimi- siz kadınlara ayrılan bütçe olarak söylüyorsunuz.
İnşallah, bütçelemenin nasıl olduğunu, nasıl toplanması, nasıl çıkarılması,
nasıl çarpılması gerektiğini oturup beraber çalışalım, doğru bilgiyi –inşallah-
vatandaşlarımıza verelim diye düşünüyorum. 
Biz kadın
meselesini bu toplumun kalkınması olarak görüyoruz. Her yerde söylediğim bir
şey var, 2023’te dünyanın 10’uncu ekonomisi olacaksak kadının aklını, kadının
potansiyelini, kadının bütün gücünü kalkınmanın parçası yapacağız. O yüzden,
eğitim ve sağlık alanı olmazsa olmazımız dedik. Aslında, bizim başardığımız,
ülkemizin başardığı çok önemli bir şey var. Biz bugün anne ve bebek ölüm hızı
oranlarını en hızlı düşüren ülkelerden birisi olduk. Doğan her çocuk sigortalı
doğuyor, anası-babası kim olursa olsun 18 yaşına kadar bütün sağlık
imkânlarından istifade ediyor. Bu, ülkenin başarısı; bu,
Parlamentonun başarısı. Dolayısıyla, eğitimi ve sağlığı almış kadın,
üniversite ortamına… Şimdi, biliyorsunuz, temel eğitimde verilen desteklerle
fırsat eşitliğini yakaladık. 
Geliyoruz
üniversiteye: Nereden nereye geldik? Yüzde 13’ten yüzde 35’e çıktık kız
çocuklarının üniversiteye gitme oranında. Kadını yok sayan bir iktidar bunu
yapabilir mi? Kadını yok sayan bir iktidar, 2008’de dünyada bir kriz varken bir
istihdam paketi çıkartıp “Kardeşim, kadın çalıştırıyorsan gel ben senin işveren
payını vereyim.” diyebilir mi, ben size soruyorum? (AK PARTİ sıralarından
alkışlar) O yüzden, bunları söylerken rakamlarla söylememiz ve bunun gereğini
yapmamız gerekiyor.
Tabii ki
eksiklerimiz olabilir. Sonuçta yaşam değişiyor, ihtiyaçlar değişiyor. Bu
ihtiyaçları gidermek hepimizin görevi ama bunun sonunda ne oldu? İlk kez,
şeytanın bacağını kırdık, yüzde 31’i yakaladık, beraber yakaladık. Sigortalı
kadın sayısına baktığınız zaman yüzde 100 bir artış var, 2 milyondan 4 milyon
600 bine çıkmış sigortalı kadın çalışan. Üniversiteyi bitiren kadınlarımızın
yüzde 70’i istihdamın içerisinde değerli arkadaşlar. Ha, bu olmazsa biz
dünyanın 10’uncu ekonomisi de olamayız, ben buna bir kadın olarak inanıyorum.
Bu bakımdan da önümüzdeki süreci çok daha akıllı bir şekilde… Bilgi ekonomisine
gidiyor dünya, akıllı ekonomiye gidiyor. O yüzden aklın yarısını kullanmazsak
neyi ekonomiye dönüştüreceğiz? Bu bakımdan da aynı şeyi düşünüyoruz, aynı
hedefe doğru kilitlenmiş bir şekilde yolumuza devam ediyoruz. 
Biz istihdamla
ilgili mücadeleyi özel sektör olarak ayrı çalışıyoruz, kamu olarak ayrı
çalışıyoruz. İstihdamın önündeki engelleri aşmak için Ekonomik Kurulla,
“İstihdam-aile bağlantısı; iş gücü-aile bağlantısında neler yapmalıyız, nasıl
yol gitmeliyiz; dünya nereye gidiyor; biz ne yapmalıyız?”ı
çalışıyoruz. İşte, kreş desteklerini onun için daha güçlendirmek istiyoruz.
Çünkü bunun bir tercih olmaması gerektiğini… Hem kariyer yapıp hem çocuk
yapabilecek seçenekleri, alternatifleri Anadolu kadınına sunmamız gerektiğine
inanıyoruz ve bunu ekonomi kurmaylarıyla çalışıyoruz, Fatma Şahin olarak bir
kadın bakışıyla bakmıyoruz. Sayın Başbakan Yardımcısının başkanlığında
Kalkınma Bakanlığının merkezinde olduğu bir çalışmayı hayata geçirmeye
çalışıyoruz.
Şiddetle
mücadele, en önemli mücadele alanımızdır. Üç temel şeyi yapıyoruz: En iyi hukuk
devletinde en iyi yasayı biz çıkaracağız. Ben, iddiayla söylüyorum; bugün
varım, yarım yokum, bütçeden sonra da bu kürsüde yokum, belki de son konuşmamı
yapıyorum ama iddiayla söylüyorum: Şu an, hukuk devletinde en ileri yasayı
çıkardık. İkinci, kurumsal altyapıyı oluşturuyoruz: Şiddet izleme merkezleri,
kadın konukevi. Bakın, teslim aldığımda bu emaneti bin yatak vardı, bu
kardeşiniz şu an 2.600’e çıkardı. Ben, buradaki sizlerin huzurunda, bizi
dinleyenlerin vicdanına bunu söylüyorum. Şiddet izleme merkezleri, ilk adım
istasyonları…
GÖKCEN ÖZDOĞAN
ENÇ (Antalya) – Hakkımız helal olsun! Hakkımız helal!
AİLE VE SOSYAL
POLİTİKALAR BAKANI FATMA ŞAHİN (Devamla) – Bunların hepsini bu konuda… Ama
eksiklerimiz var çünkü toplumsal, zihinsel dönüşüm gerekiyor, akşamdan sabaha
bu düzelmeyecek, akşam dünyanın en iyi yasasını çıkartıp sabahleyin bunun en
iyisini yakalamayacağız; bu bir süreç ama sonuçta, bunu bir devlet politikası
yapan ve bunun için gayret eden bir anlayış var. Bunun için –beş dakikam kaldı,
hızlı bir şekilde geçmem gerekiyor- aile değerleri bizim için önemli. Biz,
muhafazakâr demokrat bir partiyiz, aile değerlerini önemsiyoruz. Bu, kadını
zayıflatmak anlamına da gelmez. Ben, yirmi dört yıllık evli bir kadınım, 2
çocuk annesiyim. Evde de güçlü bir bireyim, güçlü de bir ailenin temsilcisiyim.
Bir kere, bunların birbirinin alternatifi olmadığını, birbirinin tamamlayıcısı
olduğunu, bu konuda daha çok fazla örnek olduğunu, hepinizin arasında çok iyi
örnekler olduğunu biliyoruz. Kadını güçlendirmek aileyi zayıflatmaz, aileyi
güçlendirmek kadını zayıflatmaz; bunlar, birbirinin tamamlayıcısıdır. Biz,
evlilik öncesi eğitimlerimizi de yapıyoruz, şu anda 60 bin kişiye evlilik
öncesi eğitim verdik, evlilik boyunca eğitimlerimize devam ediyoruz. 
Boşanmak için
gelip aile mahkemesine başvuranlarda gördüğümüz bir şey var: Küçücük
desteklerle, bakıyorsunuz, aile kurumuna devam etmek istiyor, bu tamamen onlara
kalmış bir şey. Bu çalışmayı neden başlattık? Bir araştırma yaptık,
ayrılanların yüzde 17’si yeniden eski eşiyle evleniyor, bu çok önemli bir oran.
Onlara vereceğimiz küçük danışmanlık, rehberlik hizmetiyle eğer aile kurumu
devam edecekse bunu vermek için de çalışma yaptık. Adalet Bakanlığımızla hukuki
altyapıyı oluşturduk. İnşallah, benden sonraki arkadaşım da bunu devam
ettirecektir.
Çocuk bölümü çok önemli. Çocuklar bizim
istiklalimiz ve istikbalimiz. “Önce çocuk” diyoruz. Dönüşümün yüzde 75’ini tamamlamış
olarak huzurlarınızdayım. Bugün, 3 bin çocuğumuzu yedi ayda anasıyla,
babasıyla, yuva sıcaklığıyla buluşturmuş bir kampanyayı, “Koruyucu Aile”yi yapmış olarak huzurlarınızdayız. 14 bin evladımız
var, hepsinin yaşam kalitesini yükseltmeye çalışıyoruz. 18 yaşından sonda da
“Onlar bizim evladımız.” deyip bire bir onların hayatlarını takip etmeye
çalışıyoruz. İlk kez, YPK kararı iki gün önce Resmî Gazete’de
yayınlandı. Çocuk Eylem Planı’nı oluşturduk. Çocuk işçiliğiyle ilgili mücadele,
çocuk gelinlerle mücadele, çocukların yaşamına dair ne yapacaksak, “Çocuklar
İçin Adalet”, “Çocuk Dostu Medya”, ne gerekiyorsa da bunun altyapısını
oluşturacağız. 
Engelli
kardeşlerimiz bizim her şeyimiz. Hukuki mevzuatla ilgili yeni bir düzenleme
yapıyoruz; muhtaçlık artık tıbbı bir ihtiyaç değil. Artık, onlar, engelliler
için ayrı bölümler değil, bütün hayatın engelli ve engelsizler için eşit
paylaşıldığı, nimetin ve külfetin eşit paylaşıldığı bir Türkiye için
çalışıyoruz. Şu anda önümüzdeki en büyük sorun ulaşılabilirlik; eğitim ve
sağlıktan istifade etmeye başladılar, geliyorlar… Şehirlerimizin, kaldırımın,
toplu taşımanın, her alanın engelliye göre ayarlanması lazım; bu konuda
standartlar oluşturduk artık ceza sistemine geçiyoruz, yapanla yapmayanın ayırt
edildiği, yapmayana ceza verildiği, içinde de sivil toplumun olduğu bir
çalışmayı yapacağız. 
Son bölüm, iki
dakikam kaldı.
Sizinle beraber
çok önemli bir yasa çıkardık, bir yılda iki önemli yasa çıkardık. Sonunda ne
oldu? Bakın, bu Parlamento bir ve beraber olunca nasıl yaşama dokunuyor, bunu
da belirtmek istiyorum. 
Şehit
yakınlarıyla ilgili çıkardığımız yasadan sonra, şu anda 16 bin şehit yakınımız,
gazimiz kamuda işe yerleştirildi. 33 bin şehit yakınımızın aylıklarında 200
binle 400 bin arası düzeltmeler yapıldı; 3 bin annenin, babanın muhtaçlık şartı
kaldırıldı, aylığa bağlandı; terör mağduru 760 vatandaşımız aylığa bağlandı; 8
bin vatandaşımıza faizsiz konut kredisi verildi; 5 bin şehit yakınımızın çocuğu
da eğitimden destek aldı. Bunu birlikte başardık, bu Parlamentoda beraber
başardık. Bir taraftan bunu yapıyoruz ama bir taraftan da çözüm süreciyle
“şehitlerimiz olmasın” diye uğraşıyoruz. 
Gelelim Candan
Yüceer kardeşimin söylediğine: “Neden İsmail Korkmaz’ın annesine başsağlığı
dilemedin?” dedi, eksik bilgi. Ben şunu
söyledim: “Biz anaların arasında ayrım yapamayız, mezhep ayrımcılığı yapamayız,
biz bölgesel ayrımcılık yapamayız, anaların bütün acısı bizim acımız. İsmail
Korkmaz’ın annesinin acısı da benim acım.” (AK PARTİ sıralarından alkışlar) Ben
bu açıklamayı daha o gün ilk yapan, Kabinede ilk yapan arkadaşınızım. Ben bir
anayım. Hiç kimsenin evlat acısına müsaade etmeyiz ama birilerinin de bunun
üzerinden, acılar üzerinden, acıları yarıştırarak siyaset yapmasına da müsaade
etmeyiz. O konuda da ben sizi esefle kınıyorum. (AK PARTİ sıralarından
alkışlar) 
Değerli
kardeşlerim, Sayın Ruhsar Hanım’ın Acıbadem’le ilgili verdiği örnekte şunu
söylemek istiyorum: Acıbadem’le yapılan destek, 9 bin prim desteği almayan yani
bugün devletten gidip tüp bebek de yaptıracak da olsa, özel sektörde de tüp
bebek yaptıracak olsa bunu alamayan, buna hak kazanamayan en alt gelir grubu.
Dolayısıyla, biz burada Acıbadem’e bir kutu ilaç vermedik, bir gram para
vermedik; tam tersi, bu insanlar geldiler, “Biz bunu sosyal sorumluluk adına
yapıyoruz.” dediler.
Ben şunu bugün
buradan, bu ekrandan söylüyorum: 2.500 kişi Acıbadem üzerinden yapıyor. Diğer
tüp bebek yapan bütün ünitelere kapımız açık. Ben onlarla konuştuğum zaman, biz
destek veriyoruz da Acıbadem yapıyor zannettiklerini söylediler. Hiçbir destek
yok. O yüzden, eğer kim gelip bizden bu desteği almak istiyorsa biz ona
hazırız; yeter ki bir anne baba evlatsız, bir evlat da ana babasız kalmasın
diyorum.
Yüce heyetinizi
saygıyla sevgiyle selamlıyorum. (AK PARTİ sıralarından alkışlar)
BAŞKAN – Teşekkür
ederim Sayın Bakan.
CANDAN YÜCEER
(Tekirdağ) – Sayın Başkan…
BAŞKAN – Buyurun
Sayın Yüceer.
CANDAN YÜCEER
(Tekirdağ) – Sayın Bakan bütçeyi değerlendiremediğimi, bu konuda eksik
kaldığımı ve diğer cümlelerimde bazı yanlışlar olduğunu söylediler. O yüzden,
düzeltmem gereken…
BAŞKAN – Sayın
Yüceer, Sayın Bakan sizinle ilgili duygularının çok olumlu olduğunu söyledi. 
CANDAN YÜCEER
(Tekirdağ) – Ben de onunla ilgili duygularımı ifade etmek isterim ama, iki dakikada.
BAŞKAN – Bir
dakika… 
Hiç hakaret yok.
AİLE VE SOSYAL
POLİTİKALAR BAKANI FATMA ŞAHİN (Gaziantep) – Böyle bir şey yok Sayın Başkan,
ben hakaret etmedim ki.
BAŞKAN –
Biliyorum Sayın Bakan, ben biliyorum.
CANDAN YÜCEER
(Tekirdağ) – Hayır, hakaret değil, hakaret için değil. 
AİLE VE SOSYAL
POLİTİKALAR BAKANI FATMA ŞAHİN (Gaziantep) –Sayın Yüceer “Hakkımı helal
etmiyorum.” dedi, ben ediyorum.
CANDAN YÜCEER
(Tekirdağ) - Biraz önce dedi ki: “Bütçeyi değerlendiremediniz.” Bütçeyi yanlış
değerlendirdiğimi ifade etti. Mümkünse, ben şuradan iki dakikalık konuşmamda
bütçeyi değerlendiremediğimin sebeplerini anlatmak isterim.
BAŞKAN – Ama bu bir hakaret değil. Sayın Yüceer, Sayın
Bakanı bire bir dinledim, Sayın Bakan son derece nazik, hiç kimseye sataşmayan
bir konuşma yaptı, size de hakkını helal etti…
CANDAN YÜCEER
(Tekirdağ) – Bakın, beni işaret eden cümleler sarf etti. 
BAŞKAN – …asla
size sataşmadı.
CANDAN YÜCEER
(Tekirdağ) – Hayır, sataşma… 
BAŞKAN –
Sataşmadı. Lütfen…
CANDAN YÜCEER
(Tekirdağ) – Bakın ama benim bütçeyi yanlış değerlendirdiğimi ifade etti. 
BAŞKAN – Lütfen…
CANDAN YÜCEER
(Tekirdağ) – Lütfen… İki dakika konuşmam lazım.
BAŞKAN –
Veremeyeceğim çünkü sataşma yok. Lütfen…
CANDAN YÜCEER
(Tekirdağ) – Nasıl sataşma yok?
ÖZDAL ÜÇER (Van)
– Sayın Başkan…
BAŞKAN – Sayın
Üçer, buyurun. 
ENGİN ALTAY (Sinop)
– Sayın Başkan…
RUHSAR DEMİREL
(Eskişehir) – Sayın Başkan…
ÖZDAL ÜÇER (Van)
– Sayın Başkan, sataşmadan dolayı değil, Sayın Bakanlığımızın sorumluluğunda
olan ve şu an çok acil bir müdahalesini gerektiren bir konuyla ilgili bilgi
eksiğini tamamlamak istiyorum. 
BAŞKAN – Yanına
gelin veya “soru-cevap” kısmında söylersiniz Sayın Üçer.
ÖZDAL ÜÇER (Van)
– Yerimden kısaca söz hakkı istiyorum Sayın Başkan. 
BAŞKAN – Sayın
Demirel, sizin bir açıklamanız olacak galiba. 
RUHSAR DEMİREL
(Eskişehir) – Sayın Başkan, benim açıklamam Sayın Bakanla ilgili değil, başka
bir konuyla ilgili söz talebim var. 
BAŞKAN – Nedir
konu?
ÖZDAL ÜÇER (Van)
– Aileler…
BAŞKAN – Bir
dakika…
RUHSAR DEMİREL
(Eskişehir) – Sayın Mehdi Eker’in sözleriyle ilgili
söz talebim var. Kadın milletvekillerinin eylemde olduğuna dair sizin bir
sözünüz var, onun da sebebiyle…
BAŞKAN – Duymadım
Sayın Demirel. 
RUHSAR DEMİREL
(Eskişehir) – Sayın Mehdi Eker’in kadın
milletvekillerinin eylemine atıfla söylediği “Sizin gibiler” sözünden ötürü ve
sizin de “Kadın milletvekilleri bugün eylemde.” sözünüzden ötürü 60’a göre kısa
bir söz talebim var. Müsaade ederseniz…
BAŞKAN – Sayın
Demirel, bu konuyu hallettik… 
OKTAY VURAL
(İzmir) – Efendim, o konuyla ilgili değil, eylemle ilgili.
RUHSAR DEMİREL
(Eskişehir) – Hayır, efendim, halletmedik.
BAŞKAN – …lütfen,
anlayışla karşılamanızı istiyorum.
RUHSAR DEMİREL
(Eskişehir) – Sayın Bahçekapılı, bu konuda anlayış gösteremem. 
BAŞKAN – 60’ıncı
maddeye göre söz Başkanın takdirindedir. Bu konuyu konuştuk ve bu konuyu geçtik.
RUHSAR DEMİREL
(Eskişehir) – Sayın Bahçekapılı, o zaman buradan söylüyorum: Sayın Cemil
Çiçek’in 16 Temmuz günü bir açıklaması var -oturduğunuz kürsünün aslında
sürekli Meclis Başkanı olarak sahibi gibi görünen diyelim, her neyse- “Meclis
eylem yeri değildir.” diyor. Siz vekâlet ettiğiniz kişinin adına, söylediği bu
sözün hilafına “Mecliste kadın milletvekilleri eylem yapıyor.” diyorsunuz. 
BAŞKAN – Teşekkür
ederim Sayın Demirel. 
RUHSAR DEMİREL
(Eskişehir) – Ben eylemde değilim Sayın Meclis Başkan Vekili.
BAŞKAN – Teşekkür
ederim.
Buyurun Sayın
Üçer.
RUHSAR DEMİREL
(Eskişehir) – Milliyetçi Hareket Partisinin kadın milletvekilleri bugün eylemde
değildirler. 
OKTAY VURAL
(İzmir) – Efendim, sayın milletvekilinin sözünün bitmesine… Lütfen, bir
hanımefendi olarak…
RUHSAR DEMİREL
(Eskişehir) – Kayda geçmesi için söylüyorum.
BAŞKAN – Ama, kayda geçti. 
Ne söylemek
istediğini de anladık Sayın Vural. Yani aynı cümleleri tekrar etmeye gerek yok,
kayda da geçti.
OKTAY VURAL
(İzmir) – Genel Kurula hitap ediyorlar. 
BAŞKAN – Teşekkür
ederiz Sayın Demirel. 
RUHSAR DEMİREL
(Eskişehir) – Efendim, Milliyetçi Hareket Partisinin kadın milletvekilleri
bugün eylemde değildir. Bu da kayıtlara geçsin. Çünkü,
yapılan eylem kadınların sorunu değildir, erkeklerin dil ve beden diliyle
ilgili sorundur. Buna bütün kadın milletvekillerinin de katılacağına
inanıyorum. Buradaki kırıcı, aşağılayıcı konuşmalar biz kadınlardan ötürü
olmuyor, bizim ağzımızdan çıkmıyor.
BAŞKAN – Teşekkür
ederim.
RUHSAR DEMİREL
(Eskişehir) – Bu sebeple, erkek milletvekillerinin asıl bir tavır koyması
gerektiğini düşündüğümüzden Milliyetçi Hareket Partisinin hiçbir kadın
milletvekili eylemde değildir ve “Meclis eylem yeri değildir.” diyen Sayın
Cemil Çiçek’in sözünü de başta şahsınız olmak üzere herkese hatırlatıyorum.
BAŞKAN – Teşekkür
ederim, çok teşekkür ederim. Ben de katılıyorum, sağ olun, teşekkür ederim.
ENGİN ALTAY
(Sinop) – Sayın Başkan… Sayın Başkan…
BAŞKAN – Sayın
Üçer, buyurun. Nedir konu?
ÖZDAL ÜÇER (Van)
– Sayın Başkan, şu an Van’da eksi 10-15 derece soğukta yaşamını devam ettirmek
zorunda kalan, konteynerde yaşamını devam ettirmek zorunda kalan 111 aileyle
ilgili kısa bir Meclis bilgilendirmesi yapmak istiyorum ve Meclisin en önemli
görevlerinden biridir şu anki durum. Müsaadeniz olursa…
BAŞKAN – Sayın
Bakana yönelik mi yoksa genel olarak mı?
ÖZDAL ÜÇER (Van)
– Genel, Meclisi bilgilendirmek ve Bakanı da sorumluluğa davet etmek için.
BAŞKAN – Ama, şimdi görüştüğümüz konuyla bu konunun ilgisi yok Sayın
Üçer. Eğer konu Sayın Bakanı ilgilendiriyorsa yanına gelip söyleyin.
ÖZDAL ÜÇER (Van)
– Sayın Bakanı ve Meclisin tümünü ilgilendiriyor Sayın Başkan.
BAŞKAN - Buradaki
konuşmaların, buradaki açıklamaların konuştuğumuz konuyla ilgisi olması
gerekiyor Sayın Üçer.
ÖZDAL ÜÇER (Van)
– 111 aile Sayın Bakanı ve Meclisi ilgilendirmiyorsa kimi ilgilendiriyor?
BAŞKAN - Sayın
Üçer, şu anda bütçeyi görüşüyoruz.
ÖZDAL ÜÇER (Van)
– Tam da onlara ayrılacak bütçeyle ilgili…
BAŞKAN - Açıklama
isteğinin konuşulan konularla ilgili olması gerekiyor, lütfen…
ÖZDAL ÜÇER (Van)
– Sayın Başkan, İç Tüzük gereği Meclisi bilgilendirmek üzere, acil
bilgilendirme amacıyla söz talep ediyorum.
BAŞKAN – Ama, bu bilgilendirme talebinizin konuşulan konuyla ilgili
olması gerekiyor Sayın Üçer. O zaman bütün milletvekili arkadaşlar istediği
zaman söz alsın.
ÖZDAL ÜÇER (Van)
– Siz İç Tüzük’ü ihlal ediyorsunuz. “Ben istediğime
söz veririm, istemediğime vermen.” diyorsanız o ayrı bir şey. İç Tüzük
sorumluluğunuz gereği bana söz hakkı vermek zorundasınız.
BAŞKAN – Hayır,
hiç değilim, bana böyle dayatma yapmayın, hiç değilim, o benim takdirimde. 
ÖZDAL ÜÇER (Van)
– Yani, sizin takdirinizde olması “Söz hakkı vermeyeceğim.” yetkisini…
BAŞKAN – Şu anda
konuşulan konuyla ilgili olarak söz istiyorsanız size söz veririm. Bakın, şu
anda konuşulan konuyla ilgili söz istiyorsanız bir dakika size yerinizden söz
veririm ama konu başka bir şeyse, rica ederim, takdir hakkımı kullanmak
durumunda kalabilirim.
ÖZDAL ÜÇER (Van)
– Başkanım, daha ne olacak, şimdi Türkçe konuşuyoruz, konunun ne olduğunu
tanımlıyoruz, bunun üzerinde polemik yapmadan söz
hakkı verecekseniz lütfen verin. Bunu söylüyorum. Ben konunun ne olduğunu açık
ve net bir dille ifade ediyorum. (Gürültüler) 
İLYAS ŞEKER
(Kocaeli) – Böyle bir usul yok, bütçe görüşüyoruz. 
EKREM ÇELEBİ
(Ağrı) – Böyle bir şey yok.
BAŞKAN – Sayın
Üçer, tekrar etmiyorum, tekrar ettirme durumunda bırakmayın bizi. Sayın Bakanı
ilgilendiren bir konuysa lütfen yanına gidip söyleyin.
Sayın Altay,
buyurun.
ÖZDAL ÜÇER (Van)
– Elini sokacağın yeri göstereceğim! Hoplayıp, zıplama!
AKİF ÇAĞATAY
KILIÇ (Samsun) – Hoplayan, zıplayan sensin.
ÖZDAL ÜÇER (Van)
– Terbiyesiz! 
İDRİS BALUKEN
(Bingöl) – Sakin ol.
AKİF ÇAĞATAY
KILIÇ (Samsun) – Burada hoplayan, zıplayan yok! Ağzından çıkanı da kulağın
duysun!
ÖZDAL ÜÇER (Van)
– Ben küfür etmiyorum, gözüne sokacağım diyorum. Ben asla küfür etmedim,
kimseye de küfür etmem.
ENGİN ALTAY
(Sinop) – Sayın Başkan…
ÖZDAL ÜÇER (Van)
– “Ben istediğime söz veririm, istediğime söz vermem.” diyecekseniz… Söz
verecekseniz verin, vermeyecekseniz…
BAŞKAN – Olur,
tamam, bir daha size sorar davranış yaparım.
Sayın Altay, siz
biliyorum, 69’uncu maddeye göre…
Buyurun.
ENGİN ALTAY
(Sinop) – Sayın Başkan, Anayasa’nın 87’nci maddesi Türkiye Büyük Millet
Meclisinin görev ve yetkilerini ifade etmiştir, tanımlamıştır.
ÖZDAL ÜÇER (Van)
– Öyle hoplayıp zıplamayın!
İLYAS ŞEKER
(Kocaeli) – Çok konuşma, otur be yerine! Hoplayıp zıplayan sensin.
ENGİN ALTAY
(Sinop) – Bir dakika kardeşim!
ÖZDAL ÜÇER (Van)
– Hoplayıp zıplama, öyle el kol hareketi yapma!
İLYAS ŞEKER
(Kocaeli) – Hoplayan, zıplayan sensin!
ÖZDAL ÜÇER (Van)
– El kol hareketi yapma!
İLYAS ŞEKER
(Kocaeli) – Sen eline bak önce!
ÖZDAL ÜÇER (Van)
– Sabrımızı çok taşırma, el kol hareketi yapma!
ÜLKER CAN
(Eskişehir) – Ne yapacaksın sabrın taşarsa?
ENGİN ALTAY
(Sinop) – Bu görev ve yetkiler aynı zamanda milletvekillerinin de görev ve
yetkileridir. Bu çerçevede bütçe yapmak milletvekilinin üçüncü temel görev ve
yetkisidir. Sayın Bakan -iyi niyetle de olabilir ancak- hatibimiz için “Bütçeyi
değerlendiremiyorsun.” ifadesinde bulunmak suretiyle kamuoyunda ve Genel
Kurulda milletvekilimizin göreviyle ilgili eksik olduğu kanaatinin oluşmasına
sebep olmuştur.
BAŞKAN – Sayın
Yüceer’in şahsıyla ilgili mi söyledi?
ENGİN ALTAY
(Sinop) – Bu, bir sataşmadır. Kaldı ki sözü talep eden bir kadın
milletvekilidir, muhatap bir kadın bakandır. 
BAŞKAN – Sayın
Altay…
ENGİN ALTAY
(Sinop) – Bir sorun olacağına asla ihtimal vermem ama Sayın Başkan, siz bir
konuşmadan sonra “Benim verdiğim rakamlardan başka türlü rakam verdi.” diyene
burada söz verip de buraya söz vermezseniz ben bunu asla kabul edemem.
BAŞKAN – Sayın
Altay, 69’u uyguluyorum. Eğer Sayın Yüceer’in şahsına yönelik bir sataşma varsa
elbette ki söz vereceğim ama…
MEHMET ŞÜKRÜ
ERDİNÇ (Adana) – Tutanakları getirtin Başkanım.
ENGİN ALTAY
(Sinop) – Bütçeyi değerlendiremiyorsun.” ifade bu. Milletvekilinin
görevi bütçe yapmak.
BAŞKAN - Bu lafı
Sayın Yüceer’in şahsına mı kullandı?
CANDAN YÜCEER
(Tekirdağ) – Şahsıma yönelik…
BAŞKAN – Buyurun
o zaman, iki dakika… (CHP sıralarından alkışlar)
BÜLENT TURAN
(İstanbul) – Sayın Başkan, böyle bir usul yok!
IV.- SATAŞMALARA İLİŞKİN KONUŞMALAR (Devam)
10.- Tekirdağ Milletvekili Candan Yüceer’in, Aile ve Sosyal
Politikalar Bakanı Fatma Şahin’in 506 sıra sayılı Bütçe Kanunu Tasarısı ile 507
sıra sayılı Kesin Hesap Kanunu Tasarısı’nın onuncu tur görüşmelerinde Hükûmet
adına yaptığı konuşması sırasında şahsına sataşması nedeniyle konuşması
CANDAN YÜCEER
(Tekirdağ) – Bu iki dakikayı bu kadar zor almamayı ümit ederdim Sayın Başkan
Vekilimiz.
MEHMET ŞÜKRÜ
ERDİNÇ (Adana) – Alma o zaman, niye alıyorsun?
BAŞKAN – Usulü
uygularsanız öyle oluyor Sayın Yüceer.
CANDAN YÜCEER
(Devamla) – Şimdi öncelikle, Sayın Bakan “Bütçeyi değerlendirememişsin.” dedi.
Doğrudur, bütçeyi değerlendiremedik, zaten çıkan bütün hatipler de
değerlendiremediğimizi ifade ediyor ama bunda kusur muhalefet
milletvekillerinde midir, Parlamentoda mıdır, bunda asıl sizi sorgulamak lazım.
Bakın, denetim raporlarını, tabloları, defterleri kaçıran, denetimden muaf
tutan ve Sayıştayın denetiminden kaçıran, olanı da
buraya getirmeyen bizler değiliz, ben değilim. Dolayısıyla, bu konuda
eksiklikler olmuştur ama bu eksiklik, bu kusur bizim kusurumuz değildir; asıl,
bu Sayıştay raporlarını buraya getirmeyenlerindir ve bu, dediğimiz gibi de
meşru değildir, hakkaniyetli değildir.
Artı, “Sadece
rakamlardan oluşmaz.” dedim bütçe, doğru, rakamlardan oluşmaz. Biz Kadının
Statüsü Genel Müdürlüğünün görevlerini biliyoruz. Kadının statüsünün,
kadın-erkek eşitliğinin, kadına karşı şiddetin ve ayrımcılığın önlenmesinin
toplumsal alanın her yerinde olması gerektiğini ama rakamlara baktığımızda ve
yaşama baktığımızda hiç de böyle olmadığını, olamadığını görüyoruz. 
ÖZDAL ÜÇER (Van)
– Sen hâlâ parmak gösterip konuşuyorsun, ayıp ya!
AKİF ÇAĞATAY
KILIÇ (Samsun) – Ne diyorsun ya!
CANDAN YÜCEER (Devamla)
– Evet, Sayın Bakan “Bu akşamdan sabaha olmaz.” dedi. Katılıyoruz, biz de bunu
söylüyoruz, akşamdan sabaha olmaz ama samimi politikalarla olur, samimiyetle
inanarak güçlü bir politik iradeyle olur. Sizde eksik olanlar, bu süreçte bizim
için, bizim tarafımızdan değerlendirmeler budur.
ÖZDAL ÜÇER (Van)
– Bana kimsenin “Konuşma lan!” deme hakkı yok.
CANDAN YÜCEER
(Devamla) – Artı, biliyorsunuz, Gezi’de birçok kadın “Akrep” denilen araçlarda
taciz edildi, çırılçıplak soyularak arandı, bir sürü hakarete, sözlü tecavüz
tehditlerine maruz kaldı. Peki, bunlara karşı… Ki sizin göreviniz bunları
engellemek, onların haklarını korumak, bu tacize, şiddete engel olmak değil mi?
Yoksa, sizin göreviniz sadece olmuşla ölmüşe müdahil
olmak mı? Bizim söylemeye çalıştığımız buydu ve şu an Ali İsmail’in annesinin
söylemek istediği de bu.
(Mikrofon
otomatik cihaz tarafından kapatıldı) 
BAŞKAN – Teşekkür
ederim.
CANDAN YÜCEER
(Devamla) – Yoksa, Sayın Fatma Şahin’in şahsına değil,
Bakan Fatma Şahin’in şahsına helal etmediğini söylüyor. Benim için de durumun
özeti budur.
Teşekkür
ediyorum. (CHP sıralarından alkışlar)
BAŞKAN – Şimdi,
konuşma sırası…
İDRİS BALUKEN
(Bingöl) – Sayın Başkan, şimdi, İç Tüzük 60’a göre “Çok kısa bir sözü olduğunu
belirten üyeye Başkan, yerinden kısa bir konuşma izni verebilir.” diye yazıyor.
Buradan da, Van Milletvekilimiz de Van’dan gelmiş durumda ve orada da
biliyorsunuz, konteynerde kalan ailelerin dışarıya atılması, elektrik ve susuz
bırakılmasıyla ilgili, yaşamı tehdit eden çok acil bir durum var. O nedenle,
yerinden çok kısa bir söz talebimiz var hem Genel Kurula hem de Hükûmet, Kabine
üyelerini bilgilendirmek amacıyla söz talep ediyoruz. 
BAŞKAN – Sayın Baluken, bana 60’ıncı maddeyi okuyorsunuz, teşekkür ederim
ama 60’ıncı maddenin ikinci fıkrasını da okumanızı size öneriyorum. Lütfen…
Hukukçu arkadaşlarınızla değerlendirin.
SITKI GÜVENÇ
(Kahramanmaraş) – Basın toplantısı yapabilirler.
İDRİS BALUKEN
(Bingöl) – Sayın Başkan, bakın, bu maddeyi siz hep milletvekillerine söz
vermemek üzerine kullanıyorsunuz.
BAŞKAN – Hayır…
İDRİS BALUKEN
(Bingöl) – Tutumunuz doğru değildir.
BAŞKAN – Hayır,
hiç öyle bir şey yapmıyorum, ikinci fıkrayı hatırlatıyorum size. 
İDRİS BALUKEN
(Bingöl) – Biz, Van’daki durumla ilgili yerinden kısa bir bilgilendirme yapmak
istiyoruz. Acil bir durum olduğunu söylüyorum.
BAŞKAN – Şimdi,
bakın, yerinden kısa bilgilendirme yapmak için burada konuşulan konuyla ilgili
olması gerekiyor Sayın Baluken.
MAHİR ÜNAL
(Kahramanmaraş) – Birinci fıkrada son derece açık, Sayın Başkan: “Adını önceden
kaydettirmeyen veya oturum sırasında Başkandan söz almayan hiç kimse konuşamaz.”
BAŞKAN – İç Tüzük’ün 60’ıncı maddesinin ikinci fıkrası bunu amirdir.
İDRİS BALUKEN
(Bingöl) – Sayın Başkan, öyle şey olur mu?
BAŞKAN – Açın,
okuyun o zaman ikinci fıkrayı. 
İDRİS BALUKEN
(Bingöl) – Şimdi, Bingöl’de bu dakika itibarıyla deprem olursa, o depremle
ilgili acil bir durum olursa siz bize söz vermeyecek misiniz? Yani, böyle bir
uygulama yok. 
BAŞKAN – Sayın Baluken, bu örnekleri çoğaltırsanız burada söz vermekten
başka hiçbir şey yapamayız.
İDRİS BALUKEN
(Bingöl) – Hayır, acil bir durum var diyoruz. Yaşamı tehdit eden acil bir durum
var. 
BAŞKAN – Buyurun,
söylesinler sayın bakanlara.
İDRİS BALUKEN
(Bingöl) – Çocukların, kadınların yaşamını tehdit eden acil bir durumla ilgili…
BAŞKAN – Sayın
Şahin’e söyleyebilirler burada.
SITKI GÜVENÇ
(Kahramanmaraş) – Basın toplantısı yap.
İDRİS BALUKEN
(Bingöl) – Genel Kurulu bilgilendirelim efendim. (AK PARTİ sıralarından
gürültüler) Niye böyle yapıyorsunuz? Yani, acil bir durumda, afet durumunda…
FATİH ŞAHİN
(Ankara) – “Soru-cevap” diye bir şey var Sayın Başkan.
BAŞKAN –
Soru-cevap bölümünde vereceğim söz kendisine, tamam? Soru-cevapta…
Teşekkür ederim.
MAHMUT TANAL
(İstanbul) – Sayın Başkan…
MAHİR ÜNAL
(Kahramanmaraş) – Sayın Başkan, böyle bir usul…
MAHMUT TANAL
(İstanbul) – Sayın Başkan… Sayın Başkan… Özür dilerim. Sayın Aile ve Sosyal
Politikalar Bakanımız açıklamalarını yaparken… Engelli vatandaşlarımızın
ücretsiz olarak toplu ulaşım araçlarından yararlanmasıyla ilgili bir kanunu
Meclis çıkardı. 
FATİH ŞAHİN
(Ankara) – Efendim, soru sorsun. Böyle korsan konuşuyor herkes. Mecbur değiliz
bunları böyle dinlemeye.
MAHMUT TANAL
(İstanbul) – Ancak, bununla ilgili yönetmeliğin çıkarılacağı söylendi,
yönetmelik çıkarılmadığı için vatandaşlarımız mağdur.
FATİH ŞAHİN
(Ankara) – Sayın Başkan, izin vermeyin lütfen! Neye göre konuşuyor? Hangi
maddeye göre konuşuyor? İç Tüzük var burada! Bunu dinlemek zorunda değiliz!
MAHMUT TANAL
(İstanbul) – Sayın Bakanımız bu konuda da bir açıklama yaparsa mutlu olurum. 
Teşekkür
ediyorum. 
BAŞKAN – Teşekkür
ederim Sayın Tanal. Neye göre, hangi gerekçeyle konuştuğunuzu, usulün hangi
maddesine göre konuştuğunuzu önce bir belirtin de ondan sonra size söz hakkı
vereyim veya vermeyim. Lütfen…
FATİH ŞAHİN
(Ankara) – Mecbur değiliz bunu dinlemeye bu kadar! Yeter Sayın Başkan! 
MAHMUT TANAL
(İstanbul) – Ama doğru bir şey söyledik Sayın Başkan. 
BAŞKAN – Bu işin
cılkı çıktı yani.
FATİH ŞAHİN
(Ankara) – Sayın Başkan, yeter artık! 
BAŞKAN – Lütfen… Tüzük’ü iyi okuyalım, iyi yorumlayalım. 
MAHMUT TANAL
(İstanbul) – Efendim, Tüzük benim elimde, 60’ıncı madde “gündemdeki konu”
diyor.
BAŞKAN – Lütfen…
Ne için konuşacağınızı…
MAHMUT TANAL
(İstanbul) – Ben gündemdeki konuyu huzura getirdim.
BAŞKAN – Tüzük’ün ilgili maddesine göre söyleyerek konuşun. 
MAHMUT TANAL
(İstanbul) – Sayın Başkan, yani konuyu bitirdim ama siz uzatıyorsunuz. 
BAŞKAN – Bu İç
Tüzük nedir? Usuldür, değil mi?
MAHMUT TANAL
(İstanbul) – Bakın, İç Tüzük ne diyor? “Gündemdeki bir konu” diyor. Ben
söyledim bitti ama siz uzattınız. 
III.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2014 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/832) (S. Sayısı: 506) (Devam)
2.- 2012 Yılı Merkezi Yönetim
Kesin Hesap Kanunu Tasarısı, 2012 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2012 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi, Maliye Bakanlığı ve İçişleri
Bakanlığı Tarafından Sayıştaya Gönderilen Genel
Faaliyet Raporları ile Bu Raporlara İlişkin Sayıştay Değerlendirmesini İçeren
2012 Yılı Faaliyet Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2012 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2012 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/798, 3/1275, 3/1277, 3/1278,
3/1279) (S. Sayısı: 507) (Devam)
A) GIDA, TARIM VE HAYVANCILIK BAKANLIĞI (Devam)
1) Gıda, Tarım ve Hayvancılık Bakanlığı 2014 Yılı Merkezî
Yönetim Bütçesi
2) Gıda, Tarım ve Hayvancılık Bakanlığı 2012 Yılı Merkezî
Yönetim Kesin Hesabı
B) TÜTÜN VE ALKOL PİYASASI DÜZENLEME KURUMU (Devam)
1) Tütün ve Alkol Piyasası Düzenleme Kurumu 2014 Yılı
Merkezî Yönetim Bütçesi
2) Tütün ve Alkol Piyasası Düzenleme Kurumu 2012 Yılı
Merkezî Yönetim Kesin Hesabı
C) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2014 Yılı Merkezî
Yönetim Bütçesi
2) Aile ve Sosyal Politikalar Bakanlığı 2012 Yılı Merkezî
Yönetim Kesin Hesabı
Ç) SAĞLIK BAKANLIĞI (Devam)
1) Sağlık Bakanlığı 2014 Yılı Merkezî Yönetim Bütçesi
2) Sağlık Bakanlığı 2012 Yılı Merkezî Yönetim Kesin Hesabı
D) TÜRKİYE HUDUT VE SAHİLLER SAĞLIK GENEL MÜDÜRLÜĞ (Devam)
1) Türkiye Hudut ve Sahiller Sağlık Genel Müdürlüğü 2014
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2012
Yılı Merkezî Yönetim Kesin Hesabı
E) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2014 Yılı Merkezî
Yönetim Bütçesi
2) Türkiye İlaç ve Tıbbi Cihaz kurumu
2012 Yılı Merkezî Yönetim Kesin Hesabı
F) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2014 Yılı Merkezî
Yönetim Bütçesi
2) Türkiye Kamu Hastaneleri Kurumu 2012 Yılı Merkezî
Yönetim Kesin Hesabı
G) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2014 Yılı Merkezî Yönetim
Bütçesi
2) Türkiye Halk Sağlığı Kurumu 2012 Yılı Merkezî Yönetim
Kesin Hesabı
BAŞKAN – Sağlık
Bakanı Sayın Mehmet Müezzinoğlu.
Buyurun efendim. 
Süreniz yirmi
dakikadır.(AK PARTİ sıralarından alkışlar)
SAĞLIK BAKANI
MEHMET MÜEZZİNOĞLU (Edirne) – Saygıdeğer Başkanım, yüce Meclisimizin değerli
üyeleri; hepinizi saygıyla selamlıyorum. Sağlık Bakanlığımızın 2014 yılı
bütçesinin Genel Kurula sunumu için söz almış bulunuyorum.
Konuşmama,
Sağlıkta Dönüşüm Programı’na on bir yıl boyunca bu yüce çatı altında çok büyük
destek veren siz
değerli milletvekillerimize teşekkür ederek başlamak istiyorum.
Başta
hekimlerimiz olmak üzere tüm sağlık çalışanlarımıza özellikle ve öncelikle
teşekkür borcumuzu ifade etmek isterim.
Sağlıkta Dönüşüm
Programı’nın ruhunu ve gereklerini sağlık çalışanlarımız içselleştirmemiş
olsalardı biz bugün bu başarılardan bahsedemezdik. Bu büyük başarının gerçek
kahramanları olan doktorlarımıza, hemşirelerimize, bütün sağlık çalışanlarımıza
ve büyük fedakârlıklarla hizmet bayrağını taşıyan değerli sağlık
yöneticilerimize huzurlarınızda teşekkür ediyorum.
Hiç şüphe yok ki
bu süreçte en büyük teşekkürü halkımız hak ediyor. Bu millet, bu asil millet
kendisine sunulan hizmeti büyük bir kadirşinaslıkla destekledi, her seçimde
arkamızda durarak bize güç verdi. Bu sayede büyük dönüşümü gerçekleştirmemiz
mümkün oldu. Hizmetlerin en iyisine, en güzeline layık olan aziz milletimize de
huzurlarınızda teşekkürlerimi sunuyorum.
“Önce insan, önce
sağlık.” diyerek yola çıktık ve devasa bir dönüşümü gerçekleştirdik. 2002
yılında 71,8 olan doğumda beklenen yaşam süresi 2012 yılında 76 olarak
gerçekleşti. Bebek ölüm hızı bin canlı doğumda 31,5‘ten 7,4’e, anne ölüm oranı,
100 bin canlı doğumda 64’ten 15,4’e; sağlık hizmetlerinden genel memnuniyet
oranı yüzde 39,5’tan yüzde 75’e yükseldi. Daha birçok göstergede önemli
iyileşmeler ve gelişmeler oldu. Bütün bunları istikrarlı bir yönetimle, gelişen
ekonomiyle yaptık. Çok açık söylemeliyim ki Sağlık Bakanlığının tek başına
böyle devasa bir reformu gerçekleştirmesi mümkün değildir. Bunun arkasında
kararlı bir Hükûmet, bu meseleyi sahiplenen bir Başbakan var. Destek veren
Maliye, Hazine, Çalışma ve Sosyal Güvenlik Bakanlıklarına ve yüce Meclise
tekrar burada teşekkür ediyorum.
Bu
başarılarımızın uluslararası yansımaları ülkemizin, hepimizin iftihar
vesilesidir. Bakın, Dünya Sağlık Örgütü ülkemizin sağlıktaki durumunu 2002 yılı
için şöyle özetliyor: Yeni bin yılın başında Türkiye, sağlık sektörünün
performansı, sağlık sonuçları, mali koruma ve hasta memnuniyeti penceresinden
bakıldığında hem OECD ülkeleri arasında hem de Dünya Sağlık Örgütü Avrupa
bölgesinde en alt sıradaydı. Aynı Dünya Sağlık Örgütü 2012 yılında ise “DSÖ
Tallinn Sözleşmesi’nin ‘sağlıkta hakkaniyet’ ve ‘cevap verebilirlik’
prensiplerini uygulayan ülkeler için Türkiye başarılı bir örnektir.” diyor.
Meksika örneği veren arkadaşlarımıza bu cümleleri de hatırlatmak isterim. 
Evet, bütün bu
takdirlerin ışığında diyoruz ki: “Durmak yok, yola devam!”
Dünya Sağlık
Örgütünün Tallinn Sözleşmesi ve “Sağlık 2020 politikalarıyla uyumlu 2013-2017
stratejik planımızı hazırladık. Dünya Sağlık Örgütü, yaptığımız bu stratejik
planla ilgili -şu ifadeleri kullanıyor- Türkiye Sağlık Bakanlığı stratejik
planının Dünya Sağlık Örgütü Avrupa bölgesindeki diğer üye ülkeler için örnek
olabileceğini ifade ediyor.
Değerli
milletvekilleri, şimdi Sağlıkta Dönüşüm Programı ile ilgili neler yaptığımızı,
bundan sonra neler yapmayı planladığımızı kısaca anlatmak istiyorum. Elbette,
yürüttüğümüz bu devasa dönüşüm programını bu kısıtlı zaman diliminde tam olarak
anlatmam çok mümkün değil. Yüce heyetinize kısaca arz etmek istediğim, başta
koruyucu sağlık ve anne çocuk sağlığı hizmetleri olmak üzere birinci basamak
sağlık hizmetlerini güçlendirdik. Koruyucu ve temel sağlık hizmetleri için 2013
yılında ayrılan bütçe 7,4 milyar TL iken bu rakamı yüzde 13 oranında arttırarak
8,3 milyar TL’ye çıkarttık. Aşılama programına dünyanın en gelişmiş aşılarını
ilave ettik. Aşılama hizmetlerini tamamen ücretsiz sunuyoruz. Yüksek aşılama
oranlarına devam ediyoruz. Anne ve bebek sağlığı hizmetlerini yaygınlaştırdık
ve güçlendirdik. 2002 yılında doğum öncesi bakım hizmetleri yüzde 70 iken 2012
yılında yüzde 97’ye ulaştık. Hastanelerde yapılan doğum oranı yüzde 69’lardan
bugün yüzde 97’lere gelmiş durumda. Bebek izleme oranı yüzde 62’lerden yüzde
99’lara ulaştı. Bebek dostu hastane sayısı 141’den 962’ye çıktı. Ülke genelinde
yeni doğan tarama programlarını yaygınlaştırdık ve genişlettik. Bu kapsamda,
doğuştan kalça çıkığı tarama programlarını yaygınlaştırıyoruz. İşitme
taramasını okul çağı çocuklarında da başlatıyoruz. Okul öncesi, çocuklarda,
kırma kusurlarına yönelik görme taramalarını başlatıyoruz. Koruyucu ağız ve diş
sağlığı hizmetlerini genişletiyoruz. 55 ilde 85 sağlık tesisinde 600 yatakla
anne oteli hizmetini sunmaktayız. Aile hekimliğiyle birinci basamak sağlık
hizmetlerini güçlendirdik. Aile hekimi sayımız bugün 21.200’e ulaştı. Aile
hekimi başına düşen nüfusu 2017 yılına kadar 3 binin altına düşürmeyi
hedefliyoruz. Aile hekimliğinde yaşa özel periyodik muayeneleri başlatıyoruz.
Değerli
arkadaşlar, sağlığın korunması için kapsamlı programları hayata geçirdik. Bu
kapsamda kalp damar hastalıkları, kanser, diyabet, kronik solunum yolu
hastalıkları başta olmak üzere belirli hastalıklar için ulusal programları
uygulamaya koyduk. Özellikle tütünle mücadelede önemli mesafeler katettik. Dünya Sağlık Örgütünün uluslararası değerlendirme
kriterlerine göre sigarayla mücadelede 2012 yılında en
yüksek uygulama puanı alarak bu alanda lider ülke olduk. Bütün bu programları
“sağlığın geliştirilmesi ve teşviki” diye adlandırdığımız programa entegre şekilde yürütüyoruz ve geliştiriyoruz. 
Biliyorsunuz, 663
sayılı Kanun Hükmünde Kararname’miz ile bu alanı yürütmek için genel müdürlük
kurduk. İnşallah bu yeni yapıyla salgın hâlindeki obezite
başta olmak üzere diğer bulaşıcı olmayan hastalıklarla mücadelemizde etkili
sonuçlar alacağız. 
Evde sağlık
hizmeti uygulamasına devam ediyoruz. Yatağa bağımlı hastaların evde
yapılabilecek tıbbi bakım ve rehabilitasyonlarını ev
ortamlarında gerçekleştiriyoruz. 2013 yılının ilk dokuz ayında 346 bin kişiye
ulaştık. İhtiyacı olan herkese hizmet veriyoruz.
Çok Sektörlü
Sağlık Sorumluluğu Geliştirme Programı’nı “devletin tümü, toplumun tümü”
anlayışıyla geliştirdik ve yürütüyoruz. Tüm sektörlerle birlikte çalışıyoruz. 
Kısaca tedavi
hizmetlerimizden de bahsedecek olursak 2002 yılında kişi başı hekime müracaat
2,2 iken 2012 yılında 8,2’ye çıktı. Nitelikli yatak oranımızı 2002 yılında
yüzde 6’dan 2012 yılında yüzde 34’e ulaştırdık. Hedefimiz 2017 yılı sonuna
kadar bu oranı yüzde 90’ın üzerine taşımak. Yoğun bakım yatak sayımızı da -2002
yılında 869 iken- 11.130’lara yükselttik. Hastanelerimizin hem tıbbi teknoloji
kullanım kapasitelerini artırıyoruz hem de kalite ve güvenliğini denetliyoruz.
2013 yılında 314 radyolog ile 301 hastanenin MR, BT, mamografi tetkiklerini 188
kardiyolog ile de 188 hastanede koroner anjiyografilerin uygunluğunu
denetledik. 
Biliyorsunuz,
ülkemizin sağlıkla ilgili en önemli meselelerinden biri de organ nakilleridir.
Ülke genelinde canlı ve kadavradan gerçekleşen tüm organ nakilleri ile organ
bekleyen hasta bilgilerini içeren yeni Ulusal Organ Nakli Bilgi Sistemi’ni
oluşturduk. Bu sayede 2002 yılında 745 olan organ nakli sayımız 2013 yılında
4.196’larda gerçekleşti. Burada, tabii, organ bağışı konusunda, önümüzdeki
dönemde, öncelikle bu yüce Meclisteki siz değerli milletvekili arkadaşlarımıza
ve tüm kamuoyuna yeni bir kampanyada önemli sorumluluklar düşüyor ve bu anlamda
hepinizin desteğini de beklediğimizi burada ifade etmek isterim. 
Merkezî hastane
randevu sistemini tüm Türkiye’de yaygınlaştırdık. Vatandaşlarımızın 182
numaralı çağrı merkezi üzerinden telefon ile randevu almalarını sağladık.
Telefonların ücretli olmasıyla ilgili, inşallah, telefonla randevuda 1 lirayı
geçmeyecek bir çalışmayı yürütüyoruz, bunu da en kısa zamanda
sonuçlandıracağız. Ama burada bir şeyi daha söylemek isterim: İnternet
üzerinden randevular ücretsizdir. Dolayısıyla, telefon kullanan tüm
hastalarımızın İnternet üzerinden ücretsiz şekilde randevu alabileceklerini de
bilmelerini burada ifade etmek isterim. Günlük ortalama 225 bin işlem
gerçekleştiriyoruz. Randevu alarak muayene olma oranı yüzde 45’lerde, 2014
yılında bu oranı yüzde 65’lere taşımayı hedefliyoruz. Bakanlığımıza bağlı tüm
hastanelerde “hasta hakları birimi” kurduk ve “hekim seçme hakkı” getirdik.
İlaç fiyatlarını ucuzlattık. Tüm dünyada büyük takdir toplayan ilaç takip
sistemini kurduk. Bu sistem, karekod kullanılan ve
izleme yapılabilen ilk yaygın uygulamadır. Bilindiği üzere karekod
ilacın parmak izidir ve 2014 yılından itibaren -inşallah- telefonlarımıza
vereceğimiz programlarla hastalarımız kendi aldıkları ilacın karekodunu okutarak bu ilacın “Ruhsatlı mı, izinli mi ve
takibi yapılmış mı?” Özgür kardeşim bunu da takip edebilecekler ve dünyada ilk
olacak.
ÖZGÜR ÖZEL
(Manisa) – İnşallah…
SAĞLIK BAKANI
MEHMET MÜEZZİNOĞLU (Devamla) – Herhâlde,
teşekkür için -sataşma yok burada- söz alabilirsin.
Reçete bilgi
sistemini uyulamaya koyduk. Akılcı İlaç Kullanımı Ulusal Eylem Planı
2013-2017’yi hazırladık. Güvenli ürüne erişimi sağlamak ve kayıt dışı
ekonomiyle mücadele kapsamında ülkemizde üretilen veya ithal edilen tıbbi
cihazların ve kozmetik ürünlerin piyasaya sürülmesi, denetimi, takibi ve
gözetimini yapmak üzere üretim, ürün takip sisteminin kurulması çalışmalarına
başladık. 
Değerli
milletvekilleri, değerli arkadaşlarım; yalnızca şehirlerde değil köylerde de
112 acil hizmeti sunmaya başladık. İstasyon sayısını artırıp ambulanslarımızı
en son teknolojilerle donattık. Sisteme, hava ve deniz ambulanslarını ekledik,
eklemeye devam ediyoruz. 
Bakınız, sadece
2013 yılı içinde ulusal ambulans filomuza dâhil edilen yeni ambulans sayımız
710’dur. 2002 yılında Türkiye'nin toplam ambulans sayısı 634’tü, yalnız 2013
yılında Türkiye’nin sağlık hizmetine 710 yeni ambulansı sunduk. 
Avrupa’nın en
büyük medikal kurtarma ekibini kurduk. 81 ilimizde özel eğitimli 5.367 sağlık
personeli yetiştirdik. Bu ekiplerimiz ülke içinde ve ülke dışında göğsümüzü
kabartan kurtarma operasyonlarına katıldılar. 
2002 yılında
hizmet alımı dâhil 256 bin olan çalışan sayısını 2013 yılında 516 bine
ulaştırdık yani 260 bin kişilik net bir artışımız var. Uzman hekim, pratisyen
hekim, diş hekimi, hemşire, ebe başına düşen nüfusun en fazla olduğu il ile en
az olduğu il arasındaki farkı 13’ten 3’e indirdik. Dolayısıyla, hakkaniyetli ulaşımın
da altyapısını kurduk. 
Sağlık
yatırımlarında çok büyük ilerlemeler katettik.
2003-2012 yılları arasında 610’u hastane ve ek binası olmak üzere, 1.522’si
birinci basamak sağlık kuruluşu olmak üzere, 2.132 sağlık tesisini tamamladık.
Şehir hastanelerinin ülkemizin özellikle bölgede sağlık merkezi olması
konusunda önemli bir vizyona hizmet edeceğine
inanıyorum. 
Değerli
milletvekilleri, değerli arkadaşlarım; kamu sağlık harcamalarının gayrisafi
yurt içi hasıla içindeki oranı 2002 yılında 3,8 iken
2012 yılında devasa bir dönüşüme rağmen bu rakam sadece yüzde 4,1 oldu. Burada
geldiğimiz noktayı vereceğim, 2 rakamla dikkatlerinize sunmak isterim. Bu, aynı
zamanda “Sağlıkta çok para harcıyorsunuz.” tezine verilecek basit bir cevaptır.
Ülkemizde 2012 yılında kişi başına kamu sağlık harcaması 753 satın alma gücü paritesi / dolar iken OECD ülkelerinde bu rakam yirmi beş
yıl önce yani 1987 yılında 739 satın alma gücü paritesi / dolardır. Bu
rakamlar, sunduğumuz sağlık hizmetlerinin finansal verimliliğinin ne kadar
doğru olduğunu, ne kadar yüksek olduğunu da göstermektedir. 
Burada bir hususa
daha dikkatinizi çekmek isterim. İddiaların aksine, cepten yapılan sağlık
harcamalarının oranı da azaldı. Bakın, TÜİK’in
açıklamış olduğu son rakamlar ne diyor? Yorumsuz olarak sizlerle paylaşmak
istiyorum: Cepten yapılan sağlık harcamasının toplam sağlık harcaması içindeki
payı 2002 yılında yüzde 19,8 yani yüzde 20 iken 2012 yılında yüzde 15,4 yani
yüzde 15,5’larda. 
Değerli
arkadaşlar, konuşmamın sonunda önümüzdeki dönem hedeflerimizden de kısaca
bahsetmek istiyorum. Gece gündüz demeden çalışmalarımıza devam ediyoruz,
edeceğiz. Gücümüzü, heyecanımızı ve enerjimizi milletimiz için harcayacak çok
daha geniş ufuklara yelken açarak devam edeceğiz. 
Gemi Hastane
Projesi’ne başladık. Sağlık turizmi kapsamında elde edilen gelirlere vergi
muafiyeti getirdik, konaklama tesislerinde sağlık kuruluşu kurulup işletmesi
imkânı sağladık. Sağlık tanıtımlarını da önümüzdeki dönemde artıracağız.
Ülkemizde serbest sağlık bölgeleri kurulabilmesinin önünü açtık ama burada
özellikle Türkiye Kök Hücre Koordinasyon Merkezi inşallah 2014 yılı mart, nisan
aylarında ülkemizin hizmetine girecek. 
Zamanın sonlarına
geldik. Klinik kalite standartlarını geliştiriyoruz. Diyabet, gebelik süreci,
doğum, diş protezi, kalça protezi, koroner kalp
hastalığı gibi birçok konuda klinik değerlendirmeleri yapıyoruz. 
Bizim için en
büyük şeref, aziz milletimize hizmet etmektir. Bununla iftihar ediyoruz,
gücümüzü milletimizin hem oyundan hem de dualarından alıyoruz. Bize bu millet
dua etsin, bize bir defa Allah razı olsun desin yeter, başka bir şey
istemiyoruz.
Hepinize teşekkür
ediyor, hepinize saygılar sunuyorum. (AK PARTİ sıralarından alkışlar)
BAŞKAN – Teşekkür
ederim Sayın Bakan.
Şimdi şahsı adına
aleyhte olmak üzere Mehmet Hilal Kaplan, Kocaeli Milletvekili.
Süreniz beş
dakikadır. 
Buyurun. (CHP
sıralarından alkışlar)
MEHMET HİLAL
KAPLAN (Kocaeli) – Sayın Başkan, değerli milletvekilleri; yüce heyetinizi ve
hâlâ içeride olan tutuklu milletvekillerini saygıyla selamlıyorum.
Adalet ve
Kalkınma Partisi Hükûmeti, Sağlıkta Dönüşüm Programı’nı vatandaşın daha ucuz ve
daha kolay ulaşabileceği istediği doktorunu ve istediği hastaneyi seçmesi için
geçirdiğini ifade ediyor. Biz ne dedik? Hasta ile hekim arasındaki güveni
ortadan kaldıran, performansa dayalı bu sistem aslında kamusal bir hak olan
sağlığı piyasalaştırmaktadır, özelleştirmektedir dedik, gün geldi, bunda tıkanırsınız
dedik, bize kulak asmadınız. 
Bakın, Sayın
Bakanım, gelinen noktayı, sizi dikkatle dinledim, verdiğiniz rakamların
benzerini, ben de Sağlık Araştırmaları Genel Müdürlüğünün verdiği verilerle
sizinle paylaşmak istiyorum. Hem de paylaşırken, hemen hemen hepiniz bu kürsüye
çıkarken 2002’yi milat olarak kullanıyorsunuz ya, ben de 2002’yi milat olarak
kullanıp sizinle paylaşmak istiyorum. Yıl 2002, Türkiye’deki toplam hastane
sayısı 1.150, bunun 250 tanesi özel hastane. Yıl 2012, toplam hastane sayısı 1.480,
bunun 580’i özel hastane. Yani, Türkiye’deki özel hastane sayısı devri
Hükûmetiniz döneminde yüzde 120; 2,5 kat arttı. Bitmedi, 2002 yılında
Türkiye’de toplam yatak sayısı 165 bindi, bunun 12 bin tanesi özel
hastanelerdeydi. Yıl 2012, 200 bin yatağımız var, bunun 36 bini özel
hastanelerde. Yani, özel hastanelerdeki yatak sayısındaki artış devri
Hükûmetiniz döneminde yüzde 300 Sayın Bakanım. Bitmedi, bir şey daha
hatırlatayım: 2002 yılında hastanelere müracaat eden hasta sayısı 124 milyon
kişi, bunun 5 milyonu
özel hastanelere müracaatını yaptı. Yıl 2012, hastanelere
müracaat eden hasta sayısı 355 milyon, bunun 67 milyonu özel hastanelerden
müracaat etti yani devri Hükûmetiniz döneminde özel hastanelere müracaat eden
hasta sayısı 12 kat artmıştır Sayın Bakanım. Bir örnek daha vermek istiyorum:
2002 yılında, Türkiye’de toplam 5 milyon 500 bin hastanın hastanelere yatışı
yapıldı, bunun 500 bini özel hastanelerdeydi. Yıl 2012, hastanelerimizde yatan
hasta sayısı toplam 12 milyon, bunun 3,5 milyonu özel hastanelerde yani devri
Hükûmetiniz döneminde özel hastanelerde yatan hasta sayısı 7 kat arttı.
Benzerini ameliyat sayılarında da verdiğiniz istatistik rakamlarında ifade
edebilirim.
Bunları niye
söylüyorum değerli milletvekilleri? Şimdi, iktidara geldiğinizde sağlığa
ayırdığınız bütçe 10 milyar Türk lirası gibiydi. Bu pasta şimdi 50 milyar-60
milyar gibi bir rakama geldi. Nereye verdiniz? Kamu yatırımları yerine özele
yatırdınız ve bunu piyasalaştırdınız. Rakam mı istiyorsunuz, size rakam
vereyim: SGK’nın 2002 yılında özel hastanelere
ödediği para 500 milyon lira. Yıl 2012, SGK’nın özel
hastanelere ödediği para 8-9 milyar Türk lirası yani 20 kat artmış.
Getirdiğiniz nokta, Sağlıkta Dönüşüm Programı’yla, uygulamalarınızla sağlığı
bir hak olmaktan çıkardınız, artık bir kamu hizmeti olmaktan çıktı, parası
olanın hizmet alacağı bir alana getirdiniz. Gün geçtikçe de artan bu para
sıkıntısını ya kamu-özel ortaklığı şirketiyle uluslararası finans
kuruluşlarının kapısına gidiyorsunuz ya da vatandaşın cebinden katkı payından
alıyorsunuz. Sayın Bakanım, ben sizi dinledim. Sizin verdiğiniz rakamlarla ben
de bir rakam veriyorum. Kişi başına kamu sağlığı harcaması Türkiye’de 750
dolar. Yine, bu istatistik rakamlarında kişi başına toplam sağlık harcaması 980
dolar. Fark 230 dolar. Kim veriyor bu farkı? Vatandaşın cebinden alıyordunuz.
Nereye denk geliyor rakam? Yüzde 24’e denk geliyor. Hani siz Sağlıkta Dönüşüm
Programı ile –özelleştirme değil- hizmeti vatandaşa daha ucuza verecektiniz?
Olmadı. Benzer bir örnek daha vereyim: Özellikle ekonomik noktada
tıkanacağınızda uluslararası finans kuruluşlarına gittiniz. “Kamu-özel
ortaklığı” diye acayip bir şey var -tanımını yapamıyorum- ne diyorsunuz
insanlara? “Gel, arazisi benden, yapım bedeli benden, hizmetin kirası benden,
hatta yüzde 70 yatak doluluk oranını ben veriyorum, yeter ki gel Türkiye'de
hastaneyi kur.” Sayın Bakana soruyorum, insafınıza ve…
(Mikrofon
otomatik cihaz tarafından kapatıldı) 
MEHMET HİLAL
KAPLAN (Devamla) – …vicdanınıza sesleniyorum: Bunun adı özelleştirme değil mi?
Gün gelir bu toplumun sağlığı bozulduğunda bunun altından kalkamazsınız.
Hepinize saygılar
sunuyorum. (CHP sıralarından alkışlar) 
BAŞKAN – Teşekkür
ederim.
Sayın
milletvekilleri, onuncu turdaki konuşmalar tamamlanmıştır. 
Biraz sonra
soru-cevap işlemine geçeceğiz.
İDRİS BALUKEN
(Bingöl) – Sayın Başkan...
BAŞKAN – Buyurun
Sayın Baluken.
İDRİS BALUKEN
(Bingöl) – Soru-cevap işlemine geçmeden önce acil bir durumla ilgili söz
talebimiz olacak İç Tüzük 60’a göre.
BAŞKAN – Evet,
ben o konuda söz vereceğim demiştim.
Bir dakika süre
veriyorum Sayın Üçer’e yerinden.
V.- AÇIKLAMALAR (Devam)
7.- Van Milletvekili Özdal
Üçer’in, şu anda Van’da depremzede pek çok ailenin zor şartlarda yaşamlarını
sürdürmeye çalıştıklarına ve bu aileler için ne yapılacağını öğrenmek
istediğine ilişkin açıklaması
ÖZDAL ÜÇER (Van)
– Sayın Başkan, değerli milletvekilleri; şu an Van’da bir insanlık trajedisi
yaşanıyor, yaklaşık üç yıldır devam ediyor. Binlerce aile kendi olanaklarıyla
bir yerlerde barınma durumunda kaldılar. Tabii, bu, devletin sosyal
sorumluluklarını yerine getirdiği anlamını taşımıyor ama hâlihazırda 111 aile
-20’lere varan soğukta çocuklarıyla beraber; özürlü, engelli ve bakıma muhtaç
yaşlılarıyla birlikte konteynerde elektrikleri kesilmiş bir vaziyette
yaşıyorlar. Sayın Vali bugün elektriğin verileceğini söyledi, umuyoruz ki
elektrikleri hiç kesilmesin. Üç aydır elektrikleri kesik, o ailelerde engelli
çocuklar var, psikolojik sorunlu bireyler var hem Aile Bakanlığının hem Sağlık
Bakanlığının hem Başbakanlığın sorumluluğunda olan bu ailelerin korunması için
ne yapılacak?
BAŞKAN –
Teşekkürler Sayın Üçer. 
Şimdi, soru-cevap
işlemine başlayacağız.
HAKAN ÇAVUŞOĞLU
(Bursa) – Biraz da belediye baksın… 
ÖZDAL ÜÇER (Van)
– Sana belediye baksın. 
AİLE VE SOSYAL
POLİTİKALAR BAKANI FATMA ŞAHİN (Gaziantep) –Cevap vermek istiyorum. 
BAŞKAN – Söz mü
istediniz?
Buyurun Sayın
Bakan. 
8.- Aile ve Sosyal Politikalar Bakanı Fatma Şahin’in, Van
Milletvekili Özdal Üçer’in yaptığı açıklamasındaki
bazı ifadelerine ilişkin açıklaması
AİLE VE SOSYAL
POLİTİKALAR BAKANI FATMA ŞAHİN (Gaziantep) – Sayın Başkanım, söz verdiğiniz
için teşekkür ediyorum. 
Bu konu bizim
yakın takibimizde. Van Valimizle beraber yönettiğimiz bir konu. 
ÖZDAL ÜÇER (Van)
– Çöplerini toplarken…
AİLE VE SOSYAL
POLİTİKALAR BAKANI FATMA ŞAHİN (Gaziantep) – Sayın Vekilim, cevap veriyorum. 
ÖZDAL ÜÇER (Van)
– Sayın Bakanım, bu hep bize oluyor. 
BAŞKAN – Sayın
Üçer… 
ÖZDAL ÜÇER (Van)
- Biz konuşurken burada “Konuşma lan.” diyen kesimler
oluyor…
AİLE VE SOSYAL
POLİTİKALAR BAKANI FATMA ŞAHİN (Gaziantep) – Tamam, ben cevap veriyorum. 
BAŞKAN – Sayın
Üçer, lütfen…
ÖZDAL ÜÇER (Van)
- …başka sataşmalar oluyor. 
BAŞKAN – Sayın
Üçer, lütfen… Sayın Bakan açıklama yapıyor. Rica edeyim…
Buyurun Sayın
Bakan. 
AİLE VE SOSYAL
POLİTİKALAR BAKANI FATMA ŞAHİN (Gaziantep) – Şimdi, 150 konutta kalan ailelerimize
“Kira desteği verelim, oradan sizi çıkartalım.” denmesine rağmen, “Bize ev
verirseniz ancak oradan çıkarız.” dendi. 75 aile sonradan kira yardımını kabul
etti, konteynerden çıktı, 75 aile kira yardımını kabul etmediği için
konteynerde kalmaya devam ediyor. Biz, şu anda, bu ailelerin neye ihtiyacı
varsa -biz Valimizi o şekilde talimatlandırdık- biz
sosyal yardımlardan bunu fonlayacak durumdayız. Önümüzdeki hafta da fon
kurulumuz toplanıyor. Neye ihtiyaçları varsa, bu ihtiyacı giderecek şekilde her
türlü yardımı vereceğimizi, hem istihdam hem şartlı nakit transferlerinden bu
ailelerimize pozitif ayrımcılık yapacağımızı söyledik. Dolayısıyla, eğer,
burada bir sorun varsa, tamamen, beraber gidip bunu beraber de yönetebiliriz.
Oradaki bir kadının, bir çocuğun, bir ailenin üşümesi bizim üşümemiz anlamına
gelir. İnatlaşmadan bu sorunu çözmemiz gerekiyor. (AK PARTİ sıralarından
alkışlar) 
BAŞKAN –
Teşekkürler, sağ olun, çok teşekkür ederim. 
İDRİS BALUKEN
(Bingöl) – Sayın Bakan, bir
konut sözü verirseniz…
ÖZGÜR ÖZEL
(Manisa) – Sayın Başkanım…
BAŞKAN – Sayın
Özel….
ÖZGÜR ÖZEL
(Manisa) – Sayın Başkanım, biraz önce, Tarım Bakanımız Sayın Mehdi Eker, bir
tartışma sırasında, Bakanlığı süresince kendisine yöneltilen hiçbir soruyu
cevapsız bırakmadığını ifade etti. 
BAŞKAN – Tamam
Sayın Özel.
ÖZGÜR ÖZEL
(Manisa) – Oysa 24’üncü Dönem…
BAŞKAN –
Soru-cevap kısmında sorarsınız. 
ÖZGÜR ÖZEL
(Manisa) – Hayır… 
BAŞKAN – Böyle
bir usul yok. Lütfen…
ÖZGÜR ÖZEL
(Manisa) – 24’üncü Dönem üçüncü, dördüncü yasama yıllarında toplam 30 soruya
cevap vermemiştir. Tutanaklara geçmesi açısından arz ediyorum. 
III.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2014 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/832) (S. Sayısı: 506) (Devam)
2.- 2012 Yılı Merkezi Yönetim
Kesin Hesap Kanunu Tasarısı, 2012 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2012 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi, Maliye Bakanlığı ve İçişleri
Bakanlığı Tarafından Sayıştaya Gönderilen Genel
Faaliyet Raporları ile Bu Raporlara İlişkin Sayıştay Değerlendirmesini İçeren
2012 Yılı Faaliyet Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2012 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2012 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/798, 3/1275, 3/1277, 3/1278,
3/1279) (S. Sayısı: 507) (Devam)
A) GIDA, TARIM VE HAYVANCILIK BAKANLIĞI (Devam)
1) Gıda, Tarım ve Hayvancılık Bakanlığı 2014 Yılı Merkezî
Yönetim Bütçesi
2) Gıda, Tarım ve Hayvancılık Bakanlığı 2012 Yılı Merkezî
Yönetim Kesin Hesabı
B) TÜTÜN VE ALKOL PİYASASI DÜZENLEME KURUMU (Devam)
1) Tütün ve Alkol Piyasası Düzenleme Kurumu 2014 Yılı
Merkezî Yönetim Bütçesi
2) Tütün ve Alkol Piyasası Düzenleme Kurumu 2012 Yılı
Merkezî Yönetim Kesin Hesabı
C) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2014 Yılı Merkezî
Yönetim Bütçesi
2) Aile ve Sosyal Politikalar Bakanlığı 2012 Yılı Merkezî
Yönetim Kesin Hesabı
Ç) SAĞLIK BAKANLIĞI (Devam)
1) Sağlık Bakanlığı 2014 Yılı Merkezî Yönetim Bütçesi
2) Sağlık Bakanlığı 2012 Yılı Merkezî Yönetim Kesin Hesabı
D) TÜRKİYE HUDUT VE SAHİLLER SAĞLIK GENEL MÜDÜRLÜĞ (Devam)
1) Türkiye Hudut ve Sahiller Sağlık Genel Müdürlüğü 2014
Yılı Merkezî Yönetim Bütçesi
2) Türkiye Hudut ve Sahiller Sağlık Genel Müdürlüğü 2012
Yılı Merkezî Yönetim Kesin Hesabı
E) TÜRKİYE İLAÇ VE TIBBİ CİHAZ KURUMU (Devam)
1) Türkiye İlaç ve Tıbbi Cihaz Kurumu 2014 Yılı Merkezî
Yönetim Bütçesi
2) Türkiye İlaç ve Tıbbi Cihaz kurumu
2012 Yılı Merkezî Yönetim Kesin Hesabı
F) TÜRKİYE KAMU HASTANELERİ KURUMU (Devam)
1) Türkiye Kamu Hastaneleri Kurumu 2014 Yılı Merkezî
Yönetim Bütçesi
2) Türkiye Kamu Hastaneleri Kurumu 2012 Yılı Merkezî
Yönetim Kesin Hesabı
G) TÜRKİYE HALK SAĞLIĞI KURUMU (Devam)
1) Türkiye Halk Sağlığı Kurumu 2014 Yılı Merkezî Yönetim
Bütçesi
2) Türkiye Halk Sağlığı Kurumu 2012 Yılı Merkezî Yönetim
Kesin Hesabı
BAŞKAN – Sayın
milletvekilleri, yirmi dakikalık soru-cevap işlemine başlıyoruz. On dakika
içinde sorular sorulacak, on dakika içinde de sayın bakanlar cevap verecek. 
Sayın Belen,
buyurun. 
BÜLENT BELEN
(Tekirdağ) – Teşekkür ederim Sayın Başkan. 
Sağlık Bakanına
soruyorum: İki gün evvel gazetelerde bir başlık vardı, Yalçın Akdoğan’ın
eniştesinin itirafı: “Konuşursam Hükûmet düşer. Sağlık Yatırımları Genel Müdürü
Muhammet Mısır’a 100 bin TL rüşvet verdim.” diyen Oktay Ferşat
rüşvet dosyasını Erdoğan’a sunduğunu, yanıt gelmezse konuşmakla tehdit etti…
Ayrıca, Ferşat’ın iddiaları bununla da sınırlı
kalmadı. Ferşat, Sağlık Bakanının seçim bölgesine sponsor olduğunu da savundu. Ferşat,
bu kapsamda 40 milyon liralık taahhütte bulunduğunu belirtti, seçim bölgelerine
sponsor olması için zorlandığını söyledi. 
Ayrıca,
Bakanlığınızda göreve geldikten sonra Onarım Daire Başkanlığına getirdiğiniz
Hasan Yüksel’in kayınbiraderinin Vera İnşaat
şirketine, Hasan Yüksel’in Bakanlığınızdan ihale alan müteahhitlere
baskı yaparak malzeme temini yaptırdığı doğru mu?
Tarım Bakanına
soruyorum: Trakya’daki ayçiçeği üreticisi perişan. 24 kuruş olan birimin…
(Mikrofon
otomatik cihaz tarafından kapatıldı)
BAŞKAN – Sayın
Özkan… 
RAMAZAN KERİM
ÖZKAN (Burdur) – Sayın Başkan, teşekkür ederim. 
Sayın Gıda, Tarım
ve Hayvancılık Bakanına sorum. 
Birinci sorum: bu
Tarım Bakanlığının değerlendireceği kadrolar ki ziraat mühendisleri, veteriner
hekimler, gıda mühendisleri, su ürünleri mühendisleri ve teknikerleri için
-devamlı bu soru soruldu- 6.557 kadro Maliyeden istendi mi, kaç kadro verildi?
Aileler bir cevap bekliyor, devamlı mesajlar alıyoruz. Bu konuda bugün bir
cevap bekliyoruz. 
İki: 31/12/2013’e kadar devam eden 200 kilo ve üstü danalara
verilen destek 2014 yılı içerisinde devam edecek mi etmeyecek mi? Bu konuda da
bir cevap bekliyoruz. Bu uygulama iyi bir uygulama, devam etmesini istiyoruz
çünkü dişi kesimlerini önlüyor. “Ana olmadan dana olmaz.” diyoruz. Bunu
hatırlatmak istiyorum. Bu konuda bugün bir cevap bekliyoruz. 
Teşekkür ederim. 
BAŞKAN – Sayın
Vural…
OKTAY VURAL
(İzmir) – Teşekkür ederim. 
Sayın Başkan,
öncelikle bir konuyu Hükûmetin dikkatine sunuyorum: Dün Şanlıurfa’daydım,
gerçekten, elektrik kesintileri vatandaşı canından bezdirmiş. Günde on- on iki
saat elektrik kesiliyor. Mahallelerde, köylerde vatandaşlar isyan ediyor.
Dolayısıyla, bu konuyu gündeme getirmem istendi. Ayrıca, bulunduğum gün de
maalesef mum ışığında iş yeri açmak durumunda kaldık. Dolayısıyla, bu elektrik
kesintileri çok önemli bir sorun Şanlıurfa’da. Bunun çözülmesi konusunda
ivedilikle adım atılması gerekir. Ayrıca, Mardin’den arandık, Dargeçit’ten
aranıyoruz, ciddi bir elektrik kısıntısı var. 
Diğer taraftan,
Sayın Tarım Bakanına: Ürdünlü Hicazi firması ile
Bakanlığınızın ya da sizin nasıl bir ilişkisi olmuştur? 
Bir de Sayın
Bakan, belediye başkan adayı oldunuz, birkaç bakan daha oldu. Onlar, bütçeleri
görüşüldükten sonra istifa etmediler. Acaba siz bu bütçe görüşüldükten sonra
Bakanlık görevinden ayrılmayı ve onlara bir ders vermeyi düşünüyor musunuz?
Teşekkür ederim. 
BAŞKAN – Sayın
Yılmaz…
SEYFETTİN YILMAZ
(Adana) – Tarım Bakanına soruyorum: Yozgat Milletvekilimiz Sadri Bey Yozgat
çiftçisinin prim alacağını soruyor, bu arada Adana çiftçisinin de prim
alacakları ne zaman ödenecek onu soruyorum. 
İkinci sorum da:
Şurada görülüyor Sayın Bakan, bu karekod
uygulamasında, karekod uygulamasını hangi firma aldı?
1 milyar dolarlık bir ek maliyetten bahsediliyor. Bunun için bir ihale açıldı
mı? Kaç tane firma katıldı? Kazanan firmanın özellikleri nelerdir? Dünyada bu
uygulamanın başka bir örneği var mıdır? Bu ihaleyi alan firmanın sahibinin özel
uçağı var mıdır? Eğer varsa, Bakan olarak bu özel uçağıyla kaç defa uçtunuz, ne
diye uçtunuz? Bu firmanın sahibi, Veriso Data’nın sahibi kimdir? Bu bilgileri verirseniz memnun
oluruz. 
BAŞKAN – Sayın
Kaplan…
MEHMET HİLAL
KAPLAN (Kocaeli) – Teşekkür ediyorum Sayın Başkan.
Sorum Aile ve
Sosyal Politikalar Bakanıma: Sayın Bakan, Kocaeli’nin Gölcük ilçesinde 2001
yılında Türk-Alman Vakfı tarafından Saraylı’da sevgievleri, çocukevleri anlamında
bir yapılanma oldu. Amaç, depremde kimsesiz kalan çocukların
barınmalarını sağlamak, onlara sahip çıkmak. Amaç, korunmaya ihtiyacı
olan çocukların gelecekte iyi bir psikolojik ve eğitimsel alanlarını da
oluşturmak ama son günlerde Kocaeli basınında, Kocaelindeki
yetkililerin burayı erkek yetiştirme yurduna dönüştürmek için villa tarzında
olan bu yapıyı yıkacaklarını, TOKİ’ye devredeceklerini, bunun yerine erkek
yetiştirme yurdu gibi bir durumla karşı karşıyayız. 
Bir taraftan,
villa tarzındaki sevgievlerini Türkiye’nin birçok
alanında yaparken Kocaeli’de, Gölcük’te neden böyle
bir girişimde bulunulmuştur bilginiz var mı? 
BAŞKAN – Sayın
Türkoğlu…
HASAN HÜSEYİN
TÜRKOĞLU (Osmaniye) – Teşekkür ederim Sayın Başkan.
Sağlık
Bakanlığındaki araştırmacı kadrosuna atanan personelin hak kayıplarının ne
zaman düzeleceğini merak ediyoruz. 
Bir de, özel
hastane ve tıp merkezleri için uygulanan norm kadro benzeri bir uygulama var.
Bu uygulama, zamanında norm kadroları alanların çok büyük paralar kazanmasına
sebep olmakta. Âdeta ticari taksi plakası gibi 1 milyon liraya kadar varan
rakamlarda kadrolar devredilmektedir. Bu kadroları zamanında bedelsiz alanlar
kimlerdir, ne kadar kadro ihdas edilmiştir? Bu devirlerde kazanılan paraların,
haksız kazançların vergilendirilmesi mümkün olmamaktadır. Takip ediyor musunuz,
edecek misiniz?
Sayın Fatma
Şahin’e soruyorum: Efendim, 2002’ye göre sosyal yardımların 1 milyar 376
milyondan 20 milyar liraya çıktığı, yani 15 kat arttığı söylenmekte. Bu bir
fakirleşme işareti midir yoksa zenginleşme işareti midir? Diğer yandan
“Çankırı’da, mart ayında 150 bin çalışabilir erkeğe yardım yapmışız.”
demişsiniz. Bu 150 bin kişi yoksa seçimde oyu size versinler diye mi?
BAŞKAN – Sayın
Erdoğan…
MEHMET ERDOĞAN
(Muğla) – Teşekkür ediyorum Sayın Başkan.
Sayın Tarım
Bakanı “her şey güllük gülistanlık” diyorsunuz ama köylü gırtlağına kadar borçlu. Borcu
artmaya da devam ediyor. Şu anda Muğla’da çiftçilerimiz portakalını 25 kuruşa
satamıyor. Çiftçi ne zamana kadar dünyanın en pahalı mazotunu, gübresini, ilacını
kullanacak; yine çiftçilerimiz kullandığı pahalı girdilerle ürettiği
portakalını, limonunu, domatesini ne zamana kadar maliyetinin altında satmaya
devam edecek? Ayrıca bu sene ne kadar su ürünleri mühendisi, gıda mühendisi,
veteriner, işsiz ziraat mühendisini istihdam edeceksiniz, bunlara bir iş
müjdesi verecek misiniz?
Sayın Sağlık
Bakanı, AKP iktidarları döneminde sağlık yatırımları konusunda Muğla’yı
cezalandırdınız. İktidarınız döneminde Muğla’ya hiç hastane yapmadınız. Bugün
bir araştırma hastanesi yapmaya başlasanız bile siz hastaneyi bitirmeden Muğla
Üniversitesi Tıp Fakültesi mezun vermiş olacak. Bir araştırma hastanesinde staj
yapmadan doktor olan gençlerin yapacağı hataların vebali size mi ait olacak,
yoksa bize mi ait olacak?
Teşekkür ediyorum.
BAŞKAN – Sayın Halaman…
ALİ HALAMAN
(Adana) – Başkanım, teşekkür ederim.
Sorum Sağlık
Bakanına: Adana’nın Numune Hastanesi var, bir de Devlet Hastanesi var, Şimdi kamu hastaneleri
birliği oldu tabii. Bir iki sene önce bu Adana Numune Hastanesinde bürokrat,
siyasetçi, iş adamı üzerinden yolsuzlukla ilgili sorgulamalar, tutuklamalar
oldu. Bu tutuklamalar, sorgulamaların sonucunda ceza alan oldu mu, tutuklamalar
devam ediyor mu?
Teşekkür ederim.
BAŞKAN – Sayın
Akar…
HAYDAR AKAR
(Kocaeli) - Gıda, Tarım ve Hayvancılık Bakanı Mehdi Eker, şubat ayından
itibaren katıldığı birçok televizyon programında 2.500 gıda mühendisi istihdamı
için Maliye Bakanlığına ve Devlet Personel Başkanlığına başvuru yapıldığını
açıklamış, 2013 yılı içerisinde atamaların olacağını belirtmiştir. Maliye
Bakanı Mehmet Şimşek, sosyal paylaşım sitesinde buna dair bir başvurunun
olmadığını belirtmiş ancak vermiş olduğum soru önergesinde Gıda, Tarım ve
Hayvancılık Bakanlığının başvurusu olduğunu belirterek prosedürün
tamamlanmasını, sonrasında bu atamaların yapılacağını belirtmiştir. Yaklaşık
sekiz ay önce Bakanın “Başvuru yaptık.” açıklamaları bulunurken bu prosedür hâlâ nasıl sonuçlanmamıştır? 2013 yılı bitiyor, son
aydayız; Bakan hâlâ “2013 yılı atamaları yapılacak…” Yaklaşık 50 bin gencimiz
Bakan keyfini umutla bekliyor. Bu atamalar bu ay içerisinde yapılacak mı Sayın
Bakan yoksa yine televizyonlara çıkıp aynı masalı anlatmaya devam mı
edeceksiniz?
İkinci sorum:
Tarımda ve gıdada ithalat ve ihracat miktarları nedir? Özellikle ithalat nedir,
ithalatı soruyorum. 
Teşekkür ederim.
BAŞKAN – Sayın
Demirel…
RUHSAR DEMİREL (Eskişehir) – Birinci sorum Sayın Sağlık Bakanına:
Sayın Bakan, 75 milyonluk Türkiye'de 2 milyar kutu ilaç harcayarak kişi başına
neredeyse 27 kutu ilaç tüketen bir ülkeyiz ama ülkemizde çok basit bir
ilaç “Deposilin”
bile piyasada yok ama bu arada sahte ilaç üssü olduğumuzu iki yıldır Amerika
gazeteleri dâhil yazıyor. Tarihe bunların anekdotlarıyla geçecek bir bakan olmamak için ne yapmayı
düşünüyorsunuz veya ne yapıyorsunuz? 
İkinci sorum
Sayın Şahin’e: Sayın Şahin, bedelli askerlik paralarının şehit ailelerine
dağıtımı konusunda durum nedir, onu öğrenmek istiyoruz.
Teşekkür
ediyorum. 
BAŞKAN – Sayın Moroğlu…
MUSTAFA MOROĞLU
(İzmir) – Sayın Tarım Bakanı, benimki bir talep: İzmir’in Kınık ilçesinde 1.200
dönüm arazi kooperatif birlikleriyle ve kaymakamın önderliğinde üç yıldır
işletilmeye başlanıldı, kuyular açıldı, trafolar yapıldı, silaj makineleri
alındı ve kooperatif bu araziyi işleterek köylülerin daha iyi olanaklarda tarım
yapmasına olanak sağlıyordu. Bu, son olarak Maliye Bakanlığının çıkardığı bir
ihaleyle özel bir şirkete kiralandı, mahkeme devam ediyor. Maliye Bakanlığıyla
görüşerek bu sorunu çözmenizi Kınık köylüleri adına talep ediyorum. 
BAŞKAN – Teşekkür
ederim. 
Sayın Bakan,
buyurun. 
SAĞLIK BAKANI
MEHMET MÜEZZİNOĞLU (Edirne) – Evet, öncelikle teşekkür ediyorum Sayın Belen. 
Tabii iftira
atmak kolay, belgesiz konuşmak kolay ama tabii hukuk devletiyiz. Gerek şahsım
olarak hem cumhuriyet savcılıklarına suç duyurusunda bulunmak hem maddi manevi
tüm haklarımı hukuki yoldan aramak adına gerekli hukuki çalışmaları
başlattığımızı ifade etmek isterim. 
Yine Muhammet
Mısır’ın “100 bin TL verdim.” Ama arkadaşlar, o kadar çok tutarsızlıklar var
ki. “Arabamı sattım, altın bozdurdum, 100 bin TL verdim ama Bakanın seçim
bölgesine 40 milyon sponsorluk yaptım.” Yani yapılan
iş 40 milyonu sponsorluk ama şunu net söyleyeyim:
Yirmi bir yıldır siyaset yapıyorum; kendi siyasi sponsorluğumu, bugüne kadar,
Allah’a çok şükür, kendi imkânlarımla yaptım; hiçbir vicdan sahibi gelip de şu
üç kuruşu verdim diyemez. 
BÜLENT BELEN
(Tekirdağ) – Teklif etmedi mi Sayın Bakan?
SAĞLIK BAKANI
MEHMET MÜEZZİNOĞLU (Edirne) – Ha müfterilere söyleyeceğimiz söz: İspat edemeyen
müfteridir, ispatla yükümlüdür. Bu anlamda da hem Muhammet Mısır Bey hukuki
haklarını arayacaktır, cumhuriyet başsavcılığına suç duyurusunda bulunacaktır
hem basın yayın kuruluşuna hem de bu iddiada bulunanlara. Ben bu anlamda soru için de ayrıca
teşekkür ediyorum. Bu anlamda başımız dik, alnımız açık. İspatlamayan da artık
müfteri pozisyonundadır. 
Sayın Türkoğlu,
araştırmacılarla ilgili haklar konusunu, muhtemelen bu on beş yirmi günde çok…
BÜLENT BELEN
(Tekirdağ) – Hasan Yüksel için bir şey demediniz Sayın Bakan. Vera İnşaat. 
SAĞLIK BAKANI
MEHMET MÜEZZİNOĞLU (Edirne) – Hasan Yüksel’le ilgili, yani herhangi bir
bürokratımızın şu anda böyle bir şey yapabildiğini asla kabul etmiyorum. 
BÜLENT BELEN
(Tekirdağ) – Bunu araştırın Sayın Bakanım. Böyle bir iddia var.
SAĞLIK BAKANI
MEHMET MÜEZZİNOĞLU (Edirne) – Yapıyorsa da gerekli araştırmayı yapar ve onun
cezai müeyyidesi ne ise… Arkadaşlar, hukuk devleti olacaksak herkes makamın
hakkını hem koruyacak hem de hakkını verecek. İnşallah, bu anlamda da size
bilgiyi de veririz ama ben, Hasan Yüksel de o göreve -yanılmıyorsam- on beş gün
önce geldi. 
BÜLENT BELEN
(Tekirdağ) – Daha evvel daire başkan yardımcısıydı. 
SAĞLIK BAKANI
MEHMET MÜEZZİNOĞLU (Edirne) – On beş gün içinde bunu yaptıysa…
BÜLENT BELEN
(Tekirdağ) – Hayır Sayın Bakan, daha evvel daire başkan yardımcısıydı.
SAĞLIK BAKANI
MEHMET MÜEZZİNOĞLU (Edirne) – Şimdi, Sayın Türkoğlu, araştırmacılarla ilgili on
beş gündür çok konuştuk, torba kanunu bekliyoruz. İnşallah bir on-on beş gün
içinde, bu yıl bitmeden yüce Meclis kanunu tamamlayabilirse,
araştırmacılarımızın özlük hakları konusundaki mağduriyetlerini gidermiş
olacağız.
Norm kadro
devirleriyle ilgili, arkadaşlar, doğru olmadığını ve bundan sonra bir kadronun
ticari bir meta gibi satışını yıl sonu itibarıyla
bitiriyoruz. Bu anlamda yönetmelik…
HASAN HÜSEYİN
TÜRKOĞLU (Osmaniye) – Parayı götüren götürdü Sayın Bakanım. Bunlar kim?
SAĞLIK BAKANI
MEHMET MÜEZZİNOĞLU (Edirne) – Arkadaşlar, onun listesi neticede yasal olarak
yayınlanmış, 75 milyon her vatandaşımızın da bu anlamda hakları yönetmelikle
duyurulmuş. Bunu kimler kullandı? Bunu inceleriz, size de verebilirim. 
Ben, herhâlde
süre konusunda, devam edebilirim…
BAŞKAN – Altı
dakikanız var. Üç, üç paylaşabilirsiniz sayın bakanlarım.
Buyurun Sayın
Bakan.
AİLE VE SOSYAL
POLİTİKALAR BAKANI FATMA ŞAHİN (Gaziantep) – Sayın Başkanım, değerli
milletvekili arkadaşlarım; Sayın Vural’ın sorusuna cevap vermek istiyorum. Şu
anda herkesin bildiği gibi belediye başkan adayıyım. Bunu daha önce Plan
Bütçede cevaplandırdım. Biz makamlardan güç almadık, milletin hizmetkârı, hemşehrilerimizin hizmetkârı olarak yola çıktığımız için,
bu makamlara da ihtiyacımız yok. Ama kampanya daha başlamadı. Cumhuriyet Halk
Partisinin Gaziantep adayı daha belli değil. Biz şu anda bu kampanya sürecine
hiç girmedik. 
FARUK BAL (Konya)
– Üç bakan sizi tanıtmaya gitti Antep’e.
AİLE VE SOSYAL
POLİTİKALAR BAKANI FATMA ŞAHİN (Gaziantep) – Sayın Başbakanımız da, Sayın
Başbakan Yardımcımız Hükûmet Sözcümüz de söyledi, Yüksek Seçim Kurulu kararına
rağmen biz burada yeni yıla yeni bakanla gireceğiz. O konuda rahat olun. 
OKTAY VURAL
(İzmir) – Bence bütçeden sonra ayrılmanız en doğrusu.
AİLE VE SOSYAL
POLİTİKALAR BAKANI FATMA ŞAHİN (Gaziantep) – Biz gücümüzü makamdan hiç almadık.
Emeğimizle yüreğimizle bu alanda olduk. Bu alanda olmaya devam edeceğiz.
Sayın Kaplan’ın
sorusuna cevap vermek istiyorum; Erkek yetiştirme yurduyla ilgili kesinlikle
yıkım yok, bu söylediğimiz dönüşüm var. Yani daha küçük sevgievleri,
çocukevleri dediğimiz sistem var. Asla orada bir
yıkım olmayacak. O konuda eğer bir yanlış anlama varsa düzeltiriz. 
Sayın
Türkoğlu’nun sorusuna cevap vermek istiyorum: Şimdi, sosyal devlet olmak sosyal
transferleri daha güçlü yapmak demek ve yoksulluk, mutlak yoksulluk sınırını
yukarıya çıkarmak demek. Dolayısıyla, bizim daha fazla mali destek ayırmamız bu
ülkenin fakirleştiği anlamına gelmiyor, sosyal devletin ve sosyal barışın
gereğini yaptığımız anlamına geliyor. O anlamda bakarsanız bugün İskandinav
ülkelerinin en fakir ülkeler olması lazım. Böyle bir kriter
doğru bir kriter değil. Biz o yüzden…
ALİM IŞIK (Kütahya) –
Yardım dağıtılan fakir sayısının artması…
AİLE VE SOSYAL
POLİTİKALAR BAKANI FATMA ŞAHİN (Gaziantep) –Evet, o rakamı da artırmaya devam
edeceğiz.
ALİM IŞIK (Kütahya) –
Sayı artması neden, sayı artması? 
AİLE VE SOSYAL
POLİTİKALAR BAKANI FATMA ŞAHİN (Gaziantep) – Sayı artması, doğru…
ALİM IŞIK (Kütahya) –
Yardıma muhtaç vatandaşların sayısının artması…
AİLE VE SOSYAL
POLİTİKALAR BAKANI FATMA ŞAHİN (Gaziantep) – Doğru söylüyorsunuz, zaten
bilimsel yaklaşıyoruz, TÜBİTAK’la beraber çalışıyoruz.
Sayın Demirel’in
sorusuna cevap vermek istiyorum: Şu ana kadar bedelli askerlikle ilgili son
durumda 2 milyar 255 milyon TL kaynak sağlanmış olup, 585 milyon 396 bin 940 TL
harcanmıştır. Bunların hepsi Maliye Bakanlığıyla beraber hazırladığımız
yönetmeliğe göre çalışılmaktadır ve bu kaynaklar özellikle -son çıkardığımız-
muhtaç asker ailelerine, 58 bin-60 bin muhtaç asker ailelerine gidecek şekilde
de çalışmalarımıza devam ediyoruz. Engellilerimize de bu kaynaktan transfer
yapıyoruz. Yani yasanın getirdiği, yönetmeliğin gerektirdiği her şeyi
yapıyoruz.
ALİM IŞIK (Kütahya) –
Şehit aileleri… 
BAŞKAN – Sayın
milletvekilleri…
AİLE VE SOSYAL
POLİTİKALAR BAKANI FATMA ŞAHİN (Gaziantep) – Onlara da…
ALİM IŞIK (Kütahya) –
Şehit babası aradı.
AİLE VE SOSYAL
POLİTİKALAR BAKANI FATMA ŞAHİN (Gaziantep) - Evet, evet, onlara da veriyoruz.
Teşekkür ediyorum
Sayın Başkanım.
BAŞKAN – Buyurun
Sayın Bakanım.
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Sayın Başkan, teşekkür
ediyorum.
Sayın Özkan’ın
sorusu kadrolarla ilgili. Aslında diğer sayın milletvekillerimizin de bu yönde
soruları var. 2002 tarihinde Tarım Bakanlığındaki toplam teknik personel sayısı
9.240. 17.632 teknik personel aldık, bunlar ziraat mühendisi ve veteriner
hekimler. Oranda yüzde 175’lik bir artış var. Bu yıl içerisinde, 2013 yılında
alımı gerçekleşen toplam 4.087. Bunun yılın ilk ayında, 2013’te 2.600’ü alındı;
1.487’nin de 1.002 tanesi yıl içerisinde alındı. 20 Aralık tarihi itibarıyla da
467 sözleşmeli personel alınacak. Bunlar, daha çok ziraat mühendisi, veteriner
hekim, gıda mühendisi, su ürünleri mühendisi şeklinde. Tabii, Bakanlığımızın
talepleri oluyor, daha fazla norm kadroya göre biz talepte bulunuyoruz. Bu 2014
yılı için 6 bin sözleşmeli pozisyon talebinde bulunuldu. Bütçe imkânları
çerçevesinde, Maliye Bakanlığının vereceği kadro çerçevesinde de biz 2014 yılı
içerisinde de bu alımlarımızı sürdüreceğiz.
Sayın Özkan’ın
ikinci sorusu, özellikle besi materyaliyle ilgili olarak, 200 kilogram üstü
hayvanlara verilecek desteklerin devam edip etmeyeceğiyle ilgili. Miktarı daha
sonra kesinleşmek kaydıyla şu anda prensip olarak 2014 yılı içerisinde de
besicilere bu desteğin verileceğini söyleyebilirim, bunu özellikle ifade
ediyorum.
Yine, Sayın
Yılmaz’ın sorusu: Yozgat ve Adana için hâlen bekleyen bir prim ödemesi yok.
Yani bir prim ödemesi varmış gibi söylendi, böyle bir bekleyen ödeme yok. Bazı
ödemelerde blokeliyse -örneğin savcılıkça veya bazen soruşturma gereği-
birtakım şeyler varsa onlarla ilgili de blokelerde illerden icmal geldiği zaman
ödüyoruz. Paramız var, bu manada herhangi bir problemimiz yok.
Turunçgil üretimiyle
ilgili olarak…
SEYFETTİN YILMAZ
(Adana) – Karekod var Sayın Bakan, ikinci sorum, karekod, karekod.
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – O da gelecek, o da, sabret.
SEYFETTİN YILMAZ
(Adana) – İkinci sorum, ikinci sorum.
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Turunçgil
üretimi, değerli milletvekilleri, 2 milyon 493 bin tondan 3 milyon 600 bin tona
çıkarıldı, üretim o düzeye çıktı. Dolayısıyla… 
SEYFETTİN YILMAZ
(Adana) – Bu ihaleyi kim aldı? Niye cevap vermiyorsun?
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Ya, bir sabret ya, sana da
vereceğiz.
BAŞKAN – Süre
geçiyor sayın milletvekilleri, lütfen.
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Cevaplarız sen merak etme.
Öyle senin düşündüğün, ima ettiğin gibi bir şey yok, her şey açık. Açık, açık, her şey açık.
SEYFETTİN YILMAZ
(Adana) – Kimin aldığı belli.
BAŞKAN – Teşekkür
ederim Sayın Bakan, süreniz bitti.
OKTAY VURAL
(İzmir) – Efendim, Sayın Bakan sorulara cevap vermedi. Yani burada bir bütçe
denetimi yapıyoruz. Dolayısıyla, Sayın Bakan, “Senin anladığın gibi şeyler
yok.” falan filan… Ne varsa onu söylesin. Yani yoksa Hicazi
firmasını sorduk, cevap vermedi.
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Yazılı vereceğim.
MEHMET GÜNAL
(Antalya) – Laf kalabalığı yapıyor.
BAŞKAN – Usulümüz
buna uygun değil Sayın Vural, şu anda usulümüz buna uygun değil.
Sayın
milletvekilleri, şimdi sırasıyla onuncu turda yer alan bütçelerin bölümlerine
geçilmesi hususunu ve bölümlerini ayrı ayrı okutup oylarınıza sunacağım:
Gıda, Tarım ve
Hayvancılık Bakanlığı 2014 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
30) GIDA, TARIM VE HAYVANCILIK BAKANLIĞI
1) Gıda, Tarım ve Hayvancılık Bakanlığı 2014 Yılı Merkezî
Yönetim Bütçesi
ÖDENEK CETVELİ
Kodu Açıklama (TL)


01 Genel Kamu
Hizmetleri 135.330.990
BAŞKAN – Kabul edenler… Etmeyenler… Kabul edilmiştir.
03 Kamu Düzeni
ve Güvenlik Hizmetleri 4.000.000
BAŞKAN – Kabul edenler... Etmeyenler... Kabul edilmiştir.
04 Ekonomik
İşler ve Hizmetler 13.925.789.110
BAŞKAN – Kabul edenler... Etmeyenler... Kabul edilmiştir.
05 Çevre
Koruma Hizmetleri 3.250.000
BAŞKAN – Kabul edenler... Etmeyenler... Kabul edilmiştir.
07 Sağlık
Hizmetleri 106.100.000
BAŞKAN – Kabul edenler... Etmeyenler... Kabul edilmiştir.
09 Eğitim
Hizmetleri 42.817.900
BAŞKAN – Kabul edenler... Etmeyenler... Kabul edilmiştir.
10 Sosyal
Güvenlik ve Sosyal Yardım Hizmetleri 13.117.000
BAŞKAN – Kabul edenler... Etmeyenler... Kabul edilmiştir.
 GENEL
TOPLAM 14.230.405.000
BAŞKAN – Kabul
edenler... Etmeyenler... Kabul edilmiştir.
Gıda, Tarım ve
Hayvancılık Bakanlığı 2014 yılı merkezî yönetim bütçesinin bölümleri kabul
edilmiştir
Gıda, Tarım ve Hayvancılık Bakanlığı
2012 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2)
Gıda, Tarım ve Hayvancılık Bakanlığı 2012 Yılı Merkezî Yönetim Kesin Hesabı
BAŞKAN – (A) cetvelinin genel toplamını
okutuyorum:
(A) CETVELİ
 (TL)
Toplam Ödenek 11.260.613.914,00
Bütçe Gideri 11.144.430.574,45
Ödenek Üstü Gider 1.023.927,25
İptal Edilen
Ödenek 117.207.266,80
BAŞKAN – (A) cetvelini kabul edenler...
Etmeyenler... Kabul edilmiştir.
Gıda, Tarım ve Hayvancılık Bakanlığı
2012 yılı merkezî yönetim kesin hesabının bölümleri kabul edilmiştir.
Tütün ve Alkol Piyasası Düzenleme Kurumu
2014 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri okutuyorum:
42.09) TÜTÜN VE ALKOL PİYASASI DÜZENLEME KURUMU
1)
Tütün ve Alkol Piyasası Düzenleme Kurumu 2014 Yılı Merkezî Yönetim Bütçesi
ÖDENEK CETVELİ
Kodu Açıklama (TL)


01 Genel Kamu
Hizmetleri 24.865.000
BAŞKAN – Kabul
edenler… Etmeyenler… Kabul edilmiştir.
04 Ekonomik İşler ve
Hizmetler 48.735.000
BAŞKAN – Kabul
edenler… Etmeyenler… Kabul edilmiştir.
 GENEL TOPLAM 73.600.000
BAŞKAN – Kabul edenler... Etmeyenler...
Kabul edilmiştir.
(B) cetvelini okutuyorum:
GELİR CETVELİ
Kodu Açıklama (TL)


03 Teşebbüs ve
Mülkiyet Gelirleri 69.540.000
BAŞKAN – Kabul
edenler… Etmeyenler… Kabul edilmiştir.
05 Diğer Gelirler 4.060.000
BAŞKAN – Kabul
edenler… Etmeyenler… Kabul edilmiştir.
 TOPLAM 73.600.000
BAŞKAN – Kabul edenler... Etmeyenler...
Kabul edilmiştir.
Tütün ve Alkol Piyasası Düzenleme Kurumu
2014 yılı merkezî yönetim bütçesinin bölümleri kabul edilmiştir.
Tütün ve Alkol Piyasası Düzenleme Kurumu
2012 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2)
Tütün ve Alkol Piyasası Düzenleme Kurumu 2012 Yılı Merkezî Yönetim Kesin Hesabı
BAŞKAN – (A) cetvelinin genel toplamını
okutuyorum:
(A) CETVELİ
 (TL)
Toplam Ödenek 59.770.000,00
Bütçe Gideri 58.344.084,48
İptal Edilen
Ödenek 1.425.915,52
BAŞKAN – Kabul edenler… Etmeyenler…
Kabul edilmiştir.
Kesin hesap (B) cetvelini okutuyorum:
(B) CETVELİ
 (TL)
Bütçe Geliri
Tahmini 49.770.000,00
Net Tahsilat 58.344.084,48
Ret ve İadeler 196.596,64
BAŞKAN – Kabul edenler… Etmeyenler…
Kabul edilmiştir.
Tütün ve Alkol Piyasası Düzenleme Kurumu
2012 yılı merkezî yönetim kesin hesabının bölümleri kabul edilmiştir.
İZZET ÇETİN (Ankara) – Etmeyenler daha
çok Sayın Başkan.
ENGİN ALTAY (Sinop) – Sayın Başkan…
Başkanım, şüphesiz çoğunluk var ama “Kabul edenler.” diyorsunuz 5 parmak
kalkıyor, “Kabul etmeyenler.” diyorsunuz 40 parmak kalkıyor. 
İZZET ÇETİN (Ankara) – Kayıtları
isteyin.
BAŞKAN – Dikkat edin. Sayın
milletvekillerinden rica ediyoruz.
Aile ve Sosyal Politikalar Bakanlığı
2014 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Bölümleri okutuyorum:
24)
AİLE VE SOSYAL POLİTİKALAR BAKANLIĞI
1)
Aile ve Sosyal Politikalar Bakanlığı 2014 Yılı Merkezî Yönetim Bütçesi
ÖDENEK CETVELİ
Kodu Açıklama (TL)


01 Genel Kamu
Hizmetleri 290.164.700
BAŞKAN – Kabul edenler… Etmeyenler… Kabul edilmiştir.
03 Kamu Düzeni
ve Güvenlik Hizmetleri 77.599.000
BAŞKAN – Kabul edenler... Etmeyenler... Kabul edilmiştir.
10 Sosyal
Güvenlik ve Sosyal Yardım Hizmetleri 16.657.043.300
BAŞKAN – Kabul edenler... Etmeyenler... Kabul edilmiştir.
 GENEL
TOPLAM 17.024.807.000
BAŞKAN – Kabul edenler... Etmeyenler...
Kabul edilmiştir.
Aile ve Sosyal Politikalar Bakanlığı
2014 yılı merkezî yönetim bütçesinin bölümleri kabul edilmiştir.
Aile ve Sosyal Politikalar Bakanlığı
2012 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2)
Aile ve Sosyal Politikalar Bakanlığı 2012 Yılı Merkezî Yönetim Kesin Hesabı
BAŞKAN – (A) cetvelinin genel toplamını
okutuyorum:
(A) CETVELİ
 (TL)
Toplam Ödenek 11.390.024.420,90
Bütçe Gideri 11.348.905.463,00
Ödenek Üstü Gider 26.602,50
İptal Edilen
Ödenek 40.416.932,37
Ertesi Yıla
Devredilen Ödenek 728.628,03
BAŞKAN – (A) cetvelini kabul edenler...
Kabul etmeyenler... Kabul edilmiştir.
Sağlık Bakanlığının 2014 yılı bütçesinin
bölümlerine geçilmesini oylarınıza sunuyorum: Kabul edenler... Kabul
etmeyenler... Kabul edilmiştir.
Bölümleri okutuyorum:
15)
SAĞLIK BAKANLIĞI
1)
Sağlık Bakanlığı 2014 Yılı Merkezî Yönetim Bütçesi
ÖDENEK CETVELİ
Kodu Açıklama (TL)


01 Genel Kamu
Hizmetleri 61.958.000
BAŞKAN – Kabul
edenler… Kabul etmeyenler… Kabul edilmiştir.
03 Kamu Düzeni ve
Güvenlik Hizmetleri 4.212.000
BAŞKAN – Kabul
edenler... Kabul etmeyenler... Kabul edilmiştir.
07 Sağlık Hizmetleri 2.463.423.000
BAŞKAN – Kabul
edenler... Kabul etmeyenler... Kabul edilmiştir.
 GENEL TOPLAM 2.529.593.000
BAŞKAN – Kabul edenler... Kabul
etmeyenler... Kabul edilmiştir.
Sağlık Bakanlığının 2012 yılı kesin
hesabının bölümlerine geçilmesini oylarınıza sunuyorum: Kabul edenler... Kabul
etmeyenler... Kabul edilmiştir.
2)
Sağlık Bakanlığı 2012 Yılı Merkezî Yönetim Kesin Hesabı
BAŞKAN – (A) cetvelinin genel toplamını
okutuyorum:
(A) CETVELİ
 (TL)
Toplam Ödenek 6.839.821.314,69
Bütçe Gideri 4.789.362.998,14
Ödenek Üstü Gider 50.357.464,72
İptal Edilen
Ödenek 2.100.815.781,27
Ertesi Yıla
Devredilen Ödenek 1.792.013.117,52
BAŞKAN – (A) cetvelini kabul edenler...
Kabul etmeyenler... Kabul edilmiştir.
Türkiye Hudut ve Sahiller Sağlık Genel
Müdürlüğünün 2014 yılı bütçesinin bölümlerine geçilmesini oylarınıza sunuyorum:
Kabul edenler… Kabul etmeyenler… Kabul edilmiştir.
Bölümleri okutuyorum:
40.19) TÜRKİYE HUDUT VE SAHİLLER SAĞLIK GENEL MÜDÜRLÜĞÜ
1)
Türkiye Hudut ve Sahiller Sağlık Genel Müdürlüğü 2014 Yılı Merkezî Yönetim
Bütçesi
ÖDENEK CETVELİ
Kodu Açıklama (TL)


01 Genel Kamu
Hizmetleri 10.029.000
BAŞKAN – Kabul
edenler… Kabul etmeyenler… Kabul edilmiştir.
02 Savunma Hizmetleri 21.000
BAŞKAN – Kabul
edenler… Kabul etmeyenler… Kabul edilmiştir.
03 Kamu Düzeni ve
Güvenlik Hizmetleri 1.806.000
BAŞKAN – Kabul
edenler… Kabul etmeyenler… Kabul edilmiştir.
07 Sağlık Hizmetleri 117.138.000
BAŞKAN – Kabul
edenler… Etmeyenler… Kabul edilmiştir.
 GENEL TOPLAM 128.994.000
BAŞKAN – Kabul edenler... Kabul
etmeyenler... Kabul edilmiştir.
(B) cetvelini okutuyorum:
GELİR CETVELİ
Kodu Açıklama (TL)


01 Vergi Gelirleri 162.000.000
BAŞKAN – Kabul
edenler… Etmeyenler… Kabul edilmiştir.
03 Teşebbüs ve
Mülkiyet Gelirleri 645.000
BAŞKAN – Kabul
edenler… Etmeyenler… Kabul edilmiştir.
05 Diğer Gelirler 6.590.000
BAŞKAN – Kabul
edenler… Etmeyenler… Kabul edilmiştir.
 TOPLAM 169.235.000
BAŞKAN – Kabul edenler... Etmeyenler...
Kabul edilmiştir
Türkiye Hudut ve Sahiller Sağlık Genel
Müdürlüğü 2014 yılı merkezî yönetim bütçesinin bölümleri kabul edilmiştir.
Türkiye Hudut ve Sahiller Sağlık Genel
Müdürlüğü 2012 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2)
Türkiye Hudut ve Sahiller Sağlık Genel Müdürlüğü 2012 Yılı Merkezî Yönetim
Kesin Hesabı
BAŞKAN – (A) cetvelinin genel toplamını
okutuyorum:
(A) CETVELİ
 (TL)
Toplam Ödenek 264.118.938,00
Bütçe Gideri 139.658.173,06
İptal Edilen
Ödenek 124.460.764,94
Ertesi Yıla
Devredilen Ödenek 24.524.124,05
BAŞKAN – (A) cetvelini kabul edenler…
Etmeyenler… Kabul edilmiştir.
Kesin hesap (B) cetvelini okutuyorum:
(B) CETVELİ
 (TL)
Bütçe Geliri
Tahmini 158.500.000,00
Net Tahsilat 199.670.336,29
Ret ve İadeler
(-) 68.213,65
BAŞKAN – (B) cetvelini kabul edenler…
Etmeyenler… Kabul edilmiştir.
Türkiye Hudut ve Sahiller Sağlık Genel
Müdürlüğü 2012 yılı merkezî yönetim kesin hesabının bölümleri kabul edilmiştir.
Türkiye İlaç ve Tıbbi Cihaz Kurumu 2014 yılı
merkezî yönetim bütçesinin bölümlerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
Bölümleri okutuyorum:
40.59) TÜRKİYE İLAÇ VE TIBBİ CİHAZ KURUMU
1)
Türkiye İlaç ve Tıbbi Cihaz Kurumu 2014 Yılı Merkezî Yönetim Bütçesi
ÖDENEK CETVELİ
Kodu Açıklama (TL)


01 Genel Kamu
Hizmetleri 27.006.000
BAŞKAN – Kabul
edenler… Etmeyenler… Kabul edilmiştir.
03 Kamu Düzeni ve
Güvenlik Hizmetleri 463.000
BAŞKAN – Kabul
edenler… Etmeyenler… Kabul edilmiştir.
07 Sağlık Hizmetleri 57.890.000
BAŞKAN – Kabul
edenler… Etmeyenler… Kabul edilmiştir.
 GENEL TOPLAM 85.359.000
BAŞKAN – Kabul edenler... Etmeyenler...
Kabul edilmiştir.
(B) cetvelini okutuyorum:
GELİR CETVELİ
Kodu Açıklama (TL)


03 Teşebbüs ve
Mülkiyet Gelirleri 67.603.000
BAŞKAN – Kabul
edenler… Etmeyenler… Kabul edilmiştir.
04 Alınan Bağış ve
Yardımlar ile Özel Gelirler 15.056.000
BAŞKAN – Kabul
edenler… Etmeyenler… Kabul edilmiştir.
05 Diğer Gelirler 2.700.000
BAŞKAN – Kabul edenler…
Etmeyenler… Kabul edilmiştir.
 TOPLAM 85.359.000
BAŞKAN – Kabul edenler... Etmeyenler...
Kabul edilmiştir
Türkiye İlaç ve Tıbbi Cihaz Kurumu 2014
yılı merkezî yönetim bütçesinin bölümleri kabul edilmiştir.
Türkiye İlaç ve Tıbbi Cihaz Kurumu 2012
yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
2)
Türkiye İlaç ve Tıbbi Cihaz Kurumu 2012 Yılı Merkezî Yönetim Kesin Hesabı
BAŞKAN – (A) cetvelinin genel toplamını
okutuyorum:
(A) CETVELİ
 (TL)
Toplam Ödenek 40.389.275,20
Bütçe Gideri 28.621.497,85
İptal Edilen
Ödenek 11.767.777,35
BAŞKAN – (A) cetvelini kabul edenler…
Etmeyenler… Kabul edilmiştir.
Kesin hesap (B) cetvelini okutuyorum:
(B) CETVELİ
 (TL)
Net Tahsilat 92.525.804,66
Ret ve İadeler
(-) 236.080,56
BAŞKAN – (B) cetvelini kabul edenler…
Etmeyenler… Kabul edilmiştir.
Türkiye İlaç ve Tıbbi Cihaz Kurumu 2012
yılı merkezî yönetim kesin hesabının bölümleri kabul edilmiştir.
Türkiye Kamu Hastaneleri Kurumu 2014
yılı merkezî yönetim bütçesinin bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Bölümleri okutuyorum:
15.75) TÜRKİYE KAMU HASTANELERİ KURUMU
1)
Türkiye Kamu Hastaneleri Kurumu 2014 Yılı Merkezî Yönetim Bütçesi
ÖDENEK CETVELİ
Kodu Açıklama (TL)


01 Genel Kamu
Hizmetleri 25.929.000
BAŞKAN – Kabul
edenler… Etmeyenler… Kabul edilmiştir.
03 Kamu Düzeni ve
Güvenlik Hizmetleri 1.165.000
BAŞKAN – Kabul
edenler… Etmeyenler… Kabul edilmiştir.
07 Sağlık Hizmetleri 9.001.800.000
BAŞKAN – Kabul
edenler... Etmeyenler... Kabul edilmiştir.
 GENEL TOPLAM 9.028.894.000
BAŞKAN – Kabul edenler... Etmeyenler...
Kabul edilmiştir.
Türkiye Kamu Hastaneleri Kurumu 2014
yılı merkezî yönetim bütçesinin bölümleri kabul edilmiştir.
Türkiye Kamu Hastaneleri Kurumu 2012
yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2)
Türkiye Kamu Hastaneleri Kurumu 2012 Yılı Merkezî Yönetim Kesin Hesabı
BAŞKAN – (A) cetvelinin genel toplamını
okutuyorum:
(A) CETVELİ
 (TL)
Toplam Ödenek 5.154.154.644,71
Bütçe Gideri 5.189.316.290,69
Ödenek Üstü Gider 52.843.795,73
İptal Edilen
Ödenek 17.533.505.04
Ertesi Yıla
Devredilen Ödenek 148.644,71
BAŞKAN – (A) cetvelini kabul edenler...
Etmeyenler... Kabul edilmiştir.
Türkiye Kamu Hastaneleri Kurumu 2012
yılı merkezî yönetim kesin hesabının bölümleri kabul edilmiştir. 
Türkiye Halk Sağlığı Kurumu 2014 yılı
merkezî yönetim bütçesinin bölümlerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
Bölümleri okutuyorum:
15.76) TÜRKİYE HALK SAĞLIĞI KURUMU
1)
Türkiye Halk Sağlığı Kurumu 2014 Yılı Merkezî Yönetim Bütçesi
ÖDENEK CETVELİ
Kodu Açıklama (TL)


01 Genel Kamu
Hizmetleri 100.914.000
BAŞKAN – Kabul
edenler… Etmeyenler… Kabul edilmiştir.
07 Sağlık Hizmetleri 6.773.517.000
BAŞKAN – Kabul
edenler... Etmeyenler... Kabul edilmiştir.
 GENEL TOPLAM 6.874.431.000
BAŞKAN – Kabul edenler... Etmeyenler...
Kabul edilmiştir.
Türkiye Halk Sağlığı Kurumu 2014 yılı
merkezî yönetim bütçesinin bölümleri kabul edilmiştir.
Türkiye Halk Sağlığı Kurumu 2012 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler... Etmeyenler... Kabul edilmiştir.
2)
Türkiye Halk Sağlığı Kurumu 2012 Yılı Merkezî Yönetim Kesin Hesabı
BAŞKAN – (A) cetvelinin genel toplamını
okutuyorum:
(A) CETVELİ
 (TL)
Toplam Ödenek 4.462.820.870,84
Bütçe Gideri 4.348.536.257,98
Ödenek Üstü Gider 10.793.548,76
İptal Edilen
Ödenek 125.078.161,62
Ertesi Yıla
Devredilen Ödenek 114.246.342,82
BAŞKAN – (A) cetvelini kabul edenler...
Etmeyenler... Kabul edilmiştir.
Türkiye Halk Sağlığı Kurumu 2012 yılı
merkezî yönetim kesin hesabının bölümleri kabul edilmiştir.
Böylece Gıda,
Tarım ve Hayvancılık Bakanlığı, Tütün ve Alkol Piyasası Düzenleme Kurumu, Aile
ve Sosyal Politikalar Bakanlığı, Sağlık Bakanlığı, Türkiye Hudut ve Sahiller
Sağlık Genel Müdürlüğü, Türkiye İlaç ve Tıbbi Cihaz Kurumu, Türkiye Kamu
Hastaneleri Kurumu ve Türkiye Halk Sağlığı Kurumunun 2014 yılı merkezî yönetim
bütçeleri ile 2012 yılı merkezî yönetim kesin hesapları kabul edilmiştir. Hayırlı olmasını temenni ederim. 
Birleşime on dakika ara veriyorum. 

Kapanma Saati: 18.41

BEŞİNCİ OTURUM
Açılma Saati: 18.58
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muhammet Bilal MACİT (İstanbul), Muharrem
IŞIK (Erzincan)
BAŞKAN – Sayın
milletvekilleri, Türkiye Büyük Millet Meclisinin 33’üncü Birleşiminin Beşinci
Oturumunu açıyorum. 
2014 Yılı Merkezi
Yönetim Bütçe Kanunu Tasarısı ve 2012 Yılı Merkezi Yönetim Kesin Hesap Kanunu
Tasarısı’nın görüşmelerine devam edeceğiz.
Şimdi on birinci
tur görüşmelerine başlayacağız. 
On birinci turda
Bilim, Sanayi ve Teknoloji Bakanlığı, Küçük ve Orta Ölçekli İşletmeleri
Geliştirme ve Destekleme İdaresi Başkanlığı, Türk Standartları Enstitüsü, Türk
Patent Enstitüsü, Türkiye Bilimsel ve Teknolojik Araştırma Kurumu, Türkiye
Bilimler Akademisi, Millî Savunma
Bakanlığı, Savunma Sanayi Müsteşarlığı bütçe ve kesin hesapları yer
almaktadır. 
III.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2014 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/832) (S. Sayısı: 506) (Devam)
2.- 2012 Yılı Merkezi Yönetim
Kesin Hesap Kanunu Tasarısı, 2012 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2012 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi, Maliye Bakanlığı ve İçişleri
Bakanlığı Tarafından Sayıştaya Gönderilen Genel
Faaliyet Raporları ile Bu Raporlara İlişkin Sayıştay Değerlendirmesini İçeren
2012 Yılı Faaliyet Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2012 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2012 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/798, 3/1275, 3/1277, 3/1278,
3/1279) (S. Sayısı: 507) (Devam)
Ğ) BİLİM, SANAYİ VE TEKNOLOJİ BAKANLIĞI
1) Bilim, Sanayi ve Teknoloji Bakanlığı 2014 Yılı Merkezî
Yönetim Bütçesi
2) Bilim, Sanayi ve Teknoloji Bakanlığı 2012 Yılı Merkezî
yönetim Kesin Hesabı
H) KÜÇÜK VE ORTA ÖLÇEKLİ İŞLETMELERİ GELİŞTİRME VE
DESTEKLEME İDARESİ BAŞKANLIĞI
1) Küçük ve Orta Ölçekli İşletmeleri Geliştirme ve
Destekleme İdaresi Başkanlığı 2014 Yılı Merkezî Yönetim Bütçesi
2) Küçük ve Orta Ölçekli İşletmeleri Geliştirme ve
Destekleme İdaresi Başkanlığı 2012 Yılı Merkezî Yönetim Kesin Hesabı
I) TÜRK STANDARTLARI ENSTİTÜSÜ 
1) Türk Standartları Enstitüsü 2014 Yılı Merkezî Yönetim
Bütçesi
2) Türk Standartları Enstitüsü 2012 Yılı Merkezî Yönetim
Kesin Hesabı
İ) TÜRK PATENT ENSTİTÜSÜ 
1) Türk Patent Enstitüsü 2014 Yılı Merkezî Yönetim Bütçesi
2) Türk Patent Enstitüsü 2012 Yılı Merkezî Yönetim Kesin
Hesabı
J) TÜRKİYE BİLİMSEL VE TEKNOLOJİK ARAŞTIRMA KURUMU 
1) Türkiye Bilimsel ve Teknolojik Araştırma Kurumu 2014
Yılı Merkezî Yönetim Bütçesi
2) Türkiye Bilimsel ve Teknolojik Araştırma Kurumu 2012
Yılı Merkezî Yönetim Kesin Hesabı
K) TÜRKİYE BİLİMLER AKADEMİSİ
1) Türkiye Bilimler Akademisi 2014 Yılı Merkezî Yönetim
Bütçesi
2) Türkiye Bilimler Akademisi 2012 Yılı Merkezî Yönetim
Kesin Hesabı
L) MİLLÎ SAVUNMA BAKANLIĞI
1) Millî Savunma Bakanlığı 2014 Yılı Merkezî Yönetim
Bütçesi
2) Millî Savunma Bakanlığı 2012 Yılı Merkezî Yönetim Kesin
Hesabı
M) SAVUNMA SANAYİ MÜSTEŞARLIĞI
1) Savunma Sanayi Müsteşarlığı 2014 Yılı Merkezî Yönetim
Bütçesi
2) Savunma Sanayi Müsteşarlığı 2012 Yılı Merkezî Yönetim
Kesin Hesabı
BAŞKAN –
Komisyon? Burada.
Hükûmet? Burada.
Sayın
milletvekilleri, turda yer alan bütçelerle ilgili olarak soru sormak isteyen
milletvekilleri sisteme girebilirler. 
On birinci turda
grupları ve şahısları adına söz alan sayın üyelerin isimlerini okuyorum: 
Gruplar adına: Cumhuriyet Halk Partisi Grubu adına Mehmet Ali
Susam, Hasan Ören, Kemal Değirmendereli, Binnaz Toprak, Mustafa Moroğlu, Orhan Düzgün; Milliyetçi Hareket Partisi adına
Lütfü Türkkan, Celal Adan, Ahmet Duran Bulut, Koray Aydın; Barış ve Demokrasi
Partisi adına Mülkiye Birtane, Özdal
Üçer, Hüsamettin Zenderlioğlu, Sırrı Sakık; Adalet ve Kalkınma Partisi adına Abdullah Nejat
Koçer, Dilek Yüksel, Ömer Faruk Öz, Zeki Aygün, Halil Mazıcıoğlu,
Nurdan Şanlı, Ömer Selvi, Mustafa Kabakcı, Şirin
Ünal, İsmail Güneş, İbrahim Korkmaz.
Şahısları adına: Lehinde, Harun Karaca; aleyhinde, Mustafa
Kalaycı. 
Şimdi Cumhuriyet Halk Partisi Grubu adına birinci konuşmacı Mehmet
Ali Susam, İzmir Milletvekili. (CHP sıralarından
alkışlar) 
Süreniz on
dakikadır. 
CHP GRUBU ADINA
MEHMET ALİ SUSAM (İzmir) – Sayın Başkan, değerli milletvekilleri; hepinizi
saygıyla selamlıyorum. 
Bilim, Sanayi ve
Teknoloji Bakanlığı bütçesinde grubum adına söz aldım. Bu bütçenin hepinize,
ülkemize, sanayimize hayırlı uğurlu olmasını diliyorum. 
Sanayi, bilim ve teknoloji bir arada düşünüldüğünde çok önemli bir
olay. Bilgi ve teknoloji çağında sanayinin daha ileri noktalara gidebilmesi
hepimizin çok önemsediği bir konu. Bu nokta
itibarıyla, sanayicilerimize buradan bir tanımlamamızı yaparak bir selam vermek
istiyorum, Cumhuriyet Halk Partisi olarak. Sanayici, bir kamu görevlisidir.
Artık, kendi ihtiyaçlarını aşmış, ülkeye istihdam yaratan, yatırım yapan,
ihracat yapan ve bu ülke insanının refahı ve mutluluğu için kendi özel
ihtiyaçlarının ötesinde, özel bir fedakârlık gösteren kesim olarak bakıyoruz
sanayiciye ve sanayiye. Bu anlamıyla, sanayicinin bugüne kadar çabasıyla
gelinen rakamları ve alınan sonuçları saygıyla karşılıyoruz, sanayicilerimizi
selamlıyoruz. Ancak, sanayicilerimizin tüm bu çabalarına rağmen, Türkiye
sanayisinin içinde bulunduğu durumu bugün yeniden bir değerlendirmek
gerektiğine inanıyorum. Bilim, Sanayi ve Teknoloji Bakanlığı bütçesinde de bunu
yaparken bilimsel verilerden hareket ederek, bu anlamıyla konuşmama özen
göstermeye gayret edeceğim.
Öncelikle bir
algının altını çizmek istiyorum: Adalet ve Kalkınma Partisinin on bir yıllık
iktidarı sürecinde topluma anlattığı bir algı vardır. O algı: “Adalet ve
Kalkınma Partisi döneminde Türkiye çok büyümüş ve çok gelişmiştir.” Bu algı
doğru değildir, rakamla söylüyorum: On bir yıllık iktidar sürecindeki büyüme
oranı 4,8’dir; Türkiye’nin Adalet ve Kalkınma Partisinden önce, 1946-2002
yılları arasındaki ortalama büyüme hızı 5,1’dir. Bu anlamıyla Adalet ve
Kalkınma Partisinin büyüme rakamı doğru değildir. Aynı zamanda, bu on bir yıllık
süre içerisinde gelişmekte olan ülkelerin büyüme rakamı da 6,4’tür. Yani,
Türkiye’nin büyüme rakamı karşısında gelişmekte olan, bizim rekabet ettiğimiz
ülkeler daha önde durmuşlardır. Peki, bu niye böyledir, bunun altyapısına bir
bakalım.
Türkiye’de on bir
yıllık iktidar sürecinde sanayi tabanı erimiştir. 98’de gayrisafi millî
hasılada sanayinin payı yüzde 35,5 iken bugün yüzde 28’dir. Yani eksi 8 puan
vardır ve gelişmekte olan bizim gibi ülkelerde, gelişen ülkelerin hiçbirinde bu
eksi puan yoktur. 
Üretimin niteliği
bozulmuştur, ara malı ithalatı öne çıkmıştır. 100 dolarlık bir mal üretmek için
2002’de 27 dolarlık ara malı ithalatı yapılması gerekirken bugün için 43 dolar
ara malı ithalatı yapılması gerekmektedir. 
Adalet ve
Kalkınma Partisinin ekonomik politikası cari açık üretiyor ve üretimi ithalata
bağımlı hâle getiriyor. Neden? Düşük kur, yüksek faizden dolayı getiriyor
-OECD’nin- en pahalı enerji maliyetleri olan bir ülke olduğumuz için getiriyor,
vergilerin ve dolaylı vergilerin sanayiye yansımasının çok önemli yükleri
olduğu için getiriyor; üretimi zorlaştırıcı uygulamalardan ve asgari ücretin
üzerindeki vergilerden dolayı oluyor. Gayrisafi yurt içi hasıla
içerisinde ara malı ithalatı Adalet ve Kalkınma Partisi gelmeden önce yüzde
10’du 2002’de, şu an yüzde 16’ya yükselmiş durumda.
Dünya üretim
liginde neredeyiz? Dünya üretim liginde 1990 yılında Türkiye 13’üncü sıradaydı,
2000 yılında 15’inci sıraya geriledi. Şu an 2013 yılında bu 15’inci sıradan
düşmüş. İlk 15 üretimde birinci ligdir yani küme düşmüş, ikinci lige düşmüştür.

Uzak Doğu’nun bir
lojistik üssü olduk Türkiye olarak. İthal ederek, montaj yaparak onu ihraç eden
bir ülke noktasına geldik. 
Bu verdiğim
rakamlar ve değerlendirmeler sadece benim değerlendirmem değildir. Bu konuda
bir değerlendirmeyi de sizlerle paylaşmak istiyorum. “Son büyüme ve cari açık
rakamları yapısaldır.” diyor. “Yeterli ham madde ve ara malı üretemiyoruz.”
diyor. “İhracatımız ithalata bağımlı hâle gelmiştir, yüzde 82 bağımlıdır.”
diyor. “Teşvik sistemimiz rasyonel şekilde işlemiyor.” diyor. “Ülkemizin vakit
geçirmeden bir bilgi ekonomisi hâline dönüşmesi elzemdir.” diyor. Ve “Nitelikli
bir eğitim sistemine dönmemiz gereklidir.” diyor. Kim diyor? Sayın
Cumhurbaşkanı 2011 yılındaki Meclis açılış konuşmasında diyor. 
Değerli
arkadaşlar, büyümemiz istikrarlı bir büyüme değildir. Bir yıl önce 9,2 olan
büyüme ertesi yıl eksilere düşebilmektedir, çok ciddi bir şekilde büyümede
istikrarsızlık vardır. Son büyüme rakamlarıyla ilgili olarak sayın bakanlar
dediler ki: “Dört dörtlük büyüdük.” Dört dörtlük büyümekten keyif alırız, mutlu
oluruz; sanayimiz büyüyorsa biz bundan mutluluk alırız. Ama büyümenin alt
rakamlarına döndüğümüz zaman nereden gelmiş büyüme? Baktığımızda, dört dörtlük
büyümenin 3,1’i hizmet sektöründen gelmiş ve sanayiden gelen payı da 1,1.
Hizmet sektöründe de 1,3’le bankacılık ve finans sektörü büyümeye en büyük
katkıyı yapmış. Demek ki büyümede sanayi değil, hizmet sektörü -3’üncü çeyrek
büyümeyi, turizmi de koyduğunuz zaman- ve finans sektörüdür. Büyümemiz ileri
teknolojili bir sanayileşme politikasının değil, hizmet sektörüne dayalı ve
finansa dayalı bir büyüme şeklinde kendini göstermektedir. Bundan dolayı da
ihracatımızın niteliği kaliteli değildir. 
Bakın,
arkadaşlar, Türkiye 1 kilogram ihracat yaptığında 1,46 dolar para kazanıyor.
Güney Kore 3 dolar kazanıyor, Japonya 3,5 dolar kazanıyor, Almanya 4,1 dolar
kazanıyor. Yani, biz, yükte ağır, fiyatta, pahada hafif ürünler yani yüksek
teknolojisi olmayan hamallık ürünler üretme noktasına gelen bir sanayiyi taşıma
noktasındayız. Bu sanayiyi küçümsemiyorum ama bu sanayinin bu niteliğinin bilgi
teknoloji çağında rekabet edip, 2023 yılında ilk 10 ekonomi içerisine girmeyi
hedef koymuş bir ülkede bu noktada olması kabul edilemezdir. Bu anlamıyla
bilime ve teknolojiye büyük bir değer vermemiz gerekiyor. Bunun için eğitim
kalitesini yükseltmeliyiz, eğitimde niteliği öne çıkarmalıyız. Uluslararası
PISA değerlendirmesinde 65 ülke arasında Türkiye matematikte 44’üncü, fende
43’üncü, okuma anlamada 42’nci. Biz bütün bu yükler içerisinde reel sektör
olarak sanayiye gidip baktığımızda, onlarla konuştuğumuzda… Bakınız, sanayimize
çeşitli destekler verilmeye çalışılıyor. Bir bakan, Sanayi Bakanlığı elinden
gelen gayreti gösterdiğini yazıyor, söylüyor. “Nedir durum?” dediğimizde…
Burada şunun da altını çizmek istiyorum: Sanayi Bakanlığımızın bütün
verilerini, bütün çalışmalarını okudum ve değerlendirdim, bu konuda hep
geleceğe yönelik tasarımlar ve belirli yatırımlar var. Ama,
ekonominin Sanayi Bakanlığının koyduğu vizyona da müsaade etmeyen bir noktada
olduğunun altını çizmek istiyorum. Bu anlamıyla Sanayi Bakanlığının eğitimde,
bilimde ve teknolojide destek vermesi gerektiğini çok net olarak bir kez daha
sizlerle paylaşmak istiyorum.
Değerli
arkadaşlarım, geçen Sayın Bakanın da bulunduğu TÜBİTAK bilim ödüllerini vermede
Cumhurbaşkanlığı Köşkü’ndeydik. Ankara Üniversitesinden bir bilim adamı çok net
bir şey söyledi: “Bilimsel çalışmalarda herkes Mersin’e giderken biz tersine
gidiyoruz. Üniversitelerde bilimsel çalışmaları ileri noktaya taşıma şansına
sahip değiliz. Bilim adamlarının teşvik edilmediği bir ortamı yaşıyoruz. Buna
dikkat edilmesi gerekir.” Bunu ödül aldığı bir törende yaptı. Bunun için,
bilimi ve eğitimi ön planda tutan bir sanayileşme politikası yapmalıyız.
Bu duygularla
hepinizi saygıyla selamlıyor, bütçenin hayırlı ve uğurlu olmasını diliyorum.
(CHP sıralarından alkışlar)
BAŞKAN – Teşekkür
ederim.
İkinci konuşmacı
Hasan Ören, Manisa Milletvekili. (CHP sıralarından alkışlar)
Süreniz dokuz
dakikadır.
CHP GRUBU ADINA
HASAN ÖREN (Manisa) – Sayın Başkan, değerli milletvekilleri; Bilim, Sanayi ve
Teknoloji Bakanlığının bütçesi üzerinde söz almış bulunuyorum. Hepinize
saygılar sunuyorum.
Sayın Maliye
Bakanı bütçe açılış konuşmasında bu bütçenin Hazreti Ali hassasiyetiyle
hazırlandığını söylemişti. Ya Sayın Bakanımız Hazreti Ali’nin hassasiyetini
bilmiyor ya da bu bütçeye bakmamış. Bu bütçenin, içinde işçiyi barındırmayan,
emekliyi barındırmayan, köylüyle, çiftçiyle ilişkisi olmayan, KOBİ’leri bir bir iflas ettiren, sanayiciyi ise bir avuç insanın eline
teslim eden bir anlayışla hazırlandığını hep birlikte görmekteyiz. Aslında, bu
bütçe hazırlanırken Sayın Başbakanın devamlı iki yıldan bu yana kendi
beslediği, kendi yarattığı faiz lobisine hazırlanmış bir bütçe olduğunu görmek
ve anlamak için çok fazlasıyla akıllı olmaya gerek yok. Bugün ülkede büyük
kazanç sağlayan 10 firmanın 8’i banka ise burada düşünmek gerekli. Eğer yüzde 7
enflasyonun olduğu bir ülkede kredi kartı faizleri yüzde 24 oluyor ise bu
bütçenin kimler için hazırlandığını görmekte sıkıntı çekmemek gerekli. 
Tabii, bu işin
bir yüzü ama ikinci yüzünde gerçekten Sayın Başbakanı anlamak mümkün değil. Bu
ülkenin yüzde 60’ını ötekileştirdi. Ötekileştirmekten zevk duyan, kin ve
nefreti devamlı bünyesinde besleyen Sayın Başbakanın, bu kin ve nefretini
milletvekillerine, bakanlara da aktardığını görüyoruz. Dünkü Hükûmet Sözcüsü
Hüseyin Çelik’in konuşmasına baktığınızda üzülmemek mümkün değil. Bizim
kaybettiğimiz insanlarla ilgili, hayatlarını kaybeden insanlarla ilgili
söylediklerimiz bellidir, “Allah rahmet eylesin.” deriz, “Mekânı cennet olsun.”
deriz, yakınlarına başsağlığı dileriz, sabır dileriz çünkü bizim din
anlayışımız, dinî anlayışımız bunu gerektirir. Ama Hükûmet Sözcüsünün söylediği
gibi “Yaptıklarının hesabını vermeden gitti.” demeyiz. Bu ne size yakışır ne de
içinizdeki kin ve nefreti çıkarmanıza bu kadar müsait bir ortamın olduğunu da
anlamak mümkün değil. 
Peki, nereden
kaynaklanıyor, nedir bu kin ve intikam? Niye böyle bir üslup seçilir
Türkiye’de? Bu üslubu anlamakta sıkıntı mı çekiyorum? Hayır, çekmiyorum çünkü
bu üslup, kin ve nefreti içerisinde besleyen üslup Tayyip Erdoğan’ın üslubu.
Bakınız, iki ay
geriye dönün. İki ay önce bu ülkede, hiç kimseye sormadan, bu yüce Mecliste
tartışmadan Türkiye’de T.C.’ler kaldırıldı,
antlarımız okunmamaya başladı. Süratle aşağıya inen AKP’nin oylarını gören
Tayyip Erdoğan gündemi değiştirmek zorundaydı. Değiştirmeyle ilgili sıkıntısı
yok. 
MEHMET METİNER
(Adıyaman) – Senin çok komplo teorilerin var Hasan.
HASAN ÖREN
(Devamla) – Kendisini kiraya vermiş olan köşe yazarları kiralık olan
televizyonlarda bir şeyi söylediğinde bir anda gündem değişiyordu ve hemen
gündemi değiştirdik. Gündem neye kaydı? Başörtüsüyle Meclise milletvekili
arkadaşlarımız girsin mi girmesin mi? Neyi düşünmüşlerdi? “Eğer, başörtüsüyle
ilgili, arkadaşlarımız Meclise girer ise her zaman bildiğimiz Cumhuriyet Halk
Partisi sıraların üzerine çıkar, yumruklarını vurur ve ben de bunu seçim dönemi
kullanırım.” hesabı yapılmıştı. Ama, sevgili
milletvekili arkadaşlarım bu oyuna gelmediler çünkü başörtüsüyle ilgili bir
sorunumuz da söz konusu değildi. Ama, belki Cumhuriyet
Halk Partisinin yıllardır anlatamadığını Adalet ve Kalkınma Partisi anlattı. Ve
girdiler. Belki sizce doksan yıllık sorun çözülmüştü. Peki, bu doksan yıllık
sorunu bu ülkenin insanlarının empati yapmasına niye
müsaade etmediniz? Bu insanların başörtüsüyle ilgili sorunu çözüldüyse neden 76
milyonun birbiriyle barışması, birbiriyle konuşmasına müsaade etmediniz? Çünkü
orada şu vardı, oradaki düşünceniz şuydu: Cumhuriyet Halk Partisinin bu yaptığı
olgunluk, bu yaptığı hareketten dolayı, kalemini kiraya verenler dahi
Cumhuriyet Halk Partisiyle ilgili iyi şeyler yazmaya başladılar. Tayyip
Erdoğan’ın bunu kaldırması da mümkün değildi. Ne oldu? Sonuçta nereye geldik?
Gündemi değiştirmek gerekliydi. Neyle değiştirdiniz? Cumhuriyet tarihinde,
yurtlarla ilgili, pansiyonlarla ilgili, kiralık evlerle ilgili, bu insanı,
doğusunda, kuzeyinde, güneyinde, batısında yaşayan Fatma Teyze’mi, Ayşe Yenge’mi çocuğunun bir odada, bir evde kaldığını anlatarak
korkutma hakkına sahip miydiniz? Çünkü korktunuz. Hayatınızda, içinizde sevgiyi
beslemiyorsunuz, kin ve nefretle büyümeye çalışıyorsunuz. Eğer, bu korku, bu
kin ve nefret Başbakandan başlayıp sizlere kadar sirayet ederek devam ederse
ötekileştirdiğiniz insanları kazanmanız mümkün değil.
Değerli
arkadaşlarım, ben şu hikâyeyi anlatmak istiyorum, kısa bir hikâye, belki de
hepiniz biliyorsunuz: Kızılderili, çadırının önünde oturur, kabilenin şefidir.
Yaşlı Kızılderili’nin önünde, çadırının önünde iki köpek her gün kavga ederler.
Torun dayanamaz, sorar: “Dede, bu köpekler neden kavga eder senin çadırının
önünde her gün?” der. Kızılderili der ki: “Bak, torun, birisi beyaz, iyiliği
temsil eder, birisi siyah, kötülüğü temsil eder. Ben istediğim sürece de kavga
ederler.” Torun yine dayanamaz, sorar: “Peki, bunların hangisi kazanır?” Yine
kabilenin reisi, şefi der ki: “Yüreğimde hangisini besler isem o kazanır.”
Yüreğinizde kötülüğü beslediğiniz süre içesinde kötülük kazanacak. Yüreğinizde
sevgiyi besleyin. Bu sevgiyi beslediğiniz süre içerisinde bu ülkenin 76 milyonu
kazanacak. 
Türban sorununun
çözümünü bile içinize sindiremediniz. Yani torununuzu götürürsünüz, ben çok
yaparım hafta sonları, torunumu alır oyuncakçı dükkânına götürürüm. Orada
torunum bir oyuncağı alır ve oradaki o mutluluğunu ben de onunla birlikte
yaşarım ama çocuktur, çocuğa ne söyleyeceksin. Eve geldiğinizde, komşunun
çocuğu da kendisine elindeki oyuncakla oynamayla ilgili ortak olmaya çalışır
ama torunum kendisine alındığından dolayı o gün o dakikadaki, o dükkândaki, o
mağazadaki mutluluğu bir anda unutur ve o paylaşmadan huzursuz olduğundan
dolayı komşunun çocuğuyla oyuncağını paylaşmaz ve orada mutsuzluk başlar. Şimdi, AKP’nin ve Tayyip Erdoğan’ın da durumu bu.
AHMET YENİ
(Samsun) – Bütçeyle ne alakası var!
HASAN ÖREN
(Devamla) – Yani çocuğun yaptığını hoş görebiliriz ama bu ülkeyi yöneten, bu
ülkede yönetimle ilgili iddiaları olan insanların çocuk gibi, çocukça
davranmalarını hoş görmek mümkün değildir
AHMET AYDIN
(Adıyaman) – Bu ülke hepimizin. Kim
çocukça davranıyor ya, kim çocukça davranıyor!
HASAN ÖREN (Devamla)
– Bu ülkede hepimiz birlikte yaşıyoruz. Bunu yapabilmek için gayret edin,
içinizdeki kin ve nefreti sevginizi bastırmak için kullanmayın, kin ve nefreti
atın. Burada her sorunu çözebiliriz. Nasıl ki başörtüsü sorununu çözdüysek,
eğer bu Meclise getirir iseniz, bu Mecliste konuşur isek Kürt sorununu da
çözeriz, yeter ki sorunların adresi Meclis olsun.
Hepinize saygılar
sunuyorum. (CHP sıralarından alkışlar)
BAŞKAN – Teşekkür
ederim. 
Üçüncü konuşmacı Kemal Değirmendereli, Edirne Milletvekili. 
Süreniz dokuz
dakika. (CHP sıralarından alkışlar) 
CHP GRUBU ADINA
KEMAL DEĞİRMENDERELİ (Edirne) – Sayın Başkan, değerli milletvekilleri; Türk
Patent Enstitüsü bütçesiyle ilgili söz almış bulunuyorum. Hepinizi saygıyla
selamlarım.
Değerli
milletvekilleri, öncelikle, Hükûmetin belirlediği ancak mevcut politikalarla
nasıl gerçekleşeceği şaibeli olan 2023 yılında dünyanın on büyük ekonomisi
içerisinde olma hedefiyle doğrudan ilintili Patent Enstitümüz, ne yazık ki
küresel büyüme, gelişim ve üretim dinamikleri yeterince göz önünde
bulundurulmayan politikalarla daha aktif hâle getirilememektedir.
Bilim, Sanayi ve
Teknoloji Bakanlığının 2010-2014 stratejik planında Bakanlığın vizyonu, Türk sanayisinin rekabet edebilirliğinin ve
verimliliğinin yükseltilerek dünya ihracatından daha fazla pay alan, ağırlıklı
olarak da yüksek katma değerli ve ileri teknoloji ürünlerinin üretildiği,
nitelikli iş gücüne sahip, çevreye ve topluma duyarlı sanayi yapısına dönüşümü
hızlandırmak olarak belirlenmiştir. Bu çerçevede de Bilim, Sanayi ve Teknoloji
Bakanlığı, bütçe tasarısı sunumunda, ülkemizin gayrisafi millî hasılasından AR-GE’ye ayırdığı payın 2013 yılına kadar yüzde 2’ye
çıkarılması ve bu payın da en az yüzde 50’sinin özel sektör tarafından
karşılanması ifade edilmektedir. Bu hedefler doğru hedeflerdir ancak bunlara
ulaşmak için atılan adımlarda aynı bilinci ve aynı heyecanı taşımak gerekiyor. 
Değerli
milletvekilleri, patent konusu ele alınırken göz ardı edilmemesi gereken birkaç
önemli husus var. Birincisi, büyüme hızında başarıya ulaşmayı ve Türkiye’nin
kalkınma sıçramasını sağlayacak üretim hedeflerinin belirlenmesi, yeniliklere
açık, dünyayla yarışan yüksek teknoloji ürünlerine odaklanılması, yüksek
teknoloji ürünlerinin geliştirilmesinde de esas itibarıyla sonucu buluş olan
AR-GE çalışmalarının desteklenmesi gerekmektedir.
Değerli
milletvekilleri, Sayın Bakanlık bunu bu şekilde ifade etmekle birlikte,
uygulamaya geldiğinde “2013 yılına kadar AR-GE harcamalarına yüzde 2
ayıracağız.” demesine rağmen bugün için AR-GE’ye
ayrılan pay yüzde 0,86 oranında kalmıştır. Yani bu da söylenenlerle
yapılanların uymadığının çok net göstergesidir.
Değerli
milletvekilleri, gelişmişlik göstergelerini AKP iktidarının başladığı andan
alıp dünyayı görmeden AKP iktidar süreciyle karşılaştırarak değerlendirirseniz
kendinizi kandırırsınız. Dünya gelişim göstergelerine yükselen ve gelişmekte
olan piyasa ekonomileriyle kıyaslamalı bakmalıyız. Bakınız, yüksek teknoloji
ürünleri ihracında 2011 yılı verileri incelendiğinde, Türkiye olarak 1 milyar
921 milyon dolarlık yani sanayi üretiminin sadece yüzde 1,8’ini ileri teknoloji
ürünlerinden yaptığını görüyoruz. Ancak 1960’larda aynı düzeylerde, hatta daha
ileri olduğumuz Güney Kore’de bu oran bizim 1,9 milyar dolarımıza karşılık 122
milyar dolardır ve bu oran Güney Kore ihracatında yüzde 25,7’lik bir payı
oluşturmaktadır. Keza bu oran Malezya’da yüzde 43’ü oluşturmakta, Macaristan’da
yüzde 22’yi oluşturmakta, Amerika’da 145 milyar dolarla yüzde 18’i
oluşturmakta, Almanya’da 183 milyarla yüzde 15’i oluşturmakta. Ve değerli
milletvekilleri, Çin, Çin, kendimizi Çin’le birlikte kıyaslıyoruz, “dünyanın
Çin’den sonra en hızlı büyüyen ekonomisi” diye adlandırıyoruz ama Çin’in 2011
yılında yüksek teknoloji ürünü olarak ihraç ettiği ürünlerin toplamı 457 milyar
dolar değerli milletvekilleri ve Çin’in toplam ihracatının yüzde 25,8’ini
oluşturuyor. 
Sayın Bakan,
evet, AR-GE’ye yüzde 2 pay ayıracağız diyoruz, Çin’le
yarışacağız diyoruz ama Çin’in AR-GE’ye ayırdığı pay
nerelerde, Çin’in başvurduğu patentler nerelerde, bizde nerede? Bir de ona
bakacak olursak… Yani bugün Sanayi Bakanlığının sunumunda yine Türkiye patent
başvurularının 2012 yılında 11 binlere ulaştığı ifade ediliyor ama bu rakamla
bile biz dünyada maalesef 25’inci sıradayız. Yani Güney Kore’yi örnek alıyoruz
kendimize, Güney Kore’deki patent başvuru sayısı 138 bin, Çin’deki patent
başvuru sayısı 415 bin. Yani bizim olağanüstü bir sıçrama yapmamız gerekiyor.
Bu şartlarda, biz, yüzde 3 büyüyerek, yüzde 4 büyüyerek 2023 yılında en
gelişmiş 10 ekonomi içerisine nasıl girebileceğiz? 
Bir de AR-GE
harcamalarımıza bakarsak, biraz önce söz ettiğim gibi biz maalesef yüzde
0,86’da kalmışız. İsrail yüzde 4,4’te, Güney Kore yine 3,74’te, Almanya 2,82’de
değerli milletvekilleri. Biz AR-GE’ye yaptığımız
bugünkü yatırımlarla devam edersek İspanya’nın bugünkü durumuna taa 2040 yılında ulaşacağız, Almanya’ya ise 2100 yılında.
Yani biz kalkınma ivmemizi, AR-GE harcamalarımızı onlardan daha yüksek oranda
yapabilmeliyiz ki bir mesafe katedebilelim. 
Değerli
milletvekilleri, dünya ekonomisini ve ticaretini ileri teknoloji sürüklüyor.
Biz de 2023’te dünyanın en büyük ekonomisi arasında olmayı hedefliyor isek
büyüme hızımızı en az yüzde 6’lara çıkarıp sürdürülebilir kılmalıyız. Bunun da
motoru esas olarak AR-GE desteğiyle yüksek teknoloji ürünleri içerisinde
yapacağımız üretimdir. Ancak son on yıldır yaptığımız gibi düşük teknolojili
üretim yapısı ve düşük-orta teknoloji ağırlıklı ihracat sürdürüldükçe ülkemizin
başarıyı yakalaması mümkün olmayacaktır. AR-GE’ye,
tasarıma, teknolojiye yapılacak teşviklerle patent sayısının artırılması
ülkemizin gelişmesinde esası oluşturmaktadır. 
Bütçe maalesef bu
önemli değerlendirmeleri ele almamaktadır. 
Yüce Meclise
saygılar sunuyorum. (CHP sıralarından alkışlar) 
BAŞKAN – Teşekkür
ederim. 
Dördüncü konuşmacı Binnaz Toprak, İstanbul Milletvekili. 
Süreniz sekiz
dakikadır. (CHP sıralarından alkışlar)
CHP GRUBU ADINA
BİNNAZ TOPRAK (İstanbul) – Sayın Başkan, çok sevgili milletvekili arkadaşlarım;
biliyorsunuz Türkiye Cumhuriyeti tarihinde ilk defa olarak bir yılın bütçesini
Sayıştay raporu olmadan onaylamaya çalışıyoruz. Bunun ne demek olduğunu aslında
şuna baktığınızda anlıyorsunuz. Özellikle ben bugün TÜBİTAK ve TÜBA bütçesi
üzerinde konuşacağım. Bu kalın, kiremit gibi, tuğla gibi kitap veya rapor Plan
ve Bütçe Komisyonunun 2012 Yılı Merkezi Yönetim Kesin Hesap Kanunu Tasarısı
Raporu. Onun, TÜBİTAK’la ilgili bu raporun son bölümünü okumak istiyorum size
olduğu gibi buradan. 
Bu bölümde,
denetimin görüşü yani Sayıştayın görüşü yazılmış.
Aslında TÜBİTAK Sayıştaya defterleri ve belgeleri
vermemiş yani kanunen
vermekle yükümlü olduğu bu belgeler verilmemiş. Ancak gene de bir şeyler
yazabilmişler, onu da işte, geçici mizan, kesin mizan ve bilançolara bakarak
yapmışlar. Yani, son hesap değil, kesin hesap değil ama işte bulabildikleri
kadarıyla bir şeyler yazılmış burada. 
Denetim görüşü şöyle özet olarak: “Türkiye Bilimsel ve Teknolojik
Araştırma Kurumu (TÜBİTAK) özel bütçesi 2012 yılına ilişkin mali rapor ve
tablolarının, kamu idaresinin faaliyet ve işlemlerinin sonucunu tüm önemli
yönleriyle doğru ve güvenilir olarak yansıtmadığı; içerik, nitelik ve miktar
olarak önemli sayılabilecek hatalar içerdiği; kamu idaresinde 5018 sayılı Kamu
Mali Yönetimi ve Kontrol Kanunu’nun öngördüğü bir muhasebe sisteminin kurulup
yürütülemediği; gelir, gider ve mallarına ilişkin hesap ve işlemlerinde mali
rapor ve tabloları etkileyecek düzeyde hukuki düzenlemelere aykırılıklar
bulunduğu kanaatine varılmıştır.” Yani, bu korkunç
bir şey, inanılacak
bir şey değil gerçekten de. 
Ne diyor burada özet olarak söyleyeyim: Sayıştaya
TÜBİTAK’ın sunduğu rapor da -veya şeyde- bilgiler bir kere doğru ve güvenilir
değil, çok önemli hatalar veya önemli sayılabilecek hatalar içeriyor; muhasebe
sistemi yok, bu sistem kurulmamış; hâlbuki kanunen kurulması gerekiyor ve ne
gelirine ne giderine ne de mallarına ilişkin olarak, işlemlerine baktığınızda
bunlara ilişkin hukuki düzenlemelerde büyük aykırılıklar var.
Şimdi, ayrıca
bunu ben Komisyonda olan arkadaşlarıma da danıştım çünkü Plan ve Bütçe
Komisyonunda ne konuşulduğunu
bilmiyordum, onlardan edindiğim bilgiye göre yani sadece bu defterler,
belgeler verilmemiş değil, maaş bordrolarında mesela düzensizlik, usulsüzlük ve
yolsuzluklar var; bu bilgiye ulaştım. Çalışanlara mesela, mükerrer ödemeler
yapılmış; işte, böyle bir araştırmalarda görev almışlar gibi gösterilip TÜBİTAK
bütçesinden onlara para ödenmiş. Nitekim, şuraya
baktığınızda, yani bu tuğla kitaba baktığınızda sayfalarca “Sayıştay işte şu,
şu konuda şu kadar bin lira zarara uğratılmış veya hata yapılmış.” diyerek 4
sayfa, 5 sayfa bunları belirtiyor. Hepsinin toplamı 5 milyon Türk lirası
civarında, bütün bu zararların. 
Şimdi, “5 milyon
Türk lirası bir devlet bütçesi için nedir?” diyebilirsiniz ama bir kamu
kuruluşu için önemli bir rakam. Geçen gün, bu bütçenin açılışında Sayın
Başbakan birtakım hesaplardan bahsetti, kendisi hesaplamış; işte, dedi ki: “Biz
iktidara geldiğimizde asgari ücretle çalışan bir kişi şu kadar bulgur alıyordu,
şimdi bu kadar bulgur alıyor; şu kadar mercimek alıyordu, oysa şimdi bu kadar
mercimek alıyor.” Vallahi, ben de ona benzer bir hesap yaptım yani bu “5 milyon
lira ne anlama geliyor” diye ve hesabım şu: 14 işçi otuz yıl boyunca çalışsalar
ve kazandıkları parayı hiçbir şekilde harcamasalar 5 milyon lira ediyor 14
işçinin emeği. (CHP sıralarından alkışlar) Dolayısıyla, bu, mühim bir para,
önemli bir para ve bu paranın niçin burada olmadığı belli değil. 
Şimdi, benim
sorum şu: Bütün bu ciddiyetsizliğe, yasaları hiçe saymaya, istismara rağmen
TÜBİTAK bütçesi Plan ve Bütçe Komisyonundan nasıl geçti? Bunun çok önemli bir
soru olduğunu düşünüyorum yani böyle bir bütçe geçemez. Ben ki bütçelerden mütçelerden fazla anlamam ama hakikaten de baktığımda
şaşkına döndüm, “Acaba ben mi yanlış okuyorum, ben mi yanlış görüyorum,
cümleleri mi anlayamadım?” diyerek… Buna kim oy verdi? Aslında bu soruyu
düşünmenizi istiyorum, bunu AKP’li arkadaşlara söylüyorum ama maalesef pek
yoklar ortada. Düşünmenizi istiyorum hakikaten, kendim de bu sorunun cevabını
biliyorum çünkü bu Mecliste defalarca ve defalarca yapıldığı gibi şöyle geçti:
AKP’li üyelerin oylarıyla. O Komisyonda 40 üye var. Bunların 25’i AKP’li üye,
ellerini kaldırdıklarında, bütün komisyonlarda da olduğu gibi ve daha da
önemlisi bu Mecliste olduğu gibi, istediklerini geçiriyorlar, eleştirilere
bakmadan, muhalefet görüşlerine bakmadan. Ben, bunun fevkalade yanlış olduğunu
düşünüyorum ve şimdi “Bu tabloyla biz ne yapacağız” diye Sayın Bakana da bunu
sormak istiyorum. Yani böyle bir rezalete bu Meclis göz mü yumacak? Sayıştayın bizzat söylediği “Şurada usulsüzlük var, burada
yolsuzluk var, burada hata var, burada yanlış var, burada kanuna aykırılık…”
dediği bir bütçeyi bu Meclis onaylayacak mı? Yani 2012’nin hesabını vermemiş
olan TÜBİTAK için biz 2014’te para mı vereceğiz? 
Eyvah, zamanım
çok azalmış.
Aslında, ben,
şunu öneriyorum TÜBİTAK’la ilgili olarak: Bu kanun tasarısını, eğer yani 2012
tasarısını, kesin hesap tasarısını geçireceksek bunu bir şerhle geçirelim
diyorum, TÜBİTAK’la ilgili bir şerh konsun oraya. Her şeyden önce, TÜBİTAK yeni
baştan bütün bu hesaplarını sunsun Sayıştaya,
yolsuzlukların müsebbiplerini bulsun, müeyyideler uygulansın bunlar hakkında ve
Sayıştay Meclise bildirdikten sonra biz 2012 bütçesini onaylayalım. Yani niye
Plan ve Bütçe Komisyonundaki bizim arkadaşlarımız böyle bir şerh koymamışlar,
onu da anlamış değilim, konulması lazım diye düşünüyorum. Aksi hâlde hakikaten
de bugün buna onay verecek olursak Meclisin ciddiyeti ve saygınlığına gölge
düşürmüş olacağız. 
Aynı zamanda,
tabii, bu beni çok da şaşırtmıyor çünkü TÜBİTAK’da,
TÜBA’da, her ikisinde de sorun var. Bu ciddiyetsizliğin bir önemli nedeni de
kuruluş kanunlarının değişmiş olması. 
(Mikrofon
otomatik cihaz tarafından kapatıldı) 
BAŞKAN – Teşekkür
ederim. 
BİNNAZ TOPRAK
(Devamla) – Her ikisi de idari, mali ve bilimsel yönden özerk kuruluşlarken
AKP’nin bir önerisiyle, daha doğrusu kanun hükmünde kararnamesiyle Hükûmete
bağlı kuruluşlar oldular. Tabii ki böyle hatalar oluyor. 
Çok teşekkür
ediyorum. (CHP sıralarından alkışlar) 
BAŞKAN – Teşekkür
ederim Sayın Toprak. 
Beşinci konuşmacı
Mustafa Moroğlu, İzmir Milletvekili. (CHP
sıralarından alkışlar)
Süreniz on
dakikadır.
CHP GRUBU ADINA
MUSTAFA MOROĞLU (İzmir) – Sayın Başkan, sayın milletvekili arkadaşlarım; Millî
Savunma Bakanlığının bütçesi üzerine Cumhuriyet Halk Partisinin Millî Savunma
Komisyonundaki sözcüsü olarak konuşma hakkımı aldım. Hepinizi saygıyla
selamlıyorum.
Konuşmama ilginç
bir anımla başlayayım. Milletvekili olduğum günlerde “Mustafa Moroğlu, hangi komisyonda olmak istiyorsan o komisyonla
ilgili bir yazı yaz, bir dilekçeyle başvur.” dendi. Ben de hiç düşünmeden Millî
Savunma Komisyonunu işaretledim. Arkadaşlarım dedi ki: “Ya, Moroğlu,
sen 12 Eylül askerî darbesinin muhatabı olarak altı yıldan fazla ceza yatmış
adamsın. Niye durup dururken, İnsan Hakları Komisyonu, Adalet Komisyonu falan
değil de Millî Savunma Komisyonunu seçtin?” Cevabım şu oldu: Ben milletvekili
olmadan önce, AKP’nin kalfalık döneminde, giderek tümümüze, halkın basın
özgürlüğüne, düşünce özgürlüğüne, mallarımıza, yaşam alanlarımıza,
özgürlüğümüze saldırılar oldu. Savunmanın nasıl yapıldığını
öğrenmiş olmam lazım, öğrenmem lazım diyerek böyle bir ironiyle başladım ama
asıl gerekçem şuydu: Bize karşı, halka karşı darbeler yapmakla anılan ordunun
da, orduya saldırı yapılmadan, onlar hakkında iddianameler, onlar hakkında
mahkemeler hazırlanmadan da demokratik bir yapılanmaya kavuşması için onların
muhatabı olmuş Mustafa Moroğlu’nun da ordunun, Türk
Silahlı Kuvvetlerinin yapılanmasına hizmet edebileceğini düşündüğüm için, buna
katkı koymak için o Komisyonda yer almayı daha uygun gördüm. (CHP
sıralarından alkışlar) 
Bizzat ustalık
dönemi de gösterdi ki, özellikle konuşmamda ironi yaparak başladığım birçok
konuda kendimizi savunmak zorunda kalmamız AKP’nin saldırıları karşısında daha
da fazlalaştı. Can güvenliğimizi savunmak zorundaydık, ifade özgürlüğümüzü
savunmak zorundaydık, seyahat özgürlüğümüzü savunmak zorundaydık; sandığımızı,
okullarımızı, yaşam alanlarımızı, ağaçlarımızı ve topraklarımızı savunmak
zorundaydık; ama en önemlisi, topraklarımızı savunmak için Millî Savunma
Komisyonunda “Acaba bir katkım olabilir mi?” düşüncesiyle de vatan savunmamızı
gerçekleştirmek zorundaydık. Ama ne yazık ki vatan savunmamızı dış güçlere
karşı değil, ülkemizin başında bizi yöneten iktidara karşı da topraklarımızı
savunmak zorunda kaldığımızı da ifade etmek zorundayım. (CHP sıralarından
“Bravo” sesleri, alkışlar) Bizzat Başbakanın talimatıyla valilerimizin,
içişleri bakanlarımızın ve emniyet müdürlerimizin yarattığı iklimle
canlarımızın kaybolmasını, onların yok olmasını engelleyemedik. Tıpkı Gezi
direnişlerinde olduğu gibi, tıpkı maden ocaklarında olduğu gibi, tıpkı Roboski’de olduğu gibi bütün bu çabamıza rağmen Türk
Silahlı Kuvvetlerinin de bu talimatlarla ya da bu iklime uyarak canlarımızı yok
etmesini engelleyemediğimiz için de görevimizi tam anlamıyla yapamayan bir
Millî Savunma Bakanlığının da eleştirilerine geçmek istiyorum.
İşte, bizim
iktidarımız kendi topraklarımızı korumakla meşgul olmazken, onları sanki
Türkiye’nin altına dört teker takılıp haraç mezat satmaya hazırlanırken başka
ülkelerin topraklarını da savunmaya yeltendiğini de gördük, yaşadık. Bununla
ilgili çok konuşuldu, özellikle komşularımızla ilgili girişilen savaşlarda,
onlara ilişkin çatışmalarda çok konuşuldu ama Suriye’ye ilişkin son gün, yani
sanırım dün bir gazetecinin çabasıyla ortaya çıkan bir gerçeği de sizlerle
paylaşmak istiyorum. Bugüne kadar hep iddia ettik, bunları anlatmaya çalıştık. “Suriye’deki savaşa Türkiye topraklarını korumakla yükümlü olan bir
iktidar tarafından silah ve mühimmat sevkiyatı yapılıyor.” dedik, bunu hep
yalanladılar, bize “Yalancısınız, yanlış bilgi veriyorsunuz.” dediler ama en son
bir belge ortaya çıktı ki hem Birleşmiş Milletlerin veri tabanında hem de TÜİK’in veri tabanlarında Türkiye'nin gümrük kapılarından
Suriye’ye haziran ayından eylül ayının sonuna kadar tam 49 ton silah ve
mühimmat sevkiyatı yapıldığı “93 no.lu kod” ihracat başlığıyla kayıtlara geçti.
İlginç olan da bu silah sevkiyatının her ay oradaki konjonktüre
göre ya da Türkiye'nin savaşa ne kadar müdahil olup olmak istemediğine göre
artmış. Örneğin, haziran ayında 3,3 ton silah ve mühimmat
sevkiyatı yapılmış, temmuz ayında 4,4’e çıkmış, ağustos ayında yani kimyasal
saldırıyla 100 bine yakın kişinin öldüğü dönemde 10 tona çıkmış ama herkesin
savaş beklediği, özellikle iktidarın “Artık Suriye’nin sonu gelmelidir, bu
iktidar devrilmelidir.” diye savaş çığlıkları attığı dönemde de 29 tona çıkmış.
Evet, maalesef bizim ülkemizin iktidarı bizim savunmamız başka ülkelerin
savunmasıyla, daha doğrusu başka ülkelerin çıkarları için komşu ülkelerimizin
talan edilmesiyle meşgul olan bir savunma politikası izlemiş. 
Aynı gizlilik…
“Bunlar gizlenecek” diye çok çaba harcandı ama bu son örnekte de görüldüğü gibi
güneş balçıkla sıvanamıyor ve millî savunmamızın da gizlilik içinde
yürütülemeyeceği gün ışığına çıkmış oluyor. Aynı gizlilik Sayıştay meselesiyle
de yürütüldü. Buna çok değinildi ama Millî Savunma Bakanlığının bütçesinde de
aynı gizliliği yaşadık. İktidar temsilcileri tarafından
birinin artık çıkıp şunu demesi gerekiyor: “Evet, ‘Herhangi bir belge bize
verilmediği için bu konuda gerekli denetlemeyi yapamadık.’ diyen Sayıştaya ya bir şey yapılacak, bunlar da diğer kurumlarda
olduğu gibi işten atılacak, yerine başkaları konulacak ya da ‘evet, bu bir
eksiklikti, bir dahaki döneme Sayıştay raporları bu Meclisin önüne tam
gelecek.’ diye bir şey yapılması gerekiyor.”
Ayrıca, bütçe
konuşmalarında, Millî Savunma Bakanlığının Bütçe Komisyonundaki görüşmelere de
baktığımızda Millî Savunma Bakanımız millî savunmayla ilgili bütün gelişmelerin
gayet açık, net şeylerle iyi yürüdüğünü, savunmamızın ve silahlı
kuvvetlerimizin iyi tesisatlarla donatıldığını ve iyi
yatırımlar yapıldığını anlatmaya çalışmış. Personelin de iyi haklarla
donatıldığını, yeteri kadar haklarını aldığını anlatmaya çalışmış. Bence, Millî
Savunma Bakanımız bütçede de, birazdan buraya geldiğinde de başka şeylerle
konuşabilir, konuşmalı da. Çünkü bütün
dünya tarihindeki savaşların ve Kurtuluş Savaşı’nın da gösterdiği bir gerçek var ki, eğer ülke
savunulmak isteniyorsa, bu, ancak bütün halkla, Türk Silahlı Kuvvetlerinin,
savunma göreviyle donatılan Türk Silahlı Kuvvetlerinin iç içe geçmesiyle,
kaynaşmasıyla kazanılabilir. Yani halkın katılmadığı hiçbir savunma başarıya
ulaşamaz, halkın katılmadığı hiçbir savaş kazanılamaz. Tıpkı, ufak tefek
Vietnam halkının, ABD’nin bütün bombalarına, bütün silah güçlerine rağmen, o
savaşı, o başarıyı kazandığı gibi; tıpkı, ulusal Kurtuluş Savaşı’mızda hiçbir
silahı, hiçbir gücü olmayan bütün köylülerimizin ve bütün Türkiye halkının omuz
omuza beraber kazandığı Kurtuluş Savaşı gibi. 
Onun için,
Sevgili Bakanımız, ilk önce kurum içindeki, yani Türk Silahlı Kuvvetleri
içindeki adaletsizlikleri, eşitsizlikleri ve haksızlıkları gidermek
zorundayız. İki buçuk yıllık görev
süremizce hep bu gerçekleri anlatmaya çalıştık; “Astsubaylarla subaylar arasındaki
eşitsizlikleri giderin, özlük haklarındaki eşitsizlikleri giderin, yüzde 300’e
varan maaş farklılıklarını giderin.” dedik, kulak tıkadınız. Plan ve Bütçe
Komisyonunda da çok muğlak ifadelerle “Elbet bir şey yapacağız. Optimum noktayı
arıyoruz.” deyip geçiştirdiniz. 
Yine, resen
emeklilerle ilgili adaletsizlikleri her komisyon toplantısında, her Meclise
gelen askerî, Türk Silahlı Kuvvetleriyle ilgili kanunlarda ifade etmeye
çalıştık. Onlara da hep “Yapacağız, edeceğiz, ayrıştıracağız.” dediniz, hâlâ
bir adım atmadınız. 
Onun için, bu
bütçe görüşmelerinde, Cumhuriyet Halk Partisi adına bütün milletvekillerimizin
halktan aldığı, Türk Silahlı Kuvvetleri mensuplarından aldığı üç dört önemli
isteği artık gerçekleştirmek durumundasınız. Bunu gerçekleştirmediğiniz zaman,
Türkiye’nin millî savunmasını üstlenmiş bir bakanlık olarak değil, tıpkı
Başbakanın talimatlarıyla ifade edilen bir bakanlığın yürütüldüğünü, başka
ülkelerin çıkarları için hareket eden bir bakanlık görevini yaptığınızı bütün
halka köşe bucak dolaşarak anlatmak da bizim boynumuzun borcu olsun. Ne kadar bu Meclis kürsüleri bize kapatılsa da ne de
baskılarınızla, talimatlarınızla bizim sesimiz medya tarafından kısılmaya
çalışılsa da sokak sokak, bu Bakanlığın millî
olmaktan çıktığını, bu Bakanlığın bütçesiyle de, Türk Silahlı Kuvvetleri
mensuplarına karşı uyguladığı bütün haksız uygulamalarla da başka ülkelerin
çıkarlarını savunmak için harekete geçen bir Bakanlık olduğunu anlatmaya
çalışacağız.
(Mikrofon
otomatik cihaz tarafından kapatıldı)
MUSTAFA MOROĞLU
(Devamla) - Hepinize saygılar sunuyorum, teşekkür ediyorum. (CHP sıralarından
alkışlar)
BAŞKAN – Teşekkür
ederim. 
Cumhuriyet Halk Partisi adına son konuşmacı Orhan Düzgün, Tokat
Milletvekili.
Buyurun. (CHP
sıralarından alkışlar)
Süreniz dokuz
dakikadır. 
CHP GRUBU ADINA
ORHAN DÜZGÜN (Tokat) – Sayın Başkan, değerli milletvekilleri; Savunma Sanayii
Müsteşarlığı bütçesiyle ilgili söz almış bulunuyorum. Hepinizi sevgi ve
saygıyla selamlıyorum.
Sayın
milletvekilleri, muhalefetin görevi, iktidarı eleştirmek olduğu kadar doğru
yaptığı şeyleri de söylemektir diye düşünüyorum. Savunma
Sanayii Müsteşarlığı gerçekten bir kurum olarak ülke adına çok iyi şeyler
yapmakta, bunu biliyorum ve bu kurumun bünyesinde bulunan ROKETSAN, HAVELSAN,
ASELSAN gibi firmalarda çok iyi silahlar üretildiğini biliyorum ve bundan daha
çok sevinilecek şeyin de, burada tamamen yerli sermayenin ve bizim en saygın
üniversitelerimizden mezun 20-30 yaş arası gencecik çocukların bu işleri
yaptıklarını biliyorum. Bu çocukların büyük bir çoğunluğu, Sayın
Başbakanın yanında 5 bin polisle girebildiği ODTÜ mezunu çocuklar. (CHP
sıralarından alkışlar) Ancak bu çocuklar yalnızca 1.500-2. 500 lira maaşla bu
işi yapmaya çalışıyorlar. Akşamları Kennedy’de, Kuğulu’da, Dikmen’de eylem
yapıp, sabah ülkelerinin savunması için canla başla silah üretmeye
çalışıyorlar. 
Sayın
milletvekilleri, silahla savaş kazanamazsınız. Eğer bir savaş olursa -ki, biz
hiçbir zaman savaş taraftarı olmayız- mutlaka elinizde savaşma azmi olan ve
savaşacak morali olan bir ordu gerekli olur size. Peki, bizim ordumuz ne
durumda, size kısaca özetlemek istiyorum:
Sayın
milletvekilleri, ordunun bir önceki Genelkurmay Başkanı şu anda bir zindana
tıkılmış durumda. 2005-2013 yılları arasında TSK’dan kendi isteğiyle emekli
olan veya istifa eden subay sayısı 8.349, astsubay sayısı 23 bin ve kendi
isteğiyle sözleşmesini yenilemeyen uzman erbaş sayısı 13.589 yani toplam 44.945
kişi ordudan ayrılmış.
2002-2012 yılları
arasında şehit olan asker sayısı 818, intihar eden asker sayısı 934, buna ek
olarak şehit polis sayısı 94 ve intihar eden polis sayısı 340. Millî Savunma
Komisyonuna gerek sözlü olarak gerekse yazılı olarak müracaat ettim, asker
intiharlarını araştıralım dedim; cevap alamadık. Meclise araştırma önergesi
gönderdik hem asker hem polis intiharlarının gerekçelerini araştıralım diye,
maalesef herhangi bir cevap alamadık, önergeler tozlu raflarda çürütülmeye
bırakıldı.
Sayın
milletvekilleri, ben size bir intihar hikâyesi anlatmak istiyorum. Şehit olan
askerin babası tarafından anlatılıyor. Diyor ki: “Oğlum askerdi, koğuş
arkadaşlarıyla mezhep çatışması yüzünden kavga etmiş. Daha sonra, kalabalık
olan ekip oğluma tecavüz etmiş ve dövmüş. Bunun üzerine oğlum komutanına gidip
durumu anlatmış ancak komutan bu durumu ciddiye almamış.” Daha sonra bunalıma
giren çocuk psikiyatriye gönderilmiş ve bu sırada babasına haber verilmiş.
Babası diyor ki: “Gittim gördüm, oğlumu tanıyamadım, bambaşka bir çocuk
olmuştu. Doktora yalvardım ‘hastaneye yatırın, bu çocuk çok kötü durumda’
dedim. Hava değişimi verdiler, yatırmadılar. Köye geldik, oğlum bana bu
hikâyeyi anlattı ve ertesi gün intihar etti.” diyor.
Sayın
milletvekilleri, böyle onlarca hikâye var. Bu hikâyeleri neden öğrenmek
istemiyorsunuz, neden bunların araştırılmasını engelliyorsunuz? Aynı babaya
şunu sordum: “Neden şikâyetçi olmuyorsun?” dedim. Söylediği cevap intihardan
daha acıklıydı. Dedi ki: “Sayın Vekilim, geride bir dul eşi, iki tane de çocuğu
kaldı. Bana dediler ki: ‘Eğer şikâyetçi olursan şehit maaşı bağlamazlar.’ Eğer
şehit maaşı alamazsam ben bu kadına ve bu çocuklara nasıl bakarım bu dağın
başında.”
Evet, değerli
arkadaşlarım, umarım, Meclis bu asker ve polis intiharları konusunda ciddi bir
araştırma yapar ve bunların gerekçelerini düzeltmek için çaba sarf eder. 
Ordu, değerli
arkadaşlarım, Ergenekon, Balyoz, fuhuş, casusluk gibi operasyonlarla
hırpalanmaya çalışıldı. Bir taraftan kurum hırpalanmaya çalışılırken bir
taraftan da kişisel hırpalamalara devam edildi. Üç gün sonra ölüm yıl dönümü
olan Yarbay Ali Tatar’ın, İnternet sitelerinde ailesiyle ilgili ağza
alınmayacak iğrenç iftiralar dolaştı. Bugünlerde devletin mahremiyetinden,
kişilerin mahremiyetinden çokça bahseden Sayın Başbakanımız o gün o ailenin
mahremiyetinden hiçbir şekilde bahsetmedi ve maalesef kendisi intihar etti.
Değerli arkadaşlarım, bu karalamalara o gün sessiz kalanların üzerinde Yarbay
Ali Tatar’ın kanı vardır. Umarım, bu kanı temizlemek için de bir şeyler
yaparsınız diye düşünüyorum. 
Yine, şunu
söylemeliyim ki polisi çok sevdiğini söyleyen Hükûmetiniz polisler sendikal
haklarını kullanmaya kalktıklarında, sendika kurmaya kalktıklarında yaka paça
meslekten atıldılar. Hiç kimse bunların çocuklarının ne yiyeceğinin, ne
içeceğinin hesabını yapmadı ancak onlar bütün bunlara rağmen de direnmeye ve
sendikalarını kurmaya devam ediyorlar.
Sayın
milletvekilleri, aslında buna benzer çok dava var ama ben size kısaca Balyoz
davasından bahsetmek istiyorum. Neler olmuş bu balyoz davasında? Bakın, bu gördüğünüz
tablo harp akademilerimizin tablosu. Bugünkü Genelkurmay Başkanımız o günlerde
Kara Harp Akademisi Komutanıydı. Kendisine en uzak olan kurum, darbe yapmaya
çalışan kurum sadece 600 metre uzaklıktaydı, jandarmayla bitişikti, harp
akademileriyle 300 metre mesafedeydi. 
NAMIK HAVUTÇA
(Balıkesir) – Bakana göster, Bakana. 
ORHAN DÜZGÜN
(Devamla) – Deniz Harp Akademisine 30 metre mesafedeydi, Hava Harp Akademisine
30 metre mesafedeydi. Evet, değerli milletvekilleri, Kara
Harp Akademileri Komutanlığının Komutanı, Komutan Yardımcısı ve Kurmay Başkanı
darbe suçuyla tutuklandı; Deniz Harp Akademisinin öğrencileri tutuklandı,
komutanları zaten gene bir karalama kampanyasıyla emekliye ayrılmak zorunda
kalmıştı; Hava Harp Akademisinin Komutanı ve öğrencileri tutuklandı,
Jandarmanın öğrencileri tutuklandı, Silahlı Kuvvetler Akademisinin Komutanı
tutuklandı; Kara Harp Akademisinin ise öğretim üyeleri ve öğrencileri
tutuklandı, sadece Kara Harp Akademisi Komutanı tutuklanmadı, yani bugünkü
Genelkurmay Başkanımız tutuklanmadı. 
Evet, değerli
milletvekilleri, şimdi şöyle bir manzara düşünün: Size en uzak mesafede, 600
metre mesafede bütün komutanlar, öğretmenler, öğrenciler oturmuşlar, güya
iktidarı yıkmak için darbe planı yapıyorlar fakat Sayın Özel’in bu konuda herhangi
bir dahli olmadığı gibi haberi de olmuyor. 
Değerli
arkadaşlarım, kendisinin deyimiyle “devlet memuru” ise bu, devlet memurunun
görevi ihmal suçudur. Eğer askerî disiplin cezası uygulanırsa 54’üncü maddeye
göre de bu bir suçtur fakat maalesef ki, herhangi bir işlem yapılmadığı gibi
kendisinin ifadesi bile alınmamıştır. Ancak daha sonra bu hikâyeye
inanılamayacağını, böyle büyük bir masala kimsenin inanmayacağını görenler, Yargıtayda Sayın Özel’in öğretim üyelerini ve öğrencilerini
tahliye ettiler ve biz bunu söylediğimizde, Sayın Genelkurmay Başkanı ve
Hükûmetin bir bakanı, bizi orduya nifak sokmakla suçladı. Açıkça söylüyorum:
Orduya nifak sokanlar, kendi silah arkadaşlarını rehin bırakanlar ve akrabaları
dağda askere kurşun sıkanlardır. Biz değiliz. (CHP sıralarından alkışlar) 
Değerli
milletvekilleri, bu ülkede gerçek adaletin kurulduğu gün çok uzakta değil ve bu
oyunun kurgulayıcılarını er ya da geç gerçek adaletin
karşısına çıkaracağımızdan da hiç kimsenin şüphesi olmasın. 
Hepinizi saygıyla
selamlıyorum. (CHP sıralarından alkışlar) 
BAŞKAN – Teşekkür
ederim. 
Böylelikle
Cumhuriyet Halk Partisi Grubu adına konuşmalar sona ermiştir. 
Şimdi birleşime
kırk dakika ara veriyorum. 

Kapanma Saati: 19.57

ALTINCI OTURUM
Açılma Saati: 20.46
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muhammet Bilal MACİT (İstanbul), Muhammet
Rıza YALÇINKAYA (Bartın)
BAŞKAN – Sayın
milletvekilleri, Türkiye Büyük Millet Meclisinin 33’üncü Birleşiminin Altıncı
Oturumunu açıyorum.
2014 Yılı Merkezi
Yönetim Bütçe Kanunu Tasarısı ve 2012 Yılı Merkezi Yönetim Kesin Hesap Kanunu
Tasarısı’nın görüşmelerine devam edeceğiz.
Komisyon? Burada.
Hükûmet? Burada.
Şimdi, Milliyetçi
Hareket Partisi Grubu adına birinci konuşmacı Lütfü Türkkan, Kocaeli
Milletvekili.
Buyurun. (MHP
sıralarından alkışlar) 
Süreniz on iki
dakikadır. 
MHP GRUBU ADINA
LÜTFÜ TÜRKKAN (Kocaeli) – Sayın Başkan, değerli milletvekilleri; Bilim, Sanayi
ve Teknoloji Bakanlığı bütçesi hakkında MHP Grubu adına söz almış
bulunmaktayım. Yüce heyetinizi saygıyla selamlıyorum.
Konuşmamda Adalet
ve Kalkınma Partisi iktidarında sanayinin nasıl her geçen gün kötüye gittiğini,
sanayicinin üretmekten vazgeçip nasıl ithalatçı olduğunu gözler önüne sermek
istiyorum vakit yettiğince.
Türkiye 1990
yılında imalat sanayisinde 15 ülke arasında 13’üncü sırada iken 2010’da liste
dışı kaldı. Sanayi ve ihracatımızın ithalata bağımlılığı kaygı verici boyutlara
ulaştı. Bugün 100 dolarlık ihracat için Türkiye’de 62 dolarlık ithalat
yapılmaktadır. Bakın, 100 dolarlık bir malı imal etmek için 2002’de 27 dolar
ithal malzeme kullanılırken 2007’de 39 dolar, 2011’de de 43 dolar ithal malzeme
kullanmak zorunda kalıyorsunuz. Yani, artık ithalat cazip hâle geldi. Böyle bir
tabloda ihracat rakamlarının gerçeği ifade ettiğini iddia edebilir misiniz? Bu
iktidar sanayicinin rekabet gücünü öldürmüştür. Sanayi sektöründe reel büyüme
hızı çok hızlı bir şekilde çöküşe geçmiştir. Örneğin, reel büyüme hızı 2010
yılında yüzde 12,8 iken 2012 yılında yüzde 1,9’a gerilemiştir. Sanayideki bu
tepetaklak gidiş birer birer kepenk de kapattırmıştır. Türkiye Odalar ve
Borsalar Birliğinin verilerine göre, 2010 yılında kurulan şirketlerin yüzde
22’si, 2011’de yüzde 24’ü, 2012’de yüzde 36’sı kapanmış durumda. Bu oran
2013’ün ilk on ayında yüzde 30’u geçmiştir. 2011 yılında yüzde 11 olan sanayi
sektörünün üretimindeki artış hızı 2012 yılında yüzde 2,5’lara düştü. 
Sayın Başkan,
değerli milletvekilleri; bugün imalat sanayisinde her 100 fabrikadan 26’sı
kapalı. Kendi seçim bölgem olan Kocaeli’den örnek
vermek istiyorum. Kocaeli bir sanayi kenti ama korkarım ki bu gidişle bu sıfatı
yakın zamanda yok olacak. Kocaeli’deki sanayici
arkadaşların tamamı kan ağlıyor. Bakın, Kocaeli’de
sanayicinin, ticaretle uğraşanların nasıl kan ağladığını size rakamlarla
anlatayım. Ekim 2012 ile Ekim 2013 dönemi arasında Kocaeli’de
toplam 1.137 şirket açılmış. Aynı dönemde kaçı kapanmış biliyor musunuz? 405
şirket kapanmış ve kaydını sildirmiş. Ayrıca, 2012’den bugüne kadar üretim
yapan 144 sanayi üretim tesisi kapanmış durumda Kocaeli’de,
bir yılda 144 fabrika.
Şimdi size bir
şey söyleyeceğim: Sayın Bilim, Sanayi ve Teknoloji Bakanımız Kocaelili. Her
bakan kendi ilinde ağırlığını hissettirir. Bakanın seçildiği ile gittiğinizde o
bakanın ağırlığını yatırımlardan hissedersiniz. Başka bir ifadeyle, bakan o
şehre mührünü vurur. Ancak, bu, ne yazık ki Sayın Nihat Ergün için geçerli
değil, Kocaeli’de böyle bir şey maalesef yok, acı ama
gerçek. Mayıs 2009’dan bu yana bu koltukta oturan Sayın Bakan Kocaeli için
hiçbir şey yapmamıştır, parmağını kıpırdatmamıştır. Diğer illerde o ilin
bakanları kentlerine hizmet ediyor, eser bırakıyor ama Sayın Nihat Ergün’ün
Bakan olarak kente kattığı hiçbir şey yok, varsa buyursun, göstersin. Bir
Cengiz Topel Havalimanı vardı, üç ay çalıştı, bizlerin ve kamuoyunun baskısıyla
açmaya kalktılar, o da haftada bir gün, o da uçak dolarsa sefer yapıyor,
aktarmalı sefer.
Sayın Başkan,
değerli milletvekilleri; AKP’nin iktidarda olduğu son on bir yılda ne olmuş,
sanayide ne hâle gelmişiz bir bakalım. Sanayi üretimi artış hızı yavaşlamış.
İthalata bağımlılık kaygı verici boyutlara ulaşmış. 100 dolarlık ihracat için
62 dolarlık ithalat yapılmaya başlanmış. Sanayi sektöründe reel büyüme hızı
çöküşe geçmiş. Bu yılın ilk on ayında kurulan şirketlerden yüzde 30’dan fazlası
kepenk kapatmış, işsizlik kronikleşmiş. Türkiye, sanayide rekabet ettiği
ülkeler arasında en pahalı elektriği, akaryakıtı, suyu kullanan ülke. İstihdam
üzerindeki vergi yükünün en fazla olduğu bir ülke ve bu ülkede sanayiciler
ayakta durmaya çalışıyor. 
Peki, Adalet ve
Kalkınma Partisinin iktidarda olduğu son on bir yılda başka ne oldu? Sanayi
tabanı eridi Türkiye’de. Türkiye’nin eline bile su dökemeyecek ülkeler adım
adım büyürken Türkiye küçüldü. Dünya Bankası rakamlarına göre, son yıllarda
Endonezya’da yüzde 2, Meksika’da yüzde 7,8; Çin’de binde 4, Hindistan’da yüzde
1 büyüme oldu, Türkiye sanayide yüzde 7,7 küçüldü. Üretim düşünce işsizlik
ordusuna da yeni neferler katıldı. Adalet ve Kalkınma Partisi hükûmetleri, on
bir yıldır işsizlikle mücadelede bir arpa boyu yol katedemediler.
AKP döneminde işsizlik azalmamış, gerçekten kronik bir hâle gelmiştir. 
Siz bakmayın o
aldatıcı rakamlara. TÜİK, 2012’deki hesaplamaya, bu hesaplara iş aramayan
yaklaşık 2 milyon kişiyi dâhil etmedi. İş aramayan işsizler dâhil edildiğinde
2012’deki işsizlik rakam oranının yüzde 17’ye çıktığını rahatlıkla
görebilirsiniz. 
HAYDAR AKAR
(Kocaeli) – 2013’te 19.
LÜTFÜ TÜRKKAN
(Devamla) – 2013 Ağustos ayı verilerine göre Türkiye’de işsiz sayısı 5 milyonu
aşıyor. Sayın Başbakan ve bakanlar ne derlerse desinler, istedikleri kadar
pembe tablolar çizsinler, Türk sanayisi çok ciddi sıkıntı içindedir, ekonomide
ciddi sıkıntılar yaşanmaktadır. Millî sanayimiz, üreticimiz zor durumdadır,
rekabet gücü gerçekten tükenme noktasına gelmiştir. Çok sayıda sanayici,
üretici, iş adamı borç batağına girmiş, iflasın eşiğine gelmiştir; icra
memurları sıraya girmiştir. Düzlüğe çıkmak için üretim, istihdam ve ihracat
odaklı yeni planlara ihtiyaç vardır. Ancak, Adalet ve Kalkınma Partisi
Hükûmetinde böyle bir planın “p”si bile
bulunmamaktadır. Onların tüm planları yandaşları zengin etmek üzere
kurgulanmıştır.
Sayın Başkan,
değerli milletvekilleri; ülkemizde genç nüfus çok. Kent nüfusuyla ilgili
problemlerimiz var. Bu yüzden acilen istihdam yoğunluklu sanayi kurulması
gerekiyor. Türkiye’yi bir sanayi devleti yapmak istiyorsak kuraklık, artan
nüfus nedeniyle insanımızı daha iyi doyurmak için tarıma dayalı sanayiye
ağırlık vermek zorundayız. Türkiye’de işsizleri yerinde istihdam etmenin en fizibil yolu, tarım alanlarının bulunduğu bölgelerde yaşamalarını
ve tarımda çalışmalarını sağlamaktır bu nüfusun. Bu yapılırken diğer taraftan
aynı bölgelerde tarıma dayalı sanayi teşvik edilmelidir ki daha kârlı bir
sektör hâline gelsin tarım sektörü.
Sanayiciler
sadece az önce anlattığım sorunlarla uğraşmıyor ki, başka sorunları da var. Bir işveren iş yerinde iş sağlığı, iş güvenliği uzmanı, iş yeri
hekimi, yardımcı sağlık personeli, avukat çalıştırmak zorunda. Bunların
işverene ortalama maliyeti aylık 15 bin TL civarında. Hepsi bu kadar mı? Değil
tabii. Üstüne üstlük, bir de Hükûmetin uyguladığı vergi baskısı var. Koç
Grubuna geçtiğimiz günlerde vergi incelemesi başlatıldı. Bunun neden olduğunu
hepimiz biliyoruz. Çünkü Koç Grubuna ait bir otel Gezi eylemlerinde polisin
aşırı müdahalesiyle yaralananlara kapısını açtı. Bu adım Koç Grubuna pahalıya
mal oldu. Maliye Bakanlığı TÜPRAŞ ve Aygazdan sonra
Yapı Kredi Bankasına da kesilen 103,2 milyon Türk liralık vergi cezasını 25,8
milyon Türk lirası daha artırdı. Bitmedi, sadece Koç Grubuna değil, Boydak
Holdinge de bir vergi denetmeni gönderdi. Niye biliyor musunuz? Koç Grubuna
yönelik vergi denetimi baskınlarının ardından Boydak Holding Koç Grubuna destek
çıkmış, “İş dünyasında düşmansın, değilsin.” ayrımı yapılmamasını istemişti. Bu
açıklamanın ardından Boydak Holdingin Hükûmet ile arası açıldı. Bir de üstüne
üstlük Yönetim Kurulu Başkanının “Dershanelerin kapatılması yanlış.” diye bir
görüş belirtmesi üzerine bu iş daha da azdı. Hükûmet de şimdi bunun hesabını
soruyor Boydak Holdingten. Özetle, siz hem
sanayicinin ensesinde boza pişireceksiniz hem de üretim bekleyeceksiniz,
ihracat bekleyeceksiniz. Bu hiçbir şekilde mümkün değil sayın milletvekilleri. 
Konuşmamda son
olarak inovasyonun önemini de vurgulamak istiyorum.
Türkiye, inovasyon alanında birçok ülkenin gerisinde,
çok gerisinde. Son on yılda Türkiye’de gayrisafi millî hasıladan AR-GE ve inovasyona ayrılan pay binde 1’ler civarında iken 2012
yılında binde 8’lere yükseldi. Bu güzel bir gelişme, takdire şayan ancak beş
altı yıl önce Türkiye, 2013 yılında gayrisafi millî hasılasının yüzde 2’sini
AR-GE ve inovasyona ayırmayı hedefliyordu, bu hedef tutmadı.
Türkiye’de sanayinin gelişmesi için inovasyona
ayrılan bütçenin artırılması da lazım çünkü dünyada bu ortalama yaklaşık yüzde
7. Yani, cihanşümul olmak istiyorsak dünyada yeni teknolojiler sunan bir inovasyon ülkesine dönüşmekten başka çaremiz yok. Batı,
çevresini kirleten ağır metal sanayisinden, otomotiv sanayisinden vazgeçmişken
biz Batı’nın çok geç bir şekilde taklidini yapmaya başladık. Sayın Ekonomi
Bakanının ve Sayın Sanayi Bakanının ısrarla söylediği yerli otomotiv sektöründe
Avrupa’da Batılılar otomotiv sektöründen çıkmaya başladılar. Sebebi, çevreye
olan duyarlılıklarıyla beraber metal üretiminin ülkeye verdiği sıkıntılar.
Metali Uzakdoğu ülkelerinde, Çin’de ürettiren Batı Avrupa, kendisi teknolojinin
getirdiği imkânlarla Japonya’yla beraber çok ciddi teknoloji üretim ihracatına
başladı. Renault Fransa’da bir arabayı 6 bin dolara satarken Japonya 360 derece
simülasyonu olan bir araç kamerasını 9.800 dolara satıyor.
Birisi 1,5 tonluk bir arabayı 6 bin dolara satarken, birisi de sadece 170 gram
ağırlığında bir dijital aygıtı 9.800 dolara satıyor.
Türkiye, Batı
Avrupa’nın kirlettiği ülkelerin arasında yer almamalı, çevresine duyarlı
olmalı, metal endüstrisinden şiddetle kaçınmalı, teknolojiye yatırım yapmalı. 
Bu bütçenin, 2014
yılı bütçesinin ülkemize, milletimize hayırlar getirmesini Cenab-ı
Allah’tan niyaz ediyorum, hepinize saygılar sunuyorum, sağ olun, var olun. (MHP
sıralarından alkışlar) 
BAŞKAN – Teşekkür
ederim. 
İkinci konuşmacı
Celal Adan, İstanbul Milletvekili. (MHP sıralarından alkışlar) 
Süreniz on beş
dakikadır. 
MHP GRUBU ADINA
CELAL ADAN (İstanbul) – Sayın Başkan, değerli milletvekilleri; hepinizi
saygılarımla selamlıyorum. 
Hükûmet,
KOBİ’lerin ekonominin motoru olduğunu ifade etmekte, “KOBİ’leri destekledik,
geliştirdik.” gibi lafları ağzından düşürmemekte, ama Hükûmetin herhangi bir
KOBİ politikası yoktur, sadece KOBİ retoriği vardır. Şöyle diyor Başbakan:
“Hükûmet olarak geçtiğimiz on bir yılda KOBİ’lere 2,2 milyar lira destek
sağlayarak bu muazzam potansiyeli destekledik, güçlendirdik, geliştirdik.
Ayrıca, KOBİ’lerimizin kullandıkları kredilerin faizlerinin 1 milyar liralık
bölümünü Hükûmet olarak karşıladık.” KOBİ’leri gülümseten bir itiraftır bu. 
Türkiye’de, mikro
ölçekli olanlar dâhil, 2 milyondan fazla KOBİ bulunmaktadır. Demek ki on bir
yılda her bir KOBİ’ye 1.100 Türk lirası verilmiş. Bu da KOBİ’lerin her birine
yılda 100 Türk lirası tekabül etmiş demektir. Peki, Başbakan bir yılda 100 lira
verdiği KOBİ’lerden ne kadar vergi, harç ve ceza aldığını da hesaplayabilmiş
midir? 212 bin KOBİ’ye 1 milyar Türk lirası faiz desteği vermiş yani her bir KOBİ’ye
4.600 Türk lirası. İşte, can suyu, bu,. bir aylık kira bedelini karşılamayan ve ifadesi “can suyu”
olan destek. Ayıplamıyoruz, Başbakan zaten “Bizim sadaka kültürümüz vardır.”
demişti ama unutulmasın, verdiği can suyu, krizden bayılıp yerde upuzun yatan
KOBİ’lere verilmişti. Başbakan bu sadakayı verirken kaç bin KOBİ’yi boğduğunu
da bilmekte midir? 2013’ün ilk yarısı sonunda haciz altındaki 190 bin KOBİ
neyin nesidir Sayın
Bakan? Dik durup eğri konuşmak mı, eğri oturup doğru konuşmak mı? Hükûmet daima birincisini
seçtiği için ben ikincisini seçiyorum. 
Biliyorsunuz,
Türkiye’de KOBİ’lerin en temel sorunu, finansal kaynaklara erişimdir. Niçin?
KOBİ’lere bu yol kapatılmıştır da ondan. Peki, Hükûmet bu yolu açmış mıdır?
Açmak için on bir
yıl boyunca bu yönde tek bir girişimde bulunmuş mudur? Bulunmamıştır.
Sorulduğunda, “Sorumlusu ben değilim faiz lobisidir.” diye laf dolaştırmakta.
Gelin, gerçek durumun ne olduğuna bakalım. Hükûmetin her etkinliğine katılıp
boy fotoğrafı çektirmeyi hiç ihmal etmediği gerçek bir KOBİ teşkilatı olan
MÜSİAD raporu ne demiş, ona göz atalım. Haziran 2003’te şunları demiş MÜSİAD: “Bankacılığın
teminata kredi veren sistemden projeye de kredi veren sisteme geçmesi gerekir.
Kamu bankalarının mevduat bankacılığı kadar yatırım bankacılığı faaliyetlerinde
de ağırlık kazanması gerekir. Bankacılık sistemi proje finansmanı için teşvik
edilmeli, kamu projelerini finanse edilebilir ölçeklere bölün, projelerin
gerçekleştirilmesinde tabanı genişletin. Enerji yatırımlarında orta
büyüklükteki işletmelerin önünü açın, büyük ölçekli portföy
özelleştirmelerinde kademeli uygulamaya gidin.” Bu talepler Adalet ve Kalkınma
Partisinin ağzından düşürmediği KOBİ edebiyatı eşliğinde on bir yılda gelinen
noktaya işaret etmekte.
KOBİ’lerin bu
talepleri ancak bir dizi reformla karşılanabilir. “Reform” sözcüğünü ağzından
düşürmeyen Adalet ve Kalkınma Partisinin, KOBİ’ler lehine “reform” sözcüğünü
bir kere olsun kullandığı, adım attığı görülmemiştir. Hükûmetin KOBİ’ler lehine
bir politikası yoktur ama KOBİ’leri un ufak eden bir politikası olduğu açıktır.
Üstelik, 2014 yılına girerken KOBİ’lere karşı güttüğü
bu husumet politikasını daha da yoğunlaştıracağı açıklanmıştır. Orta Vadeli
Program’ı KOBİ’lerin fedakârlığına bağlamıştır.
Nasıl mı?
Biliyorsunuz, Hükûmet, 2016’ya kadar, ekonomik büyüme hedeflerini geri çekti.
Bir de tasarruf politikası ilan etti. Peş peşe daralma tedbirleri almaya
başladı, besbelli ki KOBİ’lerin ümüğünü biraz daha sıkacak. Önce, şu tarafına
bakalım: Hükûmet, ekonomide büyüme hızını düşürme politikalarında daha vizyonsuz kalıyor; sıkıştıkça piyasaya saldırıyor, kaba saba
önlemlere başvuruyor, tüketimi kısmak için yasaklara yöneliyor. Yarın postmodern narhçılık yapmaya
özenirse hiç şaşmayın!
Borçlanmayla
kapatamayacağını anladığı noktada, cari açığı azaltmak için üretken reel
ekonomiye saldırıyor. Oysa, biz biliyoruz ki,
Türkiye’de piyasayı KOBİ’ler ve tüm çalışanların yüzde 70’ini oluşturan KOBİ
çalışanları ayakta tutar. İç piyasaya her saldırı, Türkiye’de KOBİ’lere
saldırıdır. Başbakan her sıkıştığında yeni bir çağ başlatmıştır, şimdi az
susamlı simit çağını başlatmıştır. Herkes biliyor ve söylüyor: Cari açık,
tüketim mallarının tüketiminden doğmuyor, ara malı tüketiminden doğuyor. Yani,
tüketirken değil, üretirken doğuyor; tek çaresi yüksek katma değerli üretimdir.
Hükûmet, birkaç
yıl önce, törenlerle, “yeni” dediği bir sanayileşme stratejisi ilan etmişti,
ithal ikamesi yani. Nesi yeni? Türkiye’nin 1960-1980 arasındaki politikası.
AKP usulü
sanayileşmenin bir ayağı da KOBİ stratejisi ve eylem planıydı. KOBİ’lerin yönetim
becerileri ve kurumsal yetenekleri geliştirilecek, KOBİ’lere AR-GE ve yenilik
kapasitesi kazandırılacaktı. Ama nasıl? KOBİ’leri dışlayarak.
5746 sayılı AR-GE
Merkezleri Kanunu çıkarıldı. Kuranlara destek, muafiyet, istisnalar sağlandı,
-elbette 50 ve daha fazla tam zamanlı araştırmacı çalıştırma koşuluyla, sonra
bu sayı 30’a indirildi. “Sayılara bakılmasın, KOBİ’ler zaten araştırma-
geliştirme yapamaz, yapmasın.” denmiş. 3-5 araştırmacı mı var? “Bu, işe
yaramaz.” diye bakılmış. Bu anlayış, KOBİ’leri yüksek katma değerli üretime
taşıyamaz. Bu anlayış KOBİ’leri rekabetçi yapamaz. Oysa,
Avrupa Birliğinin AR-GE için geliştirdiği çerçeve programlarına bakıyoruz:
“Nasıl ederim de KOBİ’lere imtiyaz tanırım.” diye kurgulanmış. 30, 50, 100
araştırmacı istihdam aramıyor, AR-GE yapmaya istekli KOBİ arıyor, tek bir
araştırmacıyı bile destekliyor. İşte AB, işte AKP, işte KOBİ
politikası. 
2014 yılına büyük
bir belirsizlikle giriyor Türkiye. Yüz binlerce KOBİ endişe içinde; zaten
kârsız çalışıyor, desteksiz çalışıyor, yarın ne olacağını bilmiyor. Hani, bir
küçüğü koruma kanunumuz vardı, AB KOBİ şartlarına uyacağız demiştik, KOBİ’leri
koruyacaktık. Hani KOBİ’ler kamu alımlarında öne çıkacaktı? Hani ödemelerde
KOBİ’lere öncelik tanınacaktı, alım şartnameleri KOBİ’lere göre yeniden
yazılacaktı? Süpermarketler, AVM’ler ödemelerde
KOBİ’yi gözeteceklerdi? Bunların hiçbirisi olmadı, olmuyor ve kısaca AKP’yle
olmayacak. Hani KOBİ’leri ilgilendiren, üretimi destekleyen, mali, idari reform
sözleri? Hani vergi reformunuz? Gelir vergisinin yüzde 80’e yakınını ücretliler
ve çalışanlar, kalanını da küçük esnaf ve KOBİ’ler ödüyor. 348 milyar liralık
vergi geliri öngörüyorsunuz, kimden alacaksınız? 118 milyarını tüketimden,
dolaylı vergilerden. AKP maliyeciliği otomatik bir haraç toplama makinesi
hâline gelmiştir. Vergi incelemesi denilen medeni bir uygulamayı bu vergi
baskınlarına dönüştürdünüz. Buna vergilendirme denmez, ekonomiye saldırı denir.
Bu gidişle vergilendirecek KOBİ bulamayacaksınız. KOBİ reformlarını gündeminize
alın, zamanıdır diyeceğim ama niyetiniz yok. 
Söz konusu olan
ekonomi olunca AKP laftır, iş değildir. AKP’nin büyük ekonomistleri var, her
tökezlemeye bir bahane bulmakta sıkıntı çekmezler. Birinci sığınakları
küreselleşmedir. Yabancı sermaye girişi mi yavaşladı, kusur FED’indir;
ihracatta sıkışıklık mı var, kusur krizden çıkmayı bir türlü beceremeyen
Avrupa’nındır. Yüksek katma değer yerine tonaj mı ihraç ediyorsunuz, sebep
AR-GE yatırımından kaçınan özel sektördür, KOBİ’lerdir, faiz lobisidir. Cari
açık mı büyük; bahane hazır, sebep, enerji ithalatımızdır. Peki, Güney Kore 110
milyar dolarlık enerji ithal ediyor ama cari fazlası var. Bu nasıl oluyor?
AKP’nin hiç kusuru yok, AKP mazlumdur, suçlu olan küreselleşmedir! Sürekli,
küreselleşmeden yakınan bir Hükûmetin küresel iddialarda bulunması inandırıcı
olabilir mi?
Hükûmetin
ekonomik kararlarının tümüne cari açık yön veriyor. Büyüdü mü? Kredileri kes,
KOBİ'leri boğazla, piyasayı daralt. Düştü mü? Ara malı ithalatını hızlandır,
dâhilde işlemeyi canlandır, ihracatı artır. Kimin yüksek katma değerini, kime
satıyorsunuz? Bu politikayla cari açıkla mücadele edilmez. 
Türkiye,
1923-2002 arasında seksen yılda 57 milyar dolar cari açık verdi. AKP, 2002’de
cari açığın millî gelire oranı yüzde 3,5 olan bir ekonomi devraldı. On bir
yılda önceki seksen yılın toplam cari açığının 7 katı cari açık üretti, açığın
millî gelire oranını 3 katına çıkarttı, yüksek katma değerli üretime geçiş
iddiasında sınıfta kaldı çünkü politikasızdı. Türkiye, yüksek katma değer
üretimine geçemez mi? Politikası olursa geçer. Önce KOBİ'lere yüksek katma
değerli üretim yaptırabilmenin altyapısı hazırlanacak. Altyapının öncelikli
ayağı eğitimdir, üniversitelerdir, çok sayıda araştırmacı yetiştirmektir. AKP,
bu konuları ele almaktan çekinmektedir. 
Eğitimle ilgili
başlattığı tartışmalara bakın bugün Türkiye'de. Türkiye'nin ihtiyacı olan
tartışma bunlar mıdır? Eğitimin niteliği bu olmamalıdır. Bu eğitimle rekabetçi
olunamaz. Hani farklı ve eleştirel düşünme, nerede inovatif
zekânın teşvik edilmesi? Oysa, Hükûmet, toplumsal
zekâyı frenlemekle meşgul. Bu yaklaşımla ekonomide girdi maliyetlerini
sıfırlasanız da cari açığı kapatamazsınız. Aslında, Türkiye'de cari açık falan
yok, liyakat açıklığı vardır. 
Desteksiz
atmasıyla namlı Ekonomi Bakanımız sık sık söylüyor: “100 bin ihracatçı KOBİ’miz
olacak. İhracata dayalı büyümemiz olacak.” Nasıl olacak, lafla mı? KOBİ
ihracatçı olamıyor çünkü yabancı piyasaları bilmiyor, pazar araştırması
yapamıyor, bürokratik engelleri aşamıyor. KOBİ’lerin istihdam, ihracat, inovasyon, teknoloji, AR-GE, finansman kapasitelerini
iyileştirecek destekler yok denecek kadar düşük, olanı da erişilmez bir yerde
duruyor. KOBİ, olanı bile almaya istekli değil. KOBİ’lerin kamu desteklerine
erişebileceği noktalara bakınız, KOSGEB’tir, kalkınma
ajanslarıdır. Bunların her biri bürokratik bir kümelenmeden ibarettir.
AKP yeni bir laf
daha üretti “Orta gelir tuzağından çıkalım.” diyor. Bunun bilinen bir tek yolu
vardır; KOBİ’lere daha uygun ortamlar yaratacaksınız, KOBİ’leri cahil yerine
koymayacaksınız. KOBİ’ler cahil değildir, tam aksine, Türkiye ekonomisinin
entelektüel ve deneysel zekâsı KOBİ’lerdedir. KOBİ’ler sadaka değil, doğru
politika istemektedir.
Girişimcilik için
uygun ortam yok, girişimci yetişmiyor çünkü girişimci sermayesi yok,
girişimcinin kaynak bulması ve yaratması zor, girişimci destekleri varla yok
arasında, artacağına gittikçe azalıyor.
Çağımızda
yaratıcılığı ve girişimciliği popülerleştiren birinci sektör bilişim
sektörüdür. Yeni ekonomiyi ve bilgi toplumunu bilişim sektörü kurmaktadır.
Türkiye’de KOBİ’ler hâlâ bu sektörün dışındadır. En büyük işsizlik,
çözümsüzlük, politikasızlık bilişim sektöründe yaşanmaktadır. KOBİ’ler için
hâlâ bilişim sektöründe kümelenme yaratacak somut bir proje bulunmamaktadır.
Girişimcilik öyle
bir şeydir ki AKP’nin politikasızlığı nedeniyle Türkiye’de girişimciliğin
kendisi değil, korkusu yaşanmaktadır. Türkiye orta gelir tuzağından nasıl
çıkar? AR-GE ve inovasyonla çıkar ama AKP’nin
politikasızlığıyla asla çıkamaz. Ciddiyet lazım. Politikasızlık var, ciddiyetsizlik
var.
Örnek veriyorum:
Birkaç yıldır “2023 Vizyonu” ağızlarından düşmüyor. Sanılır ki böyle bir vizyon gerçekte var. Milliyetçi Hareket Partisi olarak bu
konuda telif hakkı istemeyiz ama sulandırma davası açma hakkımız var. Binbir emekle hazırlanmış bir toplum projesini iğdiş edip
ayağa düşürmenin bir başka örneği görüşmemiştir. Bilen bilir de bilmeyenler
öğrensin. Altında Başbakan Yardımcısı Sayın Devlet Bahçeli’nin imzası olan
“Vizyon 2023” çalışmasına ve Strateji Belgesi 2003-2023’e dikkatinizi çekmek
isterim. Bu çalışmanın tarafımızdan Bilim ve Teknoloji Yüksek
Kurulunda Aralık 2000’de başlatılan bir çalışma olduğunu, her sektörden ve her
kesimden binlerce uzmanın katıldığını, 2023 yılına uzanan yirmi yıllık bilim ve
teknoloji politikalarına odaklandığını, toplumsal bir proje olarak ele
alındığını, bir yılda toplam 192 toplantı, 36 geniş katılımlı panel toplantısı,
7 bin uzmana gidildiğini, 2.400 uzmandan yanıt alındığını, toplam 94 teknolojik
faaliyet konusu için yol haritaları hazırlandığını biliniz, yeter. AKP’nin
2023 vizyonu vizyon değildir, 57’nci Hükûmetin 2023
vizyonunun devamı da değildir. “2023 Adalet ve Kalkınma Partisi” sadece, bir
şakadır. 
Değerli
milletvekilleri, dış politikada büyük senaryolar çizdiler, dünyayı
yönetiyorlardı, yanı başımızda Erbil’i yönetemediler, Suriye’yi yönetemediler,
hiçbir dinamiği yönetemediler.
Zamanımız
daraldığı için söylüyorum. 2002’de iç borç 92 milyar dolar, bugün 201 milyar
dolar; dış borç 86 milyar dolar 2002’de, bugün 114 milyar dolar. Özel sektör
dış borcu 2002’de 43 milyar dolar, bugün 252 milyar dolar. Toplam dış borç 129
milyar dolar 2002’de, şu anda 367 milyar dolar; tüketici kredisi önemli, 2,3
milyar Türk lirası, şu anda 213 milyar Türk lirası; kredi kartı borcu 4,1
milyar Türk lirası, şu anda 84 milyar Türk lirası.
Bu vesileyle,
düşüncelerimizi değerli milletvekilleri, sizinle paylaştım. Milletimize hayırlı
olmasını diliyorum, buna ret oyu vereceğimizi de ifade ederek hepinize
saygılarımı sunuyorum. (MHP sıralarından alkışlar)
BAŞKAN – Teşekkür
ederim.
Üçüncü konuşmacı Ahmet Duran Bulut, Balıkesir Milletvekili.
Buyurun. (MHP
sıralarından alkışlar)
Süreniz on üç
dakika Sayın Bulut.
MHP GRUBU ADINA
AHMET DURAN BULUT (Balıkesir) – Sayın Başkan, değerli milletvekilleri; TÜBİTAK
ve Türkiye Bilimler Akademisi Başkanlığının bütçesi üzerinde Milliyetçi Hareket
Partisi Grubu adına söz almış bulunuyorum. Muhterem heyetinizi ve yüce Türk
milletini saygıyla selamlıyorum.
Buraya gelirken
günlerdir telefonlarla, maillerle, emekliler bir duyurularını dile getirmek istiyorlar.
“Hükûmet bizi unuttu, siz unutmayın, kürsüden hatırlatın. Emekliler zor
durumda, ay başına ulaşamıyorlar. Bu mağduriyetimizi
gidersinler, bu bütçede bize de pay versinler.” diye, dileklerini yerine
getiriyorum.
Değerli
milletvekilleri, TÜBİTAK bütçesine baktığımızda, öyle bir kurum ki TÜBİTAK,
sapla samanın birbirine karıştığı, hesabın içinden çıkılmadığı, karmakarışık
bir kurum hâline gelmiş. Bunu ben demiyorum, bunu Sayıştay diyor. Gönderdiği
raporunda madde madde, kalem kalem belirlemiş, nezaket
buyurmuş, incelik buyurmuş, bunları da hata olarak belirtmiş. 43 milyar, 2
milyar, 825 bin, 7 milyar 344 bin, 1 milyar 702 bin, 8 milyar 968 bin… Ne
diyor? “Ankara Başkanlık Hizmetleri binasının yeniden değerlendirilmesine ait
muhasebe kayıtlarının hatalı ve eksik yapılması suretiyle, binalar hesabından
67.070, yeniden değerlendirilme farkları hesabından 44 bin, giderler hesabından
882 bin, birikmiş amortismanlar hesabından olmak
üzere…” diyerek 43 milyon tutarında hataya yol açıldığını rakam rakam belirterek bu kuruma olumsuz değerlendirme raporu
vermiş Sayıştay. Bunu neyin üzerine tekrar konuşuyoruz, nasıl bu, Genel Kurula
geliyor, Sayın Bakanın yine takdirine, değerli milletvekillerinin takdirine
sunuyorum.
Değerli
milletvekilleri, bu, TÜBİTAK ve TÜBA denilen Türkiye Bilimler Akademisinin
ortak özelliği bilim. Bilim, hür ortamda, bilim adamları marifetiyle üretildiği
takdirde, ülkeye ve insanlığa hizmet eder. Önceleri Başbakanlığa bağlı olan bu
kurum, daha sonra, Türkiye’de Bilim, Sanayi ve Teknoloji Bakanlığına bağlanarak
bu kurum içerisinde görevini yürütmektedir. Bilim ile ilgilenmesi, araştırma ve
geliştirme yapması gereken bu kurumlar, maalesef, politik kadrolaşmalara mahkûm
edilmiştir.
93 yılında,
bilimsel, idari ve mali özerkliğe sahip bir kurum olarak kurulan TÜBA’nın
bünyesinde bir bilim kurulunun olması ve bu bilim kurulunun akademisyenlerinin,
bilim adamlarının kendi yaptıkları seçim sonucunda oluşması, özerkliğini
sağlayacaktı. Hükûmet, TÜBA’ya müdahale ederek, kanun hükmünde bir kararname çıkararak
150 kişilik bilim heyetini 300 kişiye çıkarmış, bunun üçte 1’ini TÜBİTAK’tan,
üçte 1’ini YÖK’ten, geri kalan üçte 1’ini de bilim adamlarının kendi
aralarından seçerek oluşturdukları bir kurum hâline getirmiş. 
YÖK ve TÜBİTAK,
Hükûmetin kontrolüne girmiş kurumlardır Dolayısıyla, doğrudan doğruya, bilim
kurulunu Hükûmetin emrine vermiş olmakla TÜBA’nın bilimsel özerkliği yok
edilmiş olmaktadır. Bu sebeple, 2011 yılında yapılan bu uygulamanın sonucu,
TÜBA’dan 69 üye istifa etmiştir. Avrupa Ulusal Bilimler Akademileri
Federasyonu, Cumhurbaşkanımıza, yapılan işin bilime hakaret olduğunu ifade eden
mektup göndermiş ve biz, Avrupa’da uyguladığımız bilim politikaları sebebiyle
protesto edildik. 
TÜBİTAK, bilim
alanında devletimizin ve milletimizin gurur duyduğu kurumların başındaydı ancak
bugün, bu niteliğini giderek yitirmektedir. Siyasi etkinin izlerini TÜBİTAK
yönetiminde görmek mümkündür. Daha önce, TÜBİTAK’ın 14 üyeli yönetiminin
10’unun Başbakan tarafından atanması sağlanmıştı. Atamaların isabetini anlamanız
açısından bir örnek vermek istiyorum. TÜBİTAK İnternet sitesinde bir öz
geçmişten bahsediliyor. Kişi, lise çağlarında bir firmaya giriyor Perşembe
Pazarı’nda. O firmayla çalışarak aynı zamanda okuyup kimya mühendisi oluyor,
kimya eğitimi alıyor ve bu firmayı uluslararası bir firma hâline getiriyor.
Hani bilimsel özelliği, hani yazdığı bir eser, nerede bilimle ilgili bir
altyapısı? Bu kişi bilim kuruluna alınıyor. İşletmeciliğiyle, müteşebbis
özelliğiyle bir başka yerde değerlendirilecek bu kişi, maalesef TÜBİTAK üyesi
olarak bugün görev yapmaktadır. 
TÜBA’ya
TÜBİTAK’tan ve YÖK’ten atanan kişilere bakıyoruz. 19 kişinin tek bir
uluslararası makalesi yok. YÖK’ün atadığı kişilerden 20’si akademik yayınlarda
hiç aktif olmamış. Öte yandan, atamalarda da âdeta alay eder gibi, eski YÖK
Başkanı TÜBİTAK listesinden, eski TÜBİTAK Başkanı YÖK listesinden TÜBA’ya üye
olarak atanıyor. Dahası, daha önce asosiye üyesi olan
kişiler yine aynı yere atanarak alay eder mahiyette bir atama sergileniyor.
Değerli
milletvekilleri, Adalet ve Kalkınma Partisi aklaştırdığı kurumlar gibi, bilimi
de aklaştırmak istiyor! Aklaştırdı da ne oldu? İyiye mi gitti? Başarı mı elde
ettik? Uluslararası ölçümlerde Türkiye daha iyi bir noktaya mı geldi?
İsterseniz bunları bir değerlendirelim.
Ülkelerin
birbirleriyle kıyaslanmasında ve rekabet edebilme yeteneklerinin
belirlenmesinde ülkelerin bu faaliyetlerini dikkate alan bazı uluslararası
göstergeler bulunmaktadır. Bu göstergelerin yaygın olanlarından birisi, bilim,
teknoloji, yakınlık ve yararlanma endeksidir. Dünya Ekonomik Forumunca geliştirilen,
“Ağyapılar İçinde Olmaya Hazırlık Endeksi” denilen AHE’ye göre, yıllara göre ülkemizin yerine ilişkin
gelişmeleri incelendiğinde 2001-2002 döneminde dünya sıralamasında 41’inci
sırada yer alan ülkemiz 2008-2009 döneminde 61’inci sırada, 2009-2010 döneminde
69’uncu sırada, 2010-2011 döneminde 52’nci sırada yer almaktadır.
Bu verilere göre,
Türkiye, on yıllık AKP iktidarları döneminde bilim ve teknoloji altyapısıyla
AR-GE faaliyetleri açısından 2002 yılına göre tam 10 sıra gerilemiştir. Hükûmet her fırsatta ülkemizin 16, 17’nci büyük ekonomiye sahip
olduğunu belirtse de, yine, Dünya Ekonomik Forumu verilerine göre, kişi başına
düşen millî gelir açısından ikinci grup ülkeler arasında yer alan ülkemiz,
dünya sıralamasında 2002 yılında 46’ncı sırada yer alırken, Dünya Ekonomik
Forumu Küresel Rekabetçilik Endeksi 2012-2013 verilerine göre kişi başına düşen
millî gelir sıralamasında 59’uncu sırada yer alarak 13 sıra gerilemiştir. 
Son olarak,
ülkemiz, on yılda bilim ve teknoloji alanında uluslararası yarışma gücü
açısından ekonomik gücüne göre 5 sıra daha geride kalmıştır. Bu da ülkemizin
sahip olduğu ekonomik gücün AR-GE faaliyetlerine hak ettiği payı ayırmadığını
göstermektedir.
Dünya Ekonomik
Forumunun hazırladığı Küresel Rekabet Raporu 2012 verilerine bakıldığında ise
ülkemiz 142 ülke arasında ancak 72’nci sırada yer alabilmiştir. Bu rapora göre
ülkemiz 5 kategoride gelişmiş ülkeler düzeyinde, 4 kategoride gelişmişliğe
yakın, 3 kategoride ilerleme düzeyinde, 8 kategoride de gelişmişlik düzeyine
oldukça uzaktır. 
Değerli
milletvekilleri, Türkiye, bilim ve teknolojide olması gereken yerde değildir.
Bunun sebebi, AKP iktidarının çarpık eğitim politikaları, TÜBA, TÜBİTAK gibi
kurumları -diğer kurumlara yaptığı gibi- ele geçirme çabalarıdır; ehil,
liyakatli, bilimsel birikimi, kariyer ve eserleri olan kadrolar yerine yandaş
gayretlerin neticesidir. Üniversitelerden mezun on binlerce bilişim öğretmeni
bulunduğu hâlde, okullarda bilişim derslerine 100 saatlik eğitimle öğretmenler
girmektedir. Böyle bir altyapı içerisinde ülkenin yetiştirdiği insanlar varken,
öğretmenler varken, bilişim öğretmenleri kadrolara atanmak için sıra beklerken
sırf günü kurtarmak adına yapılan bu çalışmaların, bilimsel faaliyetlere
katkısını sizlerin takdirlerine sunuyorum. Bu sebeple, bu vesileyle de şubat
atamasında bilişim öğretmenlerine kontenjan verilmesinin mutlaka çok önemli
olduğunu arz ediyorum.
Değerli
milletvekilleri, bilime egemen olup bilimi, teknolojiyi üreten bir ülke
durumuna gelmek zorundayız. Bu kurumda çok değerli bilim adamları çok önemli
çalışmalar yapmaktalar. Bu yetiştirdiğimiz, TÜBİTAK’taki bu önemli insanları,
maalesef, devletimiz bu insanları koruyamamakta, onlara sahip çıkamamaktadır.
Kripto uzmanı 3 TÜBİTAK görevlisi Çanakkale-Gelibolu yolu üzerinde 2004 yılında
şaibeli bir kaza neticesinde hayatlarını kaybetmişlerdir. TÜBİTAK’ta ulusal
güvenlikle ilgili stratejik bir görev yapan bir yüzbaşı ve iki mühendis,
Türkiye’nin güvenliğiyle ilgili gizli şifreler üzerinde çalışan bu görevliler,
yeni geliştirdikleri bir askerî cihazı denemek için Çanakkale’ye gidiyorlardı.
Kazayı köylüler savcılığa haber veriyor, savcıdan önce bir araç geliyor, aracın
içerisinde arama yapıyor ve gidiyorlar. Neyin alındığı, kimlerin bu kazaya
sebep olduğu… Arkadan çünkü iki araç arasında onu ezerek bu insanları
katlediyorlar. Bunun ötesinde, tıpkı uçak tanıtım sistemlerinin
millîleştirilmesi konusunda ASELSAN’daki üç mühendisin intihar süsü verilerek
katledilişi gibi. Bunların da, bildiğiniz gibi, ABD güdümlü elektronik
sistemlerin kontrol dışı bırakılması çalışmalarını yürüten, onların
hâkimiyetinden çıkarıp bu hâkimiyeti millîleştiren cihazları ortaya koymuş üç
değerli insanımızın, Ankara’nın değişik yerlerinde intihar süsü verilerek
“Binasının altıncı katından, yedinci katından atladı.” gibi senaryolarla
ölümlerine sebep olundu. 
Bütçenin hâli
budur. TÜBİTAK’ın ve TÜBA’nın hak etmediği yerde olduğunu ifade ediyorum. 
Bütçenin ülkemize
hayırlar getirmesi dileklerimle yüce heyetinizi saygıyla selamlıyorum. (MHP
sıralarından alkışlar)
BAŞKAN – Teşekkür
ederim.
Dördüncü
konuşmacı Koray Aydın, Trabzon Milletvekili. (MHP sıralarından alkışlar)
Süreniz on beş
dakikadır.
MHP GRUBU ADINA
KORAY AYDIN (Trabzon) – Sayın Başkan, değerli milletvekilleri; Milliyetçi
Hareket Partisi Grubu adına söz almış bulunuyorum. Bu vesileyle hepinizi
saygılarımla selamlıyorum.
Sözde “çözüm ve
barış süreci” adı altında yapılan uygulamalar, millî savunma ve güvenlik
politikalarımızı zaafa uğratmıştır. Bilindiği üzere, Türk Silahlı Kuvvetlerini
yıpratmak, itibarsızlaştırmak ve etkisizleştirmek için yürütülen operasyonlar
sonucu komuta kademesinin önemli bir bölümü darbeye teşebbüs gerekçesiyle
mahkûm edilmiştir. Deniz Kuvvetleri Komutanlığına atanacak oramiral kalmamış,
mevcut Deniz Kuvvetleri Komutanımız da atandıktan yaklaşık sekiz ay sonra
oramiralliğe terfi etmiştir. 
AKP iktidarı,
maalesef, Türk Silahlı Kuvvetlerinin yerleşik teamüllerini yerle bir etmeyi
marifet saymıştır. Yaşananlara tepki gösteren birçok subay istifa etmiştir.
Türk Silahlı Kuvvetleri bütün bu süreçten olumsuz etkilenmiş, askerimizin
morali bozulmuştur. AKP iktidarı sadece askerî personelin değil, Türk Silahlı
Kuvvetleri bünyesinde görev yapan sivil memurların sorunlarını da görmezden
gelmektedir. Çalışma, izin ve disiplin yönüyle askerî personel sayılan sivil
memurlarımız, maaş konusunda ise normal memur sayılmaktadır. Sivil
memurlarımızın durumu aynen Almanya’da çalışan vatandaşlarımızın durumu
gibidir: Türkiye’de Almancı, Almanya’da yabancı.
Sayın Başkan,
değerli milletvekilleri; uzman erbaşlarımızın durumu ise içler acısıdır.
Yapılan bütün iyileştirmelerden mahrum bırakılan uzman erbaşlar kendi
kaderleriyle baş başa kalmışlardır. Türk Silahlı Kuvvetleri bünyesindeki subay,
astsubay, uzman jandarma, sivil memur kadrolarının tamamına çalışma yıllarına
göre ek gösterge hakkı getirilmiştir, sadece uzman erbaşların ek göstergesi
yoktur. Uzman erbaşlara da tahsil ve kıdem yıllarına göre ek göstergeleri
verilmeli, bu haksızlık ve adaletsizlik acilen giderilmelidir.
Uzman erbaşların
sağlık ve disiplin mevzuatı da benzer görev yapanlarla eşit hâle
getirilmelidir. Yürürlükteki mevzuata göre, uzman erbaşların doksan günü aşan
hava değişimi ve rapor hâllerinde orduyla ilişkileri kesilmektedir. Sadece
kanser ve bazı hastalıklar ilişik kesmekten istisna tutulmuş ancak trafik
kazası sonucu oluşan ağır yaralanma ve sakatlanmalar ne yazık ki unutulmuştur. 
Uzman
erbaşlarımızın yaşadığı bir diğer sorun da emeklilik sorunudur. 45 yaşına gelen
uzman erbaşlar, maaşlı emekliliği hak edene kadar Türk Silahlı Kuvvetleri
bünyesinde sivil memur olarak çalışmakta, süreleri dolar dolmaz da zoraki
emekli edilmektedirler.
Uzman erbaşların
kamu kurum ve kuruluşlarının kadrolarına aktarılmaları mevzuatı ise kurumların
keyfine bırakılmış, kapsayıcı ve zorlayıcı bir düzenleme yapılmamış,
özelleştirme mağdurları için yapılan uygulama bu kardeşlerimizden
esirgenmiştir. 
Sayın Başkan,
değerli milletvekilleri; astsubaylarımızın durumu da uzman erbaşlardan
farksızdır. Şimdi, astsubaylarımızla ilgili bana ulaşan çok üzücü bir bilgiyi
burada üzülerek paylaşmak istiyorum. Bakınız, kasım ayında, on dört gün içinde
tam 6 astsubayımız çeşitli sebeplerle intihar etmiştir. Haberi bize intikal
ettiren Türkiye Emekli Astsubaylar Derneği mobbing,
baskı, ekonomik yetersizlikler, hukuk dışı uygulamalar gibi sebepler
belirtmişlerse de konu derinlemesine araştırmaya, incelenmeye ve çözüme
muhtaçtır. Astsubaylarımızın bu Hükûmete dertlerini anlatabilmek için acaba
daha ne yapmaları gerekiyor? Türk milletinin vicdanını kanatan subay ve
astsubay intiharları derhâl araştırılmalı, altında yatan sebepler her neyse
ortaya çıkarılmalı ve çare bulunmalıdır. 
Sayın Başkan,
değerli milletvekilleri; Hükûmetin rayından çıkardığı asker alma sistemi yapboz
tahtasına dönmüş, ipin ucu kaçmıştır. Hepinizin bildiği gibi, her defasında
“son kez” denilerek bedelli askerlik düzenlemesi yapılmış, düzenlemede
temel eğitim de kaldırılmış ve -daha önceki konuşmalarımda da değindiğim gibi-
resmen, bedelli muafiyet uygulamasına geçilmiştir. Aklına esen AKP sözcüsünün
bedelli açıklaması yapması hem Sayın Millî Savunma Bakanını hem de beklenti
içinde olan on binlerce genci ve onların ailelerini zor durumda bırakmaktadır.
Bedelli askerlik uygulamasının sürekli gündemde tutulması başta olmak üzere,
AKP iktidarının uyguladığı millî savunma politikaları gençlerimizi askerlikten
soğutmaktadır. Aralık 2013 tarihi itibarıyla Türk Silahlı Kuvvetlerindeki erbaş
ve er sayısı 434.797’dir; oysa bugün, asker kaçağı sayısı bu rakamların çok
üzerindedir. 
Daha geçen yıl
bedelli askerlikte sezon sonu kampanyasını yürürlüğe koyan iktidar, bu yıl ise
asker kaçağı sayısındaki rekor artışı rekor cezalarla önlemeye çalışmaktadır.
Oysaki önümüzde duran bu çelişkili tablo AKP iktidarının eseridir, tıpkı yazboz
tahtasına çevrilmiş ve ele yüze bulaştırılmış eğitim ve sağlık sistemi gibi.
AKP iktidarı gerek dış politikada ve gerekse millî savunma politikasında her
defasında aynı hataları yapmakta ama farklı sonuçlar beklemektedir. İktidarın
dış politikadaki ufuksuz, basiretsiz ve tutarsız tavrı, maalesef, Türkiye'nin savunma
ve güvenliğine büyük zarar vermektedir.
Değerli
arkadaşlar, Doğu Akdeniz’de yaşanan gelişmelere özellikle dikkatinizi çekmek
istiyorum. Türkiye'nin güvenliği için hayati önem taşıyan Doğu Akdeniz’de
kurulan ittifakları görmezden gelemeyiz. Nitekim,
Kıbrıs Rum Yönetimi fırsatı kaçırmamış, vakit geçirmeden Mısır’la iş birliğine
başlamıştır; taraflar arasında Mısır’ın doğal gaz aramada Rum yönetimine teknik
destek sağlaması ve ekonomik iş birliği konularında anlaşma sağlanmıştır. Oysa
bütün bunlar olmadan Kuzey Kıbrıs Türk Cumhuriyeti Cumhurbaşkanı Sayın Derviş
Eroğlu’nun uyarısı gazetelere yansımıştı. Sayın Eroğlu âdeta isyan etmiş,
“Türkiye kiminle ters düşerse, Rum ve Yunan, orayla ilişkilerini geliştirmek,
yeni anlaşmalar yapmak için harekete geçiyor. İşte İsrail,
son olarak da Mısır. Eğer Mısır’la Yunanistan anlaşırsa bu bizi
sıkıntıya sokar.” demiştir. Lüzumsuz yere kavga ettiğiniz Mısır’la bizi
getirdiğiniz durum da maalesef budur. 
Sayın Başkan,
değerli milletvekilleri; Türkiye’nin güney sınırlarının güvenliği Antalya’dan,
Mersin’den değil, Kıbrıs’ın da ötesinden başlar. AKP iktidarının tıpkı
stratejik derinlik politikasıyla uygulamaya koyduğu dış politikası gibi millî
savunma politikası da Akdeniz’in derin sularında batmıştır.
“Güney sınırı”
derken sadece Doğu Akdeniz’i kastetmiyoruz. Esas fecaat Suriye sınırımızda
yaşanmaktadır. Malumlarınız olduğu üzere, ülkemizin komşularıyla en uzun kara
sınırı Suriye sınırıdır. Sayın Başbakanın “kardeşim Esad” söylemi “kanlım Esed”e dönüşmüş, bu “U” dönüşü Türkiye’ye çok pahalıya mal
olmuştur. AKP iktidarı bölücü terör örgütü PKK’nın Suriye kolu PYD’nin elebaşı Salih Müslim’e yol vermiş, Salih Müslim de
bu yoldan yürüyerek kuzey Suriye’de özerk Kürdistan kuracaklarını açık ve net
bir şekilde ifade etmiştir. Böylece AKP iktidarı Türkiye’yi Suriye’de yeni bir
batağa saplamış ve bölücü çevrelerin deyimiyle sözde batı Kürdistan’ı kendi
elleriyle inşa etmiştir. 
AKP iktidarı
döneminde Türkiye, denizde gemisine operasyon yapılıp vatandaşları katledilen,
havada uçağı düşürülen, karada şehirleri bombalanıp katliam yapılan bir ülke
konumuna düşürülmüştür. Son olarak yapılan araştırmalara göre de bu bölgede
Türkiye, ne yazık ki, üzülerek söylüyorum, sözüne güvenilmeyen, yalancı ve
herkesi arkadan hançerleyebilecek bir ülke algısına sahip olmuştur. Bu kötülüğü
Türkiye’ye yapmaya hiç kimsenin hakkı yoktur. 
Sayın Başkan,
değerli milletvekilleri; bölücü, ayrılıkçı çevreler, “Kürdistan” diye diye, bu
söylemi maalesef Sayın Başbakana da kabul ettirmişlerdir. Cumhuriyet tarihinde
ilk kez bir Başbakan “Kürdistan” ifadesini kullanmış, bölücü çevrelerin
emellerine can suyu vermiştir.
Şimdi buradan
soruyoruz: Batısı Suriye’de, doğusu İran’da, güneyi Irak’ta olan bu sözde
Kürdistan’ın kuzeyi hangi galaksidedir acaba? “Hadi canım sen de, ne var
burada, Osmanlıda da Lazistan ve Kürdistan eyaletleri
vardı.” derseniz bu ülkeyi kendi ellerinizle bölersiniz, milletin arasına
ayrılığı, tefrikayı sokarsınız. Ondan sonra, dünyanın en mükemmel savunma ve
güvenlik politikasını da uygulasanız bölünmeyi önleyemezsiniz. 
Millî Şairimiz
Mehmet Akif’in dediği gibi “Girmedikçe bir millete tefrika düşman giremez/
Toplu vurdukça yürekler onu top sindiremez.”
ÖZDAL ÜÇER (Van)
– Mehmet Akif’i niye sürdüler? 
KORAY AYDIN
(Devamla) - Değerli arkadaşlar, bölücü ve ayrılıkçı cephe hızını alamamış ve
nihayet 2014 yılı bütçe kanunu tasarısının Plan ve Bütçe Komisyonu Raporu’na
muhalefet şerhi olarak defalarca “Kürdistan” ibaresini yazdırmıştır. Milliyetçi
Hareket Partisinin ve liderinin kararlı tutumu ve yaklaşan yerel seçimler
nedeniyle paniğe kapılan AKP iktidarı, acilen müdahale ederek “Kürdistan” şerhi
düşülen eki kitapçıktan çıkarmıştır. Şimdi bazı AKP sözcüleri, televizyon televizyon dolaşıp “Kürdistan ibaresini çıkarmamıza en çok
MHP üzüldü çünkü seçimlerde bu konuyu propaganda malzemesi yapacaklardı.”
diyorlar. Oysaki “Kürdistan” ibaresini o kitapçıktan çıkarttıran irade
Milliyetçi Hareket Partisinin bölücü ihanet karşısındaki çelikten iradesidir.
Esas şimdi turpun
büyüğü heybede beklemektedir. AKP, BDP, PKK ortaklığında hazırlanan ve
İmralı-Kandil hattında son şekli verilen sözde demokratikleşme paketlerinin
ilki Parlamentoya sunulmuştur. İşte o bölünme paketinde Kürtçe eğitim vardır,
Kürtçe tabela vardır, teröristlere siyaset serbestisi ve eş başkanlık hakkı
vardır, velhasıl, sözde Kürdistan’ın altyapı hazırlıkları vardır. 
Sayın Başkan,
değerli milletvekilleri; Sevr paçavrasını paramparça eden Türk milleti, yeniden
sahnelenen bu yüz yıllık oyunu da bozacaktır. Vatanımızı paramparça etmeyi ve
Anadolu’daki Türk-İslam varlığına son vermeyi amaçlayan Sevr Barış
Anlaşması’nın bir bölümünü, çoğu kimse tarafından bilinmeyen ve ders
kitaplarında yer almayan bir bölümünü burada dikkatlerinize sunuyor ve bütün
Türk milletini düşünmeye davet ediyorum.
Anlaşmanın orijinali elimde. 1920’de Paris’te imzalanan Sevr Anlaşması III. Kısım, madde
başlığı “Kürdistan”, madde 62: “İngiliz, Fransız ve İtalyan temsilcilerinden oluşan
bir komisyon kurulacak ve altı ay içinde Kürtlerin sayıca fazla olduğu
vilayetlerin yerel özerkliği sağlanacaktır.”
Madde 63:
“Osmanlı Hükûmeti 62’nci maddede öngörülen komisyonların kararlarını, kendisine
bildirildiğinden başlayarak üç ay içinde kabul etmeyi ve yürürlüğe koymayı
şimdiden taahhüt eder.”
Madde 64: “Anlaşmanın yürürlüğe girmesinden bir yıl sonra 62’nci
maddede belirtilen bölgelerdeki Kürtler bu bölgelerdeki nüfusun çoğunluğunun
Türkiye'den bağımsız olmak istediklerini kanıtlayarak Milletler Cemiyeti
Konseyine başvururlarsa, Konsey de bu nüfusun bağımsızlığa yetenekli olduğu
görüşüne varırsa ve bu bağımsızlığı onlara tanımayı Türkiye'ye tavsiye ederse,
Türkiye bu tavsiyeye uymayı, bu bölgeler üzerindeki bütün haklarından ve
sıfatlarından feragat etmeyi şimdiden taahhüt eder.”
Şimdi buradan
soruyorum: Dünkü Sevr Anlaşması’nın “Kürdistan” bölümüyle bugünkü sözde çözüm
sürecinin ne farkı var Allah aşkına? MHP olarak bir kez daha uyarıyoruz: Sözde
çözüm sürecinin varacağı yer, aşama aşama Türk vatanının
parçalanmasıdır. Sözde çözüm sürecinin varacağı yer, emperyalistlerin yüz
yıllık emeli olan Sevr’in hayata geçirilmesidir. 
Şimdi “Bütün
bunları nereden çıkarıyorsunuz? Siz muhalefet olsun diye mi niyet okuyorsunuz?”
diyenler çıkabilir, oluyor da zaten zaman zaman. Onlara bugüne kadar
gerçekleşen adımları teminat olarak gösteriyor ve bir kez daha uyarıyoruz:
Milliyetçi Hareket Partisinin yaptığı, niyet okumak değil, tarih okumaktır. Hiç
kimse Türklerin bin yıllık mütevazılığını âcizlik
sanmasın. Türk milleti uysal bir koyun gibi başını celladına uzatmayacak,
varlığına ve birliğine yönelen hain saldırıyı mutlaka bertaraf edecektir. 
Bu duygu ve
düşünceler içinde, 2014 yılı bütçesinin ülkemize ve milletimize hayırlı uğurlu
olmasını yüce Allah’tan niyaz ediyor, Milliyetçi Hareket Partisi Grubu adına
hepinizi saygılarımla selamlıyorum. (MHP sıralarından alkışlar)
BAŞKAN – Teşekkür
ederim.
Böylelikle
Milliyetçi Hareket Partisi Grubu adına konuşmalar tamamlandı.
Şimdi Barış ve
Demokrasi Partisi adına grup konuşmalarına geçiyoruz.
Birinci konuşmacı
Mülkiye Birtane, Kars Milletvekili.
Buyurun. (BDP
sıralarından alkışlar)
Süreniz on beş
dakikadır.
BDP GRUBU ADINA
MÜLKİYE BİRTANE (Kars) – Teşekkürler Sayın Başkan.
Sayın Başkan,
değerli milletvekilleri; 2014 Yılı Merkezi Yönetim Bütçe Kanunu Tasarısı’nın
Sanayi Bakanlığı ve bağlı kurumları hakkında söz aldım. Ekranları başında
bizleri izleyen halkımızı, tutuklu milletvekillerimiz Sayın Hatip Dicle, Sayın
İbrahim Ayhan, Sayın Selma Irmak, Sayın Faysal Sarıyıldız, Sayın Kemal Aktaş ve
Sayın Gülser Yıldırım’ı ve sizleri saygıyla
selamlıyorum.
Bütçe
görüşmeleri, halkı ortaklaştırmayan, katılımcı hassasiyetten uzak, muğlak ve geçiştirmeci bu tutumla, demokratik katılımcılığı esas
almadan, toplumun en geniş kesimlerinin müzakere ve onayına başvurulmadan
hazırlanmış ve Genel Kurulda da aynı anlayışla görüşülmeye devam etmektedir.
Bakanlık hakkında görüş bildirmeden önce, aynı anlayışın tezahürü olan,
bütçenin neden tek güçle yönetildiğini daha iyi anlamamızı sağlayacak, halk
iradesini yok sayan iktidar anlayışıyla yıllardır cezaevinde siyasi rehin
olarak tutulan milletvekillerimiz hakkında konuşacağım.
Sayın Başkan,
değerli milletvekilleri; bütçe hakkı, halkın toplanan vergilerinin nasıl
harcandığının hesabını siyasal iktidardan sormak anlamına gelmektedir. Ancak,
iktidarın bütçe politikaları bu hakkı ortadan kaldırmıştır. 
Bütçe görüşmeleri
sadece demokratik katılımcılığı ihlal ediyor değil, aynı zamanda Türkiye ve
Kürdistan milletvekillerinin katılımını da engellemektedir. Kürdistan’ın Amed Milletvekili Sayın Hatip Dicle, Riha
Milletvekili Sayın İbrahim Ayhan, Şırnak milletvekilleri Sayın Selma Irmak ve
Sayın Faysal Sarıyıldız, Van Milletvekili Sayın Kemal Aktaş ve Merdin
Milletvekili Sayın Gülser Yıldırım milletvekili
seçildikleri hâlde halk iradesini kullanma yetkileri ellerinden alınmıştır.
24’üncü Dönem milletvekilleri olarak seçilmişlerdir ancak dönem bitmek üzere,
milletvekilleri ise hâlâ cezaevindedir. 
Bugün partimizin
yaptığı basın toplantısındaki metnimizde de dile getirildiği gibi, kendilerine
isnat edilen fiil siyaset yapmaktır. Bu da düşünce, örgütlenme ve siyaset
özgürlüğü kapsamındadır. Vekillerimiz diğer tutuklu siyasetçiler gibi yıllardır
cezaevinde siyasi rehine olarak tutulmakta ve uzun tutuklulukla, aslında,
açıkça yargısız bir infazla yüz yüze bırakılmaktadırlar. Tutuklu bulundukları
süre dikkate alındığında, ceza alsalar bile alacakları cezanın infazını çoktan
tamamlamış durumdadırlar. Demokratik rejim anlayışını “Ben bildiğimi yaparım,
beğenmezsen sandıkta bana oy vermezsin.” tutumu ile bir sandığa sığdıracak
kadar daraltmış olan Sayın Başbakana soruyoruz: Madem demokrasi sandık başında
hayat buluyorsa, Kürdistanlıların oy verdikleri, ezici çoğunlukla seçtikleri
temsilcileri neden cezaevindedir? Sayın Hatip Dicle’nin vekilliği neden
düşürülmüştür? Ona oy veren 85.945 kişinin sandık başına giderek gösterdiği
iradeye iktidarınız tarafından saygı gösterilmiş midir? Bu irade hangi gerekçe
ile cezaevinde tutuluyor? Sayın Hatip Dicle ve diğer tüm milletvekillerimiz
seçilmiş olmasalardı hâlâ cezaevlerinde olacaklar mıydı?
Kürdistan’da
vekiller cezaevinde tutuluyor, İstanbul’da tahliye ediliyor. “Demokratik
siyaset” diyeceksin, gerillaları siyaset yapmaya çağıracaksın, Kürdistan
milletvekillerini cezaevinde tutacaksın. Sayın Başbakan meydanlarda “Kürdistan”
diyecek, hâkimi, savcısı “Kürt”e, “Kürdistan” sözüne
ceza yağdıracak “Halk iradesi”, “halkın sözcüleri, hizmetçisi” diyeceksin,
milletvekillerini cezaevinde tutacaksın. Buna ne denir? Ancak
ve ancak, kandırmaca siyaseti. 
Şu an cezaevinde
tutuklu bulunan Kürtlerle birlikte tutuklu milletvekillerine oy vermiş tam
356.104 Kürdistanlı da cezaevindedir. Bu durumda hangi demokrasiden
bahsedilebilir? Demokrasi, iktidarın tek güç olduğu sistemler olmadığı gibi,
sandıkta oy kullanmakla da sınırlandırılamaz. Parlamenter temsilî demokrasi ile
Meclise girmeye hak kazanmış kişilerin Meclis dışında tutulması, iktidarların
“İstediğimi yaparım.” dediği otoriter rejimlere özgü bir durumdur. Bu kişiler
cezaevinden çıktıklarında Meclise gelecekler. Kaçma şüpheleri yok, delil
karartma gibi bir durumları yok ki. Zaten, neyle suçlandıklarını bizler de, onlar da, hâkimler ve
savcılar da bilmiyor. Bu hukuk garabetinden kurtulmak, bu ayıbı ortadan
kaldırmak gerekiyor. Tutukluluk hâllerinin devamı, demokrasinin, hukukun,
adaletin, halk iradesinin, seçme ve seçilme hakkının hapiste tutulmasıdır. 
En son Anayasa
Mahkemesi Sayın Balbay’la ilgili bir karar verdi ve bu karar, hiçbir tartışma
götürmeksizin, bağlayıcı bir nitelik taşımaktadır. Bu karara göre tüm
seçilmişlerin serbest bırakılması gerekiyor ancak buna rağmen idare ve yargı
organları bu karara uymamaktadır. Anayasa Mahkemesinin vermiş olduğu kararın
tartışmasız yerine getirilmesi gerekirdi. Ancak, bugün, Diyarbakır 5. ve 6.
Ağır Ceza Mahkemeleri tutuklu vekillerimizin tahliye taleplerini oy çokluğuyla
reddetmiştir. Bu karar hukuki değil, siyasi bir karardır. Yargı, bağımsız ya da
bağımlı olarak, tutuklu vekillerimiz ve siyasetçilerimize karşı ayrımcı bir
tutum izlemektedir. Bu karar bir hukuk skandalıdır, bir çifte standarttır. Bu
karar yıllardır sık sık dile getirdiğimiz “Yasalar Fırat’ın doğusunda, ayrı
batısında ayrı işliyor.” söylemimizin doğrulandığını göstermektedir.
Buradan bir kez
daha Hükûmete sesleniyoruz: Kürdistan milletvekilleri serbest bırakılmalıdır.
Halk iradesinin Meclise yansıması sağlanarak Türkiye bu ayıptan ancak
kurtulabilir. Kürtler bu kararı kabul etmiyor ve şiddetle kınıyorlar. 
Sayın Başkan,
değerli milletvekilleri; şimdi Sanayi Bakanlığının bütçesi üzerine konuşmamı
devam ettirmek istiyorum. 
Türkiye’de sanayi
dağılımı dengesiz olarak yoğunlaşmıştır. Yerel düzeyde çalışmalar yürütülüp
bölgelerin potansiyelleri doğrultusunda sanayinin geliştirilmesi için politika
yürütülmediği gibi, küçük ve orta ölçekli işletmelerin ekonomideki rolünü ve
etkinliğini artırmaya dönük kalıcı önlemler de alınmamaktadır. Bu nedenledir
ki, sanayileşme tekelleşerek büyümekte, bu olgu ise gelir dağılımındaki
adaletsizliği giderek boyutlandırmaktadır. Sanayideki tekelleşme aynı zamanda
doğanın ve doğal kaynakların da yok edilmesine, doğanın sermaye doğanın sermaye
sahiplerince çıkarları doğrultusunda özel mülkiyet gibi kullanılmasına sebep
olmaktadır. Bölgelerin ekonomik potansiyelleri doğrultusunda kırsal kalkınma
stratejileri geliştirilmediği gibi, geri bırakılmış bölgelerin kaynakları metropollere taşınmaktadır. Bugüne kadar tüm zorluklara
rağmen ayakta kalmış fabrikalar kapatılmış, hayvancılık ve tarım, girdi
fiyatlarının yükseltilmesi ile baltalanmıştır.
Karadeniz, İç
Anadolu, Doğu ve Güneydoğu Anadolu Bölgelerinin doğal kaynakları bölgelerin
kendi ihtiyaçları için kullanılmamaktadır. Bu bölgelerde binlerce köy hâlâ
elektriksizdir. Bölgelerin kendi kaynakları ile hayvancılık ve tarım
alanlarında işletmeler ve buna bağlı olarak milyonlarca istihdam alanı açma
olanağı varken, bu bölgeler metropoller ve
sanayileşmiş bölgelerin sömürgesi hâline getirilmiştir. Köylüler üretimden
koparılarak, metropollerde ucuz iş gücü kaynağı yapılmıştır.
Aynı zamanda kentsel alanlarda üretim ve ticaretin gelişmesine yönelik etkin
iktisadi politikaların olmaması, doğu ve güneydoğu bölgeleri ile batı bölgeleri
arasındaki iktisadi gelişmişlik farkını artan oranda açmaktadır. Bölgesel
eşitsizlik, Doğu Karadeniz ve İç Anadolu Bölgeleri ve bazı Ege ve Akdeniz
illeri için de geçerlidir.
Değerli
milletvekilleri, Türkiye'de de uygulanmakta olan ekonomi politikalarıyla, hızla
iç inisiyatif kaybedilmekte, ekonominin kontrolü
küresel finans çevrelerine bırakılmakta ve dışa bağımlılık oranı her geçen gün
artmaktadır çünkü sanayinin lokomotifi sayılabilecek stratejik ve büyük ölçekli
kuruluşlar hızla özelleştirilmiş, sabit sermaye yatırımları da düşmüştür.
Kamunun ekonomik alandan çekilmesine hız vermek adına KİT yatırımları
kesilmiştir. Yeni sanayi modelleriyle birlikte ithal kaynak kullanımı
artmıştır. Sürdürülen ekonomi politikalarıyla, cari işlemler açığı 1990’lı
yılların ikinci yarısından itibaren ortalama 1,3 milyar dolar iken 2013 yılının
ilk sekiz ayında 44 milyar 293 milyon dolara ulaşmıştır. 2002 yılında 129,6
milyar dolar olan Türkiye’nin dış borç stoku her yıl artarak büyümeye devam
etmektedir. 2013 yılı ikinci çeyreğinde borç stoku 367,3 milyar dolara
yükselmiştir. İhracata yönelik üretim yapan sanayi kollarında kullanılan ham
maddelerin ithalatla karşılanma oranları 2002 yılında yüzde 60 iken bu sayı
2012’de yüzde 70’lere çıkmış, ihracat, artan ithalata bağımlı kılınmıştır. 
Sanayi Genel
Müdürlüğü tarafından 2012 yılında hazırlanan “81 İl Durum Raporu” verilerinden
alınan bilgilere göre, sanayi işletmelerinin yüzde 71’i 12 ilde toplanmıştır.
Bu işletmelerin yüzde 31 gibi çok büyük bir bölümü İstanbul’da, 2’nci sırada
yer alan Bursa’da yüzde 8’i, Ankara’da yüzde 7’si, İzmir’de ise yüzde 5’i
kümelenmiştir. Aynı rapora göre toplam sanayi işletmelerinin bölgelere
dağılımları ise, Marmara Bölgesi yüzde 48, İç Anadolu Bölgesi yüzde 17, Ege
Bölgesi yüzde 14, Akdeniz Bölgesi yüzde 8, Karadeniz Bölgesi yüzde 6, Güneydoğu
Anadolu Bölgesi yüzde 5, Doğu Anadolu Bölgesi yüzde 2 olarak ifade edilmiştir. 
ÖZDAL ÜÇER (Van)
– Yani Kürdistan yüzde 7 yapıyor toplamda. 
MÜLKİYE BİRTANE
(Devamla) – Bu tabloda, bölgeler arasında var olan dengesiz yığılmalar bölgenin
kendi içerisinde de görülmektedir. Bu da belli illerde yığılmış olarak
görülmektedir. 
Bölgeler arası
ekonomik farklılıkların giderilmesi için ham madde, enerji, sermaye, teknik iş
gücü, ulaşım, pazar sahası gibi alanlarda eksikliği olan bölgelerde, bölgenin
kendine özgü şartları da göz önünde bulundurularak sorunları giderici özel
tedbirler alınmalıdır.
Sayın Başkan,
değerli milletvekilleri; sanayi stratejisi üretiminde önemli veriler sağlayacak
olan sanayi envanteri hâlen tamamlanmış değildir. 2008
yılında dönemin Sanayi Bakanı tarafından bu konuda çalışmanın müjdesi verilmiş
olmasına rağmen, envanter çalışması hâlen
yapılmamıştır. Bugün bir ülkenin ekonomisinin uluslararası pazarda rekabet
edebilmesinin temel unsurlarından birisi, hiç şüphesiz ki iyi işleyen bir fikrî
mülkiyet sistemidir. Markalar hakkında bir kanun henüz çıkarılmış değildir.
Marka hakkını güvence altına alan hukuki mevzuatın, 556 sayılı Kanun Hükmünde
Kararname olduğunu biliyoruz. Marka, patent, endüstriyel fikri mülkiyet
hakkının kanun hükmünde kararnameler çerçevesinde güvence altına alınması
amaçlanmış…
(Mikrofon
otomatik cihaz tarafından kapatıldı)
BAŞKAN – Teşekkür
ederim.
MÜLKİYE BİRTANE
(Devamla) - …ancak markaların koruma altına alınması konusunda cezai ve
ekonomik yaptırımlar olsa da bu hukuki düzenleme henüz yeterli oranda
yapılmamıştır diyor, hepinizi saygıyla selamlıyorum. (BDP sıralarından
alkışlar) 
BAŞKAN – Teşekkür
ederim.
S. NEVZAT KORKMAZ
(Isparta) – Sayın
Başkan…
BAŞKAN – Bir
dakika…
Sayın
Milletvekili, biraz önce kürsüde söylediğiniz sözleri yasama dokunulmazlığı
çerçevesinde düşünsem bile, Türkiye Büyük Millet Meclisi üyeleri seçildikleri
bölgeyi veya kendilerini seçenleri değil, milleti temsil ederler; biz hepimiz
Türkiye milletvekilleriyiz der, teşekkürlerimi sunarım.
S. NEVZAT KORKMAZ
(Isparta) – Sayın Başkan…
BAŞKAN – Buyurun.
V.- AÇIKLAMALAR (Devam)
9.- Isparta Milletvekili S. Nevzat Korkmaz’ın, Kars
Milletvekili Mülkiye Birtane’nin 506 sıra sayılı
Bütçe Kanunu Tasarısı ile 507 sıra sayılı Kesin Hesap Kanunu Tasarısı’nın on
birinci tur görüş-melerinde BDP Grubu adına yaptığı
konuşmasındaki bazı ifadelerine ilişkin açıklaması
S. NEVZAT KORKMAZ
(Isparta) – Türkiye Cumhuriyeti Anayasası’na göre, Türkiye Cumhuriyeti millî ve
üniter bir devlettir. Bu topraklar üzerinde, Türkiye
Cumhuriyeti otoritesi dışında herhangi bir siyasal otorite yoktur. Bunun
kayıtlara geçirilmesini istiyorum. Ancak üzüntü duyduğum husus şudur: Türkiye
Cumhuriyeti devleti Hükûmetinin 2 bakanı ve siyasal çoğunluğu temsil eden…
BAŞKAN – Kimseyi
itham etmeyin Sayın Korkmaz, siz kendi düşüncelerinizi söyleyin.
S. NEVZAT KORKMAZ
(Isparta) – …Adalet ve Kalkınma Partisinden de bu gerçekleri kayıtlara
geçirmelerini hassaten rica ediyorum. 
BAŞKAN – Siz
kendi düşüncelerinizi söyleyin Sayın Korkmaz. 
S. NEVZAT KORKMAZ
(Isparta) – Evet, bizim düşüncelerimiz bu. Onlar da kendi düşüncelerini, müspet
veya menfi, açıklasınlar Sayın Başkan.
BAŞKAN – Biz
Divan olarak, burada, kendi aramızda, benim söylediğim şeyleri söyleme kararı
aldık ve bunları söyledik. Anayasa’nın hükmünü hatırlattık. 
Teşekkür ederim.
S. NEVZAT KORKMAZ
(Isparta) – Sayın Başkanım, size de itiraz ediyorum. Sayın Başkanım…
BAŞKAN – Buyurun.
S. NEVZAT KORKMAZ
(Isparta) – Benim bu itirazıma Hükûmet de cevap verebilir, AKP Grubu da cevap
verebilir.
BAŞKAN – Ayakta
duruyor Grup Başkan Vekili.
S. NEVZAT KORKMAZ
(Isparta) – Siz orada benim düşüncelerime karşı çıkan bir görüş ifade
edemezsiniz.
BAŞKAN – Ben
karşı çıkmıyorum, sadece düzeni sağlamakla meşgulüm, usulü uyguluyorum.
S. NEVZAT KORKMAZ
(Isparta) – Hayır efendim, bu yaptığınız öyle bir şey değil.
BAŞKAN – Yanlış
algıladınız.
S. NEVZAT KORKMAZ
(Isparta) – Kesinlikle taraf gibi konuşuyorsunuz, Adalet ve Kalkınma Partisinin
Grup Başkan Vekili gibi. Burada Hükûmet de var, AKP Grubu da var; onlar
kendilerini savunabilir.
AHMET AYDIN
(Adıyaman) – Müsaade edersen, biz de cevap vereceğiz.
BAŞKAN – Yalnız,
ayakta duruyor Grup Başkan Vekili Sayın Korkmaz. Ben Divan olarak açıklamamı
yaptım, siz yaptınız, şimdi Sayın Aydın’ı dinleyeceğim.
Buyurun…
S. NEVZAT KORKMAZ
(Isparta) – Bırakın o açıklamayı onlar yapsın.
BAŞKAN – Usulü
uyguluyoruz lütfen…
Buyurun Sayın
Aydın.
S. NEVZAT KORKMAZ
(Isparta) – Hayır, usulle alakası yok.
10.- Adıyaman Milletvekili Ahmet Aydın’ın, Kars
Milletvekili Mülkiye Birtane’nin 506 sıra sayılı
Bütçe Kanunu Tasarısı ile 507 sıra sayılı Kesin Hesap Kanunu Tasarısı’nın on
birinci tur görüş-melerinde BDP Grubu adına yaptığı
konuşmasındaki bazı ifadelerine ilişkin açıklaması
AHMET AYDIN
(Adıyaman) – Sayın Başkanım, tabii, müsaade ederlerse aynı şekilde biz de
ifadeleri tutanağa geçirecektik.
Bir defa,
Anayasa’mızın çok açık hükümleri var. Seçildiği bölgelerden ziyade her
milletvekili Türkiye'nin tamamını temsil eder. Dolayısıyla, her milletvekili,
seçilen her milletvekili Türkiye milletvekilidir, başka bir ilden seçilse dahi.
ÖZDAL ÜÇER (Van)
– O zaman, Amed Milletvekili Hatip Dicle Türkiye
milletvekili olarak bu Mecliste niye yer almıyor?
AHMET AYDIN
(Adıyaman) – Kaldı ki illeri o bölgeyle
o şekilde tanımlamanın da doğru olmadığını ifade etmek isterim.
Yine, aynı
şekilde, “Sayın Başbakan meydanlarda ‘Kürdistan’ lafını kullanıyor, ondan sonra
vekilleri içeride tutuyor.” diyor. Bir defa, kararı veren yargı mercileridir.
Bizler hiçbir zaman… Tabii ki onların aday olması sürecinde bizler de tutuklu
birinin aday yapılmaması gerektiğini, aksi takdirde yarın yargı karar verse
yargının kararına herkesin saygı duyması gerektiğini ifade ettik. Bağımsız
yargının verdiği karar ama gelinen noktada milletvekillerinin, tabii, tutuklu
olarak devamı noktasında bizler de bu noktada arzulu değiliz ama yargının
kararıdır, siyasi bir karar değildir.
PERVİN BULDAN
(Iğdır) – Siyasi bir karardır!
BAŞKAN – Teşekkür
ederiz Sayın Aydın.
S. NEVZAT KORKMAZ
(Isparta) – Efendim, Hükûmetin de bir açıklaması olmalı buna.
AHMET AYDIN
(Adıyaman) – Yine, aynı şekilde, Sayın Başbakanımızın…
S. NEVZAT KORKMAZ
(Isparta) – Sayın Millî Savunma Bakanının da bir açıklaması olmalı, özellikle.
BAŞKAN – Sayın
Korkmaz, müsaade ederseniz, Meclisi ben idare edeyim, izin verirseniz eğer! 
S. NEVZAT KORKMAZ
(Isparta) – Efendim, biz Milliyetçi Hareket Partisi Grubu olarak Türk Silahlı
Kuvvetlerinin siyasal temsilcisi Millî Savunma Bakanından bir açıklama
bekliyoruz.
BAŞKAN – Hükûmete
sıra geldiği zaman da bu konuyla ilgili bir şey söylemezse o zaman eleştirinizi
yaparsınız Sayın Korkmaz.
PERVİN BULDAN
(Iğdır) – Sayın Başkan, Sayın Korkmaz grup başkan vekili değil. Bizden bir arkadaş
kalkıp karşı çıksaydı izin vermezdiniz.
AHMET AYDIN
(Adıyaman) – Sayın Başkanım…
BAŞKAN – Vermedim
zaten, açıklama yaptı Sayın Pervin Buldan. 
PERVİN BULDAN
(Iğdır) – Vermeyin o zaman, neden konuşuyor?
BAŞKAN – Ben de
kendisine usulü hatırlatıyorum Sayın Buldan.
PERVİN BULDAN
(Iğdır) – Sayın Korkmaz grup başkan vekili değil ama…
S. NEVZAT KORKMAZ
(Isparta) – Ben grup yöneticisiyim.
BAŞKAN – Sayın
Buldan, usulü hatırlatıyorum, lütfen, yeter!
AHMET AYDIN
(Adıyaman) – Sayın Başkanım… Sayın Başkanım, müsaadenizle…
III.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2014 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/832) (S. Sayısı: 506) (Devam)
2.- 2012 Yılı Merkezi Yönetim
Kesin Hesap Kanunu Tasarısı, 2012 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2012 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi, Maliye Bakanlığı ve İçişleri
Bakanlığı Tarafından Sayıştaya Gönderilen Genel
Faaliyet Raporları ile Bu Raporlara İlişkin Sayıştay Değerlendirmesini İçeren
2012 Yılı Faaliyet Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2012 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2012 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/798, 3/1275, 3/1277, 3/1278,
3/1279) (S. Sayısı: 507) (Devam)
Ğ) BİLİM, SANAYİ VE TEKNOLOJİ BAKANLIĞI (Devam)
1) Bilim, Sanayi ve Teknoloji Bakanlığı 2014 Yılı Merkezî
Yönetim Bütçesi
2) Bilim, Sanayi ve Teknoloji Bakanlığı 2012 Yılı Merkezî
yönetim Kesin Hesabı
H) KÜÇÜK VE ORTA ÖLÇEKLİ İŞLETMELERİ GELİŞTİRME VE
DESTEKLEME İDARESİ BAŞKANLIĞI (Devam)
1) Küçük ve Orta Ölçekli İşletmeleri Geliştirme ve
Destekleme İdaresi Başkanlığı 2014 Yılı 
Merkezî Yönetim Bütçesi
2) Küçük ve Orta Ölçekli İşletmeleri Geliştirme ve
Destekleme İdaresi Başkanlığı 2012 Yılı Merkezî Yönetim Kesin Hesabı
I) TÜRK STANDARTLARI ENSTİTÜSÜ (Devam)
1) Türk Standartları Enstitüsü 2014 Yılı Merkezî Yönetim
Bütçesi
2) Türk Standartları Enstitüsü 2012 Yılı Merkezî Yönetim
Kesin Hesabı
İ) TÜRK PATENT ENSTİTÜSÜ (Devam)
1) Türk Patent Enstitüsü 2014 Yılı Merkezî Yönetim Bütçesi
2) Türk Patent Enstitüsü 2012 Yılı Merkezî Yönetim Kesin
Hesabı
J) TÜRKİYE BİLİMSEL VE TEKNOLOJİK ARAŞTIRMA KURUMU (Devam)
1) Türkiye Bilimsel ve Teknolojik Araştırma Kurumu 2014
Yılı Merkezî Yönetim Bütçesi
2) Türkiye Bilimsel ve Teknolojik Araştırma Kurumu 2012
Yılı Merkezî Yönetim Kesin Hesabı
K) TÜRKİYE BİLİMLER AKADEMİSİ (Devam)
1) Türkiye Bilimler Akademisi 2014 Yılı Merkezî Yönetim
Bütçesi
2) Türkiye Bilimler Akademisi 2012 Yılı Merkezî Yönetim
Kesin Hesabı
L) MİLLÎ SAVUNMA BAKANLIĞI (Devam)
1) Millî Savunma Bakanlığı 2014 Yılı Merkezî Yönetim
Bütçesi
2) Millî Savunma Bakanlığı 2012 Yılı Merkezî Yönetim Kesin
Hesabı
M) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2014 Yılı Merkezî Yönetim
Bütçesi
2) Savunma Sanayi Müsteşarlığı 2012 Yılı Merkezî Yönetim
Kesin Hesabı
BAŞKAN – Barış ve
Demokrasi Partisi adına ikinci konuşmacı Özdal Üçer,
Van Milletvekili. (BDP sıralarından alkışlar) 
Süreniz on
dakikadır. 
S. NEVZAT KORKMAZ
(Isparta) – Sayın Bakan, niye açıklamada bulunmadınız, niye açıklamıyorsunuz
efendim? Şimdi zamanıydı tam.
BİLİM, SANAYİ VE
TEKNOLOJİ BAKANI NİHAT ERGÜN (Kocaeli) – Ne zaman konuşacağımızı biliriz.
S. NEVZAT KORKMAZ
(Isparta) – Öyle mi?
BİLİM, SANAYİ VE
TEKNOLOJİ BAKANI NİHAT ERGÜN (Kocaeli) – Nasıl konuşacağımı da biliyorum.
S. NEVZAT KORKMAZ
(Isparta) – İtiraz edeceksiniz, itiraz, kayıtlara geçsin diye.
Hadi, bekliyorum
bakalım Sayın Bakan. 
BDP GRUBU ADINA
ÖZDAL ÜÇER (Van) – TÜBA ve TÜBİTAK bütçesi üzerine grubumuz adına söz almış
bulunmaktayım, Genel Kurulu selamlıyorum.
TÜBA’nın ve
TÜBİTAK’ın bütçesindeki usulsüzlüklere, yolsuzluklara girmeden önce, orada
çarçur edilen millî sermayeye girmeden önce, millî hassasiyetleri bu kadar
kabarık olan bir Meclise “Kürdistan” denilince neden bu kadar tepkisel
oldukları ilk kurucu Meclisin tarihine bakmaları konusunda ikazda bulunmak
istiyorum.
AYTUN ÇIRAY
(İzmir) – Orada doğru bilgi vermiyorsunuz.
GÜRKUT ACAR
(Antalya) – Kayıkçı kavgası yapıyorsunuz.
ÖZDAL ÜÇER (Van)
– O zamanki Kürdistan mebusları olmamış olsaydı, Erzurum Kongresi’nde
Kürdistanlılar olmamış olsaydı, bugün bu Meclis de olmayacaktı.
AYTUN ÇIRAY
(İzmir) – O zaman Kürdistan mı vardı, Osmanlı vardı.
HASAN ÖREN
(Manisa) – Amacınız üzüm yemek değil, bağcıyı dövmek.
ÖZDAL ÜÇER
(Devamla) – Bazen, bazı konuları… Eğer daha sonrasında, sistemin egemenleri o
mebusları darağaçlarına göndermemiş olsaydı, bugün bu Meclis olmamış olacaktı.
MALİK ECDER
ÖZDEMİR (Sivas) – Ya kardeşim, oraya katılanlar Türkiye Cumhuriyeti devletinin
altında, sen şimdi ayrıştırmaya çalışıyorsun ya!
ÖZDAL ÜÇER
(Devamla) – Millî şair olarak Rahmetli Mehmet Akif Ersoy’un sürgünde hangi ızdırapları yaşadığını bu Meclis neden görmüyor?
MALİK ECDER
ÖZDEMİR (Sivas) – Onunla aynı felsefede olman mümkün değil ki senin.
AYTUN ÇIRAY
(İzmir) – Sayın Başbakanla aynı fikirleri söylüyorsunuz.
ÖZDAL ÜÇER
(Devamla) – Rahmetli Mehmet Akif Ersoy neden İstanbul’da tedavi bile olamadı, o
millî şiiri yazan şair 1926’da neden buradan sürgün edildi, bunları tartışın.
“Kürdistan mıdır, değil midir” konusunda, 2 kere 2’nin 4 ettiği kadar basit bilimsel bir
gerçekliği, dünya insanlık tarihinde “Kürdistan” olarak geçen bir coğrafyayı,
bir ülkeyi yok saymak ancak bilim dışıdır, akıl dışıdır. 
AYTUN ÇIRAY
(İzmir) – Evet, Başbakanla aynı şeyleri söylüyorsunuz.
ÖZDAL ÜÇER
(Devamla) – Kürdistan bizim yurdumuzdur, ata yurdumuzdur, birlikte yaşadığımız,
barış içinde, demokratik birliktelik temelinde birlikte yaşayacağımız bir
ülkedir; Kuzeyi de Kürdistan’dır, güneyi de Kürdistan’dır, batısı da
Kürdistan’dır, doğusu da Kürdistan’dır. 
MALİK ECDER
ÖZDEMİR (Sivas) – Hepsi Türkiye Cumhuriyeti devletinin sınırları içerisinde
efendi! Bunların sizi aldattığına bakmayın, inanmayın böyle şeylere, Sayın
Başbakanın söylediklerine.
ÖZDAL ÜÇER
(Devamla) – Doğu Kürdistan’da İran halklarıyla, Güney Kürdistan’da Irak
halklarıyla, Batı Kürdistan’da Suriye halklarıyla, Kuzey Kürdistan’da da
Türkiye halklarıyla demokratik bir şekilde, birlikte…
GÜRKUT ACAR
(Antalya) – Kiminle kaç canı yakacaksınız?
ÖZDAL ÜÇER
(Devamla) – …eşitçe, kardeşçe yaşama temelinde bir özgürlük mücadelesinin
vekilleri…
AYTUN ÇIRAY
(İzmir) – Anayasal suç. 
ÖZDAL ÜÇER
(Devamla) – …Van Milletvekili Kemal Aktaş, aynı zamanda -Van’dan seçilmiş
olmasına rağmen- Türkiye Milletvekili Sayın Kemal Aktaş, hem Kürdistan hem
Türkiye Milletvekili olan, Amed’den seçilen Sayın
Hatip Dicle…
GÜRKUT ACAR
(Antalya) – Sınırları da söyle bari, sınırları da
söyle! Nereden geçiyor sınırlar? 
ÖZDAL ÜÇER
(Devamla) – … Ruha’dan seçilen Sayın İbrahim Ayhan,
Şırnak’tan seçilen Sayın Faysal Sarıyıldız… (CHP ve MHP sıralarından
gürültüler)
AYTUN ÇIRAY
(İzmir) – Sayın Başkan, anayasal suç, anayasal.
OKTAY VURAL
(İzmir) – Sayın Başkan, artık müdahale etmelisiniz. Türk milletine bu kadar
hakarete izin veremezsiniz. 
ÖZDAL ÜÇER
(Devamla) – … Şırnak’tan seçilen Sayın Selma Irmak…
AYTUN ÇIRAY
(İzmir) – Sayın Başkan, anayasal suç bu, oradan seyrediyorsunuz!
GÜRKUT ACAR
(Antalya) – Burası Türkiye Büyük Millet Meclisi. Müdahale edin!
BAŞKAN – Burası
Türkiye Sayın
Konuşmacı, lütfen…
ÖZDAL ÜÇER
(Devamla) – … ve Mardin’den seçilen Gülser Yıldırım…
OKTAY VURAL
(İzmir) – Bu kadar hakarete izin veremezsiniz Sayın Başkan, lütfen müdahalede
bulunun. Sesini kesin! 
ÖZDAL ÜÇER
(Devamla) – Bunlar hakaret değil, bunlar gerçekliktir, bilimsel gerçekliktir.
AYTUN ÇIRAY
(İzmir) – Anayasal suç.
İDRİS BALUKEN
(Bingöl) – Hakaret diye bir şey yok Sayın Başkan.
OKTAY VURAL
(İzmir) – Sesini kesin! Türk milletine hakaret ediyor, doğuda Kürtlere hakaret
ediyor.
ÖZDAL ÜÇER
(Devamla) – Bu bilimsel gerçeği kendine hakaret sayanlar…
BAŞKAN – Sayın
Konuşmacı… Sayın Konuşmacı…
ÖZDAL ÜÇER
(Devamla) – …lütfen akılla, izanla hareket etsin...
BAŞKAN – Sayın Konuşmacı,
lütfen müsaade eder misiniz. Sesinizi
kesiyorum, lütfen, müdahale ediyorum.
ÖZDAL ÜÇER
(Devamla) – …lütfen vicdanla hareket etsin.
AYTUN ÇIRAY
(İzmir) – Anayasal suç.
BAŞKAN – Sayın
Konuşmacı… Sayın milletvekilleri…
ÖZDAL ÜÇER
(Devamla) – Süremi durdurun o zaman Sayın Başkan.
(Mikrofon Başkan
tarafından kapatıldı)
BAŞKAN – Evet, durdurulacak
tabii süre. 
Sayın
milletvekilleri, Anayasa’nın 3’üncü maddesine göre, Türkiye devleti ülkesiyle
ve milletiyle de bir bölünmez bütünlüğü ifade eder. Biraz önce de söyledim,
bizler Türkiye’nin bir bölümünün, bir bölgesinin değil Türkiye’nin milletvekilleriyiz.
Biz milletvekili olarak görevimize başladığımız zaman da bu yemini ettik,
Anayasa’ya sadakatten ayrılmayacağımıza dair yemin ettik. Anayasa’nın 80’inci
maddesini tekrar size hatırlatıyorum ve lütfen konuşmalarınıza dikkat etmenizi
rica ediyorum.
ÖZDAL ÜÇER
(Devamla) – Aynı Anayasa…
İDRİS BALUKEN
(Bingöl) – Bölünmez bütünlüğe yönelik bir şey yok ortada.
MALİK ECDER
ÖZDEMİR (Sivas) – Ortada Anayasa mı bıraktınız! 
AYTUN ÇIRAY
(İzmir) – Anayasa mı bıraktınız!
ÖZDAL ÜÇER
(Devamla) – Sayın Başkan, Anayasa’ya sadakatten bahsediyorsanız, aynı Anayasa,
Parlamentonun yeni bir anayasa yapma yetkisini de sunar. Peki, yeni bir anayasa
nasıl yapılır? Meclis gruplarından ya da parlamenterlerinden bir grubun ya da
belli bir sayıdaki milletvekillerinin önerisi doğrultusunda gelir. Bütün
maddeler de Anayasa’yı yeniden yapma hükümlerine uygun mudur? Evet. “İlk 3
madde anayasa teklifine engeldir.” diye düşünenlerin o zaman bizim “İlk 3 madde
değiştirilmez.” denen 4’üncü maddenin değişikliği talebimizi değerlendirmesi
lazım. Anayasa Komisyonu bugüne kadar tekliği, Türklüğü dayatmışsa, bu ülkede
Arnavut’undan, Çerkez’inden, Özbek’inden… (CHP ve MHP sıralarından gürültüler)
GÜRKUT ACAR
(Antalya) – Böl böl, say say! Aynı Başbakan gibi konuşuyorsun!
AYTUN ÇIRAY
(İzmir) – Boşver, sen kendi adına konuş, kendi adına.
ÖZDAL ÜÇER
(Devamla) – …Tatar’ından, Kürt’ünden, herkes Çanakkale’de birlikte canını
vermişse özgürlük için, bugün bu Meclis de şey yapacak. (Gürültüler)
GÜRKUT ACAR
(Antalya) – Aynı Başbakan gibi konuşuyorsun! Bölebildiğin kadar böl!
BAŞKAN – Sayın
Konuşmacı, lütfen… Lütfen, konuşmalarınıza dikkat edin.
İDRİS BALUKEN
(Bingöl) – Siz Genel Kurula
konuşmanızı yapın.
ÖZDAL ÜÇER
(Devamla) – ÖZDAL ÜÇER (Devamla) – Ben Genel Kurula konuşuyorum Sayın Başkan.
Şu an kürsüde tehdit edildiğimi lütfen kayıtlar altına alın.
BAŞKAN – Tehdit
edilmiyorsunuz.
MALİK ECDER
ÖZDEMİR (Sivas) – Kimse seni tehdit etmiyor kardeşim ya! 
AYTUN ÇIRAY
(İzmir) – İkiyüzlülük yapma!
MALİK ECDER
ÖZDEMİR (Sivas) – Söylediğine dikkat et ya, Allah Allah!
AYTUN ÇIRAY
(İzmir) – Sen burayı tehdit ediyorsun!
BAŞKAN – Hayır,
tehdit filan yok, lütfen. Tehdit filan yok.
ÖZDAL ÜÇER
(Devamla) – Burada konuşan parlamenterler tehdit ediliyorsa… (Gürültüler)
BAŞKAN – Tehdit
yok. 
Sayın
milletvekilleri, lütfen siz de konuşmacıya müdahale etmeyin, lütfen.
AYTUN ÇIRAY
(İzmir) – Sayın Başkan, birlik ve beraberliğimizi tehdit ediyor. 
ÖZDAL ÜÇER
(Devamla) – ...bu ülkede yaşayan çocukların, gençlerin, üniversite
öğrencilerinin, siyasi parti yöneticilerinin yaşamış olduğu durumu varın, siz
düşünün. 
TÜBA, Türkiye
Bilimler Akademisi, bilimden ne kadar uzak.
MALİK ECDER ÖZDEMİR (Sivas) – TÜBA’nın da Kürdistan’ı var mı! 
ÖZDAL ÜÇER
(Devamla) – Şimdi, gerçekliği, amacı bilimsel çalışmalar yapmak. Faaliyetleri
burs, destek ve ödül programları düzenlemek, bilimsel program geliştirmek,
projeler ve çalışma grupları oluşturmak, uluslararası ilişkiler geliştirmek. 
Peki,
parlamenterlere soruyorum: Hangi biriniz TÜBA’nın kime burs verdiğini biliyor?
Hangi biriniz TÜBA’nın kime destek verdiğini biliyor? Hangi biriniz TÜBA’nın
kime ödül verdiğini biliyor? 
HASAN ÖREN (Manisa)
– Sen söyleyeceksin, öğreneceğiz. Senin gibi bilgili değiliz ki!
S. NEVZAT KORKMAZ
(Isparta) – Okuma yazma bilmeyen adamın ders vermesi gibi bir şey!
ÖZDAL ÜÇER
(Devamla) – Hangi ödülü verdi, ne ödül verdi, kaç milyon para harcandı, kaç
milyon sermaye harcandı? Millî sermaye ne kadar, kime harcandı, kimlere peşkeş
çekildi? Madem millîlikse, madem milliyetse… Yok, hayır, sizler de…
S. NEVZAT KORKMAZ
(Isparta) – Okuma yazma bilmeyenlerden ders alacak hâlimiz yok! Koca koca
konuşuyorsun! Ne öğreneceğim senden kardeşim? Ayıp be!
PERVİN BULDAN
(Iğdır) – Ne biçim konuşuyorsunuz siz ya!
BAŞKAN – Sayın
Korkmaz…
ÖZDAL ÜÇER
(Devamla) – Madem ki millî değerlerse o TÜBA’da yok
edilen millî servet herkesin, bunu sorgulayın, bütçesi üzerinden götürün.
Şimdi, bu bütçeleri
denetlerken TÜBA’nın hakkında Sayıştayın
güvenirliliğini soruşturacak…
HARUN KARACA
(İstanbul) – Kime vermiş, söyle bakalım. Bir söyle, kime vermiş? Bir sürü şey
söyledin, bir şey söylemedin.
ÖZDAL ÜÇER
(Devamla) – Yani, et kokar, tuzlarsın; tuz kokar, ne yaparsın? Sen bu durumda…
TÜBA tarafından kaç milyon para harcanmış? Kime ödül verilmiş, kime burs
verilmiş, kime destek verilmiş, bunlar bilinmiyor. Ama,
Sayıştay üzerine rapor hazırlıyor “Her şey yerli yerinde olmuş.” diye. Peki,
hiçbir rakam vermiş mi? Hayır. Peki, o zaman Sayıştaya
nasıl güveneceğiz? Sayıştay bu devletin bütün vatandaşlarına hizmet etmesi
gereken bir kurum değil mi? Aynen. Peki, TÜBİTAK’la ilgili Sayıştay
raporlarına… Bu sefer Sayıştay işini yapmış. 31 maddede Sayıştay TÜBİTAK’ın bütçesinin,
2012 bütçesinin kanunlara uygun olmadığını, yönetmeliklere uygun olmadığını ve
burada milyarları bulan harcamaların denetimsiz, kontrolsüz ve usulsüz
yapıldığına dair 31
maddede beyanat da sunmuştur. Peki, bu milyarlar ne olmuştur, kimin cebine
girmiştir? Türkiye’de, o zaman, Türkiyelilik bilinci, millî sermaye bilinci
burada neden sorgulanmıyor? Hükûmet de, muhalefet partileri de bugün, bu
bütçeyi bu şekilde sorgulamamaktan dolayı sorumludur. 
Bugün Van’da on
binlerce aile evsiz, yurtsuz. Sadece Vanlılar değil, Kütahya Simav’daki
depremzedeler de hâlâ evsiz, İstanbul’dakiler de hâlâ evsiz. Ve,
bu ülkede Türk olsun, Kürt olsun fakir fukara perişan olurken sermayeyle,
uluslararası sermayelerle ilişkili gruplar milyonları götürüyor o zaman millî
değerlerden bahsetmek mümkün değildir. Bu ülke sınırları içerisinde Adanalısı,
Vanlısı, Kütahyalısı, İstanbullusu, İzmirlisi Kürt olsun, Türk olsun, Laz
olsun, Çerkez olsun, Abhaz olsun, 40 millet var bu
coğrafyada.
AYTUN ÇIRAY
(İzmir) – Sen illa etnik bir şey söylemek zorunda mısın? Allah, Allah!
ÖZDAL ÜÇER
(Devamla) - Bu 40 milletin çocukları fakruzaruret
içinde yaşarken, Van’da eksi 20 derecede insanlar, çocuklar donarken birileri
“TÜBİTAK” isminde “Türkiye” var diye, “Türk” var diye sorgulanmayacak bir
kurumun milyarlarının hesabını verebilir mi?
HARUN KARACA
(İstanbul) – Konuştuğunu bil! Konuştuğunu bilsene, konuştuğunu!
AHMET AYDIN
(Adıyaman) – Hesabını vermeyeceğimiz bir şey yoktur, kusura bakma! Her şeyin
hesabını verdik, millete veririz hesabını!
ÖZDAL ÜÇER
(Devamla) - Bakın, son üç yılda 5 milyar 300 milyon lira TÜBİTAK tarafından
harcanmış ama nereye gittiği bilinmemekte. 5 milyar 300 milyonu, siz 40 liraya
bölün. 40 lira, neden? Çünkü TOKİ’nin o kadar hesap şişirmesine rağmen, bir
ailenin asgari düzeyde barınabileceği bir konutun azami maliyeti 38 lira; hadi
2 bin lira da TOKİ yetkililerinin biraz özel ihtiyaçları açısından düşünün, 40
lira. Tam o 40 liraya böldüğünüz zaman ne kadar yapıyor biliyor musunuz? 17 bin 500 ev yapıyor ve bu TOKİ, bu TÜBİTAK’ta harcanan milyarlar
kontrol edilebilmiş olsaydı “vatan, millet, Sakarya!” edebiyatı yapıp da
milyarları uçuranlar eğer bu millete saygı duymuş olsaydı, bugün Van’da
konutları yıkılmış 14 bin depremzedenin evi yapılmış olurdu, Kütahya Simav’da
yirmi yılı aşkındır evleri yıkıldığı hâlde yapılmamış, belli zor koşulları
yaşayan insanların sorunları çözülmüş olurdu. 
AYTUN ÇIRAY
(İzmir) – Eh, bu konuda hemfikiriz. 
ÖZDAL ÜÇER
(Devamla) – Eğer, biz birliktelikten bahsediyorsak, demokratik birliktelikten,
hepimize fayda olacaktır. Kürtler de özgür olmalı, Türkler de özgür olmalı, bu
coğrafyada, bu ülkede bütün diller özgür olmalı, bütün düşünceler özgür olmalı,
bütün felsefeler özgür olmalı, bütün dinler özgür olmalı.
CELAL ADAN
(İstanbul) – Daha nasıl özgür olsun! 
ÖZDAL ÜÇER
(Devamla) - İnsanlık onuru adına, insan
kimliğini taşıyan herkes bu ülkede eşit ve özgür yaşayabilirse o zaman büyük,
demokratik bir Türkiye’den bahsedebilmek mümkündür. 
HARUN KARACA
(İstanbul) – Tutanağı al da bir bak! 
ÖZDAL ÜÇER
(Devamla) – Özgür bir Kürdistan’da demokratik bir Türkiye birlikteliğine
gidecek yolu görmek mümkündür. Eğer Kürdistan özgürleşmezse, Lazistan özgürleşmezse demokratik Türkiye birlikteliğinden
bahsetmek mümkün değildir. 
Saygılar. 
AHMET AYDIN
(Adıyaman) – Ya, sen ne diyorsun Allah aşkına ya! Demokratik Türkiye’yi
kuracağız, demokratik Türkiye’yi biz zaten ileri noktaya götürmeye çalışıyoruz.
Size rağmen bu demokrasiyi sağlayacağız. 
ÖZDAL ÜÇER (Van)
– Demokratik Türkiye’de 5 milyar uçuyor! 
BAŞKAN – Teşekkür
ederim. 
Sayın Buldan,
size bir bilgi vermek istiyorum. Biraz önce Sayın Nevzat Korkmaz’ın
konuşmasıyla ilgili bir itirazınız olmuştu. Sayın Nevzat Korkmaz, Divana
verilen bilgi doğrultusunda, Milliyetçi Hareket Partisi Grubunu temsil etme
yetkisine sahiptir. 
PERVİN BULDAN
(Iğdır) – Sayın Başkan, bundan sonra, o zaman biz de yerimizden söz aldığımız
zaman, size grubu yönetiyor ya da yöneticisi diye bilgi veririz, ondan sonra
arkadaşlarımız söz hakkı alır. 
BAŞKAN – Bu daha
önce bize bilgi olarak verildi Sayın Buldan. 
S. NEVZAT KORKMAZ
(Isparta) – Grup başkan vekilleri olmadığı zaman grup yöneticisi konuşur. Bunu
bilmiyor musunuz? 
BAŞKAN – Üçüncü
konuşmacı Hüsamettin Zenderlioğlu, Bitlis
Milletvekili. (BDP sıralarından alkışlar) 
Süreniz on beş
dakikadır. 
Buyurun. 
BDP GRUBU ADINA
HÜSAMETTİN ZENDERLİOĞLU (Bitlis) – Sayın Başkan, değerli milletvekilleri; 2014
Yılı Merkezi Yönetim Bütçe Kanunu Tasarısı’yla ilgili Millî Savunma Bakanlığı
hakkında Barış ve Demokrasi Partisi adına söz almış bulunmaktayım. Bu vesileyle
hepinizi saygıyla, sevgiyle selamlıyorum. 
Bugün, tutuklu
milletvekillerimiz hakkında, Diyarbakır 5. Ağır Ceza Mahkemesi tahliye
taleplerinin reddine ilişkin karar vemiştir. Alınmış
olan bu karar demokratik siyaset yapma hakkını ve halkın iradesini hiçe sayan
bir karardır. Türkiye devletinin demokrasi ve adalet geleneğini bu kararda
görebilirsiniz. Tutuklu milletvekillerimiz Sayın Hatip Dicle, Sayın İbrahim Ayhan,
Sayın Selma Irmak, Sayın Faysal Sarıyıldız, Sayın Kemal Aktaş ve Sayın Gülser Yıldırım
hakkında herhangi bir hüküm yokken bu reddin ne için verildiğini henüz anlamış
değiliz. Çünkü, İstanbul’da verilen bir karar ayrı,
Diyarbakır’da verilen bir karar ayrıdır. Bunu da sizin takdirinize sunuyorum. 
Bu ülkede “Alan
hâkimiyetini sağlayacağım.” gerekçesiyle otuz yıldan beri adaletsiz, hukuksuz,
kirli bir savaş yaşatıldı. Sözüm ona hukuk devleti adına yaptıklarını her
alanda övünerek söylemektedirler. Kürt halkının demokratik talepleri
sıkıyönetimlerle, olağanüstü hâllerle, istiklal mahkemeleriyle, devlet güvenlik
mahkemeleriyle, özel mahkemelerle, sahte tutanaklarla askerî mahkemelerde
yargılayarak, cezaevlerine tıkarak çürümeye terk edilmiştir.
Bazı güvenlik
uygulamaları gerekçe gösterilerek 4 bin köy boşaltıldı, 6 milyon insan zorla
batıya göç ettirildi. 60 bin insan bu düşük yoğunluklu savaşta yaşamını
yitirdi. 17.500 insan faili meçhul cinayete gitti. Türkiye’deki devlet ve
demokrasi geleneğini bu tabloyu incelerseniz görebilirsiniz. Bu nedenle,
demokratikleşmeyen cumhuriyetin önündeki en büyük handikap
kuşkusuz militarizmdir, askerî dayatmadır, eziklik düşüncesidir. Bu anlamda,
reformların önünü askerî bürokrasi tıkamıştır. 27 Mayıs 1960 darbesi, 12 Mart
1971 Muhtırası, 12 Eylül 1980 darbesiyle sonuçta halkı, milleti sürü olarak
gördüler. 
Türk Silahlı
Kuvvetlerinin psikolojik hareket stratejisi: “Ben bilirim.” Hâlbuki demokratik
ülkelerde ordu ölçülü konuşur, hatta dilsiz olmaları önerilir. Siyasi ve
toplumsal konularda belirleyici olan politikacılar olmalıdır. Yıllardır, Kürt
sorununun çözümünde negatif davrandılar çünkü sınırları onlar belirliyor, şimdi
çözüm sürecini de kerhen destekledikleri ifade ediliyor.
JİTEM, Özel Harp
Dairesi, gladyo, yıllardır varlığını gizlediler ya da
inkâr ettiler. Dünya devletleri ve halklar hızla demokratikleşirken Türk
siyasetçileri uzaktan gözlemeye çalıştı ya da izledi. Çünkü,
ordunun militarist tavrı, vatandaşını düşman gösteren bir anlayıştı. Bu açıdan,
Türk Silahlı Kuvvetleri, her zaman Türkleri bir ulus olarak değil, bir ordu
olarak görmüştür; buna istinaden Türkleri savaşçı bir millet olarak görür “Bir
Türk dünyaya bedeldir.” değerlendirmesini yapar. Oysaki,
ortak yaşamın sınırlarını belirleyen kurum ve kurallardır, toplumsal uzlaşı
metinleridir. Demokrasilerde katılımcı, çoğulcu, özgürlükçü, eşitlikçi bir
anayasa toplumsal barışın garantisidir. Bu ülke kırk yıldan beri darbe
Anayasası’yla idare edilmektedir. Toplumun farklı kesimleri yeni, demokratik
bir anayasa yapılmasını istemektedir, ayrıca yamalı bir anayasayı da asla
istememektedir yani yeni bir anayasa için herkesin çaba sarf etmesi gerekirdi.
Genelkurmay Millî Savunma Bakanlığına bağlanabilseydi bu Anayasa’nın da
demokratikleşmesi mümkün olabilirdi ancak, Parlamento o zaman sorunları çözüp
halkın demokratik taleplerine cevap olabilirdi. Değişimin gücü olan bu
Parlamento, öncelikle bu seçim barajını kaldırarak o zaman halkın özgür
iradesinin açığa çıkmasını sağlayabilirdi; temel hak ve özgürlükleri
sınırlayan, statükocu, tekçi vesayet anlayışı ortadan
kalkardı.
Dünyanın diğer
ülkelerine göre Türkiye, her geçen yıl savaşa olan bütçesini artırmakta.
Türkiye, dünyanın en fazla silahlanan ülkeleri arasındadır. Merkezî bütçenin
dışında örtülü ödenekten, kamu kurum ve kuruluşlarından, vakıf, dernek adı
altında Millî Savunma Bakanlığına milyarlarca kaynak aktarılmaktadır. 
2013 yılı
içerisinde, sadece merkezî yönetim bütçesinde AK PARTİ’nin
savaş talebinin yüzde 7 artmış olduğunu gösterebiliriz. AK PARTİ Hükûmetinin
hazırladığı bu bütçe, halkı soymaya, yoksullaştırmaya, işsiz bırakmaya,
Türkiye’nin geleceğini karartmaya devam etmektedir. Bu bütçe iş, aş yaratan bir
bütçe değildir.
Sayın Başkan,
değerli milletvekilleri; Milli Savunma Bakanlığının bütçesi AK PARTİ döneminde
2 katına çıkmıştır. Her yıl yenisi eklenen silah anlaşmaları, askerî projeler
ve bunlar için yapılan harcamalar, aynı zamanda bu günlerde iflas ettiği artık
herkes tarafından açıkça görülebilen beceriksiz dış politikalar, kısaca değerli
yalnızlıktır, bu da onun özetidir. AK PARTİ Hükûmetinin dış siyasetteki bu
travma hâli, bugün Rojava Kürdistanı’na yönelik izole
edici ve Kürt halkının Rojava’daki devrimini görmezden gelmenin, onları tanımamakta
direnmenin de ifadesidir. 
Suriye’de yaşanan iç savaştan dolayı Türkiye’nin uyguladığı siyasi
tutum ve davranışlar, Suriye içerisinde bulunan El Kaide, El Nusra, IŞİD gibi çetelere silah, gıda, sağlık gibi birçok
alanda yardımda bulunması, sınır kapılarını bu gibi terörist gruplara açması ve
Türkiye sınırındaki birçok yerde de karargâhlar kurulması Türkiye’nin ve bölgede
yaşayan insanların hayatlarını tehlikeye atmaktadır. Bunun en bariz örneği: Suriye tarafından, çeteler eliyle
Türkiye’nin sınır bölgesine yakın bulunan yerleşim yerlerine atılan bombalar
sonucunda hayatını kaybeden vatandaşlarımızın sayısını bilen var mı içinizde? 
1921 Ankara Antlaşma’sıyla belirlenen, 1923 Lozan Antlaşması’yla
kesinleşen Türkiye-Suriye sınırı Kürt coğrafyasının egemen güçler tarafından
parçalanışının bir resmidir. Ancak, aradan geçen bir asra yakın zamanda, bu
sınırların suni sınırlar olduğu yaşanan pratikte gözler önüne serilmiştir.
Kürtler,
etrafları örtülen, tel örgüyle sınırlar çekilen bir halk olarak, var
olduklarını her fırsatta ispatlamıştır. Türkiye ile Suriye sınırındaki Kürt
coğrafyasını bölen sınırlar, bir korkunun yansımasıydı. Bundandır ki Kürtleri
ayırmak amacıyla sınırda tel örgüler çekilmekle kalınmamış, devasa büyüklükte
bir tampon bölge oluşturularak mayınlı bir bölge de oluşturulmuştur.
Binlerce Kürt,
sınırın öte yakasındaki akrabalarıyla buluşmak isterken veya sınır ticareti
yapmak isterken sınırda gömülü olan mayınlara kurban olmuştur ve hâlen bu
mayınlar, sınırlarda yaşayan insanların hayatlarını karartmaya da devam
etmektedir. Bugün, toprak altında 982 bin mayın bulunmaktadır. Türkiye'de, her
yıl bu mayınlardan dolayı 100’e yakın vaka oluşmaktadır. Mayınlar ve patlamamış
askerî mühimmatlardan dolayı yüzlerce çocuk hayatını kaybetmiştir. Buna rağmen,
Türkiye'de henüz “mayın eylem otoritesi" veya "mayın eylem
merkezi" bulunmamaktadır. Oysaki Türkiye, 2003 yılında Ottawa
Sözleşmesi’ni imzalamış, böylece 1 Mart 2008 yılına kadar stoklardaki mayınları
imha edip 2014 yılına kadar toprağa döşeli mayınları temizleyecekti, bunu şu
ana kadar yapmış değildir. 2007 yılından günümüze kadar, gömülü mayınlarla
ilgili ciddi bir temizlik de yapılmamıştır. Mayın temizlemeyi bırakın da Qamişlo ile Nusaybin arasına örülen utanç duvarı mayınları
korumak adına yapılan bir girişimdir. Türkiye de bu davranış karşısında
uluslararası hukuka göre suç işlemektedir. Hiçbir hak, hukuk, vicdan bu duvarın
kurulmasına müsaade edemez. Dünyada bu türden örülen duvarlar her zaman utanç
duvarı olarak tarihin sayfalarına düşmüştür.
Bildiğimiz gibi,
bir yıldır “çözüm süreci” olarak adlandırabileceğimiz bir süreç yaşamaktayız.
Bu süreç boyunca tek bir askerin, tek bir gerillanın burnu kanamamıştır. Bundan
hoşnutsuz olanları biliyoruz, bunu çekemeyenleri biliyoruz ama şunu söylüyoruz:
“Ey Türk anası, ey Kürt anası, dikkat edin, bu Meclisi izleyin, söylenenleri
iyice dinleyin ve ondan sonra bir karar verin.” Bu, elbette, çok olumlu bir
gelişmedir. 
Partimiz her
zaman barışı savundu, bugün de barışın sağlanması için, çözüm sürecinin devamı
için elinden gelen bütün çabayı sarf etmektedir. Öte yandan, baktığımızda,
devlet ise savaş hazırlıklarına tam gazla devam etmektedir. Bunun en somut
göstergesi, hâlihazırda bölgede aktif şekilde devam eden askerî faaliyetlerdir.
Hâlen karakolları yapmaktadır, bırakın karakolları, kalekolları
yapmaktadır. Peki, bu barış sürecinde bu kalekollar,
bu karakollar, bu faaliyetler neyin ifadesidir? 
Bugün çözüm
süreci içerisinde çatışmalar durmuş olabilir fakat Türk Silahlı Kuvvetlerinin
yakın bir geçmişte nasıl bir savaş yürüttüğü herkes tarafından bilinmektedir. Zira, Kazan Vadisi’nde kimyasal silahlar kullanılarak, 1999
yılında Silopi’de kimyasal silah kullanılarak 20 ARGK'linin
hayatını kaybettiği iddiaları söz konusudur. Bunları araştırmak için
hakikatleri araştırma komisyonunun kurulması elbette ki şarttır.
Türk Silahlı
Kuvvetleri birçok defa savaş suçu işlemiştir. Yapılan rastgele bombalamalarla
birçok savaş mühimmatı her yere saçılmış durumdadır. Biz, her yıl, sağa sola
saçılmış mühimmatlardan dolayı Kürt çocuklarının ölüm haberlerini duymaktayız.
Bu nedenle, onlarca çocuk bu patlamalar sonucunda yaşamlarını yitirmişlerdir. Ama
şu açık ki Türk Silahlı Kuvvetleri olsun, Millî Savunma Bakanlığı olsun, bu
sorunlarla hiçbir zaman ilgilendikleri söylenemez. Bunun gibi sorunların çözümü
adına, Millî Savunma Bakanlığı, herhangi bir çözüm girişiminde bulunmaması
nedeniyle güven verici bir kurum olmaktan da uzak durmaktadır. Aksi halde, bu
kuruma aktarılacak para bu ülkeye kan ve gözyaşı olmaya devam edecektir.
Sayın Başkan,
değerli milletvekilleri; Türk Silahlı Kuvvetlerinin bir diğer yapısal sorunu
zorunlu askerliktir. Dünyada demokratik gelişimini tamamlayan hiçbir ülkede
“zorunlu askerlik” diye bir olguya rastlayamazsınız. Zorunlu askerlik, devletin
vatandaşına eziyetine dönmektedir. Oysa, toplumda
çoğunluğu aşan bu gençler, askerliğe zorunluluk dışında bir anlam
atfetmemektedir ama maalesef, Hükûmet vatandaşlarının bu isteğine kulak
tıkamaktadır. Oysa demokrasilerde olması gereken, halkın taleplerinin ve
isteklerinin esas alınmasıdır.
Türkiye’de
insanların askere gitmek istemedikleri açıkça ortadadır. 2013 yılı itibarıyla
400 bine yakın bakaya ve yoklama kaçağının bulunması, bu ülkede insanların
askerliğe sıcak bakmadıklarının bir versiyonudur.
Yoklama kaçağı ve bakayaların idari para cezaları en
az 296 liradan başlayarak kademeli olarak 22 bine kadar çıkmaktadır.
Zorunlu
askerliğin kaldırılması hepimiz için önemlidir. Bunun için atılması gereken en
önemli adım vicdani ret hakkının anayasal güvenceye alınmasıdır.
(Mikrofon
otomatik cihaz tarafından kapatıldı) 
BAŞKAN – Teşekkür
ederim Sayın Zenderlioğlu.
HÜSAMETTİN
ZENDERLİOĞLU (Devamla) – Peki, bu vesileyle herkesi saygıyla selamlıyorum. (BDP
sıralarından alkışlar)
BAŞKAN – Dördüncü
ve son konuşmacı Sırrı Sakık, Muş Milletvekili.
Buyurun, süreniz
on beş dakika. (BDP sıralarından alkışlar)
BDP GRUBU ADINA
SIRRI SAKIK (Muş) – Sayın Başkan, değerli arkadaşlar; ben hepinizi saygıyla,
sevgiyle selamlıyorum.
Birbirimize biraz
tahammüllü olacağız. Bu kürsünün dokunulmazlığından bahsedersiniz, biz sizin
gibi düşünmek zorunda değiliz. Coğrafi terimlere hiç kimsenin gem vurmaya da
hakkı yok. Bir realiteden bahsediyoruz. Onun için, bizim düşüncelerimize saygı
göstereceksiniz, bizi tehdit etmeyeceksiniz, bize kafa sallamayacaksınız, bize
dişlerinizi, tırnaklarınızı, pençelerinizi göstermeyeceksiniz; bunlara boyun
eğmeyiz. Biz size ne kadar tahammül ediyorsak sizin de bize tahammül etmeniz
gerekir. 
Sayın Başkan,
değerli arkadaşlar; önemli bir bütçeyi görüşüyoruz, Millî Savunma Bakanlığı
bütçesini görüşüyoruz, cumhuriyetin kuruluşundan bugüne kadar aslan payı alan
bir bütçeyi görüşüyoruz. Bu bütçe denetlenemez bir bütçe. Bu bütçe hesap
vermez. Bu bütçenin aktörleri bu ülkede devlet içerisinde devletçikler
oluşturan aktörlerdir, şehirler içerisinde şehircikler oluşturan aktörlerdir.
Kendilerini Parlamentonun üstünde görmüşlerdir, yeri ve zamanı gelince ihtilal
yapmışlardır. Yeri ve zamanı gelince bu Parlamento komisyonlar oluşturmuş,
onları buraya davet etmek istemiş, “Hadi, siz de kimsiniz, biz nasıl geliriz!”
Çünkü ellerinde silahları, üstlerinde üniformaları var, halkın iradesini “yok”
hükmünde sayacaklar. Yeri gelmiş, oturmuşlar, sivil iktidarlardan rahatsız
olmuşlar. Ay ışığında içerken “Vallahi, bu gece bir darbe yapalım, adını da ‘Ay
ışığı’ koyalım.” Bir yerde oturmuşlar, sarışın biri geçmiş, “Vallahi, ‘Sarışın’
darbesini de yapalım.”
ŞİRİN ÜNAL (İstanbul)
– Sarıkız…
SIRRI SAKIK
(Devamla) – Sarıkız mı, neyse artık…
Şimdi, böyle bir
kurumun bütçesini görüşüyoruz. Ben 2011 yılı bütçesinde, yine bu kurumla ilgili
konuşurken savaşın vahşetine vurgu yaparak Amerikalı bir gazinin Vietnam
Savaşı’ndaki anılarını sizlerle paylaşmıştım, aynen şöyle diyor: “Üzerine bin
kiloluk bir bombanın atıldığı bir köye gidersiniz. Esir almak diye bir
sorununuz yoktur çünkü esir alınacak kimse kalmamıştır. Öldürülenlerin
Vietnamlı olup olmadıklarını bilemezsiniz, insan olup olmadıklarını da
bilemezsiniz. Ve biz böyle bir vahşeti yaşadık, o dönem hiçbir şey söyleyemedik
ve sonra döndük, savaş bitti, evimize gittik, çocuklarımızın yüzüne bakamadık.“
Bunu 13 Aralık 2011 bütçesinde burada seslendirdim. Ben ne bilebilirdim ki on beş
gün sonra benim topraklarımda bu ülkenin savaş uçakları havalanacak ve Roboski’de 34 insanı paramparça edecek. Vietnam’daki vahşet
neyse Roboski’deki vahşet de budur işte.
Aslında
biliyorduk, devletimizi tanıyorduk, geçmişini de iyi biliyorduk. Biz sizi nereden
tanıyoruz? 3.500 köyün yakılmasından tanıyoruz. Biz sizi nereden biliyoruz?
Ağrı’dan biliyoruz, Dersim’den biliyoruz. Biz sizi nereden tanıyoruz? 33 masum
Kürt’ün Zilan’da kurşunlanmasında da biliyoruz. Biz
sizi nereden tanıyoruz, nereden biliyoruz? Yıl 1994 ve savaş uçakları
havalanıyor ve Roboski yakınlarında bir köyde,
Şırnak’ın Kuşkonar köyünde ve Koçağılı
köyünde ve 38 köylü paramparça ediliyor ve uçaklar… O dönemin Başbakanı aynen
şöyle söylüyor: “Bu uçaklar bu devletin uçakları değil.” diyor. İçişleri
Bakanı, yalanla görevli olan Bakan “Devlet, hava harekâtı düzenleyerek 150 PKK’liyi öldürdü.” diyor. O dönem Genelkurmay Başkanı Güreş
ve Çiller ikilisi “Uçaklardaki kayışların gevşemesi nedeniyle bombalar
yanlışlıkla düştü.” diyor ve hep inkâr ediliyor. Bir iki ay önce, Avrupa İnsan
Hakları Mahkemesi bunların yalan olduğunu ve… Türkiye’yi 2 milyon 305 bin euroya mahkûm etti. Biz devletimizi tanıyoruz, biliyoruz.
Onun için, belki devlet buradan ders almıştır, bir daha böyle bir şey yapmaz
diye düşünüyorduk ama yanılmışız. Vietnam’daki uçaklar ve oradaki bombalar ne
yaptıysa Roboski’deki insanlar da paramparça edildi
ve bir anne aynen şöyle diyordu: “Oğlum 1.90 boyundaydı. Oğlumun o paramparça
bedenini bir poşete doldurdum, içinde katırların etleri de vardı ve götürdüm,
defnettim.” İşte böyle bir ülkede yaşıyoruz, böyle acılarımız var, bu acıların
sahibiyiz ve bize hâlâ haksızlık ediyorsunuz.
Şimdi, dönüyorum
ve soruyorum: Sevgili arkadaşlarım, bu topraklar çok ağır bedeller ödedi, bu
topraklar… Bakın, bahsettiğimiz bu kurum, üzerinde üniforması ve silahıyla
gittiler, 3.500 köyü yaktılar; gittiler, insanları diri diri yaktılar. Kimin
adına, hangi hukuk adına? Bunların hepsini bunlar yaptılar ve ne yaptılar
biliyor musunuz? Hiçbir görevleri yoktu bunların. Bunlar devletin bütün
kurumlarını kendi tekellerine almışlardı ve gidiyorlardı, ticaret yapıyorlardı,
maaşlarını artırıyorlardı, emekli olduklarında emekli maaşları… Dışişlerinden
emekli olan birileri 70 bin TL alırken kendileri 700 bin TL alıyorlardı.
Devlet, vatan, bilmem ne hepsi geride kalıyordu. Biz hiçbir kurumun düşmanı
değiliz ama bir kurum eğer hukukun dışına çıkarsa, bir kurum hukuksuzluk
yaparsa, vallaha, karşısında da dimdik dururuz. Ben
bunları bugün söylemiyorum. Kimi AKP’li arkadaşlar zaman zaman “Bizim
demokratikleşmemizden siz böyle yiğitçe laflar ediyorsunuz.” diyor. Vallaha, yıl 1991, 1992, 1993; bu kardeşiniz, Parlamentoda
aynı soruyu sormuşum: “OYAK nedir? Nereden nemalanıyorsunuz? Bize hesap
vereceksiniz.” Tehdit edilmişim: “Öldüreceğiz.” Hodri meydan! Bir Tanrı’ya
borcumuz var, başka hiçbir kimseye boyun eğmeyiz ve sonra tutuklamışlar bizleri
ve arkadaşlarımızı, milletvekilliklerimiz düşmüş ama hayat bizi teyit etmiştir.
Şimdi, geldiğimiz bu topraklarda bu süreçte ayrımcı politikalara karşı “Dur.”
diyeceğiz. Nasıl ki Başbakan Davos’ta dönüp dedi ya “…”(x), “Bir dakika.” Biz
de sizlere “Bir dakika.” diyoruz arkadaşlar. Bu politikalar bizi isyan ettirir,
bu politikalar barışı sağlamaz, savaşı sürdürür. Biz de sizlere, bu zulüm politikalarını
uygulayanlara “…”(x) diyoruz.
Bakın, bugün,
bizim arkadaşlarımız…
BEDRETTİN
YILDIRIM (Bursa) – Ajite yapıyorsunuz!
SIRRI SAKIK
(Devamla) – Bakın, laf atmayınız, beni dinleyiniz, laf atmayınız!
BEDRETTİN
YILDIRIM (Bursa) – Olur mu ya, ajite yapıyorsun burada ya! Ajite yapıyorsunuz!
Bir de Bingöl’de ölen 33 tane askerden, onlardan bahset biraz.
BAŞKAN – Sayın
milletvekilleri, lütfen hatibi dinleyin. 
SIRRI SAKIK
(Devamla) – Sevgili kardeşim, 33 asker de…
BEDRETTİN
YILDIRIM (Bursa) – Binlerce şehit askerden bahset biraz da, hep aynı şeyleri
sürekli söylüyorsun ya!
SIRRI SAKIK
(Devamla) – 33 asker de…
ÖZDAL ÜÇER (Van)
– Siyaset ajitasyondur, ne zaman öğreneceksiniz bunun
böyle olduğunu, bu yaşa gelmişsiniz?
SIRRI SAKIK
(Devamla) – Bütün 33 asker de benim acımdır.
BEDRETTİN
YILDIRIM (Bursa) – Onlardan bahset biraz da!
SIRRI SAKIK
(Devamla) – Bütün 33 asker de benim…
 
(x)
Bu bölümde Hatip tarafından Türkçe olmayan kelimeler ifade edildi.
BEDRETTİN
YILDIRIM (Bursa) – Tek taraflı değil, tek taraflı değil!
SIRRI SAKIK
(Devamla) – Lütfen, Sayın Başkan, lütfen…
33 asker de…
BEDRETTİN
YILDIRIM (Bursa) – Tek taraflı değil!
SIRRI SAKIK
(Devamla) – Bakın, yerinizden laf atarak olmaz.
BEDRETTİN
YILDIRIM (Bursa) – Tek taraflı değil ama!
BAŞKAN – Sayın
Yıldırım, lütfen hatibi dinleyin.
SIRRI SAKIK
(Devamla) – Bakın, sizin Genel Başkanınızı bile anlayamamış kadar bilgi
eksikliğiniz vardır. Bakın, biraz önce grup başkan vekiliniz…
BEDRETTİN
YILDIRIM (Bursa) – Binlerce vatan evladı şehit düştü.
SIRRI SAKIK
(Devamla) – Lütfen susar mısın diyorum sana! Yeter artık! Ne diyorsun sen ya,
ne diyorsun ya?
BEDRETTİN
YILDIRIM (Bursa) – Her şehirde binlerce şehit var ya! Aynı şeyleri dinliyoruz!
BAŞKAN – Sayın
Hatip…
Sayın Yıldırım,
lütfen…
SIRRI SAKIK
(Devamla) – Susturun…
BAŞKAN – Sayın
Yıldırım, lütfen!
BEDRETTİN
YILDIRIM (Bursa) – Hep aynı şeyleri dinliyoruz, aynı şeyleri sürekli…
BAŞKAN – Sayın
Yıldırım…
SIRRI SAKIK
(Devamla) – Dinleyeceksin, dinleyeceksin, aynı şeyleri dinleyeceksin!
BEDRETTİN
YILDIRIM (Bursa) – Dinlemeyeceğim!
SIRRI SAKIK
(Devamla) – Bu sorun çözülmediği müddetçe aynı şeyleri dinleyeceksin sen!
PERVİN BULDAN
(Iğdır) – Dinlemiyorsan çık dışarıya!
BEDRETTİN
YILDIRIM (Bursa) – Allah Allah!
İDRİS BALUKEN
(Bingöl) – Dinlemiyorsan çık dışarı, buranın düzeni bozamazsın!
BAŞKAN – Sayın
Hatip, lütfen devam edin.
SIRRI SAKIK
(Devamla) – Şimdi, Sayın Başkan, bakın, bugün Diyarbakır’da… Eğer bu ülkede,
sevgili arkadaşlarım, bu ülkede ordu, yargı, medya ve kurumlar Kürtlere karşı
acımasız bir savaş içerisindeyse bizden de eleştirileri alırsınız. Bakın, eğer
bugün Diyarbakır’daki yargı İstanbul’daki yargıyla çekişiyorsa, Anayasa
Mahkemesinin kararını yok hükmünde sayıyorsa siz burada dönüp bana hukuktan,
adaletten ders veremezsiniz. İstanbul’daki mahkeme Balbay beyaz Türk değil mi
onu serbest bırakıyor ama Kürt milletvekillerinin tutukluluk taleplerinin
kaldırılmasına karşı koyuyor. Niye koyuyor? Sen onun bile bilincinde değilsin,
onun için bana laf söyleme!
BEDRETTİN
YILDIRIM (Bursa) – Kendine bak sen!
İDRİS BALUKEN
(Bingöl) – Sırrı Bey, Genel Kurula hitap edin, varsa cevabı kürsüden verir!
SIRRI SAKIK
(Devamla) – İşte, eğer ordusu, yargısı, medyası bu konuda tarafsa biz çıkar
bunları teşhir ederiz.
Bakın, sevgili
arkadaşlar, medya her gün bizleri eleştiriyor, küçük bir eleştirimize bile
tahammülleri yok, bizi vurmaya çalışıyor. Hodri meydan, vurun!
Ama size
sesleniyorum, o kalemşorlar, o alçaklara sesleniyorum: Siz bir gün Roboski’yle ilgili bir satır yazdınız mı, siz bir gün BDP’li milletvekilleriyle ilgili bir satır yazdınız mı, siz
bugünkü hukuksuzluğu nereye sığdırabilirsiniz?
Şimdi, eğer böyle
bir hukuksuzluk varsa BDP’lilerden de çok sağduyulu
bir konuşma beklemeyiniz. Eğer İstanbul’daki yargı farklı, Diyarbakır’daki
yargı farklıysa, valla, bunun hesabını veremezsiniz.
ÖZDAL ÜÇER (Van)
– Onların değer yargıları farklıdır.
SIRRI SAKIK
(Devamla) – Hele hele bir uzlaşma, bir
diyalog, bir müzakere sürecinden bahsediyorsanız bu hukukun ve adaletin eşit
olması gerekir; işte “…”(x) anlamı da bu. Kürt çocuklarına ve Kürt halkına
farklı hukuklar uygulandığı için, bugün de eğer savaş hukuku uygulanıyorsa
Kürtlere, Kürtlerden farklı bir şey beklemeyeceksiniz. Bugünkü Diyarbakır’daki
mahkeme bir savaş hukukudur, bir düşmanlık hukukudur. 
Bakın, grup
başkan vekiliniz dönüp diyor ki: “Yargının bağımsızlığı…” Peki, ben size
soruyorum: Sizin medyadan sorumlu Genel Başkan Yardımcınız ne diyor? İnsani,
vicdani bir açıklama yapıyor, diyor ki: “İstanbul’da hukuk farklı,
Diyarbakır’da farklı olamaz, çifte standart içerisinde olmamalıyız.” Biz size
bunları hatırlatıyoruz. Bir de düşününüz…
İHSAN ŞENER
(Ordu) – Sayın Sakık, sadece böyle, “Kürtler,
Kürtler” derseniz esas ırkçılık orada olur. Haksızlık var…
BAŞKAN – Sayın
konuşmacıya laf atmayın lütfen.
SIRRI SAKIK
(Devamla) – Peki, tersten alalım.
Peki, bugünkü
Diyarbakır’daki yargılama ne için, Diyarbakır’daki karar kimler için veriliyor?
Kürtler için veriliyor. Ve dönün bakın cumhuriyete, bugüne kadar…
Bakın, sevgili
kardeşlerim, bugün bir şeye inandım: Daha şark istiklal mahkemeleri, askerî mahkemeler,
olağanüstü hâl uygulamaları ne ise, özel yetkili mahkemeleriniz ne ise Allah
adına bunların hepsini ortadan kaldırırsanız Türkiye’de ticaret mahkemeleri
bizi idam etmeye yeterlidir, yeter ki adı “Kürt” olsun, yeter ki… (BDP
sıralarından alkışlar) 
Bakın, bugünkü
karara karşı sizin söyleyebilecek hiçbir şeyiniz yok. Bu konuyu, bunu eğer
savunuyorsanız o zaman bizim sizlerle oturup konuşacak hiçbir şeyimiz yok. 
İHSAN ŞENER
(Ordu) – Savunmaya zorlamayın.
SIRRI SAKIK
(Devamla) – E peki, neyi… Siz de -çıkın deyin ki- işte Hüseyin Çelik gibi
“Evet, bu bir ayrımcı politikadır, bu bir haksızlıktır, hukuksuzluktur.”
derseniz baş göz üzerinde.
İHSAN ŞENER
(Ordu) – Söz gelince söyleriz.
SIRRI SAKIK
(Devamla) – Ne zaman? Biz sizi bekleyeceğiz, yıllarca cezaevinde bulunan
milletvekilleri, “Egemenlik kayıtsız şartsız milletindir.” sözünü yıllarca
bekleyeceğiz, dönem bitecek, bir gün siz lütufta bulunacaksınız, döneceksiniz:
“Yargı bu konuda haksızlık yaptı.” El vicdan derim, el vicdan!
Sayın arkadaşlar,
sevgili kardeşlerim; biz hiç kimsenin, hiçbir kurumun düşmanı olmadık,
olamayız. Bütün haksızlık ve hukuksuzluk, çifte standart uygulandığı içindir o
kurumda, bu kurumda.
 
(x)
Bu bölümde Hatip tarafından Türkçe olmayan bir dilde birtakım kelimeler ifade
edildi. 
Ben bir duruşmayı
geçen gün izledim. Bakın, yirmi yıl önce 9 insan paramparça edilmiş ve yakılmış
ve güvenlik güçleri o köyün etrafını sarmışlar. Yirmi yıl sonra dava açılıyor.
Oradayım. Orada bilfiil olayın içinde bulunan bir yüzbaşı -bugün albay- dönüp aynen
şunu söylüyor mahkemeye… Suçüstü yakalanmışlar. Mahkeme başkanı diyor ki: “Siz
oradaydınız. Bu evler yakıldığında, bu insanlar diri diri yandığında ne
yaptınız?” “Bizim görevimiz yoktu.” diyor, “Bizim söndürmek gibi bir görevimiz
yok.” Çünkü yakmak gibi bir göreviniz var. Böyle bir görevle karşı karşıya,
düşünün! Ve bu, çıkıp acılarımızla alay etmektir. Yirmi yıl sonra bu dava
görülüyor, 9 insanın ölümünden sorumlu bu insanlar mahkemeden benim gibi elini
kolunu sallayarak çıkıyorlar ama bu ülkede YÖK’ü protesto eden insanları, bu
ülkede parasız eğitim talebinde bulunan insanları çıkıp tutuklayabiliyor bu
yargı. 
İşte böyle bir
yargıyla karşı karşıyayız, böyle bir hukuksuzlukla karşı karşıyayız. Sesimizin
bu kadar gür çıkmasının nedeni, hukuksuzluğa uğradığımızdır. Biz de hukuk ve
huzurun ülkesinin yaratılmasını istiyoruz. Sizi de vicdanınızdaki hukukla baş
başa bırakıyoruz. (BDP sıralarından alkışlar)
BAŞKAN – Teşekkür
ederim Sayın Sakık.
OKTAY VURAL
(İzmir) – Sayın Başkan, efendim, bir hususun kayıtlara geçmesini istirham
ediyorum. 
BAŞKAN – Buyurun.

V.- AÇIKLAMALAR (Devam)
11.- İzmir Milletvekili Oktay Vural’ın, PKK’nın terör
örgütü olduğuna ve Türk Silahlı Kuv-vetlerinin
terörle mücadelesinin meşru, hukuki ve siyasi meşruiyeti olan bir mücadele
olduğuna ilişkin açıklaması
OKTAY VURAL
(İzmir) – Asıl, Türk milletine, doğudaki Kürt kardeşlerimize katliam uygulayan,
onları öldüren, kundaktaki bebeleri, kadınları öldüren PKK terör örgütü. Asıl
düşman PKK terör örgütüdür, PKK terör örgütü de uluslararası bir maşadır,
emperyalizmin uşağıdır. 
Milliyetçi
Hareket Partisi olarak Türk milletinin birlik ve bütünlüğünü savunan Türk
Silahlı Kuvvetlerinin yürüttüğü terörle mücadelesinin meşru, hukuki ve siyasi
meşruiyeti olan bir mücadele olduğunu ifade etmek istiyorum. 
BAŞKAN – Teşekkür
ederim. 
AHMET AYDIN
(Adıyaman) – Sayın Başkanım…
SIRRI SAKIK (Muş)
– Sayın Başkan…
BAŞKAN – Sayın
Aydın…
AHMET AYDIN
(Adıyaman) – Sayın Başkanım, Sayın Sakık konuşmasında
özellikle beni de işaret ederek tutuklu BDP milletvekilleriyle ilgili
söylediğim anlamdan farklı bir anlam yüklemeye çalıştı. 
Sataşmadan dolayı
söz istiyorum. 
BAŞKAN – Hangi
konuda Sayın Aydın?
AHMET AYDIN
(Adıyaman) – Tutuklu milletvekilleriyle ilgili beni de işaret ederek mahkeme
kararı…
BAŞKAN – Farklı
bir şey söylemedi. 
AHMET AYDIN
(Adıyaman) – Söyledi, söyledi. “Grup başkan vekili şöyle dedi.” dedi, yanlış
bir ifade kullandı.
BAŞKAN – Peki,
buyurun, iki dakika. (AK PARTİ sıralarından alkışlar) 
IV.- SATAŞMALARA İLİŞKİN KONUŞMALAR (Devam)
11.- Adıyaman Milletvekili Ahmet Aydın’ın, Muş Milletvekili
Sırrı Sakık’ın 506 sıra sayılı Bütçe Kanunu Tasarısı
ile 507 sıra sayılı Kesin Hesap Kanunu Tasarısı’nın on birinci tur
görüşmelerinde BDP Grubu adına yaptığı konuşması sırasında şahsına sataşması
nedeniyle konuşması
AHMET AYDIN
(Adıyaman) – Teşekkür ediyorum Sayın Başkanım. 
Evet, değerli
arkadaşlar, tabii, bu ülkede 76 milyon olarak sevinçlerimiz de acılarımız da
ortak, ona inanan insanlardan biriyim ve bu ülkede hep beraberiz. Bu ülkenin ta
kuruluş sürecinden beri, hatta Anadolu’ya ayak basmadan beri, 1071’den beri bu
toprakları birlikte vatan yaptık, bu toprakları beraber düşmana karşı savunduk,
cumhuriyeti hep birlikte kurduk ve omuz omuza mücadele verdik. Dolayısıyla
ayrımcı politikalara kesinlikle hep birlikte dur dememiz lazım. Ama, ayrıştırıcı bir dili de lütfen kullanmayalım. Bu
ülkenin kurumlarına, kurullarına, kurallarına hepimizin riayet etmesi lazım ve
76 milyon olarak hepimizin bir arada kucaklaşması lazım. 
Ne oldu, bin
yıldır beraber yaşarken bu kardeşliğe ne oldu, kim nifak soktu, niye bu hâle
geldi? Olmaması gerekirdi, hiçbir problemin olmaması gerekirdi. Eğer
vatandaşlık temelinde, eğer insan merkezli olarak meseleye bakabilirsek, eğer
gerçekten karşılıklı empati yapabilirsek hep birlikte
bu ülkede çok daha mutlu olabiliriz, olmamamız için hiçbir neden yok. 
İşte bunun için,
bu terör sorununun çözümü noktasında oluşturulan çözüm sürecine mutlak surette
herkesin destek olması lazım, sağduyulu olan herkesin destek olması lazım,
sağduyulu olan herkesin destek olması lazım. Terörün bitmesi
lazım, sorunlarımızın demokratik kanallarda tartışılması lazım.
HASAN ÖREN
(Manisa) – Bırakılmayan milletvekilleri hakkında bir fikrin var mı?
AHMET AYDIN
(Devamla) – Şimdi, değerli arkadaşlar, tutuklu vekillerle ilgili ben kararın
doğru bir karar olduğunu söylemedim ki. 
SIRRI SAKIK (Muş)
– Siz “Yargının kararına saygılı olmalıyız.” dediniz. 
AHMET AYDIN
(Devamla) – “Sadece siyasi bir karardır.” dediniz, siyasete yüklemeye
çalıştınız. Bu karar siyasi bir karar değildir. (BDP sıralarından gürültüler)
Evet, yargının verdiği bir karardır ama tartışmalı bir karardır, katılıyorum.
Tartışmalı bir karardır, bu kararı yargı vermiştir, karar tartışılabilir. 
HASAN ÖREN
(Manisa) – Savcıları harekete geçiren Başbakan, kararı veren yargı. 
AHMET AYDIN
(Devamla) – Evet, eğer Mustafa Balbay salıverilebiliyorsa diğer vekillerin de
salıverilmesi gerekirdi bir hukukçu olarak benim de kanaatim.
SIRRI SAKIK (Muş)
– Onu söyleyin.
MAHMUT TANAL
(İstanbul) – Özel mahkemeleri kaldıralım Sayın Başkan, bu özel mahkemeleri siz
kurdunuz. 
AHMET AYDIN
(Devamla) – Ama onu söylerken de doğru olan bir şeyi de söylüyorum; bu kararı
yargı veriyor. 
(Mikrofon
otomatik cihaz tarafından kapatıldı)
AHMET AYDIN
(Devamla) – Anayasa Mahkemesinin yine AK PARTİ’nin sayesinde
getirmiş olduğu bireysel başvuru yöntemiyle tutuklular salıverilebiliyorsa
onlara da verilebilir. (AK PARTİ sıralarından alkışlar) 
BAŞKAN – Teşekkür
ederim Sayın Aydın. 
Sayın Sakık söz istemişti. 
Buyurun Sayın Sakık. Bir dakika anlamadım Sayın Sakık.
Sayın Sakık özür dilerim, niçin söz aldınız?
SIRRI SAKIK (Muş)
– Yani, bütün cinayetlerin
nereden kaynaklanmış olduğuna dair… 
BAŞKAN – Ama
Barış ve Demokrasi Partisi adını üstüne almadı. PKK…
OKTAY VURAL
(İzmir) – Hayır efendim, ben PKK terör örgütüyle ilgili söyledim. 
İDRİS BALUKEN
(Bingöl) – Hayır, yanlış bilgi…
(Muş Milletvekili
Sırrı Sakık kürsü önüne geldi)
BAŞKAN – Sayın Sakık, size söz vermedim,
lütfen yerinize geçer misiniz. 
OKTAY VURAL
(İzmir) – Sayın Başkanım veremezsiniz, Sayın Başkanım, PKK terör örgütünün…
Veremezsiniz…
BAŞKAN – Sayın Sakık, sizi kürsüye çağırmadım, şöyle alayım sizi lütfen.
Çünkü niçin kürsüye geldiğinizi bilmiyorum Sayın Sakık.

OKTAY VURAL
(İzmir) – Veremezsiniz, veremezsiniz! PKK terör örgütünün burada, burada temsilciliğini…
Hayır Sayın Başkanım…
ÖZDAL ÜÇER (Van)
– Roboski’de çocukları katleden, insanları diri diri
yakan, devletin askeri, polisi… Gençlerin kafasına kurşun sıkan orada polistir.

BAŞKAN – Siz
oturun yerinize.
Sayın Sakık, bakın…
SIRRI SAKIK (Muş)
– Daha önce de bu kürsüde bir kaç kez seslendirdim.
BAŞKAN – Yerinize
alabilir miyim sizi lütfen, rica ediyorum. Teşekkür ederim. 
SIRRI SAKIK (Muş)
– Ben buradayım ama söz istiyorum.
BAŞKAN – Hayır
söz istediniz, ben sizi dinlemeden kürsüye geldiniz.
SIRRI SAKIK (Muş)
– Çok özür diliyorum.
BAŞKAN – Onu
söylemeye çalışıyorum. Niçin istiyorsunuz söz, ne diyorsunuz?
SIRRI SAKIK (Muş)
– Efendim, bütün cinayetlerin kaynağının PKK olduğunu söyledi. Ben geçmişten
bugüne kadar onlarca kez Meclis araştırma önergeleri verdim, gelin hep birlikte
bu konuyu araştıralım; kim, nerede, ne cinayetler işlediyse hep birlikte… 
Ben bu konuda
açıklama yapmak istiyorum. (BDP
sıralarından alkışlar)
BAŞKAN – Ama
yaptınız zaten. 
Bakın, Milliyetçi
Hareket Partisi, düşman olarak, Barış ve Demokrasi Partisiyle ilgili bir tek cümle
söylemedi Sayın Sakık, sadece “PKK” dedi. 
SIRRI SAKIK (Muş)
– Benim konuşmama cevap verdi.
İDRİS BALUKEN
(Bingöl) – Gerçeklerin çarpıtıldığını ifade etti Sayın Başkan.
BAŞKAN – Hayır,
hiç demedi, hiç demedi.
İDRİS BALUKEN
(Bingöl) – Olur mu canım? Sayın Başkanım…
OKTAY VURAL
(İzmir) – Sayın Başkanım, PKK bir terör örgütüdür, en başta da doğu ve
güneydoğudaki Kürt kökenli insanları mezralarda katletmiştir, bu kadar açık ve
net. (BDP sıralarından gürültüler)
ÖZDAL ÜÇER (Van)
– Sayın Başkan… 
BAŞKAN – Sizi
dinlemiyorum, sizi
dinlemiyorum, sizi dinlemiyorum. 
ÖZDAL ÜÇER (Van)
– Roboski’yi… 
BAŞKAN – Sizi
dinlemiyorum, lütfen oturun. 
ÖZDAL ÜÇER (Van)
– Roboski katliamını yapan devletin resmî uçaklarıydı
ve devlettir o zaman terör örgütü. Şimdi, burada devletin terörünü kimsenin
yüklenmesine gerek yok. 
BAŞKAN – Sayın Sakık, size söz vereceğim yalnız Sayın Vural Barış ve
Demokrasi Partisiyle ilgili bir şey söylemedi. “Terör PKK’tan
gelmektedir.” dedi. Bunu üstleniyorsanız, sataşma olarak görüyorsanız buyurun. 
OKTAY VURAL
(İzmir) – Efendim, Sayın Başkanım, bununla ilgili sataşma olarak görerek nasıl
verirsiniz ya? 
İDRİS BALUKEN
(Bingöl) – Var, nasıl yok? 
BAŞKAN – Bakalım,
ne diyecek Sayın Vural. 
OKTAY VURAL (İzmir)
– Yani insaf ya! Sayın Başkanım, böyle bir konuda söz vermeniz züldür! PKK bir
terör örgütüdür. 
İDRİS BALUKEN
(Bingöl) – Sayın Başkan, söylediği cümleye sahip çıkmıyor, yanlış bilgiler
verdiğini söyledi. 
BAŞKAN – Sayın
Vural, eğer üstleniyorsa onu, cevabını dinlemek zorundayım. Lütfen…
OKTAY VURAL
(İzmir) – Efendim, hayır, söz veremezsiniz, doğru yapmıyorsunuz. Adalet ve
Kalkınma Partisi PKK’yı bir terör örgütü olarak görmüyor mu?
BAŞKAN –
Söyledim, e, bunu söyledim,. söyledim
Sayın Vural. 
OKTAY VURAL
(İzmir) – Nasıl? Zorla mı veriyorsunuz, zorla mı? Biz istediğimiz zaman
vermiyorsunuz da silah mı ne dayatıyorlar?
BAŞKAN – E,
söyledim ama Sakık’ın söz hakkını da… “Bana sataşma
var.” diyor. 
SIRRI SAKIK (Muş)
– Sizden mi müsaade alması gerekir? Ben konuşurken sizden mi müsaade almam
lazım? 
OKTAY VURAL
(İzmir) – PKK bir terör örgütüdür. PKK katliam yapmış bir terör örgütüdür, Türk
kökenli insanları katletmiştir. 
BAŞKAN – Sayın
Vural, Sayın Sakık sizin söylemeniz üzerine değil,
sataşma olduğu gerekçesiyle söz aldı.
S. NEVZAT KORKMAZ
(Isparta) – Hangi konuda?
OKTAY VURAL
(İzmir) – Ya, hangi konuda, sorun; sataşma yok. 
BAŞKAN – Söylüyor
kendisi. 
SIRRI SAKIK (Muş)
– Sizden mi müsaade alacak yani Başkan sizden mi müsaade alacak? 
BAŞKAN – Lütfen,
benim işime karışmayın, rica ediyorum. 
Buyurun Sayın Sakık. 
Bu konudaki
düşüncelerimi açıkladım, lütfen siz de oturun, yeniden başlatın süreyi. 
AHMET
AYDIN(Adıyaman) – Sayın Başkanım, yalnız BDP Grubuna yönelik bir sataşma
olmadığını ben de düşünüyorum. PKK’nın bir terör örgütü olduğunu herkes
biliyor, cümle âlem biliyor. 
12.- Muş Milletvekili Sırrı Sakık’ın,
İzmir Milletvekili Oktay Vural’ın yaptığı açıklaması sıra-sında
Barış ve Demokrasi Partisine sataşması nedeniyle konuşması
SIRRI SAKIK (Muş)
– Sayın Başkan, değerli arkadaşlar; ben afaki konuşmam, arkasında da dolanarak
konuşmam. Son günlerde onlarca gazetede bulabileceğiniz haberler var.
İtiraflarda bulunuyor. Vietnam’da savaşa katılan ve sonra gidip çocuklarının
gözünün içine bakamayan konumda olan askerler de şimdi tek tek çıkıyor, diyor
ki: “Bakın, biz köy yakma birlikleriydik, gidiyorduk, köyleri yakıyorduk ve
gidip yaktıklarımız da bunlar işte bakın, insanlar…” 
İDRİS BALUKEN
(Bingöl) – Şırnak Valisinin bugünkü açıklamalarını söyleyin Sırrı Bey. 
SIRRI
SAKIK(Devamla) – Bu köyler yakıldı, bu üniformalılar gittiler yaktılar, bu
üniformalılar değil miydi? Bakın, bugün toprağa gömülen Teoman neydi? Şunu
söyleyeyim açık ve net olarak…
OKTAY VURAL
(İzmir) – Sayın Bakan, lütfen cevap verin, siz Türkiye Cumhuriyetinin
Hükûmetisiniz ve Millî Savunma Bakanısınız! 
İDRİS BALUKEN
(Bingöl) – Cevap verecek, sayın hatip konuşmasını bitirsin.
AYTUN ÇIRAY
(İzmir) – Yanınızda oturanlara bakın ya, ayıp!
OKTAY VURAL
(İzmir) – Böylesine bir zülu kabul edemeyiz. 
BAŞKAN – Sayın
Vural, sayın bakanlar nerede, ne zaman konuşacağını bilebilecek yetenekteler
lütfen…
İDRİS BALUKEN
(Bingöl) – Sizi yönetiyor, Bakanı yönetiyor… 
AYTUN ÇIRAY
(İzmir) – Sen onların avukatı mısın?
ÖZDAL ÜÇER (Van)
– Bizler zulmü kabul etmeyiz. Hodri meydan!
BAŞKAN - Buyurun.

SIRRI SAKIK
(Devamla) – Başkanım, zaten… 
BAŞKAN – Buyurun
siz, tamam, geçmesin vakit, buyurun. 
SIRRI SAKIK
(Devamla) – Bitti. Yeniden lütfen başa alır mısınız Sayın Başkan. Sayın
Başkanım, lütfen başa alır mısınız, konuşamadık bir şey. 
BAŞKAN – Hayır,
konuştunuz Sayın Sakık, on beş yirmi saniye kayboldu.
Devam edin lütfen. 
SIRRI SAKIK (Devamla) – Sayın Başkanım, lütfen alır mısınız. Ben, önemli bir şey söyleyeceğim. 
BAŞKAN – Alamam
şu anda süreyi başa. 
SIRRI SAKIK
(Devamla) – Alamazsanız o zaman… 
BAŞKAN – Ama siz
konuştunuz Sayın Sakık. 
SIRRI SAKIK
(Devamla) – O zaman Vural’dan onay alalım. 
BAŞKAN – Tamam,
bir dakika daha vereceğim. 
SIRRI SAKIK
(Devamla) - Kürsüye çıktığımızda Vural ne diyorsa…
BAŞKAN – Tamam,
bir dakika, bir dakika daha vereceğim. 
Sayın Sakık, lütfen… 
SIRRI SAKIK
(Devamla) – Sevgili arkadaşlar, bakın, bugün bir general toprağa verildi. Bu
general 1960 yılında Yassıada’daydı, Yassıada’da halkın oylarıyla seçilmiş
Adnan Menderes’i tokatladığı iddiası var, bu generalin Adnan Menderes’i
aşağıladığı iddiası var. Bu generalin, saysam onlarca, halka karşı işlediği
suçlar var. 
Ben, ailesine,
çalışma arkadaşlarına bir kin filan gütmüyorum. Bugün sizler de çıkıp
diyorsunuz ki “mahkemeikübra.” Mahkemeikübranın
sahibi size iktidarı nasip etti, size yargıyı verdi, size halkın iradesini
verdi, “Alın bunları yargılayın.” dedi ama siz yargılamazsanız, alın, elli üç
yıl sonra, öldükten sonra mahkemei kübraya havale edip kurtulamazsınız. Mahkemeikübra
sizi de davet eder: Gelin bakayım, yardım yataklıktan siz de gelin. Siz, elli
üç yıl bu tür olaylara seyirci kaldınız.”
İşte, ülkede bu
son yirmi yıl önce olup biten olaylarda da gelin hep birlikte bir Meclis
araştırma önergesini hayata geçirelim. PKK nerede suç işledi, devlet nerede suç
işledi, polis nerede suç işlediyse hep birlikte bunları çıkaralım, barışımızı
birlikte inşa edelim. 
Ben, herkes pirüpaktır demiyorum ama bu süreç içerisinde kim ki günah
işlediyse gelsin bu halka hesap versin diyorum, farklı bir şey demiyorum. Siz
niye buna tepki gösteriyorsunuz? (BDP sıralarından alkışlar) 
BAŞKAN – Teşekkür
ederim Sayın Sakık. 
İDRİS BALUKEN
(Bingöl) – Sayın Başkan… 
BAŞKAN – Sayın
Altay’a söz vereceğim. 
Buyurun Sayın
Altay. 
Epeydir elini
kaldırıyor.
ENGİN ALTAY
(Sinop) - Gerekçemi söyleyeyim mi? Yani bu kadar muhabbetten sonra ben de
direkt diyebilirim. 
Sayın Sakık, İzmir Milletvekilimize hiç de hak etmediği bir
yaklaşımda…
SIRRI SAKIK
(Devamla) – Hayır, ben, şu anlamda bir ironi yaptım. 
BAŞKAN –
Sataşmadan iki dakika…
Buyurun.
13.- Sinop Milletvekili Engin Altay’ın, Muş Milletvekili
Sırrı Sakık’ın, 506 sıra sayılı Bütçe Kanunu Tasarısı
ile 507 sıra sayılı Kesin Hesap Kanunu Tasarısı’nın on birinci tur
görüşmelerinde BDP Grubu adına yaptığı konuşması sırasında CHP Grubuna sataşması
nedeniyle konuşması
ENGİN ALTAY
(Sinop) – Sayın Başkan, sayın milletvekilleri; Sayın Sakık’ın
İzmir Milletvekilimiz Sayın Mustafa Ali Balbay’la ilgili… Doğrudur, belki art
niyet yok ama kendisine gene de ben yakıştıramadığımı söylemem lazım. Uzun
tutukluluk zulmünden en çok etkilenmiş insandır Sayın Balbay…
İDRİS BALUKEN
(Bingöl) – Engin Bey, biz onların gelmesinden memnunuz.
SIRRI SAKIK (Muş)
– Ama beni yanlış anladın.
ENGİN ALTAY
(Devamla) – Lütfen dinleyin.
SIRRI SAKIK (Muş)
- Bağırma öyle elini kolunu sallayarak, yanlış anladın.
BAŞKAN – Sayın Sakık, lütfen…
ENGİN ALTAY
(Devamla) – Ve Sayın Balbay çıktığında da “Bir yarım içeride kaldı, diğer
milletvekilleri içerideyken ben kendimi çıkmış zannetmiyorum.” demiş...
ÖZDAL ÜÇER (Van)
- Biz Sayın Balbay’ın da, diğer milletvekillerinin de, tümünün serbest
kalmasını istiyoruz hangi parti olursa olsun.
ENGİN ALTAY
(Devamla) – “Bütün uzun tutukluluk sürecine maruz kalmış tutuklular, tutsaklar
özgürleşmeden kendimi bütünüyle özgür hissetmeyeceğim.” demiş bir arkadaşımıza
bu şekilde bir anlayışı çok mantıklı bulmuyorum.
ÖZDAL ÜÇER (Van)
- AKP’li milletvekilleri de tutuklansa ona da karşı çıkarız.
ENGİN ALTAY
(Devamla) – Zira, Sayın Haberal da aynı anlayışı
çıktığında ortaya koymuştur, bunu belirtmek isterim.
ÖZDAL ÜÇER (Van)
– Sayın Balbay’ın çıkışından çok memnunuz.
ENGİN ALTAY
(Devamla) – İktidar partisinin parti sözcüsünün yaptığı bir hatayı gene burada
sayın sözcü yaptı. Ölülerin arkasından konuşmayın, bu konuda dinî bir emir de
var. Hüseyin Çelik’e yakışmamıştı, Sayın Sakık’a da
yakışmadı. Adam ölmüş gitmiş.
Öte yandan, otuz
dört saniyede buradaki tartışmalara Cumhuriyet Halk Partisinin görüşünü,
buradaki tartışmalarla ilgili görüşünü açıklamam mümkün değil. Ancak, bir şeyin
altını çizmek istiyorum: Türkiye'nin bir Kürt sorunu vardır, bunu herkes böyle
bilecek ama Türkiye'nin bir terör sorunu da vardır, bir terör örgütü sorunu da
vardır, bunu da herkes böylece bilecek.
Genel Kurulu
saygıyla selamlıyorum. (CHP sıralarından alkışlar)
BAŞKAN – Teşekkür
ederim.
HÜSAMETTİN
ZENDERLİOĞLU (Bitlis) – Terör ayrı bir şeydir, başkaldırı ayrı bir şeydir.
Gidin, bilim adamlarına sorun öğrenin.
İDRİS BALUKEN
(Bingöl) – Sayın Başkan, AK Parti Grubu adına konuşan Sayın Ahmet Aydın,
ayrımcı bir dil kullandığımızı ifade ederek grubumuza sataşmıştır.
BAŞKAN – Hiç
Barış ve Demokrasi Partisini kastetmedi.
İDRİS BALUKEN
(Bingöl) - Hayır, niye kastetmedi?
BAŞKAN – Bütün
Genel Kurula hitap etti.
İDRİS BALUKEN
(Bingöl) – Hayır, “Ayrımcı bir dil kullanıyor.” dedi ve partimizi kastetti, bu
konuda suçladı.
AHMET AYDIN
(Adıyaman) – Öyle bir şey söylemedim Sayın Başkan, o genel ifadedir.
BAŞKAN – Partiyle
ilgili bir şey söylemedi, çok iyi dinledim. Kucaklayıcı bir dil kullandı. 
İDRİS BALUKEN
(Bingöl) – Hayır…
BAŞKAN – “Hep
birlikte kardeşçe davranalım.” dedi Sayın Baluken.
İDRİS BALUKEN
(Bingöl) – Siz, Başkanlık Divanında yönetirken de Anayasa’da belirtilen vatanın
bölünmez bütünlüğüyle ilgili suçlama da getirdiniz, bir şey demedik.
BAŞKAN – Bu,
suçlama değil; bu, Anayasa’nın bir hükmü.
Suçlama değil, özür dilerim.
İDRİS BALUKEN
(Bingöl) – Bu konuda açıklama yapmaya ihtiyaç var.
BAŞKAN – Hiç
suçlama değil. 
İDRİS BALUKEN
(Bingöl) – Biz ayrımcı bir dil kullanmıyoruz. Sizin bahsetmiş olduğunuz
bölünmez bütünlüğe yönelik bir faaliyette bulunmuyoruz. Bunu açıklamak
istiyorum.
AHMET AYDIN
(Adıyaman) - Sayın Başkanım, BDP Grubuna yönelik benim en ufak bir sataşmam
olmadı. Olmadı yani, böyle bir şey yok. 
İDRİS BALUKEN
(Bingöl) – Ya, niye bu kadar korkuyorsunuz BDP’nin
konuşmasından? Sataştınız, biz de cevap vereceğiz. 
AHMET AYDIN
(Adıyaman) - Ben genel bir ifade kullandım “Herkes diline, üslubuna dikkat
etsin.” dedim.
BAŞKAN – Sayın Baluken söylemek istediklerinizi söylediniz. Bakın, saat
gecenin on biri, daha çok uzun süre buradayız.
İDRİS BALUKEN (Bingöl)
– Gecenin on biri diye konuşmayacak mıyız Sayın Başkan?
BAŞKAN – Sayın
Sırrı Sakık söyledi, Sayın Sırrı Sakık
açıkladı, bir kez daha söz verdim. Lütfen, anlayışınızı bekliyorum.
İDRİS BALUKEN
(Bingöl) - Sayın Başkan, burada…
BAŞKAN – Rica
ediyorum. Bakın, rica ediyorum…
İDRİS BALUKEN
(Bingöl) - Bakın, parti grubumuza yönelik ayrımcı bir dil kullandığımız…
BAŞKAN - Buyurun
oradan konuşun, bir dakika söz vereyim size. Lütfen oturun yerinize, bir dakika
söz vereceğim. Lütfen…
ABDULLAH NEJAT
KOÇER (Gaziantep) - Sayın Başkan, konuşma hakkımı kullanmak istiyorum. 
SIRRI SAKIK (Muş)
– Sayın Başkan, ben Mustafa Balbay’ın özgürlüğe kavuşmasından büyük bir
mutluluk duydum. 
BAŞKAN –
Söylediniz evet.
SIRRI SAKIK (Muş)
– Kendisini kucakladım, hoş geldin dedim. Ben bir ironi yaptım ama siz yanlış
anladınız.
BAŞKAN - Tamam
Sayın Sakık anlaşıldı, kayıtlara geçti, arkadaşlar
okuyabilirler.
Buyurun Sayın Baluken.
V.- AÇIKLAMALAR (Devam)
12.- Bingöl Milletvekili İdris Baluken’in,
Adıyaman Milletvekili Ahmet Aydın’ın sataşma ne-deniyle yaptığı konuşmasındaki
bazı ifadelerine ilişkin açıklaması
İDRİS BALUKEN
(Bingöl) – Sayın Başkan, bu tutumunuz doğru değil. Grubumuza bir sataşmada
bulunulmuştur ve bize orada söz hakkı tanımanız gerekir.
Şimdi, kürsüde
“Kürt” ve “Kürdistan” demekle biz ülkeyi bölmüyoruz, ayrımcı bir dil
kullanmıyoruz. Barış ve Demokrasi Partisi olarak tam tersine inkârı, imhayı,
asimilasyonu kaldıran politikaların bu ülkeyi bütünleştiren ve büyüten
politikalar olduğunu ifade ediyoruz. Bakın, bu Mecliste normal bir tablo yavaş
yavaş oturuyor. Geçen günkü Meclis oturumunda bir başörtülü milletvekili
konuşma yaptı; oradan Arapça Kur’an-ı Kerim bir ayet okundu, Kürtçe bir şiir
okundu, “Kürt” ve “Kürdistan” kelimelerinin geçtiği cümleler kullanıldı. Normal
olan durum budur. Anormal olanı normal olarak bize gösterdiğiniz zaman burada bizim
irademize ipotek koymuş olursunuz. Dolayısıyla, Meclisin artık bu konuyu bir
bölme, bölünme paranoyasından bir an önce çıkarması gerekiyor. Arkadaşlarımızın
yerleşim yerleriyle ilgili orijinal adlarını, değiştirilmemiş adları
kullanmasına herkesin tüyleri diken diken oluyor.
Oysaki bir yıl önce “Tillo” dediğimiz zaman da “Norşin” dediğimiz zaman da aynı tepki ortaya konuyordu.
Burada Barış ve Demokrasi Partisinin nasıl konuşması gerektiğini, hangi
terminolojiyi kullanması gerektiğini kimse belirleyemez. Muhalefet şerhini
çıkardınız, şimdi de kürsüde hangi kalıpla konuşmamız gerektiğini belirlemeye
çalışıyorsunuz, doğru değildir. Bu ülkeyi bölen anlayış, arkadaşlarımızın
deminden beri ifade ettiği, Sayın Balbay’ın, Sayın Haberal’ın tahliyesinden biz
memnuniyet duyduk ama onların tahliye kararı emsal olmasına rağmen, Anayasa
Mahkemesinin kararı olmasına rağmen tutuklu vekil arkadaşlarımızı içeride
bırakan zihniyettir.
(Mikrofon
otomatik cihaz tarafından kapatıldı) 
İDRİS BALUKEN
(Bingöl) – Meclisteki tüm milletvekillerin de bu tabloyu böyle… 
BAŞKAN – Teşekkür
ederim. 
İDRİS BALUKEN
(Bingöl) – …görmesini istiyor, teşekkür ediyorum.
BAŞKAN – İki
dakika verdim, teşekkür ederim.
OKTAY VURAL
(İzmir) – Sayın Başkan…
BAŞKAN – Buyurun
Sayın Vural. (BDP sıralarından gürültüler)
Arkadaşlar lütfen
bir nokta koyalım artık, tamam. Herkes düşüncelerini söyledi, tekrara başladık
şimdi.
Sayın Vural,
buyurun.
OKTAY VURAL
(İzmir) – Sayın Başkanım, ben PKK’nın bir terör örgütünü ifade etmiştim,
bununla ilgili bir sataşma olmasından dolayı sizin söz vermenizi doğrusu çok
yadırgadığımı ifade etmek istiyorum. 
Şuradan tekrar
ifade ediyorum ki PKK bir terör örgütüdür hem de narko
terör örgütüdür; uyuşturucu ve insan kaçakçılığı yapıp doğu ve güneydoğuda, o
masum çocukları, o masum kadınları katleden bir terör örgütüdür. 
ÖZDAL ÜÇER (Van)
– Başkan, ben buna itiraz ediyorum, gündemle ilgili değil.
İDRİS BALUKEN
(Bingöl) – Bu, senin düşüncendir. 
OKTAY VURAL
(İzmir) – Bu gerçeği hiç kimse değiştiremeyecektir, bunu herkes böyle bilsin.
ÖZDAL ÜÇER (Van)
– Ben de PKK’nin bir terör örgütü olmadığını, Kürdistan İşçi Partisi olarak
“…”(x) olarak geldiğini…
BAŞKAN – Lütfen yerinize oturur musunuz. Size söz vermedim Sayın Üçer, lütfen… Yerinize oturun lütfen. 
ÖZDAL ÜÇER (Van)
– Kürdistan İşçi Partisinin üyesi olmaktan gurur duyuyorum…
OKTAY VURAL
(İzmir) – Unutmayacağız, unutturmayacağız. PKK terör örgütü bir maşadır. Kürt
kökenli kardeşlerimizi de kullanan bir maşadır. 
ÖZDAL ÜÇER (Van)
– Diyarbakır zindanlarında devlet… (MHP ve BDP sıraları arasında karşılıklı laf
atmalar, gürültüler)
OKTAY VURAL
(İzmir) – PKK bir terör örgütüdür ve hem de uyuşturucu kaçakçılığı yapan bir
terör örgütüdür.
ÖZDAL ÜÇER (Van)
– Kendini savunmaktan başka bir şey yapmıyor.
BAŞKAN – Beş
dakika ara veriyorum.

Kapanma Saati: 23.02
 
(x)
Bu bölümde Hatip tarafından Türkçe olmayan kelimeler ifade edildi.


YEDİNCİ OTURUM
Açılma Saati: 23.16
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muhammet Bilal MACİT (İstanbul), Muhammet
Rıza YALÇINKAYA (Bartın)
BAŞKAN – Sayın
milletvekilleri, Türkiye Büyük Millet Meclisinin 33’üncü Birleşiminin Yedinci
Oturumunu açıyorum.
2014 Yılı Merkezi
Yönetim Bütçe Kanunu Tasarısı ve 2012 Yılı Merkezi Yönetim Kesin Hesap Kanunu
Tasarısı’nın görüşmelerine devam edeceğiz.
III.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2014 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/832) (S. Sayısı: 506) (Devam)
2.- 2012 Yılı Merkezi Yönetim
Kesin Hesap Kanunu Tasarısı, 2012 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2012 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi, Maliye Bakanlığı ve İçişleri
Bakanlığı Tarafından Sayıştaya Gönderilen Genel
Faaliyet Raporları ile Bu Raporlara İlişkin Sayıştay Değerlendirmesini İçeren
2012 Yılı Faaliyet Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2012 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2012 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/798, 3/1275, 3/1277, 3/1278,
3/1279) (S. Sayısı: 507) (Devam)
Ğ) BİLİM, SANAYİ VE TEKNOLOJİ BAKANLIĞI (Devam)
1) Bilim, Sanayi ve Teknoloji Bakanlığı 2014 Yılı Merkezî
Yönetim Bütçesi
2) Bilim, Sanayi ve Teknoloji Bakanlığı 2012 Yılı Merkezî
yönetim Kesin Hesabı
H) KÜÇÜK VE ORTA ÖLÇEKLİ İŞLETMELERİ GELİŞTİRME VE
DESTEKLEME İDARESİ
BAŞKANLIĞI (Devam)
1) Küçük ve Orta Ölçekli İşletmeleri Geliştirme ve
Destekleme İdaresi Başkanlığı 2014 Yılı 
Merkezî Yönetim Bütçesi
2) Küçük ve Orta Ölçekli İşletmeleri Geliştirme ve
Destekleme İdaresi Başkanlığı 2012 Yılı Merkezî Yönetim Kesin Hesabı
I) TÜRK STANDARTLARI ENSTİTÜSÜ (Devam)
1) Türk Standartları Enstitüsü 2014 Yılı Merkezî Yönetim
Bütçesi
2) Türk Standartları Enstitüsü 2012 Yılı Merkezî Yönetim
Kesin Hesabı
İ) TÜRK PATENT ENSTİTÜSÜ (Devam)
1) Türk Patent Enstitüsü 2014 Yılı Merkezî Yönetim Bütçesi
2) Türk Patent Enstitüsü 2012 Yılı Merkezî Yönetim Kesin
Hesabı
J) TÜRKİYE BİLİMSEL VE TEKNOLOJİK ARAŞTIRMA KURUMU (Devam)
1) Türkiye Bilimsel ve Teknolojik Araştırma Kurumu 2014
Yılı Merkezî Yönetim Bütçesi
2) Türkiye Bilimsel ve Teknolojik Araştırma Kurumu 2012
Yılı Merkezî Yönetim Kesin Hesabı
K) TÜRKİYE BİLİMLER AKADEMİSİ (Devam)
1) Türkiye Bilimler Akademisi 2014 Yılı Merkezî Yönetim
Bütçesi
2) Türkiye Bilimler Akademisi 2012 Yılı Merkezî Yönetim
Kesin Hesabı
L) MİLLÎ SAVUNMA BAKANLIĞI (Devam)
1) Millî Savunma Bakanlığı 2014 Yılı Merkezî Yönetim
Bütçesi
2) Millî Savunma Bakanlığı 2012 Yılı Merkezî Yönetim Kesin
Hesabı
M) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2014 Yılı Merkezî Yönetim
Bütçesi
2) Savunma Sanayi Müsteşarlığı 2012 Yılı Merkezî Yönetim
Kesin Hesabı
BAŞKAN –
Komisyon? Burada.
Hükûmet? Burada.
Şimdi, Adalet ve
Kalkınma Partisinin grup konuşmalarına başlayacağız. 
Birinci konuşmacı Abdullah Nejat Koçer, Gaziantep Milletvekili. (AK PARTİ sıralarından alkışlar) 
Süreniz beş
dakikadır. 
AK PARTİ GRUBU
ADINA ABDULLAH NEJAT KOÇER (Gaziantep) – Teşekkür ediyorum Sayın Başkan.
Sayın Başkan,
değerli milletvekilleri; Bilim, Sanayi ve Teknoloji Bakanlığı 2014 yılı bütçesi
üzerine AK PARTİ Grubu adına söz almış bulunuyorum. Yüce heyetinizi saygıyla
selamlıyorum. 
Değerli
milletvekilleri, güven ve istikrar ekonomik güç getirir. Bu da, güçlü siyasetle
ve istikrarla oluşur. Dünyada ve özellikle Avrupa’da yaşanan ekonomik buhran,
Türkiye’nin sahip olduğu üretim becerisiyle oluşturduğu rekabet gücünün
değerini ve önemini çok net olarak ortaya koymuştur. Türkiye’nin bilim ve
teknoloji kapasitesini artırmak için hazırlanan ve yol haritası niteliğindeki sektörel strateji belgeleriyle âdeta yeni bir dönemin
başladığını, Türk sanayisinin katettiği mesafeyi
bugün çok daha iyi görebiliyoruz. 
Sanayi Strateji
Belgesi ve Eylem Planı Türk sanayisini düşük teknoloji seviyesinden çıkartarak
orta teknoloji seviyesine getirmiş, sanayimizin hedefi artık ileri teknoloji
olmuştur. Türkiye’nin marka ve patent tescilinde son on yılda
yüzde 448 artış sağlanmış olması, marka tescilinde son üç senedir 110 binin
üzerindeki başvuruyla Avrupa’da 1’inci sırada yer alması, AR-GE harcamalarının
millî gelire oranının son on yılda 2 kat artarak yüzde 1’e yaklaşmış olması ve
2023 yılına kadar yüzde 3 seviyesine çıkartma hedefimiz, AR-GE merkezi belgesi
alan işletme sayısının 154’e, 2008-2012 yılları arasında yapılan AR-GE
harcamasının 7,3 milyar TL’ye ulaşmış olması, patent başvurusunda Avrupa’da
8’inci, dünyada 17’nci sıraya yükselmiş olmamız hedeflerimize ulaşma arzumuzun
ve hedeflerin gerçekçiliğinin açık ifadesidir. 
Değerli
milletvekilleri, son yıllarda Türkiye, markalaşmayı, inovasyonu,
nanoteknolojiyi, akıllı sanayi ürünlerini konuşuyor.
Anadolu şehirlerimiz markalaşmaya ve inovasyon
vadileri oluşturmaya başladılar. Bakanlığımızın destekleriyle Gaziantep,
Denizli, Kayseri, Adana, Konya gibi birçok Anadolu şehrinde sanayi cazibe
merkezleri oluşmaya başladı. Türkiye’nin geleceği için sanayi stratejisi
bakımından büyük önem arz eden Bilişim Vadisi Projesi’yle, kamu, sanayi ve
üniversite iş birliğini sağlayan SAN-TEZ proje destekleriyle bilginin
ticarileştirilmesi, katma değerli ürünler ortaya çıkarılması ve bununla ilgili
sonuçları son derece önemli buluyorum. “Teknogirişim
Sermayesi Desteği’yle” önü açılan binden fazla
üniversite mezunu gencin bu destekle kendi işini kurmuş olması, AR-GE’ye verilen destek ve teşvikin önemini artırıyor. 2002’de
2 teknoparkımız varken bugün 37 tanesi faal olmak üzere 52 teknoparkımızın
olması gelecek için umut veriyor. Yeni teşvik sistemiyle OSB’lere sağlanan arsa
tahsisi yanında verilen desteğin artması, altyapı sorunu gibi önemli temel problemlerle yakından
ilgileniyor olması… Yeni kurulacak
OSB’ler için istihdam artışı sağlanmasına Bakanlığımızca çok önem veriliyor.
Kümelenme çalışmalarını, rekabet gücü ve verimliliği artıcı etki açısından son
derece önemli buluyorum.
Değerli
milletvekilleri, Türk sanayisinin ulaştığı seviye, elde ettiği başarılı
sonuçlar ülkemizin geleceği bakımından çok önemli. Dünyanın en önemli
coğrafyasında en büyük üretim merkeziyiz ve “yüksek kaliteli Türk malı”
algısını ihraç ettiğimiz her sanayi ürününde tüm dünyaya gösteriyoruz ve
bununla iftihar ediyoruz. 
Bugün Türkiye’de
seramik üretiminde dünya 3’üncüsü, çelik üretiminde Avrupa 3’üncüsü, hazır
giyimde ve televizyon ihracatında Avrupa 2’ncisi, Avrupa’nın en büyük otobüs
üreticisi, en büyük çimento ihracatçısı ve buzdolabı üreticisiyiz. Türkiye’de
artık SAN-TEZ ve teknopark girişimleriyle; insansız hava araçları, çeşitli
yazılımlar, kızılötesi kameralar, yeni nesil zırhlı araçlar, yerli navigasyon, RASAT ve GÖKTÜRK-2 devreye alınırken GÖKTÜRK-3
millî gözlem uydusu çalışmaya başlıyor. Bütün bunlarla birlikte markalaşmanın, inovasyonun ve AR-GE’nin daha çok
arttığı bir Türkiye dileğiyle, Bakanlığımızın 2014 bütçesinin hayırlı ve uğurlu
olmasını diliyorum. Yüce heyetinizi saygıyla selamlıyorum. (AK PARTİ
sıralarından alkışlar)
BAŞKAN – Teşekkür
ederim.
İkinci konuşmacı
Dilek Yüksel, Tokat Milletvekili... 
Süreniz beş
dakikadır. (AK PARTİ sıralarından alkışlar)
AK PARTİ GRUBU
ADINA DİLEK YÜKSEL (Tokat) – Sayın Başkan, değerli milletvekilleri; Bilim,
Sanayi ve Teknoloji Bakanlığımızın 2014 yılı bütçesi üzerine AK PARTİ Grubum
adına söz almış bulunmaktayım. Bu vesileyle hepinizi saygıyla selamlıyorum. 
Sayın Başkan,
değerli milletvekilleri; Bilim, Sanayi ve Teknoloji Bakanlığı, sanayi siteleri,
organize sanayi bölgeleri ve endüstri bölgeleri uygulamalarıyla sanayinin
ülkemizde sağlıklı bir şekilde dağılımını sağlamaktadır. 88 adedi son on bir
yılda olmak üzere toplam 153 adet organize sanayi bölgesi projesinin inşaatı
tamamlanarak sanayicilerimizin hizmetine sunduk. Bakanlığımızca Tokat ilimizde,
Tokat, Erbaa, Niksar, Turhal, Zile olmak üzere 5 organize sanayi bölgesi
kurulmuştur. Ayrıca Yeşilyurt ilçemizde 54 iş yeri kapasiteli sanayi sitesinin
inşaatı devam etmektedir. Tokat Gaziosmanpaşa Üniversitemiz bünyesinde kurulan
teknopark inşaatımız devam etmektedir ki temelini Sayın Bakanımızla beraber
attık, inşallah Ocak 2014 tarihinde Sayın Bakanımızla beraber açılışını
yapacağız. 
Değerli
milletvekilleri, Bakanlığımızın uygulama alanına giren bir konu olan üstün
yetenekli çocuklarımızdan bahsetmek istiyorum. Yıllardır yitik bir hazinemiz
olan, Millî Eğitim Bakanlığımız bünyesinde faaliyet gösteren bilim sanat
merkezleri ve bu konuda yapılan çalıştaylar dışında
bugüne kadar herhangi bir uygulama maalesef bu konuda yapılmamıştır.
Meclisimizde kurulmuş olan Üstün Yetenekli Çocuklar Araştırma Komisyonumuzun
çalışmalarının da bir sonucu olarak Bakanlığımız, TÜBİTAK bünyesinde Ankara,
İstanbul ve İzmir illerimizde 3 adet yeni okul açacaktır. İnşallah bu okullarda
Nobel ödülleri alacak geleceğin bilim insanları yetişecektir. Ülkemizin en
büyük zenginliği olan bu çocuklarımız için harekete geçen Sayın Bakanımızı
tebrik ediyor, bütün bakanlarımız ve kurumlarımızdan bu konuda aynı hassasiyeti
bekliyoruz.
Değerli
milletvekilleri, Hükûmetimiz döneminde uzaya 6 Türk uydusu gönderdik ve bu
uyduların tamamına yakınını Türkiye'de ürettik. Yüzde yüz yerli kaynak ve
teknoloji kullanarak ürettiğimiz GÖKTÜRK-2 uydusunu uzaya gönderdik. Çok
ilginçtir bu tarihî ve gurur verici olayı protesto edenler, hatta işi daha da
ileriye götürerek illegal bir gösteriye dönüştürenleri görünce, bu ülkede güzel
şeylerin olmasını istemeyenlerin, rahatsız olanların, milletin güçlenmesinden
korkanların çırpınışlarını tekrar tekrar görüyoruz. Dünyada kendi uydusunu
yapabilen 25 ülkeden biri olmanın gururunu yaşamak yerine üniversitede uydu
fırlatma töreninin izlendiği salonu basmayı düşünen, taş, molotofkokteyli atan
ve yakıp yıkan maskeli göstericiler ve bu illegal gösterilere destek verenler
acaba bu ülkeyi ne kadar seviyorlar? Bütün bu güzel gelişmeler, bu ülkeyi sevdiğini
iddia edenler tarafından nasıl protesto edilir? Tüm dünya bilim çağını
yaşarken, aya giderken, milletimizin yıllardır geri bırakılması bilimle,
teknolojiyle ve hiçbir ifade biçimiyle açıklanamaz. 
Sayın milletvekilleri, iktidarımız döneminde, bilim, sanayi ve
teknolojide 76 milyon insanımızın hayatını kolaylaştıracak, ülkemizi daha
ileriye, muasır medeniyetler seviyesinin üzerine taşıyacak adımlar attık;
halkımızın hiçbir ferdini ötekileştirmedik; insanlarımızın inançlarıyla, giyim
kuşamlarının nasıl olduğuyla değil, insan hak ve hürriyetlerinin güvenceye
alınmasıyla, kendilerini -üstün değil- üstün ve seçkin sanan azınlığın
hukukuyla değil, hukukun üstünlüğü için milletimizle birlikte mücadele verdik;
ulaşım ve iletişim teknolojilerindeki hizmetlerimizle sadece kıtaları değil, 76
milyon insanımızın yüreklerini ve gönüllerini de bir araya getirip bin yıllık
kardeşliğimizi daha da güçlendirdik. 
Ülkemize ve milletimize hizmet ederken, uzaya yerli uydumuzu
gönderirken, İstanbul’a 3’üncü köprüyü, havaalanını, Kanal İstanbul’u,
Marmaray’ı, nükleer enerji santralimizi inşa ederken, ihracatımızı, sanayi
üretimimizi ve dolayısıyla istihdamı ve kişi başına düşen millî gelirimizi
artırmak için gece gündüz demeden çalışırken tam bu noktada hazımsızların Gezi’ye
çıkmalarını, milletimiz sandıkta ayrıca takdir edecek ve değerlendirecektir. 
Sözlerime son
verirken 2014 yılı bütçemizin hayırlara vesile olmasını diliyor, Sayın
Başbakanımız başta olmak üzere Sayın Bakanımız ve çalışma arkadaşlarına
teşekkür ediyor, hepinizi saygıyla selamlıyorum. (AK PARTİ sıralarından
alkışlar) 
BAŞKAN – Teşekkür
ederim. 
Üçüncü konuşmacı Ömer Faruk Öz, Malatya Milletvekili.
Süreniz beş
dakikadır. 
Buyurun. (AK
PARTİ sıralarından alkışlar) 
AK PARTİ GRUBU
ADINA ÖMER FARUK ÖZ (Malatya) – Sayın Başkan, değerli milletvekilleri; Bilim,
Sanayi ve Teknoloji Bakanlığının 2014 yılı bütçesi üzerine AK PARTİ Grubu adına
söz almış bulunmaktayım. Bu vesileyle yüce heyetinizi saygıyla selamlıyorum.
Ekonomik
büyümenin, rekabet üstünlüğünün ve sürdürülebilir sosyoekonomik kalkınmanın
temel unsurlarının başında bilim, sanayi ve teknoloji gelmektedir. Bakanlık
bilim, sanayi ve teknoloji alanlarında ülkemizde mevcut altyapının
geliştirilmesini, tüm sektörel alanlarda rekabet
gücümüzün artırılmasını sağlamak amacıyla otomotivden makineye, demir çelikten
elektrik elektroniğe, tekstil ve hazır giyimden deri ürünlerine, gemi
inşaatından gıda sanayisine kadar her alanda paydaşlarla birlikte stratejik
eylem planlarını ve yol haritalarını hazırlamıştır. Belirlenen bu politika,
strateji ve programlar çerçevesinde öncelikle bilgi toplumuna dönüşüm sürecinin
hızlandırılması, yüksek katma değerli, ileri teknolojiye dayalı, dışa
bağımlılığı azaltmaya yönelik, güvenli ve sürdürülebilir, aynı zamanda çevreye
duyarlı bir üretim yapısının oluşturulması noktasında çok sayıda hizmetleri
gerçekleştirmiştir. 
Bilim ve
teknolojiye dayalı sanayileşmeyle bölgeler arası kalkınmışlık farklılıklarının
giderilmesinde özellikle organize sanayi bölgeleri ve sanayi sitelerine yönelik
çalışmalar hız kazanmıştır. Ülkemizde şu anda faaliyette olan organize sanayi
bölgelerinin yarısından fazlası iktidarımız döneminde gerçekleştirilmiştir.
Ayrıca, 448 adet sanayi sitesinin altyapı ve üstyapı çalışmaları
tamamlanmıştır. 
Örnek vermek
gerekirse, seçim bölgem Malatya’da yer alan 2 adet organize sanayi bölgesinde
gıda ürünlerinden tekstile, makineden kimyasal ürüne kadar toplam 278 adet
işletmede yaklaşık 15 bin civarında istihdam sağlanmaktadır. Tahsis edilen
parsellerdeki yatırımlar tamamlandığında istihdam sayısı 2 misline artacaktır.
8 milyon metrekare üzerinde kurulu 330 parselin haricinde 12 milyon metrekare
arazide de 3’üncü organize sanayi bölgemizle ilgili de çalışmalar son noktaya
gelmiştir. Buranın, 1 milyon 700 bin metrekarelik alanın altyapı ihalesi
geçtiğimiz temmuz ayında gerçekleşmiş ve alana tekabül edecek yerlerle ilgili
de tahsis işlemleri tamamlanmıştır. 
Değerli
milletvekilleri; üniversitelerimiz ile sanayi iş birliğinin genişletilmesi
noktasında yatırımcılarımızın üniversitelerin imkânlarından azami derecede
istifade etmelerini sağlamak amacıyla 52 adet teknopark kurulmuştur. Bugün
teknoloji geliştirme bölgelerinde yaklaşık 2.500 civarında firma faaliyet
göstermekte ve bunların ihracatı 900 milyonu bulmak üzeredir.
Yine, Malatya’da
üniversite kampüsü içiresinde yaklaşık 8 trilyonluk bir yatırım ile Teknoloji
Geliştirme Bölgesi tamamlanmıştır. Teknoparkta şimdiden 20 civarında AR-GE
firması faaliyetlerine başlamıştır. Bakanlığımız tarafından gönderilecek 700
bin liralık hak edişle beraber finansman ihtiyacı da tamamlanmış olacaktır.
Teknoparkımızın hizmete alınması noktasında projeyle yakından ilgilenen ve
desteğini esirgemeyen Bakanımız Sayın Nihat Ergün’e teşekkür ediyorum. 
Kıymetli
milletvekilleri gördüğünüz üzere on yıl gibi kısa sayılacak bir sürede düşük
teknoloji seviyesinden orta teknoloji seviyesine ulaşma hedefinde önemli
mesafeler katedilmiştir. AK PARTİ iktidarı döneminde
hayata geçirilen bu uygulamalar sayesinde ihracat rakamlarımız 155 milyar
doları aşmıştır. İhracatımız içinde yüksek teknoloji ürünlerine ait payın
artırılması kapsamında makine ve otomotiv gibi yerleşik sektörlerin
güçlendirilmesi; bilişim, elektronik, sağlık ve ilaç gibi sektörlere ivme
kazandırılması noktasında da her türlü destek verilmektedir.
AR-GE
faaliyetlerine destek olabileceği düşüncesiyle bir öneride bulunmak istiyorum.
Dünyada her yıl milyonlarca buluş için patent başvurusu yapılıyor. Bu
patentlerle ilgili telif ve koruma hakkı yirmi yıldır. Yirmi yılı geçen bu
buluşlarla ilgili Türk Patent Enstitüsü bu buluşlardan istifade etmek üzere
yerel üreticilere bunlardan istifade etmesi noktasında yol göstermesini Türk
Patent Enstitüsünden talep etmekteyim.
Sayın Başkan,
değerli milletvekilleri; bu vesileyle Bilim, Sanayi ve Teknoloji Bakanlığının
ve Türkiye Cumhuriyeti 2014 yılı bütçesinin ülkemize, bakanlıklarımıza hayırlı
uğurlu olmasını temenni ediyor, yüce heyetinizi saygıyla selamlıyorum. (AK
PARTİ sıralarından “Bravo!” sesleri, alkışlar)
BAŞKAN – Teşekkür
ederim.
Dördüncü
konuşmacı Zeki Aygün, Kocaeli Milletvekili. (AK PARTİ sıralarından alkışlar) 
Süreniz beş
dakikadır.
AK PARTİ GRUBU
ADINA ZEKİ AYGÜN (Kocaeli) – Sayın Başkan, değerli milletvekilleri; KOSGEB
olarak bilinen Küçük ve Orta Ölçekli İşletmeleri Geliştirme ve Destekleme
İdaresi Başkanlığının 2014 yılı bütçesi üzerinde grubum adına söz almış bulunuyorum.
Hepinizi saygıyla selamlıyorum.
Hükûmetimizin
başarılı çalışmalarının başında, ekonomik refah seviyesinin yükseltilmesi
gelmektedir. Ekonomik ve bilimsel gelişmelerle birlikte destek programlarıyla
da vatandaşlarımızın girişimcilik ve inovasyon konularına
ilgi ve alakası büyük ivme kazanmıştır. Özellikle Bilim, Sanayi ve Teknoloji
Bakanlığının öncülüğünde gerçekleştirilen destek, hibe ve cazip kredi
fırsatlarıyla hem KOBİ’lerimiz hem de girişimcilerimiz büyük fırsatlara sahip olmuş ve bunu ekonomimize katma
değer olarak yansıtmıştır. Bilhassa KOSGEB âdeta KOBİ’lerin yol arkadaşı hâline
gelmiş, sadece maddi olarak değil eğitim ve rehberlik faaliyetleriyle de
işletmelerimizin her daim yanında olmuştur. 
1990 yılında,
3624 sayılı Kanun ile kurulan KOSGEB’in kuruluş amacı, ülkenin ekonomik ve
sosyal ihtiyaçlarının karşılanmasında KOBİ’lerin oranını ve etkinliğini
artırmak, rekabet güçlerini yükseltmek, ekonomik ve sosyal kalkınmadaki
paylarını artırmaktır. 
KOBİ’ler
ülkemizdeki işletmelerin yüzde 99’undan fazlasını, toplam istihdamın ise yüzde
78’ini oluşturmaktadır. Bunun yanında, toplam katma değer içindeki oranları,
ihracattaki payları ve toplam yatırımdaki oranlarıyla ülkemizin kalkınmasında
önemli rol almışlardır. Bu açıdan, KOBİ’lerin desteklenmesi ülke ekonomisi
açısından hayati önem arz etmektedir. İşte bu nedenle, AK PARTİ döneminde KOBİ
desteklerinin hedef kitlesi hizmet ve ticaret sektörünü de kapsayacak biçimde
genişletilmiştir. Öyle ki, 2008 yılı sonu itibarıyla KOSGEB veri tabanına
kayıtlı işletme sayısı 82 bin iken bu rakam 2013 yılı Aralık ayı itibarıyla 725
bine ulaşmıştır. KOSGEB sadece KOBİ’lere değil, ülkemizin güzide
girişimcilerine 30 bin Türk liralık hibe ve 70 bin TL’ye kadar kredi gibi birbirinden
cazip destek imkânları sunmaktadır.
Değerli
milletvekilleri, girişimcilik kültürünü sadece para vererek destekleme
açısından görmemek gerekir. Bilinçli girişimciler oluşturmak, ekonomideki
israfı ve yanlış yatırımları önlemek de şarttır. Bu amaçla 2010 yılında,
Uygulamalı Girişimcilik Eğitimi Programı kapsamında yeni nesil girişimci
projesine start verilerek yaklaşık 200 bin kişiye
girişimcilik eğitimi verilmiştir. 10 bine yakın girişimci kendi işletmesini
kurmak üzere KOSGEB’in yeni girişimci desteğinden yararlanmıştır. Ayrıca,
KOSGEB, ülkemizde girişimciliğin geliştirilmesine yönelik çalışmaları bir çatı
altında toplayarak stratejiler oluşturulmasını ve uygulamaya geçilmesini
sağlamak amacıyla Girişimcilik Konseyi kurulmasına öncülük etmiştir.
Bugün markalaşma
ve kurumsallaşma konuları işletmelerimiz açısından hâlâ büyük bir sorun hâlinde
karşımıza çıkmaktadır. Bu konu hakkında bu çalışmaları sürdüren KOSGEB,
KOBİ’lere profesyonel yönetişim, eğitim ve rehberlik desteği vermektedir. 2013
itibarıyla, KOSGEB, AR-GE, inovasyon ve endüstriyel
uygulama destek programları ve iş birliği, güç birliği ve destek programlarını
da barındıran toplam 7 adet destek programını yürütmektedir.
Tüm bu
çalışmaların başarılı sonuçları olarak iktidarımızın geliştirdiği ihracat
politikalarıyla KOBİ’ler Orta Doğu, Orta Asya ve Afrika pazarlarında çok önemli
roller üstlenmiştir. 2008-2009 dünya ekonomik krizinde gelişmiş ülkelerin dış
ticaretleri yüzde 45 etkilenirken ülkemiz ortalama yüzde 27 etkilenmiş ve bu,
KOBİ’lerin önemini bir kez daha gözler önüne sermiştir.
Bilim, Sanayi ve
Teknoloji Bakanlığının liderliğinde ve vizyonunda
gerçekleştirdikleri başarılı çalışmalarından dolayı, milletim adına başta
Bilim, Sanayi ve Teknoloji Bakanı Sayın Nihat Ergün’e ve KOSGEB’e teşekkürlerimi
sunmak istiyorum. Yüce Meclisi saygıyla selamlıyorum. (AK PARTİ sıralarından
“Bravo!” sesleri, alkışlar)
BAŞKAN – Teşekkür
ederim.
Beşinci konuşmacı
İbrahim Halil Mazıcıoğlu, Gaziantep Milletvekili.
Süreniz beş
dakika. (AK PARTİ sıralarından alkışlar) 
AK PARTİ GRUBU
ADINA HALİL MAZICIOĞLU (Gaziantep) – Sayın Başkanım, değerli milletvekili
arkadaşlarım; 2014 yılı mali yılı bütçe kanunu tasarısı görüşmelerinin on
birinci turunda Bilim, Sanayi ve Teknoloji Bakanlığının ilgili kuruluşu olarak
faaliyet gösteren Türk Standartları Enstitüsü bütçesi üzerinde AK PARTİ Grubu
adına söz almış bulunuyorum. Hepinizi sevgi ve saygıyla selamlıyorum.
Öncelikle, 2014
mali yılı bütçesinin hazırlanmasında emeği geçen başta Maliye Bakanımız Sayın
Mehmet Şimşek’e, bakanlarımıza, bürokratlarına, Plan Bütçe Komisyonu Başkan ve
üyelerine, tüm kamu bürokrasisine huzurlarınızda teşekkürlerimi sunmak
istiyorum.
Değerli arkadaşlar, 1954 yılında sadece uluslararası standartların
takibini yapmak üzere küçük bir birim olarak kurulan Türk Standartları
Enstitüsü bugün Uluslararası Standardizasyon kuruşlarında aktif görevler
üstlenen, yurt içinde ve yurt dışında yaygın teşkilatlanmasıyla göz dolduran ve
iş dünyamızın ihtiyaç duyduğu tüm alanlarda test, muayene, bilgilendirme hizmetlerini
verebilecek bir yapıya odaklanan bir kurum olarak karşımızdadır. Bugün TSE, ülke sanayisinin daha az maliyetle yüksek kalitede,
uluslararası standartlara uygun mal ve hizmet üretmesinin anahtarı hâline
gelmiş bir kurumdur. Sadece ulusal alanda değil, başta komşu ve çevre ülkeler
olmak üzere uluslararası pazarlarda da aranan, tercih edilen, itibar gösterilen
bir marka değerine kavuşmuştur.
Sayın Başkan,
değerli milletvekilleri; bugün itibarıyla 10 ayrı yerleşkede uluslararası
akreditasyona sahip 18 deney laboratuvarıyla sanayicilere hizmet veren enstitü,
öz kaynaklarıyla yaklaşık 400 milyon liralık yeni laboratuvar yatırımı yapmayı
planlamaktadır.
Bu laboratuvar
yatırımlarının anlamı şudur: Sanayicilerimiz milyon dolarlar ödeyerek yurt
dışında yaptırmak zorunda kaldıkları testleri artık Türkiye’mizde
yaptırabilecekler. Böylece, hem millî kaynakların yabancı belgelendirme
kuruluşlarına transferleri engellenmiş olacak hem de yerli üreticilerimiz zaman
ve kaynak tasarrufu sağlayacaktır. 
TSE’nin ülkemize prestij kazandıran adımlarından birisini de geçtiğimiz ay
içerisinde Avrupa’nın kalite alanındaki lider kuruluşu Avrupa Kalite
Teşkilatının aldığı kararda görüyoruz. Avrupa Kalite Teşkilatı, TSE’nin
geliştirdiği kalite belgelendirme modelini üye ülkelerde uygulama kararı aldı.
Böylece, Türkiye ilk kez Avrupa ülkelerine bir kalite belgelendirme modelini
ihraç etmiş oldu. Bu ülkelerin yapacağı her belgelendirmeden TSE’nin belge
başına ücret alması da söz konusu olacak. 
Ülkemizde bugüne
kadar üzerinde yeterince durulmayan, önemi anlaşılmayan ancak ülke ekonomileri
için çok büyük önem taşıyan bir konu var, standardizasyon. OECD raporlarına
göre, standartlar ve teknik düzenlemelerin dünya ticaretine etkisi yüzde 80’ler
düzeyindedir. Dolayısıyla, standart ve teknik düzenlemelerin belirlenme
sürecinde etkin olan ülkeler dünya ticaretine de yön veren ülkeler olmaktadır.
Dünyadaki ekonomik savaşın bir standartlar savaşına dönüştüğü bilinciyle
Türkiye'nin sadece standartlara uyum sağlayan ülke değil, standartları
belirleyen ülke konumuna gelmesi yönünde atılan yeni adımlar sayesinde
enstitünün, uluslararası ve bölgesel standardizasyon kuruluşlarının karar mekanizmalarında
etkinliği de artırıldı. Bu durum, Türk sanayicisine Avrupa standartlarının
hazırlanmasında ve kabulünde söz hakkı veren çok önemli bir gelişmedir. 
Vaktim az kaldı,
yedi günden beri gidemediğim Gaziantep’imi çok özlediğimi belirtmek istiyorum.
(Gülüşmeler, AK PARTİ sıralarından alkışlar) 
Bu saatte bizi
dinleyen tüm vekillerimize ve Gaziantepli hemşehrilerimize
sevgi ve saygılarımı sunuyorum. (AK PARTİ sıralarından alkışlar)
BAŞKAN – Teşekkür
ederim.
Altıncı konuşmacı
Sayın Nurdan
Şanlı, Ankara Milletvekili. (AK PARTİ sıralarından alkışlar)
Süreniz beş
dakikadır. 
AK PARTİ GRUBU
ADINA NURDAN ŞANLI (Ankara) – Sayın Başkan, değerli milletvekilleri; Türk
Patent Enstitüsü Başkanlığının 2014 yılı bütçesi üzerinde AK PARTİ Grubu adına
söz aldım. Genel Kurulu saygılarımla selamlıyorum.
Sözlerime
başlarken öncelikle sınai mülkiyetinin tarihçesi üzerinde kısaca durmak
istiyorum. Sınai mülkiyete ilişkin düzenlemelerin başlangıcı 13’üncü, 14’üncü
yüzyıllardaki Ahilik kurumuna dayanmaktadır. Ahilik sisteminin Batı’daki lonca sisteminden
farkı, buluşa dayanması ve yenilikçiliği özendirmesidir. 19’uncu yüzyılda
çıkarılan marka ve patent yasaları da Avrupa’nın en eski sınai mülkiyet
yasalarındandır. 1871 tarihli Alameti Farika Nizamnamesi ve 1879 tarihli İhtira
Beratı Kanunu marka ve patent konularında yasal korumanın temelini
oluşturmaktadır.
Cumhuriyetin ilk
yıllarında ülkemiz dünyada fikrî mülkiyet sisteminin anayasası olarak kabul
edilen Paris Sözleşmesi’ne 1925 yılında taraf olmuştur. 1965 yılında 551 sayılı
Marka Kanunu’nun yürürlüğe girmesi ve 1976 yılında da Dünya Fikrî Mülkiyet
Teşkilatı Kuruluş Anlaşması’na katılım, ülkemizde sınai mülkiyet koruması
alanındaki önemli adımlar arasında yer almaktadır. 
Dünyada son
yıllarda büyük hız kazanan bilimsel ve teknolojik gelişmelerin en dikkat çekici
sonuçlarından birisi, sınai mülkiyet haklarının ekonomi ve sanayi açısından
yükselen önemi olmuştur. Sınai mülkiyet sadece hak sahiplerini değil, toplumun
bütün kesimlerini etkileyen bir konu olduğu için bu alanda ulusal ve
uluslararası düzeyde kaydedilen gelişmelerin izlenmesi fevkalade önemlidir. Bu
noktada, Türk Patent Enstitüsüne kuşkusuz önemli görevler düşmektedir. Ülkemiz,
yenilikçi ürünler üretmenin, özgün tasarımlar geliştirmenin; bu yenilikleri,
buluşları, tasarımları, ekonomik ve toplumsal alanda katma değere, istihdama,
refaha dönüştürmenin gerekliliğini kavramış bir ülke konumundadır. Son on bir
yılda sınai mülkiyet alanında uygulamaya konulan projeler, üretilen yapısal
çözümler ve geliştirilen kalıcı mekanizmalar bu farkındalığı açıkça göstermektedir.
Ülkemizin
ekonomik gelişmesine paralel olarak marka, patent ve tasarımdan oluşan sınai
mülkiyet başvurularında çok önemli artışlar yaşanmıştır. 2002 yılında 36 bin
olan marka başvuru sayısı 2013 yılında 110 bine, 20 bin olan tasarım sayısı 42
bine, 3 bin olan patent ve faydalı model sayısı ise 15 bine yükselmiştir.
Ülkemizin bu alanda son on bir yılda aldığı mesafeyi açık bir biçimde ortaya
koyabilmek için, geçtiğimiz günlerde Birleşmiş Milletlere bağlı Dünya Fikrî
Mülkiyet Teşkilatı tarafından yayınlanan 2013 raporunda ülkemiz adına dikkat
çekici veriler görülmektedir.
Türkiye, patent,
marka ve tasarım başvurularında bir önceki yıla göre 2 basamak birden
yükselerek dünyada 7’nci sıraya yerleşmiştir. Bu sıralamada Türkiye’nin önünde
sadece Çin Halk Cumhuriyeti, Japonya, Amerika Birleşik Devletleri, Almanya,
Güney Kore ve Fransa yer alırken, ülkemiz, İtalya, İngiltere, Hindistan,
Brezilya, Rusya ve İspanya gibi fikrî mülkiyet alanında önemli ülkeleri geride
bırakmayı başarmıştır. 
Sınai mülkiyetin her
bir bileşeni için yapılan sıralamalara baktığımızda, Türkiye’nin, dünyada
patent başvurularında 15’inci, faydalı model başvurularında 7’nci, marka
başvurularında 6’ncı, tasarım başvurularında ise 4’üncü sırada yer aldığını
görmekteyiz. Görüldüğü üzere, ülkemiz, bugün, geldiğimiz noktada etkin işleyen
ve ciddi boyutlarda patent, marka, tasarım üreten bir sınai mülkiyet sistemine
sahip bulunmaktadır.
Türk Patent
Enstitüsü hızla artan sınai mülkiyet başvuruları karşısında tescil
faaliyetlerini hızlı ve etkin bir şekilde yürütebilmek amacıyla 2013 yılında
on-line başvuru hizmetlerinin kapsamını büyük ölçüde
genişletmiş, patent ve marka uzmanı istihdamı sağlayarak kurumsal kapasitenin
geliştirilmesi konusunda çok önemli adımlar atmıştır. 
Sayın Başkanım,
değerli vekiller; sözlerime burada son verirken 2014 yılı bütçesinin ülkemize,
milletimize ve Türk Patent Enstitüsüne hayırlı olmasını, hayırlar getirmesini
yürekten diliyor, bir kez daha saygılar sunuyorum. (AK PARTİ sıralarından
alkışlar)
BAŞKAN – Teşekkür
ederim.
Yedinci konuşmacı
Ömer Selvi, Niğde Milletvekili. (AK PARTİ sıralarından alkışlar)
Süreniz beş
dakika.
AK PARTİ GRUBU
ADINA ÖMER SELVİ (Niğde) – Sayın Başkan, değerli milletvekilleri; TÜBİTAK’ın
2014 yılı mali bütçesi üzerine grubum adına söz almış bulunmaktayım. Yüce
heyetinizi ve aziz milletimizi saygıyla selamlarım.
Yoğun bir küresel
rekabetin yaşandığı dünyamızda bir ülkenin söz sahibi olması, malumunuz,
ürettiği bilgi ve geliştirdiği teknoloji oranında mümkün. Bu itibarla, ülkemizin
2023 hedeflerine ulaşması açısından en önemli alanlardan biri de bilim ve
teknoloji alanı. Zira, bilim ve teknoloji konusunda
ilerleyeceğimiz her basamak bizi diğer alanlarda çok daha yukarıya taşıyacak.
Bu bilinçte ve anlayışta olan Hükûmetimiz, toplumda bilim ve teknoloji
kültürünün ve AR-GE politikalarının oluşması için çalışan TÜBİTAK’ın
faaliyetlerine büyük önem vermekte. 
Bilim ve
teknoloji alanı için son on bir yılda ayrılan kaynak, ondan önceki kırk yılda
sağlanan kaynağın çok üzerinde. TÜBİTAK bütçesinin 2012 yılındaki konsolide bütçeye oranı bugün 5 kattan fazla arttı ve 2014
yılı TÜBİTAK bütçesi yaklaşık 1 milyar 890 milyon Türk lirası olarak
gerçekleşecek. Tabii, 2012 bütçesine baktığımız zaman TÜBİTAK’ın yaklaşık
olarak 102 milyon Türk lirası, artış yaklaşık 19 kat. Bu da hükûmetlerimizin,
AK PARTİ hükûmetlerinin AR-GE faaliyetlerine, bilim ve teknolojiye verdiği önemin
en önemli göstergelerinden biri. 
Tabii, ben,
burada, bu vesileyle, TÜBİTAK birçok alanda faaliyet gösteriyor ama sadece ve
sadece AR-GE alanında gösterdiği faaliyetleri, başarılı faaliyetleri sizlerle
paylaşmak istiyorum.
Akademik AR-GE alanında, TÜBİTAK, kurulduğu 1964 yılından itibaren
izleyen kırk senede yani 1964-2003 yılları arasında sadece 7.330 proje için
2013 yılı sabit fiyatlarıyla 233 milyon Türk lirası destek aktarmış ama gene
Hükûmetimiz zamanında, 2005-2012 yılları arasında toplam 9.635 proje için yine
2013 sabit fiyatlarıyla yaklaşık 1 milyar 630 milyon Türk lirası destek
sağlamış.
Yine, enteresan
bir bilgi: 2013 yılının ilk on bir ayında yine akademik AR-GE faaliyetleri
kapsamında sağlanan destek 235 milyon Türk lirası ve bu rakam ilk kırk yılda
sağlanan destekten daha fazla. 
Yine, TÜBİTAK,
akademik AR-GE faaliyetleriyle beraber özel sektörde AR-GE faaliyetlerinde
ciddi anlamda destekler sağlamış. Yine, bir kıyas yapmak
gerekirse, 1995-2002 yılları arasında sadece 1.146 proje için toplam yine 2013
sabit fiyatlarıyla 363,7 milyon Türk lirası destek sağlamış fakat yine
iktidarımız döneminde, 2003-2013 yılları arasında bu rakam yaklaşık 9 katına
çıkmış, 8.190 proje için yaklaşık 3,27 milyar Türk lirası destek sağlanmış. 
Tabii, bu
yürütülen AR-GE çalışmaları neticesinde ne olmuş? Türkiye'de AR-GE
harcamalarının millî gelire oranı 2000 yılıyla kıyaslandığında, 2012 senesinde
yaklaşık 2 katına çıkmış. Tabii, 2000 yılından 2012 yılına kadar millî
gelirimizin de yaklaşık 4 katına çıktığını düşünürsek aslında AR-GE harcamaları
Türkiye'de 2000 yılına oranla 2012 yılında yaklaşık 8 katına çıkmış vaziyette. 
Diğer taraftan,
tabii, bu sayede, bu AR-GE çalışmaları sayesinde daha önce ithal etmekte
olduğumuz birçok ileri teknoloji ürününü artık yerli imkânlarla üretmekteyiz,
dışa bağımlılığımız bu bağlamda azalıyor. Ben, bu bağlamda bazı örnekler vermek
istiyorum, sadece ve sadece savunma sanayisinden örnek vermek istiyorum.
Aslında TÜBİTAK’ın birçok alanda çalışmaları var, başarılı faaliyetleri var.
Ben, sadece savunma sanayisinde bilinenin dışında, herkesin bildiği insansız
hava uçağı, millî gemimiz, tankımız, tüfeğimiz dışında birçok kişinin bilmediği
örnekler vermek istiyorum. Mesela, klasik genel maksat bombalarını akıllı hâle
getiren ve bu sayede hassas vuruş yeteneği sağlayan hassas güdüm kiti ki biz
bunu daha önce ithal etmekteydik, artık yerli imkânlarla üretiyoruz. Yine, üretim teknolojisi yalnız 5 ülkede bulunan ve silah
sistemlerine enerji sağlamak üzere kullanılan ısıl pilleri, ardışık delici harp
başlığına sahip dünyada ilk ve tek uçak bombası olarak kayda geçmiş olan nüfuz
edici bomba ve dünyada sadece birkaç gelişmiş ülkeyle beraber uluslararası
standartlara uygun olarak yerli imkânlarla ürettiğimiz füze yakıtı; bunlar
önemli örnekler. 
Hükûmetimizin
verdiği önem sonucu bilim ve teknolojide bugün geldiğimiz noktaya baktığımızda,
her bir ferdimizin gurur duyacağı büyük başarılara imza attığımız görülmekte.
Ben son sözde
bütçemizin hayırlara vesile olmasını temenni ediyorum. Hepinizi saygıyla
selamlıyorum. (AK PARTİ sıralarından alkışlar) 
BAŞKAN – Teşekkür
ederim.
Grup başkan
vekillerini arka odaya davet ediyorum.
Sayın
milletvekilleri, birleşime on dakika ara veriyorum.

Kapanma Saati: 23.53


SEKİZİNCİ OTURUM
Açılma Saati: 01.03
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muhammet Bilal MACİT (İstanbul), Muhammet
Rıza YALÇINKAYA (Bartın)
BAŞKAN – Sayın
milletvekilleri, Türkiye Büyük Millet Meclisinin 33’üncü Birleşiminin Sekizinci
Oturumunu açıyorum.
2014 Yılı Merkezi
Yönetim Bütçe Kanunu Tasarısı ve 2012 Yılı Merkezi Yönetim Kesin Hesap Kanunu
Tasarısı’nın görüşmelerine devam edeceğiz.
Komisyon ve
Hükûmet burada. 
OKTAY VURAL
(İzmir) – Sayın Başkan…
MAHİR ÜNAL
(Kahramanmaraş) – Sayın Başkan…
BAŞKAN – Müsaade
ederseniz bir açıklama yapmak istiyorum.
VI.- DİSİPLİN CEZASI İŞLEMLERİ
1.- Van Milletvekili Özdal
Üçer’e, yerinden sarf ettiği bazı ifadeleri nedeniyle kınama cezası verilmesi
BAŞKAN – Sayın
milletvekilleri, geçen oturumda yaşanan bir tartışmanın tutanaklarını
incelediğimizde Van Milletvekili Sayın Özdal Üçer’in
yerinden sarf ettiği sözlerin İç Tüzük’ün 160’ıncı
maddesinin 3’üncü bendi kapsamında yaralayıcı nitelikte olduğu Başkanlığımızca
değerlendirilmiştir. Bu nedenle, 163’üncü madde uyarınca kendisine kınama
cezasının verilmesini Genel Kurula teklif edeceğim.
OKTAY VURAL
(İzmir) – Sayın Başkan, içeride bu konuda…
MAHİR ÜNAL
(Kahramanmaraş) – Sayın Başkan, parti grubumuzun bu konuda bir açıklaması
olacak efendim.
OKTAY VURAL
(İzmir) – Efendim, bu konuda içeride bizim tutumumuzu açıklamıştım. Dolayısıyla, bu konuda milletvekilinin PKK’nın bir terör örgütü
olmadığını, Kürdistan İşçi Partisinin üyesi olmaktan gurur duyduğunu ifade eden
kelimelerle İç Tüzük’ün 161’inci maddesinde yer alan,
görüşmeler sırasında halkı kanun dışı hareketlere teşvik veya tahrik etmek
suçunun işlendiğinden bahisle, bu ifadenin bir terör örgütünü meşrulaştırmak ve
halkın da bu terör örgütünü desteklemesi amacıyla, tahrik ettiğini ve teşvik
etmeye girdiğini ifade ederek bununla ilgili grubumuz olarak işlem yapmanızı
isteyeceğimi ifade etmiştim.
Milliyetçi
Hareket Partisi olarak İç Tüzük gereğince bu ifadelerin İç Tüzük’ümüzün
161’inci maddesinin dördüncü fıkrasına uygun olduğunu, kanun dışı hareketlere
teşvik ve tahrik eyleminin gerçekleştirildiğini, bu çerçevede, Başkanlık
Divanının bu eylemi bu şekilde değerlendirmek suretiyle, gruplara bu konuda
görüşünü belirtmesinin uygun olacağını ifade ediyorum.
BAŞKAN –
Gruplardan görüşlerini alacağım.
İDRİS BALUKEN
(Bingöl) – Sayın Başkan…
BAŞKAN – Sayın Baluken…
İDRİS BALUKEN
(Bingöl) – Sayın Başkan, şimdi, Genel Kurulda kürsüden hitaben yapılan bir
konuşma söz konusu değil, yerinden, mikrofondan yapılan bir konuşma söz konusu
değil. Mecliste, burada çıkmış bir gerginlik ve sonrasında oluşmuş bir kavga
sırasında Sayın Özdal Üçer’in kullanmış olduğu sözler
tutanağa yansıtılmış. Biz bu sözlerin Sayın Oktay Vural’ın bahsettiği cezai
yaptırımı gerektirmediğini düşünüyoruz.
Sayın Oktay Vural
PKK’yi tanımlarken farklı tanımlayabilir, herhangi başka bir milletvekili
tanımlarken farklı tanımlayabilir. Burada halkı ayaklanmaya, isyana çağıran
hiçbir konuşma, hiçbir şey yoktur. Bir aidiyet belirten, kavga sırasında sarf
edilmiş, bir gerginlik sırasında sarf edilmiş, milletvekilimize ait bir söz
vardır. Dolayısıyla, böyle bir cezanın verilmesi uygun değildir.
BAŞKAN – Teşekkür
ederim.
OKTAY VURAL
(İzmir) – Efendim, PKK bir kanun dışı…
BAŞKAN – Sayın
Vural, grupları dinleyelim.
OKTAY VURAL
(İzmir) – Benim ismimi zikrettikleri için söylüyorum.
BAŞKAN – Sayın
Vural, izin verir misiniz, sizi dinledik.
OKTAY VURAL
(İzmir) – Kanun dışıdır, kanun dışı olan bir konuda meşrulaştırmak halkı tahrik
ve teşvik etmektir, açık.
BAŞKAN – Sizi dinledim
Sayın Vural. 
OKTAY VURAL
(İzmir) – Ama içeride konuştuğumuz şekliyle hareket etmeniz gerekiyor. 
BAŞKAN – Sayın
Ünal…
OKTAY VURAL
(İzmir) – Yani, içeride mutabakata varıyoruz, sonradan inisiyatifinizi
farklı kullanıyorsunuz. Doğru değil.
BAŞKAN – İçeride
mutabakata varamadık Sayın Vural. Lütfen…
Buyurun.
MAHİR ÜNAL
(Kahramanmaraş) – Sayın Başkan, içeride maalesef bir mutabakat oluşmadı. Bizim
AK PARTİ Grubu olarak, bir sorun karşısında, şiddeti, terörü, kanı ve ölümü bir
çözüm olarak kabul etmiş bir terör örgütünün, PKK terör örgütünün yaptıklarını
tasvip etmemiz söz konusu olamaz. PKK bir terör örgütüdür ve yirmi beş yıldan
beri bir sorunun çözümü konusunda şiddeti ve terörü kendisine çözüm aracı
edinmiştir. Bu, hiç kimse tarafından tartışılamaz bir gerçektir. 
İDRİS BALUKEN
(Bingöl) – AK PARTİ Grubunun düşüncesidir bu.
MAHİR ÜNAL
(Kahramanmaraş) – Ama, biz burada, Türkiye Büyük
Millet Meclisinde Anayasa’nın ve hukukun bekçileriyiz. Biz burada duygusal
davranmak değil; rasyonel davranmak, Anayasa’nın amir hükümlerinin
gerekliliğini yerine getirmekle sorumluyuz. 
Biz AK PARTİ
Grubu olarak burada ifade edilen sözleri asla kabul etmiyoruz, tasvip etmiyoruz
ve kınıyoruz ve Başkanlık Divanının kınamadan yana kararının ve tutumunun
yanındayız.
Teşekkür
ediyorum. 
BAŞKAN – Sayın
Altay…
ENGİN ALTAY
(Sinop) – Teşekkür ederim Sayın Başkan. 
Sayın Özdal Üçer bugün bir yanlış, bir doğru söyledi. Doğru
söylediği şudur: “PKK’nın üyesi olmaktan gurur duyuyorum.” dedi. Adam kendini
PKK’lı hissediyor, bu beni ilgilendirmez. Yanlış söylediği şudur: “PKK bir
terör örgütü değildir.” dedi, bu yanlış. PKK terör örgütüdür, eli kanlı bir
terör örgütüdür. PKK’nın Türkiye Büyük Millet Meclisinde övülmesine, teşvik
edilmesine…
İDRİS BALUKEN
(Bingöl) – Bu sizin düşüncenizdir. PKK bir sonuçtur, bir neden değildir. 
BAŞKAN – Sayın Baluken, saygılı olun lütfen. Dinleyelim. 
ENGİN ALTAY
(Sinop) - …biz Cumhuriyet Halk Partisi olarak şüphesiz…
İDRİS BALUKEN
(Bingöl) – Herkes sizin gibi düşünmek zorunda değil. İçeride konuştuğunuz gibi
konuşmuyorsunuz burada. 
ENGİN ALTAY
(Sinop) – İçeride de aynı şeyi konuştum ben. PKK’yı biz…
İDRİS BALUKEN
(Bingöl) – Böyle konuşmadınız.
ENGİN ALTAY
(Sinop) – Ben orada kürsüde de söyledim: PKK bir terör örgütüdür. Bunu başından
beri de söylüyoruz, bunu herkes de biliyor. Sayın Özdal
Üçer “PKK terör örgütü değil.” dedi. 
İDRİS BALUKEN
(Bingöl) – Diyebilir. 
ENGİN ALTAY (Sinop) – Bence yanlış. 
İDRİS BALUKEN
(Bingöl) – Diyebilir. Siz bunu dersiniz, o başka der. 
ENGİN ALTAY
(Sinop) – Efendim, bence yanlış, bence yanlış! 
İDRİS BALUKEN
(Bingöl) – Herkes sizin gibi düşünmek zorunda değil.
ENGİN ALTAY
(Sinop) - Ben öyle düşünmüyorum. 
BAŞKAN – Sayın Baluken, lütfen müdahale etmeyin. Bir sorunu çözmeye
çalışıyoruz, lütfen…
İDRİS BALUKEN
(Bingöl) – Herkes sizin gibi düşünmek zorunda değil ki. Aynı düşünsek aynı
yerde oluruz.
ENGİN ALTAY
(Sinop) – PKK’nın Türkiye Büyük Millet Meclisinde övülmesinin teşvik edilmesine
müsaade edilmemelidir. Ancak, Sayın Özdal Üçer’in Türkiye Büyük
Millet Meclisinde bunu söyleme cüreti bulmasında bazı sebeplerin olduğu da
muhakkaktır. PKK’yı kuran PKK’nın elebaşıyla Hükûmet haftalık rutin görüşme
yaparsa Özdal Üçer de, PKK da bu sözü söyler. (CHP
sıralarından alkışlar)
Grubumuzca bir
cezai yaptırım şarttır. Grubumuzca Sayın Özdal Üçer’i
biz de kınıyoruz. Kınama cezası verilmesi uygundur.
Meclisten geçici
çıkarma cezası verilecekse önce Abdullah Öcalan’la görüşen Hükûmeti yurt dışına
geçici çıkarmak lazım.
Teşekkür ederim.
(CHP sıralarından alkışlar)
PERVİN BULDAN
(Iğdır) – Ne alakası var şimdi bunun?
HÜSAMETTİN
ZENDERLİOĞLU (Bitlis) – Siz kandan nemalanıyorsunuz!
BAŞKAN – Sayın
milletvekilleri…
OKTAY VURAL
(İzmir) – Sayın Başkanım, bir şey ifade etmek istiyorum.
BAŞKAN - Yeteri
kadar dinledim Sayın Vural. Herkese söz verdim eşit ölçüde. 
OKTAY VURAL
(İzmir) – Efendim, bir şey söyleyeceğim.
Yalnız, bu ifadeler
kınama cezasının ötesinde, açık bir şekilde lafzıyla yer almış…
BAŞKAN – Dinledim
sizi Sayın Vural, dinledim sizi.
OKTAY VURAL
(İzmir) – …hükümlere aykırıdır. Adalet ve Kalkınma Partisinin bunu sadece
kınamayla geçiştirmesini doğru bulmuyorum. 
BAŞKAN –
Geçiştirme değil.
Sayın
milletvekilleri, biraz önce de açıkladığım gibi, Başkanlık Divanı olarak sayın
milletvekilinin davranışının 160’ıncı maddesinin üçüncü bendi kapsamına
girdiğini beyan etmiştim. Bu nedenle, 163’üncü madde uyarınca kendisine kınama
cezası verilmesini Genel Kurulun teklifine sunuyorum.
İDRİS BALUKEN
(Bingöl) – Sayın Başkan…
BAŞKAN – Sayın Özdal…
İDRİS BALUKEN
(Bingöl) – Bir saniye…
İçeride
konuşurken de hem siz hem kanun yapıcı arkadaşlar hem de grup başkan vekilleri,
bizim katılmamamıza rağmen, buradaki ifadenin uyarı cezasına uyduğunu, İç Tüzük’ün uyarı cezasıyla ilgili maddesine uyduğunu
söylediler. Sadece, MHP Grup Başkan Vekili bu konuda farklı görüş ifade etti.
Siz de içeride böyle bir mutabakat üzerinden buraya geldiniz. Şimdi, burada bu
şekilde kınama cezası olarak ifade etmeniz doğru değil. 
BAŞKAN – Sayın
Aydın, size söz veriyorum.
İDRİS BALUKEN
(Bingöl) – İçeride konuştuğumuzun arkasında durmalıydınız.
BAŞKAN – Sayın
Aydın, buyurun.
İDRİS BALUKEN
(Bingöl) – Dürüst olmalısınız, grup başkan vekilleri de dürüst olmalıdır.
ENGİN ALTAY
(Sinop) – Bir dakika… Bir dakika… Lütfen…
BAŞKAN – Sayın
Aydın…
İDRİS BALUKEN
(Bingöl) – Hem AK PARTİ hem Cumhuriyet Halk Partisi… 
ENGİN ALTAY
(Sinop) – Ya, “kınama” dedik biz.
İDRİS BALUKEN
(Bingöl) – Olur mu öyle şey? İçeride ne söylediniz? 
ENGİN ALTAY
(Sinop) – “Kınama” dedik.
İDRİS BALUKEN
(Bingöl) – İçeriden nasıl çıktınız?
MAHİR ÜNAL
(Kahramanmaraş) – “Kınama” diye konuştuk. “Kınama” dedik ya!
PERVİN BULDAN
(Iğdır) – Hayır, uyarı…
BAŞKAN – Sayın Baluken, beni hiçbir şekilde itham edemezsiniz.
MAHİR ÜNAL
(Kahramanmaraş) – “Kınama” dedik ya!
ENGİN ALTAY
(Sinop) – Bir dakika lütfen, “kınama” dedik arkadaşım ya, “kınama” dedik!
BAŞKAN – Biz bu
yazıyı…
PERVİN BULDAN
(Iğdır) – “Uyarı” dedik, yapmayın!
BAŞKAN – Lütfen…
İDRİS BALUKEN
(Bingöl) – Hayır, bakın… 
BAŞKAN – Bu
yazıyı içeride…
İDRİS BALUKEN
(Bingöl) – İçeride farklı konuşup burada farklı sunum yapamazsınız. Grup başkan
vekilleri…
BAŞKAN – Biz öyle bir şey yapmıyoruz Sayın Baluken,
müsaade eder misiniz.
PERVİN BULDAN
(Iğdır) – “Uyarı” dendi en son.
BAŞKAN – Hayır.
PERVİN BULDAN
(Iğdır) – Sayın Başkan, “Uyarı cezası verilecek.” denilmedi mi içeride?
BAŞKAN – Biz bu
yazıyı içeride hazırlarken…
İDRİS BALUKEN
(Bingöl) – “Uyarı cezası vereceğiz.” demediniz mi?
BAŞKAN –
Yüzünüzün ifadesini değiştirmeyin, korkutmuyorsunuz beni. (AK PARTİ
sıralarından alkışlar) 
İDRİS BALUKEN
(Bingöl) – Siz bağırıyorsunuz, siz bağırdığınız için biz bağırıyoruz.
BAŞKAN – Bu
yazıyı içeride yazarken içeride bir mutabakat olup da dışarı çıkmış değiliz. 
SIRRI SAKIK (Muş)
– Başkanım, kimse kimseyi korkutmuyor ama burada bir vekilin açık, net olarak
“Ben şuyum.” deme hakkı da var. “Kürsü dokunulmazlığı”
diyorsanız dokunulmazlık bu.
BAŞKAN – Sizi de
dinledim, MHP’yi de dinledim, CHP’yi de dinledim, AK PARTİ’yi
de dinledim.
SIRRI SAKIK (Muş)
– Biz burada duymadık mı 100 kez, “Ergenekon terör örgütüne ben gidip imza
atacağım, üye olacağım.” dediler. 
BAŞKAN –
Başkanlığımız böyle değerlendiriyor, lütfen.
MAHİR ÜNAL
(Kahramanmaraş) – İçeride bir mutabakat oluşmadı Sayın Başkan, içeride bir
mutabakat oluşmadı!
BAŞKAN – Şimdi,
163’üncü madde uyarınca kendisine kınama cezasının verilmesini Genel Kurulda
tespit ettim. Savunma yapabilir misiniz, savunma yapacak mısınız?
İDRİS BALUKEN
(Bingöl) – Sizin bu tavrınızı protesto ediyoruz. BDP’yi
susturmaya yönelik hem Başkanlık Divanını hem üç grubu protesto ediyoruz. 
BAŞKAN – Savunma
yapacak mısınız?
İDRİS BALUKEN
(Bingöl) – Bu bütçe görüşmelerinde BDP’yi susturmak
için uğraşıyorsunuz. Bravo, bravo!
BAŞKAN – Kınama
cezası verilmesini oylarınıza sunuyorum: Kabul edenler… Kabul etmeyenler… Kabul
edilmiştir. (AK PARTİ sıralarından “Hadi güle güle!” sesleri)
SIRRI SAKIK (Muş)
– Size de bir gün “güle güle” derler.
HÜSAMETTİN
ZENDERLİOĞLU (Bitlis) – O asker anaları sizi asla af etmeyecek. (AK PARTİ
sıralarından “Yürü!” sesleri)
(BDP
milletvekilleri Genel Kurul salonunu terk etti)
III.- KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2014 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/832) (S. Sayısı: 506) (Devam)
2.- 2012 Yılı Merkezi Yönetim
Kesin Hesap Kanunu Tasarısı, 2012 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2012 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi, Maliye Bakanlığı ve İçişleri
Bakanlığı Tarafından Sayıştaya Gönderilen Genel
Faaliyet Raporları ile Bu Raporlara İlişkin Sayıştay Değerlendirmesini İçeren
2012 Yılı Faaliyet Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2012 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2012 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/798, 3/1275, 3/1277, 3/1278,
3/1279) (S. Sayısı: 507) (Devam)
Ğ) BİLİM, SANAYİ VE TEKNOLOJİ BAKANLIĞI (Devam)
1) Bilim, Sanayi ve Teknoloji Bakanlığı 2014 Yılı Merkezî
Yönetim Bütçesi
2) Bilim, Sanayi ve Teknoloji Bakanlığı 2012 Yılı Merkezî
yönetim Kesin Hesabı
H) KÜÇÜK VE ORTA ÖLÇEKLİ İŞLETMELERİ GELİŞTİRME VE
DESTEKLEME İDARESİ
BAŞKANLIĞI (Devam)
1) Küçük ve Orta Ölçekli İşletmeleri Geliştirme ve
Destekleme İdaresi Başkanlığı 2014 Yılı Merkezî Yönetim Bütçesi
2) Küçük ve Orta Ölçekli İşletmeleri Geliştirme ve
Destekleme İdaresi Başkanlığı 2012 Yılı Merkezî Yönetim Kesin Hesabı
I) TÜRK STANDARTLARI ENSTİTÜSÜ (Devam)
1) Türk Standartları Enstitüsü 2014 Yılı Merkezî Yönetim Bütçesi
2) Türk Standartları Enstitüsü 2012 Yılı Merkezî Yönetim
Kesin Hesabı
İ) TÜRK PATENT ENSTİTÜSÜ (Devam)
1) Türk Patent Enstitüsü 2014 Yılı Merkezî Yönetim Bütçesi
2) Türk Patent Enstitüsü 2012 Yılı Merkezî Yönetim Kesin
Hesabı
J) TÜRKİYE BİLİMSEL VE TEKNOLOJİK ARAŞTIRMA KURUMU (Devam)
1) Türkiye Bilimsel ve Teknolojik Araştırma Kurumu 2014
Yılı Merkezî Yönetim Bütçesi
2) Türkiye Bilimsel ve Teknolojik Araştırma Kurumu 2012
Yılı Merkezî Yönetim Kesin Hesabı
K) TÜRKİYE BİLİMLER AKADEMİSİ (Devam)
1) Türkiye Bilimler Akademisi 2014 Yılı Merkezî Yönetim
Bütçesi
2) Türkiye Bilimler Akademisi 2012 Yılı Merkezî Yönetim
Kesin Hesabı
L) MİLLÎ SAVUNMA BAKANLIĞI (Devam)
1) Millî Savunma Bakanlığı 2014 Yılı Merkezî Yönetim
Bütçesi
2) Millî Savunma Bakanlığı 2012 Yılı Merkezî Yönetim Kesin
Hesabı
M) SAVUNMA SANAYİ MÜSTEŞARLIĞI (Devam)
1) Savunma Sanayi Müsteşarlığı 2014 Yılı Merkezî Yönetim
Bütçesi
2) Savunma Sanayi Müsteşarlığı 2012 Yılı Merkezî Yönetim
Kesin Hesabı
BAŞKAN – Adalet
ve Kalkınma Partisi adına grup konuşmalarına devam ediyoruz.
Sekizinci sırada
Sayın Mustafa Kabakcı, Konya Milletvekili.
Süreniz beş
dakikadır. (AK PARTİ sıralarından alkışlar) 
AK PARTİ GRUBU
ADINA MUSTAFA KABAKCI (Konya) – Sayın Başkan, değerli milletvekili
arkadaşlarım; 2014 yılı Türkiye Bilimler Akademisi bütçesi üzerine AK PARTİ
Grubu adına söz almış bulunmaktayım. Yüce Meclisi saygıyla selamlıyorum.
Milletlerin
geçmişten geleceğe doğru devam eden bir hayatları vardır. Bir millet iddialı ve
güçlü bir gelecek istiyorsa geçmişten de beslenmelidir. Türk milleti geçmişinde
ilme her dönemde ehemmiyet vermiş bir millettir. Medeniyetimiz her sahada
olduğu gibi ilim sahasında da tarihin her döneminde insanlığın faydasını esas
alan bir anlayışı kabul etmiştir. Bu anlayışa uygun olarak, tarih boyunca
dünyada zamanın en yüksek astronomi ve matematik bilgini olarak kabul edilen Harezmi’yi, ünlü mekanikçi Ebul İz
El Cezeri’yi, sistematik ve metodolojik astronominin
kurucusu Birûnî’yi, matematik, felsefe ve müzik
alanında büyük eserler vermiş Farabi’yi, Avrupa üniversitelerinin tıp bölümlerinde
yüzyıllarca temel ders kitabı olarak okutulan tıp kitabının yazarı İbni Sina’yı ve isimlerini burada saymakla bitiremeyeceğim
ilim adamlarını kazandırmıştır. AK PARTİ Hükûmeti, kurulduğundan bu yana
yaptığı çalışmalarla milletini geçmişle buluşturup geleceğe daha sağlam
adımlarla taşımayı hedeflemiş, bunun için de en başta ilime ve bilime gerekli
önemi her zaman vermiştir.
Sayın Başkan,
değerli milletvekilleri; bütün ülkelerde bilgi toplumuna dönüşüm sürecine etkin
katkı sağlama bakımından bilim akademileri önemli kurumlar arasında yer
almıştır. Kısa adı TÜBA olan Türkiye Bilimler Akademisi, kuruluşundan bugüne
kadar bilimin öneminin toplum tarafından fark edilmesine ve benimsenmesine,
bilim adamlarımızın onurlandırılması ve imkânlar dâhilinde desteklenmesine
yönelik birçok faaliyetler gerçekleştirmiştir. TÜBA yeni dönemde, farklılıkları
çatışma nedeni değil, zenginlik olarak değerlendirmeyi, kurumsal devamlılığı ve
ulusal akademi olma sorumluluğunu esas alan stratejik bir yaklaşımı da
benimsemiştir. Bu yaklaşım doğrultusunda Türk bilim klasikleri ve bu
klasiklerin çocuklara uyarlamaları, Çocuk Platformu Projesi, uluslararası Türk
bilim ödülü, Tarihi ve Etimolojik Türkiye Türkçesi Lugatı
gibi yeni program ve projelerin devreye sokulmasıyla ilgili çalışmaları da
gerçekleştirmiştir.
Sayın Başkan, değerli milletvekilleri; 2014 yılı bütçe teklifinde
TÜBA için ön plana çıkan program ve projelere baktığımızda, Üstün Başarılı Genç
Bilim İnsanlarını Ödüllendirme Programı -ki bugüne kadar 294 tane genç bilim
insanı ödüllendirilmiştir- Bilimsel Telif ve Çeviri Eser Ödülleri Programı -ki
gene bugüne kadar 126 esere ödül verilmiştir- ayrıca uluslararası Türk bilim
ödülü programı ve araştırma desteği sağlama faaliyetleri devam etmektedir. 
Yukarıda yer
verilen ödül ve destek programları dışında TÜBA’nın üzerinde önemle durduğu,
Türkiye’de doktora ve sonrası çalışmalarının bilimsel düzeylerinin
geliştirilmesine katkı sağlayacağı iki burs programı bulunmaktadır. Bunlar
Bütünleştirilmiş Doktora Programı ve Doktora Sonrası Araştırma Programlarıdır.
TÜBA’nın öteden beri yürüttüğü Bilim Eğitimi Programı ve Türkçe Bilim Terimleri
Sözlüğü 2014 yılında geliştirilerek sürdürülecektir. TÜBA’nın 2014 yılında
geliştirerek sürdüreceği faaliyetlerinin devamını diliyorum.
Konuşmama son
verirken, içerisinde bulunduğumuz haftaya adını veren Hazreti Mevlânâ’nın
740’ıncı vuslat dönümünde “İnsanlık esastır.” diyen herkesi gönüller kapısı
Konya’ya davet ediyor, hepinizi saygıyla selamlıyorum. (AK PARTİ sıralarından
alkışlar)
BAŞKAN – Teşekkür
ederim.
Şirin Ünal, İstanbul Milletvekili.
Süreniz beş
dakikadır. (AK PARTİ sıralarından alkışlar)
AK PARTİ GRUBU
ADINA ŞİRİN ÜNAL (İstanbul) – Sayın Başkan, değerli milletvekilleri; 2014 Yılı
Bütçe Kanunu Tasarısı’nda Millî Savunma Bakanlığımız bütçesi üzerinde Adalet ve
Kalkınma Partisi adına söz almış bulunuyorum. Bu vesileyle yüce heyetinizi
saygıyla selamlıyorum.
2013 yılı bütçesine
göre yüzde 7,14’lük bir artış ile huzurlarımıza getirilen 21 milyar 815 milyon
196 bin Türk liralık Millî Savunma Bakanlığımızın 2014 yılı bütçesi, millî
güvenlik politikamız çerçevesinde üstlendiğimiz görevleri yüksek bir
yetkinlikle yerine getirmek ve savunma gücümüzü çağın gereklerine göre artırma
hedefleri doğrultusunda hazırlanmıştır.
Türkiye’nin millî
savunma politikasını yönlendiren temel ilke, cumhuriyetimizin kurucusu Gazi
Mustafa Kemal Atatürk’ün “Yurtta sulh, cihanda sulh.” ilkesidir.
Değerli
milletvekilleri, Hükûmetimizin 2023 vizyonu
doğrultusunda, millî savunmada hedefimiz, savunma sanayisi gelişmiş, dünyadaki
ilk on büyük ekonomi arasına girmektir. Geçmişte ekonomimiz için ağır bir yük
olan savunma alımlarımız ülkemiz sanayisi ve teknolojisi için büyük bir katma
değere dönüştürülmüştür. AK PARTİ’yle ilk olarak 2004
yılı Mayıs ayında toplanan Savunma Sanayii İcra Komitesinde AK PARTİ
Hükûmetinden önce yabancı müteahhitler eliyle
yürütülmesi planlanmakta olan 4 projenin ihaleleri iptal edilmiş, bunların
millî sanayimize dayalı yeni yöntemlerle hayata geçirilmesi kararı alınmıştır.
Böylece bugünkü Altay tankımız, ATAK helikopterimiz, İnsansız Hava Aracı ANKA Projemiz, ve millî savaş gemilerimiz ortaya çıkmıştır. Diğer
yandan, Deniz Kuvvetlerimize ve Sahil Güvenliğimize 100 parçaya yakın askerî
gemi ve karakol botu Türk gemi inşa sektörünün tersanelerinde üretilerek teslim
edilmiştir. Donanmamız bugün tamamen millîleşme
yolundadır. Fırkateyn ve denizaltı alanlarında yeni
atılımlarla bu yolculuğumuz devam edecektir. 
Cumhuriyetin ilk
yıllarında başlayan, ancak akim kalan havacılık atılımımız yeniden
canlandırılmıştır. Altmış senelik bir aradan sonra Avrupa Havacılık Otoritesi
Sertifikasyon Kuralları’na göre tasarlanan ilk millî
eğitim uçağımız HÜRKUŞ bu sene havalanmıştır. Millî savaş uçağımızın ilk
kavramsal tasarımları tamamlanmıştır. İnsansız hava araçlarında geniş bir
yelpazede çalışmalar devam edecektir. 
Millî sanayimizin
katkılarıyla geliştirilen deniz karakol uçaklarımız bu sene içinde envantere alınarak hizmete başlamıştır. 
Havadan ihbar
kontrol, yani AWACS uçaklarımız önümüzdeki birkaç ay içinde hizmete
alınacaktır. 
Kara
Kuvvetlerimizin bütün zırhlı araçları, Kirpi gibi, askerlerimizi mayından
koruyan yepyeni bir araç dâhil olmak üzere Türkiye’de üretilmiş ve üretilmeye
devam etmektedir. Seyir füzeleri, tanksavar füzeleri, güdümlü roketler kendi
teknolojimizle üretilir hâle getirilmiştir. 
Uydu fırlatma
merkezimizin kurulması için etütler başlatılmıştır. İlk millî gözlem uydumuz
GÖKTÜRK-2 uzaya fırlatılmış, yüksek görüntü çözünürlüğüne sahip olacak
GÖKTÜRK-1 uydumuz, önümüzdeki yıl Türkiye’de entegrasyon
ve testleri tamamlandıktan sonra 2015’te fırlatılarak hizmete alınacaktır.
Askerî gözlem ve haberleşme uydu sistemlerimiz bundan böyle tamamen ülkemizde
tasarlanıp, üretilebilecektir. 
Alçak ve orta
irtifa hava savunması için millî olarak geliştirdiğimiz HİSAR füzelerinin ilk
atış denemesi Tuz Gölü’nde geçtiğimiz ay içerisinde başarıyla icra edilmiştir. 
Askerlerimizin
eline cumhuriyet tarihinde ilk defa millî piyade tüfeğini veriyoruz. Önümüzdeki
yıldan başlayarak
en son teknolojileri kullanan modern bir piyade tüfeğimizin üretimine geçilmiş,
birliklere dağıtımına başlanmış olacaktır.
Değerli
milletvekilleri, bu sadece bir başlangıçtır. Cumhuriyetimizin 100’üncü yılında
millî savaş uçağımızı uçurmayı, ülkemizde tasarlanan uyduları yine ülkemizden
fırlatmayı, millî denizaltımızı üretmeyi ve uzun menzilli füzelerimizi hizmete
almayı planlamaktayız.
Değerli
milletvekilleri, değil beş dakika saatlerce anlatılsa da bitiremeyeceğimiz icraatlarımız başta Sayın Başbakanımızın önderliğinde
bakanlarımız, özellikle Savunma Sanayi Müsteşarımız ve ilgili bürokratlarımız tarafından
başarıyla sürdürülmektedir. 
Millî Savunma
Bakanlığı bütçesinin hayırlı olmasını temenni ediyor, hepinize saygılarımı
sunuyorum. Hayırlı geceler. (AK PARTİ sıralarından “Bravo” sesleri, alkışlar) 
BAŞKAN – Teşekkür ederim.
Onuncu konuşmacı İsmail Güneş, Uşak Milletvekili.
Süreniz beş
dakikadır. (AK PARTİ sıralarından alkışlar) 
AK PARTİ GRUBU
ADINA İSMAİL GÜNEŞ (Uşak) – Sayın Başkan, değerli milletvekilleri; Millî
Savunma Bakanlığımızın 2014 yılı bütçesi üzerinde AK PARTİ Grubu adına söz
almış bulunuyorum. Bu vesileyle Genel Kurulu ve aziz milletimizi saygıyla
selamlıyorum.
Türkiye,
günümüzün tehditleriyle mücadelede yeni dünya düzeninin bilincinde, gelişen her
yeni durum karşısında, millî menfaatleri doğrultusunda uygun politikalara
yönelmek ve jeopolitik imkânlarını etkin bir şekilde kullanmak suretiyle,
küresel ortamdaki etkinliğini artırmış ve bölgesel inisiyatif
sahibi ülke konumunu güçlendirmiştir.
Jeopolitik ve jeostratejik konumu itibarıyla çok yönlü tehditlere açık
olan ülkemiz, mili güvenlik siyasetini destekleme imkân ve kabiliyetlere sahip
bir askerî güce ulaşması, sahip olacağı askerî gücü çağın gereklerine uygun
olarak tesis etmesi ve geliştirmesi Türkiye’nin savunma siyaseti ve
stratejisinin temel taşlarını oluşturmaktadır. Bu kapsamda
Türk Silahlı Kuvvetleri içinde bulunduğumuz dönemin güvenlik ihtiyaçlarına cevap
verebilecek bir yapı içerisinde kısa, orta, uzun vadeli tehdit/risk
değerlendirmeleri ışığında imkân ve kabiliyetleri nitelik bakımından daha da
geliştirilerek daha fazla etkinliğe ve yüksek teknolojiye sahip daha modern,
ateş gücü üstün ve manevra kabiliyeti yüksek bir güce kavuşması için gerekli
çalışmaların yapıldığını görmek bizleri memnun etmektedir. 
Uluslararası
ilişkilerde devamlı dostluk veya düşmanlık söz konusu olamaz. Parasını
ödediğimiz silahların nerede, ne zaman ve kimlere karşı kullanıp
kullanılmayacağını satıcıların tespit ettiği ortamda özgürlük ve hürriyetten
bahsetmek sadece kendimizi kandırmaktan başka bir şey olamaz. 
Değerli
milletvekilleri, iktidara geldiğimiz günden beri bu bilinçle hareket ederek
yerli üretime büyük önem verilmiştir. 1400’lü, 1500’lü yıllarda kendi topunu,
kendi tüfeğini, kendi gemisini yapan bir ülke geleneğinden gelen ülkemiz son
yüzyıllarda teknolojiye ayak uyduramaması siyasi ve ekonomik istikrarsızlıklar
neticesinde savunma sanayimiz iktidara geldiğimiz dönemde yüzde 80 dışa bağımlı
bir hâldeydi. Savunma açısından bu çok önemli bir zafiyettir. ASELSAN, ROKETSAN,
Makine Kimya Endüstrisi gibi kamu işletmeleri ve özel sektörümüzün
çalışmalarıyla Türkiye’nin ilk savaş gemisi MİLGEM Projesi sayesinde hayata
konmuş, 2 tanesi yapılmış, denize indirilmiş, 1 tanesinin de yapımına
başlanmıştır. 
Diğer taraftan,
ilk uçuşu 2010 tarihinde gerçekleştiren insansız hava uçağı projesi olan ANKA
sayesinde bir buçuk yıldır test sürüşleri yapılmış ve 2 adedinin yapımı
tamamlanmış, 10 adedinin yapımı sürmektedir. 
Diğer taraftan,
ilk Türk tasarım eğitim uçağı olan HÜRKUŞ’un -24
Ağustos 2013 tarihinde ilk uçuşunu gerçekleştirmiş- 15 adet seri üretimi
gerçekleştirilmiştir. Ayrıca, ATAK Projesi kapsamında 4 adet -yine yerli
yapımı- Türk helikopterlerin yapımına devam edilmektedir. En önemlisi de en çok
kullanılan Makine Kimya Endüstrisi tarafından yeni piyade tüfeği kapsamında
çalışmalar bitmiş ve 2014 yılında seri üretimine başlanacaktır. Diğer taraftan
da UMTAŞ Projesi sayesinde uzun menzilli tanksavar füzesi projesi hayata
geçirilmiş, 2014 yılında yine bunun da seri üretimine devam edilecektir. 
Bugün savunma
sanayimiz, yaklaşık 5 milyar dolara yakın üretim gücüne, 1,5 milyar dolara
yakın ihracat kapasitesine ulaşmıştır. Dünyanın en büyük ilk 100 savunma
şirketi arasında 2 tane şirketimiz bulunmaktadır. Bütün bunlar, millî savunma
bütçemizin millî gelire oranının yüzde 4’ten yüzde 2’nin altına düştüğü dönemde
gerçekleştirilmiştir. 
Millî Savunma
Bakanlığı, bütçe planlamasını, ekonomik gücümüzün bilincinde olarak, mevcut
ekonomik ve sosyal politikalar ile Orta Vadeli Program çerçevesinde, zorunlu ihtiyaçlar
için yapmaktadır. Kendisine tahsis edilen kaynakları ise kamu yönetiminde
yeniden yapılanmanın temel ilkelerinden olan mali saydamlık ve hesap
verebilirlik esasları doğrultusunda kullanmaktadır. 
Tahsis edilen
kamu kaynaklarının etkili, ekonomik ve verimli kullanılmasını sağlayacak yasal
ve yönetsel sistem ve süreçleri örnek seviyede uygulayan Millî Savunma
Bakanlığının 2014 bütçesi 21 milyar 815 milyon 196 bin TL’dir. Bu bütçe
içindeki payımız yüzde 5’ini oluşturmaktadır ve sıralamada da 5’inci sırada yer
almaktadır. Bu bağlamda, bütçesinin şimdiye kadar olduğu gibi, bundan sonra da
azami tasarruf anlayışıyla kullanılması hususunda gerekli çabanın
gösterilmesine devam edileceğine olan inancım tamdır. 
Bu duygu ve
düşüncelerle, Millî Savunma Bakanlığının 2014 yılı bütçesinin Türk Silahlı
Kuvvetlerimize ve milletimize hayırlı ve uğurlu olmasını diliyorum.
Hepinizi saygıyla
selamlıyorum. (AK PARTİ sıralarından alkışlar) 
BAŞKAN - Teşekkür
ederim. 
Son konuşmacı
İbrahim Korkmaz, Düzce Milletvekili. 
Süreniz beş
dakikadır. 
AK PARTİ GRUBU
ADINA İBRAHİM KORKMAZ (Düzce) – Sayın Başkan, değerli milletvekilleri; Savunma
Sanayi Müsteşarlığı bütçesi üzerine AK PARTİ Grubu adına söz almış bulunuyorum.
Bu vesileyle hepinizi saygıyla selamlıyorum.
Doğrusu, ben bu akşam
savunma sanayisi bütçesi üzerine konuşacaktım ama benim arkadaşlarım
söyleyeceğim her şeyi söylediler. Ben bu sebeple biraz konuyu daha değişik bir
mecradan ele almak istiyorum. (AK PARTİ sıralarından alkışlar) Biraz geçmişe
doğru gitmek istiyorum müsaade ederseniz.
Osmanlı’nın
dünyayı idare ettiği dönemde bu gücünün onun kalabalık olmasından, çok büyük
bir askerî sayıya sahip olmasından olduğunu söylerler ama bu doğru değil.
Osmanlı, hepinizin de bildiği gibi, en mükemmel top döküm teknolojisine
sahipti. Fatih, İstanbul’un surlarını dökerken Macar döküm ustalarını getirdi
ve top döküm teknolojisine sahip oldu ve ince cidarlı, yüksek basınca
dayanabilen ve uzun menzilli gülle atabilen topları geliştirdi. Yavuz, Mısır’a
gittiğinde, Mısır’ı aldığında, o çölü geçtiğinde bu tür topları beraberinde
götürdü. Mısır Meliki Tomanbay, kendisine “Ama sizde ağır silahlar vardı,
toplar vardı.” dediğinde de ona “Sen, Allah Resulü’nün
‘Düşmanının silahıyla silahlan’ dediğini bilmiyor musun?” demişti. Osmanlı
Avrupa’ya giderken, Viyana önüne giderken bu mükemmel topları yani çok ince
cidarlı, hafif, taşınabilen topları rahatlıkla beraberinde götürebiliyordu ve
askerî başarılar elde edebiliyordu. Hepinizin de bildiği gibi Osmanlı, çok
büyük savaş gemileri kullanmamıştır, çok ufak savaş gemileri kullanmıştır ama
atış gücü çok yüksek gemilerdi bunlar. 
Buradan şuna
gelmek istiyorum: Yani, biz yüz yıllarca önce sahip olduğumuz teknolojiyi bugün
konuşmaya başladık. Maalesef, son iki yüz yıldır biz özellikle teknolojiden
uzak kaldığımız için savaş sanayisini geliştiremedik. Bugün geliştirmeye
çalıştığımız bu sanayiye biz geçmişte sahiptik. 
Hepiniz de
biliyorsunuz yani 1930’lu yılların sonunda biz uçak fabrikası kurduk, bugün
hâlâ onu yapmaya çalışıyoruz, HÜRKUŞ’u uçurmaya
çalıştık. Bu, uçak fabrikası maalesef batırıldı, Fransızlardan uçak alarak bu
uçak fabrikasını batırdık. Onun siparişlerini devlet almadı ve bu fabrika
kapattırıldı. Eğer o teknoloji bugün devam etseydi, bizim, bugün Airbus gibi
bir uçağı yapmamamız için hiçbir sebep yoktu. Rahmetli Erbakan Hoca -Allah
kendisine gani gani rahmet eylesin- Türkiye’de ağır sanayiden bahsetmiş olduğu
zaman bu Meclis sıralarında kendisine gülüyorlardı. “Kendi topumuzu, kendi
tankımızı, kendi gemimizi, kendi uçağımızı yapacağız.” dediği zaman rahmetli
Hoca’ya burada herkes gülüyordu ve kendisiyle alay ediyordu. Ufuk o kadardı
çünkü kendine güveni olmayan insanlarla hiçbir şeyi geliştiremezsiniz, hiçbir
atılımı yapamazsınız.
Bugün, biz,
geldiğimiz bu noktada -Allah’a hamdolsun- kendimize güvendiğimiz bir
noktadayız. Arkadaşlarımız saydı, döktüler yani neler yapmışız, şu anda neler
yapıyoruz bunları tek tek söylediler, birkaç tanesini de isterseniz ben söyleyeyim.
Yani nedir? Millî piyade tüfeğini geliştiriyoruz, millî tank, Altay Projesi’ni
geliştiriyoruz, uzun menzilli roketler, ANKA Türk insansız hava aracı geliştiriyoruz,
mayına karşı korumalı araç geliştiriyoruz, MİLGEM Savaş Gemisi’ni
geliştiriyoruz, ATAK
helikopterini geliştiriyoruz, yerli jet projesini geliştiriyoruz,
yerli insansız araçları geliştiriyoruz vesaire vesaire.
Daha da yapacağız. Ama bunların hepsinde de… 
GÜRKUT ACAR
(Antalya) – Bilgiyi geliştiren bütün komutanların hepsini içeri tıktınız. Bilgiyi geliştiren komutanların hepsi içeride.
İBRAHİM KORKMAZ
(Devamla) - Bunları komutanlar yapmıyor, mühendisler yapıyor. Biz komutanların
ihtiyacını karşılıyoruz. 
GÜRKUT ACAR
(Antalya) – Mühendisleri de içeri attınız, subayları da içeri attınız. 
İBRAHİM KORKMAZ
(Devamla) - Yapma, gözünü seveyim, yapma, yapma, boşver.
Yani bunları komutanlar yapmıyor, komutanlar kendi işini yapacak, sanayici
kendi işini yapacak. Onun için, boşver.
Allah’ın izniyle
bundan sonra biz inanıyoruz ki, bizim kendimize güvenimiz geldi. “Bak, artık
Türkiye bunları yapıyor.” derken kimse bu sıralardan “yapamayız” demiyor. Bu,
büyük bir başarı, büyük bir atılım.
Bu eşiği geçtik,
bundan sonra yapamayacağımız hiçbir şey yok diyor, hepinizi saygıyla
selamlıyorum. Sağ olun, var olun. (AK PARTİ sıralarından alkışlar)
BAŞKAN – Teşekkür
ederim.
Gruplar adına
konuşmalar sona erdi.
Şimdi, Hükûmet
adına, Bilim, Sanayi ve Teknoloji Bakanı Nihat Ergün’de söz sırası. (AK PARTİ
sıralarından alkışlar)
Buyurun. 
BİLİM, SANAYİ VE
TEKNOLOJİ BAKANI NİHAT ERGÜN (Kocaeli) – Sayın Başkan, çok değerli
milletvekilleri; 2012 yılı bütçemizin kesin hesabı ve 2014 yılı bütçemiz
üzerinde söz almış bulunuyorum. Hepinizi saygıyla, sevgiyle selamlıyorum.
Gecenin bu vaktinde bizleri dinleyen aziz milletimizi de saygıyla selamlıyorum.
Değerli
milletvekilleri, Bakanlık olarak bizim temel hedefimiz Türkiye'nin önümüzdeki
on yıl içerisinde varmak istediği hedefler konusunda önemli adımlar atmak.
Türkiye önümüzdeki on yılda 500 milyar dolar ihracat yapan ilk 10 ekonomiden
biri olmak istiyor. Bunu yaparken geldiğimiz yer on yıl içerisinde 230 milyar
dolarlık millî gelir seviyesinden yaklaşık 800 milyar dolara ulaşmak, fert
başına 3.500 dolardan 11.000 dolara ulaşan bir Türkiye gerçekleşti, bu orta
gelir düzeyi. 
Teknolojik olarak
da, yaklaşık on yıl önce, on beş yıl önce Türkiye'deki üretim yapısı düşük
teknolojilerin yoğun olduğu üretim yapısıydı, üretimin ve ihracatın yüzde 70’i
buna dayanıyordu ama son on, on beş yılda Türkiye'nin yapmış olduğu hamleler
orta teknolojilerde bir odaklanma meydana getirdi. Fakat önümüzdeki on yılın
hedeflerine varmak için ne bu gelir düzeyi, ne de bu teknolojik düzey bizim o
hedeflere varmamızı mümkün kılmaz, bunun farkındayız. Onun
için, AR-GE’ye
ve inovasyona önem vererek rekâbet
gücümüzün buralarda yattığını görerek önümüzdeki on yılda mutlaka Türkiye'nin
hedeflerine varabilmesi için fert başına millî geliri 25 bin doları aşan, 2
trilyon dolar millî gelir üreten bir Türkiye inşa etmek ve yüksek katma
değerli, ileri teknolojili ürünler üreten bir sanayi inşa etmek
mecburiyetindeyiz, bu amaçla çalışıyoruz.
Sanayi Strateji
Belgemiz Türkiye'nin bir sanayi ülkesi olması esasına dayanıyor. İhracatımızın
yüzde 95’i sanayi ürünlerinden oluşmaktadır. Çok doğru bir tercih yaptık, bir
sanayi ülkesi olmak. Bizim en doğru tercihlerimizden bir tanesi bu. Şimdi, bu
sanayinin, yüksek katma değerli ve ileri teknolojili ürünler üreten bir
sanayiye dönüşmesi adımlarını atıyoruz. Sanayi Strateji Belgemizin vizyonu da budur, orta ve yüksek teknolojili ürünlerde,
ülkemizi, Avrasya’nın, bulunduğumuz geniş coğrafyanın bir üretim ve AR-GE
merkezi hâline getirmektir. Bu konuda Türkiye geç kalmıştır, birçok konuda geç
kaldığımız gibi. Mesela, Türkiye, fikri mülkiyet haklarıyla ilgili
düzenlemelerini Amerika
Birleşik Devletlerinden yaklaşık yüz yıl sonra yapabilmiştir,
tüketici haklarıyla ilgili düzenlemelerini Avrupa’dan yaklaşık elli yıl sonra
yapabilmiştir.
Bazı konularda
adımlarımızı gerektiği zamanlarda atamamış olabiliriz. Son on yılda -2005,
2007, 2008 yılında- AR-GE’yle ilgili çok önemli
kanunlar çıkardık ve ondan sonra, gerçekten, büyük bir hızlanma oldu ve şimdi,
Türkiye’nin teknogirişimcilerini oluşturan, teknogirişim sermayesi desteğiyle 1.100-1.200 arkadaşımızın
üniversitelerde teknogirişimci olmasını sağladık.
Burada “Biz, 100 gençten 300 gence çıkaralım her yıl desteği. Bütçeyi 10
milyondan 30 milyona çıkaralım.” Derken, Plan ve Bütçe Komisyonumuz bunun
önemini kavradı önceki yıl ve bizi, 10 milyondan 50 milyona bu konuda çıkardı.
Şimdi 550 gencimizi destekleyebiliyoruz. Bunların içinden çok önemli simalar
çıkacak, çok önemli konularda projeler yürütüyorlar. Burada, bunların
ayrıntısına girme şansımız yok. 
AR-GE merkezleri
kanununu çıkardığımızda 2007-2008’de, şimdi 150’den fazla büyük işletme AR-GE
merkezi kurdu ve 21.500 AR-GE elemanı buralarda AR-GE çalışması yapıyor. Son on
yıl içerisinde kurulan teknopark sayısı 50’yi geçti ve buralarda 20 binden fazla
AR-GE elemanı teknopark şirketlerinde araştırma geliştirme faaliyetleri
yürütüyor. 
Sanayi Tezleri
Programı’yla özellikle KOBİ’ler, küçük orta boy işletmeler, harcamaların yüzde
75’ini biz karşılıyoruz yaptıkları projenin, AR-GE projesinin yüzde 75’ini; Bakanlığımızın
bütçesinden karşıladığımız SAN-TEZ projeleriyle AR-GE yapma imkânı elde
ettiler. Yüzlerce KOBİ buradan yararlanıyor. 
Organize sanayi
bölgeleri çok önemli bir altyapı sanayileşme açısından. Türkiye’de altyapısı
tamamlanan 150’den fazla sanayi, organize sanayi bölgesinin yaklaşık 90 tanesi
bu dönemde tamamlandı; son on yıl içerisinde 153 taneden 90 tanesi bu dönemde
tamamlandı. 
Şimdi, ıslah
organize sanayi bölgeleriyle -yaklaşık 40’a yakın ıslah organize sanayi bölgesi
başvurusu oldu- bunlarla Türkiye’deki dağınık sanayiyi de topluyoruz. İşte,
Trakya’da Ergene havzasında, 9 tane Tekirdağ’da, 2 tane Kırklareli’de
olmak üzere 11 tane ıslah organize sanayi bölgesinin kuruluşu gerçekleşti.
Bunların 8 tanesi normal organize sanayi hüviyetini kazandı ve şimdi önümüzdeki
yıl, 2014 yılının Ocak ve Şubat aylarında yaklaşık 500 milyonluk altyapı
ihalesi Ergene havzasındaki bu ıslah organize sanayi bölgeleri için yapılacak.
Bununla alakalı projelendirme çalışmalarımız tamamlandı.
Değerli
arkadaşlar, bunlar gerçekten Bakanlığımıza tahsis edilen bütçelerin yerli
yerinde kullanıldığının çok önemli işaretleri. Ben muhalefet partilerinden
arkadaşlarımızın eleştirilerini de dikkatle dinledim, iktidar partisinden
arkadaşlarımızın da Bakanlığımız faaliyetleriyle ilgili çalışmalarını dikkatle
dinledim, hepsine teşekkür ediyorum. Çok güzel şeyler ifade edildi, güzel
eleştiriler de oldu bunlardan da istifade edeceğiz ama gerçekten biz, bu
Bakanlığa tahsis edilen, yüce Meclisin tahsis etmiş olduğu bütçe rakamlarını en
üst düzeyde harcamaya özen gösteriyoruz. 
KOSGEB’le
gerçekten KOBİ’lere ve girişimciliğe çok büyük önem veriyoruz. 5 bin
girişimcinin her yıl kendi işini kurması için 30 bin liraya kadar hibe destek,
170 bin liraya kadar kredi, faizsiz kredi veriyoruz. Girişimcilik eğitimleri
çok yaygınlaştı, son dört beş yıl içerisinde 200 binden fazla insan
girişimcilik eğitimi aldı. Üniversitelerimizde girişimcilik ve yenilikçilik
endeksini oluşturduktan sonra gerçekten bütün üniversitelerimiz bir yarışa
girdiler ve girişimciliğe, yenilikçiliğe önem vermeye başladılar.
Türk Standartları
Enstitüsü, artık, Türkiye’de ölçülemeyen, Türkiye’de analizi yapılamayan hiçbir
mevzunun kalmayacağı bir altyapıya kavuştu. İnşallah uluslararası bir şirketle,
uluslararası kuruluşlarla rekabet edebilecek bir noktaya getirmiş olacağız Türk
Standartları Enstitüsünü. 
TÜBİTAK’ın
araştırmalarıyla, her alanda gerçekten TÜBİTAK’ta çok önemli araştırmalar
yapılıyor, biyoteknolojiden tutun da savunma sanayi,
uzay araştırmalarına varana kadar. Türkiye artık kendi uydularını yapabilen ve
bunun fırlatma sistemlerini yapabilecek olan ülkelerden birisi hâline geliyor.
Şimdi, gözlem uydularının yerine takım uydular ve haberleşme uyduları projeleri
de artık TÜBİTAK’ta, Savunma Sanayimizle birlikte çalıştığımız projeler hâline
geldi. Yani “Paramız nereye gidiyor?” diye sorduğumuz zaman şunu da söyleyebiliriz: Evet, paramızın bir
kısmı uydu olarak uzaya gidiyor. “Bizim ülkemizin fotoğrafını çeksinler,
görüntüsünü alsınlar.” diye başkasına verdiğimiz paralar… Artık, uzayda kendi
uydularımız Türkiye’nin fotoğrafını çekiyor, Türkiye’nin görüntülerini alıyor. 
Daha ileriki
dönemlerde haberleşme uydularıyla Türkiye kendi haberleşmesini de, diğer
sistemlerini de kendisi yapma imkânına sahip olmuş olacak. Bütün bunlar
sizlerin vermiş olduğu desteklerle gerçekleşen hadiselerdir.
Biyoteknoloji alanında yapılan
yeni çalışmalarla, biyoteknolojik ilaçların
üretilmesi süreci TÜBİTAK’ta başlatılmıştır. Yerli enerji sistemlerinin,
teknolojilerinin geliştirilmesi süreci başlatılmıştır. Bütün bunlar gerçekten
ülkemiz adına sevindirici gelişmelerdir.
Ben
arkadaşlarımıza yapmış oldukları katkılardan dolaylı çok teşekkür ediyorum.
Plan ve Bütçe Komisyonu üyelerimize, Genel Kurulda milletvekillerimize, 2014
yılı bütçesinin de aynı anlayışla kullanılacağını, ülkemizin menfaatine çok önemli projeler için
bu kıt kaynakların -Türkiye kaynakları kıt problemleri çok bir ülke- bu şekilde
kullanılacağının taahhüdünü bir kere daha yineliyor, hepinizi saygıyla sevgiyle
selamlıyorum. (AK PARTİ sıralarından alkışlar)
BAŞKAN – Teşekkür
ederim Sayın Bakan.
Şimdi, Millî
Savunma Bakanına söz vereceğim.
Sayın İsmet
Yılmaz, buyurun. (AK PARTİ sıralarından alkışlar)
MİLLÎ SAVUNMA
BAKANI İSMET YILMAZ (Sivas) – Sayın Başkan, değerli milletvekilleri; Millî
Savunma Bakanlığının 2014 yılı bütçesiyle ilgili açıklamalarıma geçmeden önce
sizleri saygıyla selamlıyorum.
Sayın Başkan,
değerli milletvekilleri; sürekli bir değişimin yaşandığı günümüz dünyası on yıl
öncesine göre daha az istikrarlı, daha az öngörülebilir ve daha çok karmaşık
bir hâl almıştır. Bu değişim sürecinde yeni güvenlik sorunları ve ihtiyaçları
ortaya çıkmıştır. Buna bağlı olarak güvenlik algılamaları klasik savaş
tehdidinin ötesine geçerek çok taraflı, asimetrik, karmaşık ve belirsiz bir hâl
almıştır. İşte, bu belirsizlik hâli içerisinde NATO’nun da en güçlü ordusu,
bölgenin de en güçlü ordusu Türk Silahlı Kuvvetleridir. Bizim ordumuzun bu
savaşa her an hazır olması nedeniyle başımız dik, alnımız açık ve ordumuzla
gurur duyuyoruz. 
Tabii, Sayın
Başkan, değerli milletvekilleri; ordumuzun temelini insan oluşturmakta; eğer
insan yoksa ordu da yok. Dolayısıyla da bütün Türk Silahlı Kuvvetlerinin her
bir bireyi bizim için çok değerli ve önemlidir. Öncelikle yaşam hakkı en temel
hak olarak her türlü faaliyetin önünde tutulmaktadır ve “Ya şehit ol, ya gazi”
diye gönderilen Mehmetçikler bize emanettir. Bu kapsamda biz emanetlerimize,
Mehmetçiklerimize kışlaya adım atmalarından itibaren gerek fiziki sağlıklarıyla
gerekse psikolojik durumlarıyla sıkı bir tarama yapılmakta ve birçok evladımız
belki burada ilk defa psikologla karşılaşmaktadır. Fiziki sağlıklarıyla ilgili
olarak aşıları yapılmakta, muayeneleri gerçekleştirilmekte varsa ifade
ettikleri şikâyetler üzerine en kısa zamanda en yakın hastaneye sevk edilmektedir.
Psikolojik durumları, katılışları esnasında uygulanan mülakat ve anketlerle
incelenmekte, rahatsızlığı olan personel sağlık kuruluşlarına sevk
edilmektedir. Uyum güçlüğü çeken personelle de psikologlarımızla görüşmeler
gerçekleştirilmektedir ve askerliğe uyumunun sağlanmasına çalışılmaktadır. 
Türk Silahlı
Kuvvetleri bünyesinde rehberlik ve danışma merkezleri, psikolojik olarak
personelin sorunlarını belirlemek, yardımcı olmak ve koruyucu ruh sağlığı
hizmetlerini sağlamak maksadıyla 337 merkezde 961 personel ile psikolog,
psikolojik danışman ve yardımcı personel görev yapmaktadır. Her geçen gün bu
sayının artırılmasına yönelik personel temin faaliyetlerimiz de devam
etmektedir. 
Ayrıca tüm
Mehmetçiklerimizin istedikleri anda ulaşabilecekleri ve sorunlarını
paylaşacakları “Alo Mehmetçik” hattı vasıtasıyla kışlalarımızda bulunan
telefonlarla destek sağlanmaktadır. TELE-NET telefon hattıyla da personelin
doğrudan GATA Askerî Psikoloji ve Harp Psikiyatrisi Bilim Dalı Başkanlığına her
an ulaşma imkânı da vardır. Bunun yanı sıra, personelin silah arkadaşlığının
bir parçası olarak “Can Dostu” Uygulamasıyla sürekli olarak ve özellikle de ani
kriz durumlarında sağlık, hatta maddi sorunları takip edilerek her koşulda
yardımcı olmaya çalışılmaktadır. 
Tüm bu tedbirlere
rağmen, Türk Silahlı Kuvvetleri personelinden, diğer ordularla da mukayese
edildiğinde çok az da olsa ölümle sonuçlanan olaylar olmaktadır. Ölümle
sonuçlanan her olayda hem adli hem de idari soruşturma açılmakta ve olay,
mutlaka, en ince ayrıntısına kadar araştırılmakta ve varsa sorumlu olanlar
hakkında idari ve adli soruşturma yapılmaktadır. Bugüne kadar kayıtlarımızda
adli ve idari yönden tahkikat yapılmamış, ölümü araştırılmamış, şüpheli olarak
bırakılmış bir vaka bulunmamaktadır. 
Ancak, burada,
yıllar itibarıyla Silahlı Kuvvetlerimizde yer alan Mehmetçiklerimizden intihar
sayılarını görüyoruz. İntihar yıllar itibarıyla azalmış durumdadır. Bir rakam
vermem gerekirse, 2000 yılında 149 er ve erbaş intihar etmişken, 2001’de 127;
2002’de 149; 2003’te 95; 2010’da 80 ve 2013’ün başından bugüne kadar 59 erbaş
ve er intihar kaydı olarak geçmiştir. 
Ancak, bu, sadece
Türkiye’de olan bir husus değildir, sadece Silahlı Kuvvetlerde olan bir husus
değildir. Bizde bakan intihar etti -eğer girerseniz- Japon bakanı intihar etti,
Suriyeli bakan intihar etti, Sırp bakan intihar etti, bizde rektör intihar etti,
Bayburt...
AYTUĞ ATICI
(Mersin) – Siz de intihar edecek misiniz?
MİLLÎ SAVUNMA
BAKANI İSMET YILMAZ (Devamla) – Yani intihar etti Bayburt’tan, Erzincan’dan.
İlahiyat profesörü intihar etti. Mimar, anne babasını öldürdükten sonra intihar
etti. Yani Türk Silahlı Kuvvetleri bu milletin bir parçasıdır, bu millette ne
varsa aynısı Silahlı Kuvvetlerde de var; onu söylemek istiyorum. 
AYTUĞ ATICI
(Mersin) – İyi bir şey mi?
MİLLÎ SAVUNMA
BAKANI İSMET YILMAZ (Devamla) – İyi bir şey değil, onda hiç şüphe yok ama
toplumun… 
AYTUĞ ATICI
(Mersin) – Sanki iyi bir şeymiş gibi anlatıyorsunuz.
MİLLÎ SAVUNMA
BAKANI İSMET YILMAZ (Devamla) – Bunun sadece basit bir sorun olmadığını,
toplumun her tarafında böyle bir sorun olduğunu, dolayısıyla herkesin katkısını
gerektirdiğini… 
AYTUĞ ATICI (Mersin)
– Sanki normal bir şey gibi anlatıyorsunuz.
MİLLÎ SAVUNMA
BAKANI İSMET YILMAZ (Devamla) – Bakın, Amerika Savunma Bakanlığı sitesine
girildiğinde, her ay Amerikan Savunma Bakanlığı sitesinde o ay ne kadar asker
intihar ettiğine ilişkin kayıtlar vardır. 
LÜTFÜ TÜRKKAN
(Kocaeli) – Bizim dinimizde intihar en büyük günah.
MİLLÎ SAVUNMA
BAKANI İSMET YILMAZ (Devamla) – 2012 yılında 182 adet aktif olarak askeriyede
bulunanlardan, 143 adet de ulusal muhafızlar ve yedekler, toplam 300’ün
üzerinde ve yine diyor ki general: “Otuz yedi yıldır
Silahlı Kuvvetlerdeyim -Birleşik Devletler’in- fakat
bunun kadar zor bir problemle hiçbir yerde karşılaşmadım. Dolayısıyla, bu
problemi çözmek için herkesin, ailelerin, komutanların, arkadaşlarının ve sivil
toplumun da yardımı gereklidir.” Yine, bir başka yerde ekim ayında aktif olarak
10, aktif olmayanlardan 12 kişi intihar etti. Bu ana kadar da 126 tane aktif
olanlardan, 125 tane de aktif olmayanlardan… Bunların sayısını artırabiliriz. 
Yine, Amerikan
generalinin dediği gibi, bu sadece bizim Silahlı Kuvvetlerin sorunu değildir;
dünyadaki silahlı kuvvetlerde de vardır. Bir rakam vermek isterim: Yine,
Amerikan Savunma Bakanlığının sitesinde “2012 yılında intihar eden Amerikalı
sayısı 34 bin ve bu sayı trafik kazasında ölenlerden çok daha fazladır ve
bunların da çoğunluğu genç insanlardan olmaktadır.” diyor. Bizim toplumumuzun
da bu intihar olayına bağışıklığı yoktur.
S. NEVZAT KORKMAZ
(Isparta) – Sayın Bakan, bir yılda mı 34 bin?
MİLLÎ SAVUNMA
BAKANI İSMET YILMAZ (Devamla) – Evet, evet, 2012 yılında ama askeriyede değil.
Bu yazıyı size tekrar verebilirim, sitesine de girerseniz Amerikan Savunma
Bakanlığı sitesinde var, bir yıldaki 34 bin. “34 bin insanımız, …” (x) diyerek,
“Geçen yıl 34 binden fazla insan kendi canını aldı.” diyerek kayıtları var.
Dolayısıyla, çok kompleks ve karmaşık bir şey.
OKTAY VURAL
(İzmir) – Orada olağan da bizim dinimize uymaz efendim.
MİLLÎ SAVUNMA
BAKANI İSMET YILMAZ (Devamla) – Dolayısıyla “Her gün yeni bir şey öğrenmek
gerekiyor.” diyor. Dolayısıyla da aşırı risk alma var, madde bağımlılığı var,
hayatında keskin değişiklikler var, sahip olduklarından ayrılmak, bırakmak,
bunların her biri bunu etkiliyor. Dolayısıyla da biz tüm… Bu Mehmetçikler, bu
evlatlar hepimizin evlatları hepimizin kardeşleri. Kim ne biliyorsa, kim ne
destek vermek istiyorsa hoş geldi, sefa geldi, Silahlı Kuvvetlerimiz buna
açıktır. Herkesin bu yolda desteğini almaya hazırız ki bu, toplumumuzun ortak
problemi, Silahlı Kuvvetlere yansıyan parçasını minimuma indirelim. 
Bir başka konu,
“Suriye’ye silah ihracatı yapıldı mı?” ile ilgili olarak, Türkiye’den yapılan
bütün silah ihracatlarının izni Millî Savunma Bakanlığından geçer. Millî
Savunma Bakanlığı olarak Suriye’ye herhangi bir silah ihracatına izin
verilmemiştir. Ancak, Gümrük Bakanlığının bugün yapmış olduğu açıklamayı bir
kez daha yüce Meclise açıklamak isterim. “Suriye’ye harp silahı ihraç
edilmemiştir. Haberdeki mesnetsiz iddianın aksine 2013 yılında Türkiye’den
Suriye’ye hiçbir silah gitmemiştir. İhraç edilenler ise yivsiz av tüfeği ve
kurusıkı ses tabancası cinsi eşyadır. Bunun dışında bir ihracatımız söz konusu
değildir. Haberlerin görsel olarak verilen fotoğraflarında yer alan harp
silahlarının ihracatı yapılmamıştır, yivsiz silahların da resmi değildir.
Dolayısıyla, haber görselinde verilen fotoğraflarla kamuoyu bir kez daha
yanıltılmak istenmektedir. Suriye’ye ihraç edilen spor amaçlı kullanıma uygun
yivsiz av tüfeği ve kurusıkı tabanca cinsi silahlar söz konusu, haberde
denildiği şekilde harp silahı değildir. Bu eşya mevcut uluslararası mevzuata
uygun olarak Suriye’ye ihracatı herhangi bir kısıtlamaya ve izne tabi değildir
ve gümrük kontrolünde de kırmızı hattan geçirilerek yapılmıştır.”
Bir başka husus…
 
(x)
Bu bölümde Hatip tarafından Türkçe olmayan kelimeler ifade edildi.
GÜRKUT ACAR
(Antalya) – Gizlice gönderilmiş Sayın Bakan, ihraç edilmemiş.
MİLLÎ SAVUNMA
BAKANI İSMET YILMAZ (Devamla) – Onlar da istatistiklerde yer almaz, ihracat
kalemi olmaz. [CHP sıralarından alkışlar(!)]
AYTUĞ ATICI
(Mersin) – Çok doğru söylediniz Sayın Bakan(!)
MİLLÎ SAVUNMA
BAKANI İSMET YILMAZ (Devamla) – Sayıştay denetimi dışında kalan Silahlı
Kuvvetlerin hiçbir unsuru yoktur. Her hususta Silahlı Kuvvetlerin her bölümü
denetlenmektedir. 
Son olarak da;
Türkiye’de toplumsal barış, toplumsal farklılıklara, kimliklere ve değerlere
hakem olacak bir devleti zorunlu kılar, farklılıkların bir arada, birlikte
yaşamasının hayata geçirilmesi bizi güçlendirecektir. Çözümsüzlük uğruna her
yıl belli sayıda şehit vermeyi kaçınılmaz zayiat gibi gören bir anlayışa son
vermek istiyoruz. Yıllarca denenenleri hiçbir şey olmamış gibi bundan sonra
denemenin bu ülkenin sorunlarını çözmeyeceğini söylüyoruz. Türkiye’de bin
yıllık süreç içinde bir arada yaşayan, o yapı içinde akrabalaşmış,
aynı tarihi
yaşayarak medeniyet kurmuş, ortak paydaları farklı oldukları noktalardan çok
daha fazla olan insanlar yaşamaktadır. Onları bir millet hâline getiren bin
yıllık süreci ve tarihi, kültürü hiç kimse geriye çeviremez, buna kimsenin gücü
de yetmez. (AK PARTİ sıralarından alkışlar)
Teröre 30 binden
fazla… 15 bin şehit verdik, 15 bin gazi verdik, teröristlerin tarafında da var.
Dolayısıyla, mahkeme kararıyla da terör örgütünün terör örgütü olduğu tespit
edilmiştir, tasdik edilmiştir. Gözünü kapayan kendisine gece yapar. Kim ne
söylerse söylesin, bu insanların… Hiçbir şey 33 tane Mehmetçik’imizin şehit
olduğunu unutturamaz. Ancak, bu Mehmetçiğimiz sadece Türklerden değil, içinde
Türk’ü de var, Kürt’ü de var, Laz’ı da var. Yani, Türkiye Cumhuriyeti’ni
oluşturan milletin bütün unsurları şehitlerimizin içinde de vardır. 
Biz kendimize
güveniyoruz. Neden? İstiklal Marşı diyor ki: “Korkma, sönmez bu şafaklarda
yüzen al sancak.” Ne zamana kadar? “Sönmeden yurdumun üstünde
tüten en son ocak.” Tek bir ocak kaldığı sürece bu ocak sönmez, bu
bayrak inmez. (AK PARTİ sıralarından alkışlar) 
LÜTFÜ TÜKKAN
(Kocaeli) – Sayın Bakan “korkma” diyor ama niye korkuyorsunuz?
MİLLÎ SAVUNMA
BAKANI İSMET YILMAZ (Devamla) – Son cümle olarak diyorum ki: “Hakkıdır Hakk’a
tapan milletimin istiklal.” 
Dolayısıyla da
İstiklal Marşı’na inanan, güvenen kimsenin bu bayrağın inmeyeceğine, bu
devletin bölünmeyeceğine, bu vatanın bölünmeyeceğine şüphesi yoktur. Biz
inanıyoruz, güveniyoruz ve bunu sağlamak için de Türkiye’nin yeterli gücü
vardır. Silahlı Kuvvetlerimize güveniyoruz, biz kendimize güveniyoruz, biz
milletimize güveniyoruz, bu milleti oluşturan unsurlara güveniyoruz.
Bu görüşlerle, bu
duygularla yüce heyetinizi saygıyla selamlıyor, bütçemizin hayırlı uğurlu
olmasını diliyorum. (AK PARTİ sıralarından alkışlar)
BAŞKAN – Teşekkür
ederim Sayın Bakan.
Şahsı adına…
AYTUĞ ATICI
(Mersin) – Sayın Başkan, sadece kayıtlara geçmesi için söylüyorum, Sayın Bakan
intiharların olağan bir durummuş gibi algılanmasını sağlamıştır. Bir hekim
olarak söylüyorum: Sayın Bakan, bu çok tehlikeli bir durumdur. Sizin bu
konuşmanızdan sonra intiharlar artabilir. 
BAŞKAN – Öyle bir
şey söylemedi Sayın Atıcı.
AYTUĞ ATICI
(Mersin) – Bu konuda lütfen düzeltici bir konuşma yapınız. İntiharların
sebeplerinin araştırılması lazım.
BAŞKAN – Yani
olağanlaştırmadı intihar olaylarını, ben de dinledim. Lütfen.
AYTUĞ ATICI
(Mersin) – Siz niye savunuyorsunuz Sayın Başkan? Bakanın açıklaması var. Siz
niye savunuyorsunuz Bakanı?
BAŞKAN – Ayıp,
çok ayıp! Buradan duyuluyor.
AYTUĞ ATICI
(Mersin) – Yarın bir intihar olursa herkesin vicdanı sızlar.
BAŞKAN - Şimdi,
şahsı adına, aleyhinde olmak üzere Sayın Mustafa Kalaycı, Konya Milletvekili.
(MHP sıralarından alkışlar)
MUSTAFA KALAYCI
(Konya) – Sayın Başkan, değerli milletvekilleri; hepinizi saygılarımla
selamlıyorum. 
Millî Savunma
Bakanlığı bütçesi aleyhinde yapacağım konuşmamda astsubaylarımızın yaşadığı
bazı sorunları dile getireceğim. Gerek muvazzaf gerekse emekli
astsubaylarımızın çok ciddi ve birikmiş sorunları bulunmaktadır. Astsubay
okulları 2002 yılında yüksekokul seviyesine çıkarılmış olmasına rağmen daha
önce mezun olan astsubayların intibakları yapılmamış, verilen sözler hâlen
tutulmamıştır. Bu nedenle, 2’nci ve 3’üncü derecelerden emekli olmuş
astsubaylarımız yıllardır 600 lira düzeyinde, daha az emekli aylığı almaktadır.
Yazık, gerçekten yazık! Böyle bir haksızlık olabilir mi? Millî Savunma
Bakanlığı ve Genelkurmay Başkanlığı bu haksızlığı görmüyor mu? Kamuda böyle bir
uygulamanın örneğini bulamazsınız. 926 sayılı Yasa’dan önce sanat okulu, lise
mezunu ve iki yıllık harp okulu mezunlarına tanınan intibak hakkı, Astsubay
Meslek Yüksek Okulları Kanunu’ndan önce mezun olan astsubaylarımıza ve
emeklilerine de tanınıp bunların intibakları meslek yüksekokulu mezunu olarak
yapılmalıdır. Sayın Bakan, size burada soruyor ve cevabını bekliyoruz. Bu
haksızlığı giderecek misiniz, gerekli düzenlemeyi yapacak mısınız?
Astsubaylarımız net cevap bekliyor.
Astsubayların
önemli sorunlarından biri de hep gözardı
edilmelerinin etkisiyle maaşlarının sürekli erimiş olmasıdır. Astsubaylar
uygulama başladığından beri yani on iki yıldır makam ve görev tazminatı
alamamakta ve emekli olduklarında maaşları önemli oranda azalmaktadır. Danıştay
İdari Dava Daireleri Kurulu tarafından makam ve görev tazminatı ödenmesi konusunda
601 sayılı Kanun Hükmünde Kararname’nin özüne aykırı uygulama içeren ilgili
Kararname’nin 1’inci maddesinin adil olmadığı gerekçesiyle iptaline karar
verilmiş olmasına rağmen, 2008 yılında çıkarılan yeni düzenlemeyle aynı
haksızlık devam ettirilmiştir. Bu tazminatlar ile ek ödemenin bir an önce
verilmesi astsubayların sosyal yaşantıları, moral ve motivasyonu
açısından artık kaçınılmaz hâle gelmiştir.
Ayrıca, 2006
yılından beri emekli emniyet ve MİT mensuplarına 100 lira ek ödeme verilirken,
Türk Silahlı Kuvvetleri mensubu emekliler görmezden gelinmiştir. OYAK
iştirakçilerinin büyük çoğunluğunu oluşturmasına rağmen Yönetim Kuruluna bir
astsubay ancak mahkeme kararıyla girebilmiştir. Oysaki,
mantıksal ve hukuki olan çözüm OYAK iştirakçisi herkesin iştirakçiliği oranında
temsil hakkı elde etmesidir. OYAK ve iştiraklerinin yönetim ve denetim
kurullarında OYAK üyelerinin yüzde 60’ını oluşturan astsubaylar ve
emeklilerinin bu oranda temsil edilmeleri sağlanmalıdır. 
Yine, sosyal
tesislerin sayı ve fiziki kapasiteleri astsubaylar aleyhinedir. Türk Silahlı
Kuvvetleri bir ailedir, bir bütündür. Esasen bütün sosyal tesisler ve ordu
evlerine giriş tüm personele hizmet edecek şekilde açık olmalıdır. Astsubaylar
lojmanlardan yeteri kadar yararlanamamaktadır. Lojman dağıtımında adalet tesis
edilmeli ve lojmanda oturması şart olan personele rütbesine bakılmaksızın
tahsis yapılmalıdır. Muvazzafıyla emeklisiyle astsubaylarımız imtiyaz ve
ayrıcalık değil, adalet ve eşitlik istiyor. Astsubayların hakları bir an önce
verilmeli, adalet ve eşitlik sağlanmalıdır. 
Diğer taraftan,
kısa süre içinde 7 astsubayın intihar etmesi kamuoyunda üzüntü ve endişeyle
karşılanmıştır. İntiharlar olağan görülmemeli, intiharların sebepleri mutlaka
araştırılmalıdır. Sorumlu mevki ve makamdaki tüm yetkililerin bu duruma görev
alanı kapsamında ilgi göstermesi ve müdahale etmesi zaruri hâle gelmiştir.
Ben bütçenin
hayırlara vesile olmasını diliyorum, saygılar sunuyorum. (MHP sıralarından
alkışlar) 
BAŞKAN – Teşekkür
ederim. 
Şimdi sırasıyla
on birinci turda yer alan bütçelerin bölümlerine geçilmesi hususunu ve
bölümlerini ayrı ayrı okutup oylarınıza sunacağım. 
Bilim, Sanayi ve
Teknoloji Bakanlığı 2014 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
26) BİLİM, SANAYİ VE TEKNOLOJİ BAKANLIĞI
1) Bilim, Sanayi ve Teknoloji Bakanlığı 2014 Yılı Merkezî
Yönetim Bütçesi
ÖDENEK CETVELİ
Kodu Açıklama (TL)


01 Genel
Kamu Hizmetleri 2.159.728.000
BAŞKAN – Kabul edenler… Etmeyenler… Kabul edilmiştir.
02 Savunma
Hizmetleri 2.262.000
BAŞKAN – Kabul edenler… Etmeyenler… Kabul edilmiştir.
03 Kamu
Düzeni ve Güvenlik Hizmetleri 511.000
BAŞKAN – Kabul edenler... Etmeyenler... Kabul edilmiştir.
04 Ekonomik
İşler ve Hizmetler 626.526.000
BAŞKAN – Kabul edenler... Etmeyenler... Kabul edilmiştir.
07 Sağlık
Hizmetleri 74.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 2.789.101.000
BAŞKAN – Kabul
edenler... Etmeyenler... Kabul edilmiştir.
Bilim, Sanayi ve
Teknoloji Bakanlığı 2014 yılı merkezî yönetim bütçesinin bölümleri kabul
edilmiştir.
Bilim, Sanayi ve
Teknoloji Bakanlığı 2012 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Bilim, Sanayi ve Teknoloji Bakanlığı 2012 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ
 (TL)
Toplam Ödenek 2.508.202.556,95
Bütçe Gideri 2.491.363.978,93
İptal Edilen Ödenek  16.838.578,02
Ertesi Yıla Devredilen Ödenek 11.251.067,83
BAŞKAN – (A)
cetvelini kabul edenler... Etmeyenler... Kabul edilmiştir.
Bilim, Sanayi ve
Teknoloji Bakanlığı 2012 yılı merkezî yönetim kesin hesabının bölümleri kabul
edilmiştir.
Küçük ve Orta
Ölçekli İşletmeleri Geliştirme ve Destekleme İdaresi Başkanlığı 2014 yılı
merkezi yönetim bütçesinin bölümlerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
Bölümleri
okutuyorum:
40.30) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI
1) Küçük ve Orta Ölçekli İşletmeleri Geliştirme ve
Destekleme İdaresi Başkanlığı 2014 Yılı Merkezî Yönetim Bütçesi
ÖDENEK CETVELİ
Kodu Açıklama (TL)


01 Genel
Kamu Hizmetleri 21.026.000
BAŞKAN – Kabul edenler… Etmeyenler… Kabul edilmiştir.
03 Kamu
Düzeni ve Güvenlik Hizmetleri 2.350.000
BAŞKAN – Kabul edenler… Etmeyenler… Kabul edilmiştir.
04 Ekonomik
İşler ve Hizmetler 545.265.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 568.641.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ
Kodu Açıklama (TL)


03 Teşebbüs
ve Mülkiyet Gelirleri 3.458.000
BAŞKAN – Kabul edenler… Etmeyenler… Kabul edilmiştir.
04 Alınan
Bağış ve Yardımlar ile Özel Gelirler 473.641.000
BAŞKAN – Kabul edenler… Etmeyenler… Kabul edilmiştir.
05 Diğer
Gelirler 34.542.000
BAŞKAN – Kabul edenler… Etmeyenler… Kabul edilmiştir.
08 Alacaklardan
Tahsilat 12.000.000
BAŞKAN – Kabul edenler… Etmeyenler… Kabul edilmiştir
 TOPLAM 523.641.000
BAŞKAN – Kabul
edenler... Etmeyenler... Kabul edilmiştir
Küçük ve Orta
Ölçekli İşletmeleri Geliştirme ve Destekleme İdaresi Başkanlığı 2014 yılı
merkezî yönetim bütçesinin bölümleri kabul edilmiştir.
Küçük ve Orta
Ölçekli İşletmeleri Geliştirme ve Destekleme İdaresi Başkanlığı 2012 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
2) Küçük ve Orta Ölçekli İşletmeleri Geliştirme ve
Destekleme İdaresi Başkanlığı 2012 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ
 (TL)
Toplam Ödenek 613.255.705,68
Bütçe Gideri 572.635.935,65
İptal Edilen Ödenek 28.999.337,35
Ertesi Yıla Devredilen Ödenek 11.620.432,68
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ
 (TL)
Bütçe Geliri
Tahmini 362.038.000,00
Net Tahsilat 472.434.209,19
Ret ve İadeler (-) 1.614,45
BAŞKAN – (B)
cetvelini kabul edenler… Etmeyenler… Kabul edilmiştir.
Küçük ve Orta
Ölçekli İşletmeleri Geliştirme ve Destekleme İdaresi Başkanlığı 2012 yılı
merkezî yönetim kesin hesabının bölümleri kabul edilmiştir.
Türk Standartları
Enstitüsü 2014 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.22) TÜRK STANDARTLARI ENSTİTÜSÜ
1) Türk Standartları Enstitüsü 2014 Yılı Merkezî Yönetim
Bütçesi
ÖDENEK CETVELİ
Kodu Açıklama (TL)


01 Genel
Kamu Hizmetleri 37.956.000
BAŞKAN – Kabul edenler… Etmeyenler… Kabul edilmiştir.
03 Kamu
Düzeni ve Güvenlik Hizmetleri 3.000.000
BAŞKAN – Kabul edenler… Etmeyenler… Kabul edilmiştir.
04 Ekonomik
İşler ve Hizmetler 195.907.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 236.863.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ

Kodu Açıklama (TL)


03 Teşebbüs
ve Mülkiyet Gelirleri 199.100.000
BAŞKAN – Kabul edenler… Etmeyenler… Kabul edilmiştir.
05 Diğer
Gelirler 38.800.000
BAŞKAN – Kabul edenler… Etmeyenler… Kabul edilmiştir.
 TOPLAM 237.900.000
BAŞKAN – Kabul
edenler... Etmeyenler... Kabul edilmiştir
Türk Standartları
Enstitüsü 2014 yılı merkezî yönetim bütçesinin bölümleri kabul edilmiştir.
Türk Standartları
Enstitüsü 2012 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Türk Standartları Enstitüsü 2012 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:

(A) CETVELİ
 (TL)
Toplam Ödenek 717.211.000,00
Bütçe Gideri 589.839.627,89
İptal Edilen
Ödenek 127.371.372,11
BAŞKAN – (A) cetvelini kabul edenler...
Etmeyenler... Kabul edilmiştir.
Kesin hesap (B) cetvelini okutuyorum:
(B) CETVELİ
 (TL)
Bütçe Geliri
Tahmini 263.000.000,00
Net Tahsilat 209.941.622,61
Ret ve İadeler (-) 272.106,40
BAŞKAN – (B)
cetvelini kabul edenler… Etmeyenler… Kabul edilmiştir.
Türk Standartları
Enstitüsü 2012 yılı merkezî yönetim kesin hesabının bölümleri kabul edilmiştir.
Türk Patent
Enstitüsü 2014 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:

40.24) TÜRK PATENT ENSTİTÜSÜ
1) Türk Patent Enstitüsü 2014 Yılı Merkezî Yönetim Bütçesi
ÖDENEK CETVELİ
Kodu Açıklama (TL)


01 Genel
Kamu Hizmetleri 18.406.800
BAŞKAN – Kabul edenler… Etmeyenler… Kabul edilmiştir.
02 Savunma
Hizmetleri 3.000
BAŞKAN – Kabul edenler… Etmeyenler… Kabul edilmiştir.
03 Kamu
Düzeni ve Güvenlik Hizmetleri 947.600
BAŞKAN – Kabul edenler… Etmeyenler… Kabul edilmiştir.
04 Ekonomik
İşler ve Hizmetler 27.386.600
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 46.744.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ
Kodu Açıklama (TL)


03 Teşebbüs
ve Mülkiyet Gelirleri 82.480.200
BAŞKAN – Kabul edenler… Etmeyenler… Kabul edilmiştir.
05 Diğer
Gelirler 21.519.800
BAŞKAN – Kabul edenler… Etmeyenler… Kabul edilmiştir.
 TOPLAM 104.000.000
BAŞKAN – Kabul
edenler... Etmeyenler... Kabul edilmiştir
Türk Patent
Enstitüsü 2014 yılı merkezî yönetim bütçesinin bölümleri kabul edilmiştir.
Türk Patent
Enstitüsü 2012 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Türk Patent Enstitüsü 2012 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A) CETVELİ
 (TL)
Toplam Ödenek 233.614.000,00
Bütçe Gideri 229.550.081,75
İptal Edilen
Ödenek 4.063.918,25
BAŞKAN – (A) cetvelini kabul edenler...
Etmeyenler... Kabul edilmiştir.
Kesin hesap (B) cetvelini okutuyorum:
(B) CETVELİ
 (TL)
Bütçe Geliri
Tahmini 120.000.000,00
Net Tahsilat 96.188.597,20
Ret ve İadeler (-) 150.628,28
BAŞKAN – (B)
cetvelini kabul edenler… Etmeyenler… Kabul edilmiştir.
Türk Patent
Enstitüsü 2012 yılı merkezî yönetim kesin hesabının bölümleri kabul edilmiştir.
Türkiye Bilimsel
ve Teknolojik Araştırma Kurumu 2014 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.08) TÜRKİYE BİLİMSEL VE
TEKNOLOJİK ARAŞTIRMA KURUMU
1) Türkiye Bilimsel ve Teknolojik Araştırma Kurumu 2014
Yılı Merkezî Yönetim Bütçesi
ÖDENEK CETVELİ
Kodu Açıklama (TL)


01 Genel
Kamu Hizmetleri 1.806.579.520
BAŞKAN – Kabul edenler… Etmeyenler… Kabul edilmiştir.
03 Kamu
Düzeni ve Güvenlik Hizmetleri 790.480
BAŞKAN – Kabul edenler… Etmeyenler… Kabul edilmiştir.
07 Sağlık
Hizmetleri 433.000
BAŞKAN – Kabul edenler… Etmeyenler… Kabul edilmiştir.
09 Eğitim
Hizmetleri 82.664.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 1.890.467.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ
Kodu Açıklama (TL)


03 Teşebbüs
ve Mülkiyet Gelirleri 170.721.000
BAŞKAN – Kabul edenler… Etmeyenler… Kabul edilmiştir.
04 Alınan
Bağış ve Yardımlar ile Özel Gelirler 1.658.567.000
BAŞKAN – Kabul edenler… Etmeyenler… Kabul edilmiştir.
05 Diğer
Gelirler 61.179.000
BAŞKAN – Kabul edenler… Etmeyenler… Kabul edilmiştir.
 TOPLAM 1.890.467.000
BAŞKAN – Kabul
edenler... Etmeyenler... Kabul edilmiştir
Türkiye Bilimsel
ve Teknolojik Araştırma Kurumu 2014 yılı merkezî yönetim bütçesinin bölümleri
kabul edilmiştir.
Türkiye Bilimsel
ve Teknolojik Araştırma Kurumu 2012 yılı merkezî yönetimi kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Türkiye Bilimsel ve Teknolojik Araştırma Kurumu 2012
Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ
 (TL)
Toplam Ödenek 2.205.685.442,94
Bütçe Gideri 1.561.972.575,53
İptal Edilen
Ödenek 643.712.867,41
Ertesi Yıla
Devredilen Ödenek 13.403.575,04
BAŞKAN – (A) cetvelini kabul edenler...
Etmeyenler... Kabul edilmiştir.
Kesin hesap (B) cetvelini okutuyorum:
(B) CETVELİ
 (TL)
Bütçe Geliri Tahmini 1.609.394.000,00
Net Tahsilat 1.642.783.499,83
Ret ve İadeler (-) 572.430,17
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye Bilimsel
ve Teknolojik Araştırma Kurumu 2012 yılı merkezî yönetim kesin hesabının
bölümleri kabul edilmiştir.
Türkiye Bilimler
Akademisi 2014 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.09) TÜRKİYE BİLİMLER AKADEMİSİ
1) Türkiye Bilimler Akademisi 2014 Yılı Merkezî Yönetim
Bütçesi
ÖDENEK CETVELİ
Kodu Açıklama (TL)


01 Genel
Kamu Hizmetleri 12.563.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 12.563.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ
Kodu Açıklama (TL)


03 Teşebbüs
ve Mülkiyet Gelirleri 154.000
BAŞKAN – Kabul edenler… Etmeyenler… Kabul edilmiştir.
04 Alınan
Bağış ve Yardımlar ile Özel Gelirler 12.409.000
BAŞKAN – Kabul edenler… Etmeyenler… Kabul edilmiştir.
 TOPLAM 12.563.000
BAŞKAN – Kabul
edenler... Etmeyenler... Kabul edilmiştir
Türkiye Bilimler Akademisi 2014 yılı
merkezî yönetim bütçesinin bölümleri kabul edilmiştir.
Türkiye Bilimler
Akademisi 2012 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Türkiye Bilimler Akademisi 2012 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ
 (TL)
Toplam Ödenek 9.995.299,21
Bütçe Gideri 6.256.228,61
İptal Edilen
Ödenek 3.739.070,60
BAŞKAN – (A) cetvelini kabul edenler...
Etmeyenler... Kabul edilmiştir.
Kesin hesap (B) cetvelini okutuyorum:
(B) CETVELİ
 (TL)
Bütçe Geliri
Tahmini 8.491.000,00
Net Tahsilat 8.531.712,53
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye Bilimler
Akademisi 2012 yılı merkezî yönetim kesin hesabının bölümleri kabul edilmiştir.
Millî Savunma
Bakanlığı 2014 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
09) MİLLÎ SAVUNMA BAKANLIĞI
1) Millî Savunma Bakanlığı 2014 Yılı Merkezî Yönetim
Bütçesi
ÖDENEK CETVELİ
Kodu Açıklama (TL)


01 Genel
Kamu Hizmetleri 199.198.000
BAŞKAN – Kabul edenler… Etmeyenler… Kabul edilmiştir.
02 Savunma
Hizmetleri 21.603.857.000
BAŞKAN – Kabul edenler... Etmeyenler... Kabul edilmiştir.
06 İskân
ve Toplum Refahı Hizmetleri 8.268.000
BAŞKAN – Kabul edenler… Etmeyenler… Kabul edilmiştir.
10 Sosyal
Güvenlik ve Sosyal Yardım Hizmetleri 3.873.000
BAŞKAN – Kabul edenler... Etmeyenler... Kabul edilmiştir.
 GENEL
TOPLAM 21.815.196.000
BAŞKAN – Kabul
edenler... Etmeyenler... Kabul edilmiştir.
Millî Savunma
Bakanlığı 2014 yılı merkezî yönetim bütçesinin bölümleri kabul edilmiştir
Millî Savunma
Bakanlığı 2012 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2)
Millî Savunma Bakanlığı 2012 Yılı Merkezî Yönetim Kesin Hesabı
BAŞKAN – (A) cetvelinin genel toplamını
okutuyorum:
(A) CETVELİ
 (TL)
Toplam Ödenek 26.131.204.926,38
Bütçe Gideri 18.524.519.701,44
İptal Edilen Ödenek 7.514.929.601,04
Ertesi Yıla Devredilen Ödenek 7.578.180.150,02
BAŞKAN – (A)
cetvelini kabul edenler... Etmeyenler... Kabul edilmiştir.
Millî Savunma
Bakanlığı 2012 yılı merkezî yönetim kesin hesabının bölümleri kabul edilmiştir.
Savunma Sanayi
Müsteşarlığı 2014 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
40.28) SAVUNMA SANAYİ MÜSTEŞARLIĞI
1) Savunma Sanayi Müsteşarlığı Merkezî Yönetim Bütçesi
ÖDENEK CETVELİ
Kodu Açıklama (TL)


02 Savunma
Hizmetleri 46.566.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 46.566.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ
Kodu Açıklama (TL)


03 Teşebbüs
ve Mülkiyet Gelirleri 107.000
BAŞKAN – Kabul edenler… Etmeyenler… Kabul edilmiştir.
04 Alınan
Bağış ve Yardımlar ile Özel Gelirler 5.000
BAŞKAN – Kabul edenler… Etmeyenler… Kabul edilmiştir.
05 Diğer
Gelirler 46.403.000
BAŞKAN – Kabul edenler… Etmeyenler… Kabul edilmiştir.
06 Sermaye
Gelirleri 1.000
BAŞKAN – Kabul edenler… Etmeyenler… Kabul edilmiştir.
08 Alacaklardan
Tahsilat 50.000
BAŞKAN – Kabul edenler… Etmeyenler… Kabul edilmiştir.
 TOPLAM 46.566.000
Savunma Sanayi
Müsteşarlığı 2014 yılı merkezî yönetim bütçesinin bölümleri kabul edilmiştir.
Savunma Sanayi
Müsteşarlığı 2012 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Savunma Sanayi Müsteşarlığı 2012 Yılı Merkezî Yönetim
Kesin Hesabı
BAŞKAN – (A) cetvelinin genel toplamını
okutuyorum:
(A) CETVELİ
 (TL)
Toplam Ödenek 41.496.000,00
Bütçe Gideri 39.794.478,53
İptal Edilen
Ödenek 1.701.521,47
BAŞKAN – (A) cetvelini kabul edenler...
Etmeyenler... Kabul edilmiştir.
Kesin hesap (B) cetvelini okutuyorum:
(B) CETVELİ
 (TL)
Bütçe Geliri
Tahmini 33.919.000,00
Net Tahsilat 33.816.420,75
Ret ve İadeler (-) 950,60
BAŞKAN – (B)
cetvelini kabul edenler… Etmeyenler… Kabul edilmiştir.
Savunma Sanayi
Müsteşarlığı 2012 yılı merkezî yönetim kesin hesabının bölümleri kabul
edilmiştir.
Sayın milletvekilleri, böylece Bilim, Sanayi ve Teknoloji Bakanlığı,
Küçük ve Orta Ölçekli İşletmeleri Geliştirme ve Destekleme İdaresi Başkanlığı,
Türk Standartları Enstitüsü, Türk Patent Enstitüsü, Türkiye Bilimsel ve
Teknolojik Araştırma Kurumu, Türkiye Bilimler Akademisi, Millî Savunma
Bakanlığı, Savunma Sanayii Müsteşarlığının 2014 yılı merkezî yönetim bütçeleri
ile 2012 yılı merkezî yönetim kesin hesapları kabul edilmiştir. Hayırlı olmasını diliyorum. 
Sayın
milletvekilleri, programa göre, kuruluşların bütçe ve kesin hesaplarını
görüşmek ve 2014 yılı Merkezi Yönetim Bütçe Kanunu Tasarısı’nın oylanmamış
maddelerinin görüşmelerini ve oylamalarını yapmak için 17 Aralık 2013 Salı günü
saat 10.00’da toplanmak üzere birleşimi kapatıyorum; teşekkür ediyor, iyi
geceler diliyorum. 

Kapanma Saati: 02.18





