



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 44’üncü
Birleşim
 20
Ocak 2015 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Afyonkarahisar Milletvekili Kemalettin Yılmaz'ın,
Afyonkarahisar ilinde yarım kalan bazı kamu yatırımlarına ilişkin gündem dışı
konuşması
2.- İstanbul Milletvekili Ali Özgündüz'ün, 20 Ocak 1990
Bakü katliamının 25’inci yıl dönümüne ilişkin gündem dışı konuşması
3.- Erzurum Milletvekili Adnan Yılmaz'ın, 20 Ocak 1990
Bakü katliamının 25’inci yıl dönümüne ilişkin gündem dışı konuşması

IV.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Hatay Milletvekili Mevlüt Dudu ve 23
milletvekilinin, taş ocağı, kireç ocağı, maden ve kömür ocaklarının
durumlarının araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1173)
2.- Ankara Milletvekili Levent Gök ve 24
milletvekilinin, Ankara’nın su kaynaklarının ıslah edilmesi için yapılması
gerekenlerin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1174)
3.- Erzincan Milletvekili Muharrem Işık ve 29
milletvekilinin, ÖSYM’de yaşanan sınav skandallarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/1175)
B) Duyurular
1.- Başkanlıkça, Kadın Erkek Fırsat Eşitliği ile İnsan
Haklarını İnceleme Komisyonlarında siyasi parti grubu mensubu olmayan
milletvekillerine düşen birer üyelik için aday olmak isteyen siyasi parti grubu
mensubu olmayan milletvekillerinin yazılı olarak müracaat etmelerine ilişkin
duyuru
C) Tezkereler
1.- Türkiye Büyük Millet Meclisi Başkanlığının,
26/1/2015 tarihinde İspanya’nın Barselona şehrinde düzenlenecek Akdeniz İçin
Birlik Parlamenter Asamblesi Ekonomik ve Mali Konular, Sosyal İşler ve Eğitim
Komitesi toplantısına ve Komite toplantısı kapsamında gerçekleştirilecek
Akdeniz İçin Birlik Sekretaryasıyla görüşmelere Komite üyelerine ilaveten AİBPA
Türkiye delegasyonunun diğer üyelerinin de katılmalarına ilişkin tezkeresi
(3/1686)
2.- Türkiye Büyük Millet Meclisi Başkanlığının,
Özbekistan Cumhuriyeti Ali Meclisi ile Türkiye Büyük Millet Meclisi arasında
parlamentolar arası dostluk grubu kurulmasına ilişkin tezkeresi (3/1687)
D) Önergeler
1.- Aydın Milletvekili Bülent Tezcan’ın, (2/248) esas
numaralı 2090 Sayılı Tabii Afetlerden Zarar Gören Çiftçilere Yapılacak
Yardımlar Hakkında Kanunda Değişiklik Yapılmasına İlişkin Kanun Teklifi’nin
doğrudan gündeme alınmasına ilişkin önergesi (4/229)
E) Çeşitli İşler
- Gösteri ve Protestolar
1.- 681 sıra sayılı Meclis Soruşturması Komisyonu
Raporu'nun (9/8) görüşmeleri sırasında İstanbul Milletvekili İhsan Özkes'in
"‘Hırsızlık yapan kızım Fatıma da olsa mutlaka cezalandırırdım.’ Hz
Muhammed" yazılı pankart açması
V.- ÖNERİLER
A) Danışma Kurulu Önerileri
1.- Danışma Kurulunun, gündemin “Kanun Tasarı ve
Teklifleri ile Komisyonlardan Gelen Diğer İşler” kısmında bulunan 648 sıra
sayılı Kanun Tasarısı’nın bu kısmın 7’nci sırasına alınmasına ve diğer işlerin
sırasının buna göre teselsül ettirilmesine; (9/8) esas numaralı Meclis
Soruşturması Komisyonunun 14/1/2015 tarihinde dağıtılan 681 sıra sayılı
Raporu’nun gündemin “Meclis Soruşturması Raporları” kısmına alınmasına ve rapor
üzerindeki görüşmelerin Genel Kurulun 20 Ocak 2015 Salı günkü birleşiminde
yapılmasına ve görüşmelerin tamamlanmasına kadar Genel Kurulun çalışmalarına
devam etmesine; Genel Kurulun 21 Ocak 2015 Çarşamba günkü birleşiminde sözlü
soruların görüşülmemesine ilişkin önerisi
VI.- AÇIKLAMALAR
1.- Kayseri Milletvekili Yusuf Halaçoğlu'nun, 20 Ocak
1990 Bakü katliamının 25’inci yıl dönümüne ve MHP Grubu olarak, Karabağ’ın
yeniden Azerbaycan’a bağlanmasını, bağımsız Azerbaycan’ın sonsuza kadar
yaşamasını dilediklerine ilişkin açıklaması
2.- İstanbul Milletvekili Mehmet Akif Hamzaçebi'nin,
Oturum Başkanı TBMM Başkan Vekili Ayşe Nur Bahçekapılı’nın (9/8) esas numaralı
Meclis Soruşturması Komisyonu Raporu’nun sunumunu eksik yaptığına ve gizli
oylamanın sağlıklı bir şekilde yapılması için Başkanlık Divanının gerekli
önlemleri almasını talep ettiğine ilişkin açıklaması
3.- İzmir Milletvekili Oktay Vural'ın, Milliyetçi
Hareket Partisi olarak, annesinin vefatı nedeniyle Mersin Milletvekili Mehmet
Zafer Çağlayan Genel Kurulda bulunamadığından (9/8) esas numaralı Meclis
Soruşturması Komisyonu Raporu’nun oylamasının ertelenmesi gerektiğini
düşündüklerine ve gizli oylamanın sağlıklı bir şekilde yapılması için Başkanlık
Divanının gerekli önlemleri almasını talep ettiklerine ilişkin açıklaması
4.- Konya Milletvekili Faruk Bal'ın, Oturum Başkanı
TBMM Başkan Vekili Ayşe Nur Bahçekapılı’nın (9/8) esas numaralı Meclis
Soruşturması Komisyonuna üye seçimi sırasındaki bazı ifadelerine ilişkin
açıklaması
5.- Mardin Milletvekili Muammer Güler'in, (9/8) esas
numaralı Meclis Soruşturması Komisyonuna verdiği yazılı ve sözlü savunmasına
ilave edecek başka bir husus bulunmadığına ilişkin açıklaması
6.- İstanbul Milletvekili Egemen Bağış'ın, (9/8) esas
numaralı Meclis Soruşturması Komisyonunun kararına saygı duyduğuna ilişkin
açıklaması
7.- İzmir Milletvekili Oktay Vural'ın, (9/8) esas
numaralı Meclis Soruşturması Komisyonu Raporu üzerinde farklı ceza hükmüne
dayanan önergelerin oylamalarının ayrı yapılması ve Mersin Milletvekili Mehmet
Zafer Çağlayan’ın Türk Ceza Kanunu’nun 257’nci maddesine göre Yüce Divana
sevkiyle ilgili önergelerin düzeltilmesi gerektiğine ilişkin açıklaması
8.- Kayseri Milletvekili Mustafa Elitaş'ın, İzmir
Milletvekili Oktay Vural’ın yaptığı açıklamasındaki bazı ifadelerine ilişkin
açıklaması
9.- İzmir Milletvekili Oktay Vural'ın, Kayseri
Milletvekili Mustafa Elitaş’ın yaptığı açıklamasındaki bazı ifadelerine ilişkin
açıklaması
10.- İzmir Milletvekili Oktay Vural'ın, Bakanların
vekâleten oy kullanmalarıyla ilgili itirazları sonuçlandırılmadan oylama
sonucunun açıklanmasının doğru olmadığına ve (9/8) esas numaralı Meclis
Soruşturması Komisyonu Raporu’nun kabul edilmiş sayılması için önergelerin
oylamasında ret oylarının en az 276 olması gerektiğine ilişkin açıklaması
11.- İstanbul Milletvekili Mehmet Akif Hamzaçebi'nin,
Bakanların vekâleten oy kullanmalarıyla ilgili itirazları sonuçlandırılmadan
oylama sonucunun açıklanmasının doğru olmadığına ve (9/8) esas numaralı Meclis
Soruşturması Komisyonu Raporu’nun kabul edilmiş sayılması için önergelerin
oylamasında ret oylarının en az 276 olması gerektiğine ilişkin açıklaması
12.- Adıyaman Milletvekili Ahmet Aydın'ın, İzmir
Milletvekili Oktay Vural ile İstanbul Milletvekili Mehmet Akif Hamzaçebi’nin
yaptıkları açıklamalarındaki bazı ifadelerine ilişkin açıklaması
13.- Bingöl Milletvekili İdris Baluken'in, Bakanların
vekâleten oy kullanmalarıyla ilgili itirazları sonuçlandırılmadan oylama
sonucunun açıklanmasının doğru olmadığına ve (9/8) esas numaralı Meclis
Soruşturması Komisyonu Raporu’nun kabul edilmiş sayılması için önergelerin
oylamasında ret oylarının en az 276 olması gerektiğine ilişkin açıklaması
VII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Komisyonlardan Gelen Diğer İşler
1.- Isparta Milletvekili Süreyya Sadi Bilgiç ve 76
Milletvekilinin; Bazı Maddi Menfaatler Karşılığında Bir Şahsın İran’a Altın
İhracatı İşlerinde İmtiyaz Sağladığı, Gana’dan Kaçak Yollarla Yurda Sokulmak
İstendiği İddia Edilen 1,5 Ton Altınla İlgili Adli ve İdari Soruşturmaları
Engelleyerek Altının Dubai’ye Çıkışını Sağlamaya Çalıştığı ve Bu Eylemlerin
Kaçakçılıkla Mücadele Kanunu’na Muhalefet Oluşturduğu, Türk Ceza Kanunu’nun 204
ve 252’nci Maddelerine Uyduğu İddiasıyla Ekonomi Eski Bakanı Mehmet Zafer Çağlayan;
Bazı Maddi Menfaatler Karşılığında Bir Şahsın Araçlarına Trafikte Emniyet
Şeridini Kullanma İmtiyazı Verdiği ve Söz Konusu Şahıs İçin Koruma Polisi
Görevlendirdiği, Bu Şahısla Birlikte Gözaltına Alınan Bazı Şüphelilerin ve
Yakınlarının Yasaya Aykırı Olarak İstisnai Yoldan Türk Vatandaşlığına
Geçirilmesini Sağladığı, Bu Şahısla İlgili Adli veya İstihbari Çalışma Yapılıp
Yapılmadığının Araştırılması İçin Talimat Verdiği, Bu Şahsın Usulsüzlükleri
Hakkında Basında Çıkacak Haberlerin Engellenmesi İçin Girişimde Bulunduğu ve Bu
Eylemlerin Türk Ceza Kanunu’nun 204, 255, 252 ve 285’inci Maddelerine Uyduğu
İddiasıyla İçişleri Eski Bakanı Muammer Güler; Bazı Maddi Menfaatler
Karşılığında Bir Şahsın Turizm Belgeli Bir Otel Kiralama Girişimi ile
Yakınlarına Vize Alınması İşleri İçin Aracılık Ettiği, Bu Şahısla İlgili Bir
Soruşturma Olup Olmadığı Yönünde İlgili Kurum ve Kuruluşlarda Araştırma
Yapılmasını Sağladığı, Bu Şahsın Faaliyetiyle İlgili Basında Haber Yapılmasının
Önlenmesi İçin Girişimlerde Bulunduğu ve Bu Eylemlerin Türk Ceza Kanunu’nun 255
ve 252’nci Maddelerine Uyduğu İddiasıyla Avrupa Birliği Eski Bakanı Egemen
Bağış ile Bir Suç Örgütünün Yönetici ve Üyelerinin Kendilerine Sağlanan ve
Miktar ve Değeri Tespit Edilemeyen Bazı Menfaatler Karşılığında Kişiye Özel
İmtiyazlı İmar Planlarını Onaylattıkları, İmar Planlarına Aykırı Olarak Yapılan
Bazı Projelerin Usulsüzlüklerine Göz Yumdukları ve Denetimlerden Sorunsuzca
Geçmelerini Sağladıkları ve Bu Eylemlerin Bir Kısmının Kendisinin Görevde
Olduğu Sırada ve Onun Bilgisi Doğrultusunda Gerçekleştirildiği, Ayrıca
Bakanlıktan İş Alan Bazı Şirketlerin Yemek İşlerinin Yakınlarının Ortağı Olduğu
Şirketlere Verilmesi İçin Tavassut Ettiği ve Bu Eylemlerin Türk Ceza Kanunu’nun
255 ve 257’nci Maddelerine Uyduğu İddiasıyla Çevre ve Şehircilik Eski Bakanı
Erdoğan Bayraktar Hakkında Anayasa’nın 100’üncü, İç Tüzük’ün 107 ve 108’inci
Maddeleri Uyarınca Bir Meclis Soruşturması Açılmasına İlişkin Önergesi ve
Meclis Soruşturması Komisyonu Raporu (9/8) (S.Sayısı: 681)
VIII.- SATAŞMALARA İLİŞKİN KONUŞMALAR
1.- Tekirdağ Milletvekili Emre Köprülü'nün, Bartın
Milletvekili Yılmaz Tunç’un (9/8) esas numaralı Meclis Soruşturması Komisyonu
Raporu üzerinde Komisyon adına yaptığı konuşması sırasında şahsına sataşması
nedeniyle konuşması
IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı'nın, Konya Milletvekili Faruk Bal’ın (9/8) esas numaralı Meclis
Soruşturması Komisyonu Raporu üzerinde şahsı adına yaptığı konuşmasındaki bazı
ifadelerine ilişkin konuşması
2.- Oturum Başkanı TBMM Başkan Vekili Ayşe Nur
Bahçekapılı'nın, Mersin Milletvekili Mehmet Zafer Çağlayan’ın annesinin vefatı
nedeniyle Genel Kurula katılamayacağına ve kendisine başsağlığı dilediğine
ilişkin konuşması
3.- Oturum Başkanı TBMM Başkan Vekili Ayşe Nur
Bahçekapılı'nın, Komisyon raporunun oylanmayıp verilen önergelerin oyladığını,
kullanılan oy pusulaları ile imzalar arasında örtüşme olduğuna ve mükerrer oy
olmadığına ilişkin konuşması
X.- USUL HAKKINDA GÖRÜŞMELER
1.- (9/8) esas numaralı Meclis Soruşturması Komisyonu
Raporu’yla ilgili verilen önergelerin oylamalarının İç Tüzük hükümlerine uygun
olup olmadığı hakkında
XI.- YAZILI SORULAR VE CEVAPLARI
1.- Kütahya Milletvekili Alim Işık'ın, Suriyeli
mülteciler ile ilgili çeşitli hususlara ilişkin Başbakandan sorusu ve Başbakan
Yardımcısı Numan Kurtulmuş’un cevabı (7/54689)
2.- İstanbul Milletvekili Mahmut Tanal'ın, Van depremi
sonrasında bölgenin çeşitli sorunlarına ve yapılan çalışmalara ilişkin
Başbakandan sorusu ve Başbakan Yardımcısı Numan Kurtulmuş’un cevabı (7/54704)
3.- Iğdır Milletvekili Sinan Oğan'ın, son on yıl
içerisinde Türkiye'ye gelen yabancı öğrencilere ve verilen desteklere ilişkin
sorusu ve Başbakan Yardımcısı Numan Kurtulmuş’un cevabı (7/54998)
4.- Iğdır Milletvekili Sinan Oğan'ın, son on yıl
içerisinde Türkiye'ye gelen Irak Türkmenlerine ve Irak Türkmeni öğrencilere
yönelik desteklere ilişkin sorusu ve Başbakan Yardımcısı Numan Kurtulmuş’un
cevabı (7/54999)
5.- Diyarbakır Milletvekili Altan Tan'ın, Zonguldak'ta
ruhsatsız olarak işletilen bir maden ocağında meydana gelen kazaya ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/55339)
6.- İstanbul Milletvekili D. Ali Torlak'ın, Bakanlık
lojmanlarına ve bazı lojmanlarda hak sahibi olmayanların ikamet ettiği iddialarına
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/55344)
7.- İzmir Milletvekili Alaattin Yüksel'in, ülkemizdeki
kömür rezervinin kalitesine ve linyit üretimine ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/55346)
8.- İzmir Milletvekili Alaattin Yüksel'in, kömür
rezervlerinin kapasitesine ve kömür üretimine ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/55347)
9.- Manisa Milletvekili Özgür Özel'in, Soma'daki maden
faciasına dair bilirkişi raporunda kusurlu bulunan müfettişler ve bürokratlar
hakkında soruşturma izni verilip verilmediğine ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/55653)
10.- Manisa Milletvekili Sakine Öz'ün, Soma'daki maden
kazasından önce ve sonra kapatılan madenlere ve kapatma gerekçelerine ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/55654)
11.- İstanbul Milletvekili Haluk Eyidoğan'ın,
Ermenek'te maden kazasının meydana geldiği saha ile ilgili jeolojik, jeofizik
ve jeoteknik etütlere ve bunların işletme sahibi ile paylaşılıp paylaşılmadığına
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/55655)
12.- İstanbul Milletvekili Umut Oran'ın, Maden İşleri
Genel Müdürlüğünde denetimle görevlendirilenlere, denetim harcırahlarına ve
atamalara dair çeşitli iddialara ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/55656)
13.- İstanbul Milletvekili Mahmut Tanal'ın, Bitlis'te
kaçak elektrik kullanımına ve elektrik hizmetine erişimde yaşanan sorunlara
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/55657)
14.- Van Milletvekili Özdal Üçer'in, Van'ın Çaldıran
ilçesindeki bir spor işletmesinin yaşadığı elektrik sıkıntısına ilişkin sorusu
ve Enerji ve Tabii Kaynaklar Bakanı Taner Yıldız’ın cevabı (7/55658)
15.- İstanbul Milletvekili D. Ali Torlak'ın,
İstanbul'da Bakanlığa bağlı denetim elemanlarına ilişkin sorusu ve Çalışma ve
Sosyal Güvenlik Bakanı Faruk Çelik’in cevabı (7/56349)
16.- İstanbul Milletvekili Mahmut Tanal'ın, LGBT
bireylerin işgücüne katılımının desteklenmesi çalışmalarına ilişkin sorusu ve
Çalışma ve Sosyal Güvenlik Bakanı Faruk Çelik’in cevabı (7/56356)
17.- Eskişehir Milletvekili Ruhsar Demirel'in, 2010/2
sayılı Başbakanlık Genelgesi gereği engelli aile ferdi bulunan çalışanlara
sağlanan kolaylıklara ilişkin sorusu ve Dışişleri Bakanı Mevlüt Çavuşoğlu’nun
cevabı (7/56371)
18.- İstanbul Milletvekili D. Ali Torlak'ın,
İstanbul'da transit taşımacılık rejimine aykırı olarak yapılan kaçakçılığa
ilişkin sorusu ve Gümrük ve Ticaret Bakanı Nurettin Canikli’nin cevabı
(7/56390)

19.- Van Milletvekili Nazmi Gür'ün, Van iline yönelik
çalışmalara ilişkin sorusu ve Kalkınma Bakanı Cevdet Yılmaz’ın cevabı (7/56558)
20.- Ankara Milletvekili Özcan Yeniçeri'nin, Vahdettin
Köşkü'nün tadilatı için SGK bütçesinden kaynak kullanıldığı iddialarına ilişkin
sorusu ve Çalışma ve Sosyal Güvenlik Bakanı Faruk Çelik’in cevabı (7/56693)
21.- İstanbul Milletvekili Fatma Nur Serter'in,
Çanakkale Kara Savaşları’nın 99’uncu yıl dönümü törenine ilişkin sorusu ve
Dışişleri Bakanı Mevlüt Çavuşoğlu’nun cevabı (7/56704)
22.- İzmir Milletvekili Alaattin Yüksel'in, Bakanlığın
yatırım programında yer alan projelere ilişkin sorusu ve Kalkınma Bakanı Cevdet
Yılmaz’ın cevabı (7/56780)
23.- İstanbul Milletvekili Mustafa Sezgin
Tanrıkulu'nun, İstanbul'daki bağlı kurum ve kuruluş binalarının depreme
dayanıklılığına ve alınan önlemlere ilişkin sorusu ve Başbakan Yardımcısı Numan
Kurtulmuş’un cevabı (7/56925)
24.- Ankara Milletvekili Özcan Yeniçeri'nin, 2002-2014
yılları arasında bağlı kurum ve kuruluşlarınca satın alınan matbaa ve
yayıncılık hizmetlerine ilişkin sorusu ve Başbakan Yardımcısı Numan
Kurtulmuş’un cevabı (7/56926)
25.- Kütahya Milletvekili Alim Işık'ın, işsizlik
fonunda biriken paradan işsiz vatandaşların yeterince yararlandırılmadığı iddiasına
ilişkin sorusu ve Çalışma ve Sosyal Güvenlik Bakanı Faruk Çelik’in cevabı
(7/56955)
26.- İstanbul Milletvekili Mustafa Sezgin Tanrıkulu'nun,
İstanbul'daki bağlı kurum ve kuruluş binalarının depreme dayanıklılığına ve
alınan önlemlere ilişkin sorusu ve Gümrük ve Ticaret Bakanı Nurettin
Canikli’nin cevabı (7/57018)
27.- Kütahya Milletvekili Alim Işık'ın, 2012/15 sayılı
Başbakanlık Genelgesi kapsamında taşınmazlarla ilgili tasarruflar için alınan
izinlere ilişkin sorusu ve Türkiye Büyük Millet Meclisi Başkan Vekili Sadık
Yakut’un cevabı (7/57148)
28.- Ankara Milletvekili Özcan Yeniçeri'nin, bağlı
kurum ve kuruluşlardan müteahhitlerin güncel alacaklarına ilişkin sorusu ve
Başbakan Yardımcısı Numan Kurtulmuş’un cevabı (7/57161)
29.- İstanbul Milletvekili Kadir Gökmen Öğüt'ün,
madencilik sektöründe sigortasız çalışan işçi sayısına ilişkin sorusu ve Çalışma
ve Sosyal Güvenlik Bakanı Faruk Çelik’in cevabı (7/57177)
30.- Diyarbakır Milletvekili Altan Tan'ın, Bartın'ın
Amasra ilçesindeki maden kazasının soruşturulmasına ilişkin sorusu ve Çalışma
ve Sosyal Güvenlik Bakanı Faruk Çelik’in cevabı (7/57357)
31.- Antalya Milletvekili Gürkut Acar'ın, 2003-2014 yıllarında
Antalya, Burdur ve Isparta'ya yapılan kamu yatırımlarının tutarına ilişkin
sorusu ve Kalkınma Bakanı Cevdet Yılmaz’ın cevabı (7/57452)
32.- İstanbul Milletvekili Mustafa Sezgin
Tanrıkulu'nun, Bakanlık istisnai kadrolarına yapılan atamalara ilişkin sorusu
ve Çalışma ve Sosyal Güvenlik Bakanı Faruk Çelik’in cevabı (7/57610)
33.- İstanbul Milletvekili D. Ali Torlak'ın,
İstanbul'daki Suriyeli sığınmacıların işyerlerine ilişkin sorusu ve Gümrük ve
Ticaret Bakanı Nurettin Canikli’nin cevabı (7/57671)
34.- Iğdır Milletvekili Sinan Oğan'ın, Çin'den gelen ve
zehirli madde içeren ayakkabıların piyasaya sürülmesine ilişkin sorusu ve
Gümrük ve Ticaret Bakanı Nurettin Canikli’nin cevabı (7/57672)

35.- Ankara Milletvekili Özcan Yeniçeri'nin, 2002-2014
yılları arasında Bakanlık ile bağlı kurum ve kuruluşlarca satın alınan yazılım
paketi ve bilgi sistemlerine,
2002-2014 yılları arasında Bakanlık ile bağlı kurum ve
kuruluşlarca satın alınan kurulum hizmetlerine,
İlişkin soruları ve Gümrük ve Ticaret Bakanı Nurettin
Canikli’nin cevabı (7/57679), (7/57680) 
36.- İstanbul Milletvekili Mahmut Tanal'ın, Diyarbakır
ili ve ilçelerinde turizm, imalat ve enerji alanında yapılan kamu yatırımlarına
ilişkin sorusu ve Kalkınma Bakanı Cevdet Yılmaz’ın cevabı (7/57726)
37.- Tunceli Milletvekili Hüseyin Aygün'ün, Tunceli
Üniversitesinde yapılan bir çalıştaya ilişkin sorusu ve Kalkınma Bakanı Cevdet
Yılmaz’ın cevabı (7/57727)
38.- Batman Milletvekili Ayla Akat Ata'nın, Ezidi
mültecilere yapılan yardımlara ilişkin Başbakandan sorusu ve Başbakan
Yardımcısı Numan Kurtulmuş’un cevabı (7/57882)
39.- İstanbul Milletvekili Mustafa Sezgin
Tanrıkulu'nun, bağlı kurum ve kuruluşların istisnai kadrolarına yapılan
atamalara,
- Kütahya Milletvekili Alim Işık'ın, 2003-2014 yılları
arasında bağlı kurum ve kuruluşların istisnai kadrolarına yapılan atamalara,
2003-2014 yılları arasında bağlı kurum ve kuruluşların
kadrolarına yapılan açıktan atamalara,
İlişkin soruları ve Başbakan Yardımcısı Numan
Kurtulmuş’un cevabı (7/57921), (7/57922), (7/57923)
40.- İstanbul Milletvekili Mustafa Sezgin
Tanrıkulu'nun, Bakanlık istisnai kadrolarına yapılan atamalara ilişkin sorusu
ve Ekonomi Bakanı Nihat Zeybekci’nin cevabı (7/57998)
41.- İstanbul Milletvekili Umut Oran'ın, ithal madenci
maskelerine ilişkin sorusu ve Ekonomi Bakanı Nihat Zeybekci’nin cevabı
(7/58004)
42.- Iğdır Milletvekili Sinan Oğan'ın, Tayland ve
Malezya'da hapiste bulunan Doğu Türkistanlı Uygur Türkleri’nin Türkiye'ye
getirilmesine ve yapılan yardımlara ilişkin sorusu ve Başbakan Yardımcısı Numan
Kurtulmuş’un cevabı (7/58197)
43.- Kütahya Milletvekili Alim Işık'ın, bağlı kurum ve
kuruluş personeline yönelik fişleme iddialarına ilişkin sorusu ve Başbakan
Yardımcısı Numan Kurtulmuş’un cevabı (7/58198)
44.- Manisa Milletvekili Sakine Öz'ün, Dereköy Torbalama
Tesisinde işçilerin yaşadığı sorunlara ilişkin sorusu ve Çalışma ve Sosyal
Güvenlik Bakanı Faruk Çelik’in cevabı (7/58223)
45.- İstanbul Milletvekili Mahmut Tanal'ın, Bakanlık
bünyesindeki istisnai kadro mevcuduna ilişkin sorusu ve Ekonomi Bakanı Nihat
Zeybekci’nin cevabı (7/58257)
46.- Kütahya Milletvekili Alim Işık'ın, Bakanlık ile
bağlı kurum ve kuruluş personeline yönelik fişleme iddialarına ilişkin sorusu
ve Gümrük ve Ticaret Bakanı Nurettin Canikli’nin cevabı (7/58289)
47.- Kütahya Milletvekili Alim Işık'ın, Bakanlık ile
bağlı kurum ve kuruluş personeline yönelik fişleme iddialarına ilişkin sorusu
ve Kalkınma Bakanı Cevdet Yılmaz’ın cevabı (7/58313)
48.- İstanbul Milletvekili Mahmut Tanal'ın, Bakanlık
bünyesindeki istisnai kadro mevcuduna ilişkin sorusu ve Kalkınma Bakanı Cevdet
Yılmaz’ın cevabı (7/58314)
49.- Ankara Milletvekili Zühal Topcu'nun, 2012-2014
yılları arasında TBMM ile bağlı kurum ve kuruluşlarca yürütülen destek ve hibe
programlarına ilişkin sorusu ve Türkiye Büyük Millet Meclisi Başkan Vekili
Sadık Yakut’un cevabı (7/58598)
50.- Konya Milletvekili Atilla Kart'ın, bazı
milletvekillerinin Hükûmet ve Cumhurbaşkanlığı bünyesinde çeşitli görevler aldıkları
iddiasına ilişkin sorusu ve Türkiye Büyük Millet Meclisi Başkan Vekili Sadık
Yakut’un cevabı (7/58599)
51.- İstanbul Milletvekili Kadir Gökmen Öğüt'ün, bir
sivil toplum platformunun gazetelerde yayımladığı ilana ilişkin sorusu ve
Türkiye Büyük Millet Meclisi Başkan Vekili Sadık Yakut’un cevabı (7/58606)
20 Ocak 2015 Salı
BİRİNCİ OTURUM
Açılma Saati: 15.00
BAŞKAN: Başkan Vekili Ayşe Nur
BAHÇEKAPILI
KÂTİP ÜYELER: Muharrem
IŞIK (Erzincan), Muhammet Bilal MACİT (İstanbul)
-----0-----
BAŞKAN – Türkiye Büyük Millet
Meclisinin 44’üncü Birleşimini açıyorum.
Toplantı yeter sayısı vardır,
görüşmelere başlıyoruz. 
Bütün milletvekili arkadaşlarıma iyi
çalışmalar diliyorum. 
Gündeme geçmeden önce üç sayın
milletvekiline gündem dışı söz vereceğim.
Gündem dışı ilk söz, Afyonkarahisar
ilinde yarım kalan bazı kamu yatırımları hakkında söz isteyen Afyonkarahisar
Milletvekili Kemalettin Yılmaz’a aittir. 
Sayın milletvekilleri, sessizlik rica
edebilir miyim lütfen. Sayın milletvekilleri…
Buyurun Sayın Yılmaz. (MHP sıralarından
alkışlar)
III.-
GÜNDEM DIŞI KONUŞMALAR
A)
Milletvekillerinin Gündem Dışı Konuşmaları
1.-
Afyonkarahisar Milletvekili Kemalettin Yılmaz'ın, Afyonkarahisar ilinde yarım
kalan bazı kamu yatırımlarına ilişkin gündem dışı konuşması
KEMALETTİN YILMAZ (Afyonkarahisar) –
Sayın Başkan, değerli milletvekilleri; sözlerime başlarken yüce heyetinizi saygıyla
selamlıyorum. 
Seçim bölgem olan Afyonkarahisar
AKP’nin on üç yıllık devriiktidarında hâlâ yaşanılabilir iller arasında 58’inci
sırada, hâlâ 1.300 civarında derslik açığı vardır. 8.500 norm öğretmen
kadrosunun 2.200’ü kadarı da hâlâ boştur. İlk icraatlarınızın başında Kocatepe
Tarımsal Araştırma Enstitüsünü kapatmak oldu, personeli dağıtıldı, damızlık
mandalar sağa sola gönderildi. Gelen talep ve ihtiyaç üzerine Afyon kaymağı ve
sucuğunun önemli bir öznesi olan mandacılığın araştırılması için tesis AKÜ’ye
devredildi, şu andaki durumu ise tam bir yürekler acısıdır, yazıktır, günahtır.

Devlet Malzeme Ofisi Bölge Müdürlüğünü
kapattınız, personelini dağıttınız. Lojmanlar, idari binalar, iklimlendirilmiş
depolar harabeye dönmüş vaziyette, sarhoşların, berduşların mekânı olmuş
vaziyettedir. Bu hâli çok hoşunuza gidiyor herhâlde ki defalarca dile
getirildiği hâlde bakan çeken yok, tam bir mezbelelik hâlde, yazıktır,
günahtır.
Meteoroloji 5. Bölge Müdürlüğüne ait 5
katlı bina yeni sayılır; idari bina ve lojmanlarıyla, güneş enerjili, doğal
gazlı, şehrin en kıymetli yerlerinden birinde ancak Meteoroloji 5. Bölge
Müdürlüğü bu binasını tamamen boşalttı ve prefabrik barakalarda hizmet vermeye
çalışıyorlar. Bu bina riskliyse güçlendirme işi ne oldu? Burada güçlendirme mi
yapacaksınız veya yıkıp yeniden mi yapacaksınız? Yoksa Meteoroloji Bölge
Müdürlüğü bir başka ile mi gidecek veya kapatılacak mı? Bu mevcut hâliyle
gerçekten yürekler acısı yazıktır, günahtır.
BAŞKAN – Sayın Yılmaz, bir dakikanızı
alabilir miyim, sürenize ekleyeceğim.
Sayın milletvekilleri, sohbetinize
dışarıda devam edebilirsiniz. Şu anda görüşmelere başladık, sayın konuşmacıyı
duyamıyorum, duyamıyorlar. Lütfen, bu konuya hassasiyet göstermenizi rica
ediyorum.
Buyurun Sayın Yılmaz.
KEMALETTİN YILMAZ (Devamla) – Teşekkür
ederim Sayın Başkanım.
Diğer taraftan, yıllardır inşaatı bir
türlü bitirilemeyen İçişleri Bakanlığına ait Termal Polis Fizik Tedavi ve
Rehabilitasyon Merkezi pek çok eksikliklerine rağmen geçici kabulü yapıldı
ancak altı yedi aydır açılışı bekliyor. 4 Ocak günü tesise gittim, keşke gitmez
olaydım. Gördüğüm manzara inanın tam bir kepazelik, ne bekçi var ne bir
nöbetçi, kapılar açık, rüzgâr bir yerden geliyor uğuldayıp duruyor, korku
filmleri gibi âdeta, her yer, her yerde. Devletin malına, kamunun malına böyle
mi sahip çıkılır? Böyle bir yapının geçici kabulünü nasıl yaparlar, hayret
ediyorum, yazıktır, günahtır.
Çay ilçemizdeki SEKA fabrikamızı
kapattınız, fiilen çalışanı, ham madde temin edeni, taşıyanıyla birlikte
yaklaşık 1.500 aile işsiz güçsüz kaldı. Bir havuz müteahhidine peşkeş çekildi,
üretim dışı kaldı, hurdaları satış fiyatının iki katı parayla hurdacılara
satıldı. Şimdi ise mahcup, mahzun orada bomboş arazi durmakta ne üretim var ne
istihdam var ne de bir katma değer. Çay ilçemiz âdeta cezalandırıldı. Suyu
çekilmiş değirmene döndü, yazıktır, günahtır.
Bu sene yine partikül oranı,
kükürtdioksit, karbonmonoksit oranlarıyla kirli hava rekorları kıran Afyon,
yerel yöneticilerinin basiretsizliği ve iş bilmezliği yüzünden kara kışa teslim
olmuştur. Ana arterlerin dışındaki vatandaşlar kardan kurtulmak için Afyon
tabiriyle kaba yelin yani lodosun esmesini beklemektedirler. Bu kadar eza
cefayı Afyonlular hak etmiyor, yazıktır, günahtır.
Devriiktidarınızda
Afyonkarahisarlı hemşehrilerimizi hep oyaladınız, kandırdınız; olur olmaz
müjdelerle âdeta müjde enflasyonu yaşattınız. Müjdenin hiçbir kıymeti kalmadı.
Afralı tafralı, şatafatlı temel atma törenlerinde müteahhitlerle iş bitimi
pazarlıklarını yaptınız. Seviyeli ve sorumlu siyaset anlayışımızın gereği,
bunları kamu adına, Afyonkarahisarlılar adına takip etmek boynumuzun borcudur. 
Buradan, bu
milletin kürsüsünden soruyorum: Binbir debdebeyle temeli atılan spor kompleksi
temel atma törenine bakanlardan Sayın Eroğlu ve Sayın Suat Kılıç da katılmış
idi. Müteahhitle yapılan sözleşmede 19 Mayıs 2013 tarihinde tamamlanacak ve
hizmete girecekti. Ne oldu? Bugün 20 Ocak 2015. Ne zaman bitecek bu spor
kompleksi. Soyunma odaları ve tuvaletlerin projede unutulduğu ve sonradan inşa
edildiği gerçeği bile bu işi ne kadar ciddiye aldığınızın göstergesidir;
yazıktır, günahtır.
2011 yılı Aralık
ayında, yine, devrin Kültür ve Turizm Bakanı Sayın Ertuğrul Günay ve Orman ve
Su İşleri Bakanı Sayın Veysel Eroğlu’nun da katıldığı Türkiye’nin en…
(Mikrofon
otomatik cihaz tarafından kapatıldı)
KEMALETTİN
YILMAZ (Devamla) – İlave edecektiniz efendim.
BAŞKAN – Evet,
artı on beş saniye kadar bir süre ekliyorum size.
Buyurun.
KEMALETTİN
YILMAZ (Devamla) – …estetik müzesinin afra tafra ve büyük bir şatafatla atılan
-müzenin- temel atma töreninde Sayın Günal 29 Ekim 2013 tarihinde açılacağını
açıklarken, Sayın Veysel Eroğlu inşaatın yine âdet olduğu üzere pazarlıklar
sonucu 19 Aralık 2012 tarihinde bitirileceğini söylemişti.
(Mikrofon
otomatik cihaz tarafından kapatıldı)
KEMALETTİN
YILMAZ (Devamla) – Bugün ise 20 Ocak, hâlâ bir şey yok.
Değerli
milletvekilleri, bu kürsüden sesleniyorum -vaktimi çok aldınız- israf haramdır,
kul hakkı haramdır, hırsızlık günahtır ve suçtur…
BAŞKAN –
Teşekkür ederim.
KEMALETTİN
YILMAZ (Devamla) – …beytülmala el sürmek günahtır.
Bu duygu ve
düşünceler içerisinde hepinizi saygıyla selamlıyorum. (MHP sıralarından
alkışlar)
BAŞKAN –
Teşekkür ederim Sayın Yılmaz.
Gündem dışı
ikinci söz, 20 Ocak Bakü katliamı konusunda söz isteyen İstanbul Milletvekili
Ali Özgündüz’e aittir.
Buyurunuz Sayın Özgündüz.
(CHP sıralarından alkışlar)
2.-
İstanbul Milletvekili Ali Özgündüz'ün, 20 Ocak 1990 Bakü katliamının 25’inci
yıl dönümüne ilişkin gündem dışı konuşması
ALİ ÖZGÜNDÜZ
(İstanbul) – Teşekkür ediyorum Sayın Başkan.
Değerli
milletvekilleri, hepinizi saygıyla selamlıyorum.
Bugün 20 Ocak,
20 Yanvar Bakü katliamının 25’inci yıl dönümü, başka bir ifadeyle “Kara Ocak.”
Ne oldu 20 Ocakta? Değerli milletvekilleri, o zamanki SSCB’ye bağlı Kızıl Ordu,
bağımsızlık isteyen ve bu amaçla Azadlık Meydanı’nda toplanan Azerbaycan
halkının üzerine tanklarıyla, zırhlı araçlarıyla girdi ve 100’ün üzerinde şehit
verildi, yine bine yakın yaralı ve kayıp yaşandı.
O şehitler sayesindedir ki bugün
Azerbaycan, bağımsız Azerbaycan yoluna devam etmektedir. Ben, bu vesileyle Bakü
şehitlerini saygıyla, minnetle anıyorum. Azerbaycan’a gidenleriniz görmüştür,
Şehitler Hiyabanı’nda o şehitler karanfiller içinde yatmaktadır. Ruhları şad
olsun diyorum.
Yine, hemen yanı başında bizim Türk
şehitliği var. Biliyorsunuz, Nuri Paşa komutasındaki birlikler, Bakü’nün
işgalden kurtarılması için, Birinci Dünya Savaşı yıllarında Bakü’ye giderek
orada şehit olan Türk askerleri de yine Şehitler Hiyabanı’nda Azerbaycanlı
kardeşleriyle birlikte yan yana, koyun koyuna yatmaktadırlar. 
Yine, bildiğiniz gibi, Çanakkale
Savaşı’nda Bakü’den, Gence’den, Hocalı’dan gelen Azerbaycanlı kardeşlerimiz,
Çanakkale Savaşı’nda Türkiye Cumhuriyeti’ne destek vermek, daha doğrusu o
zamanki Osmanlı’yla birlikte düşmana karşı bir savaş vermişlerdir. Onlar da
bugün Çanakkale’deki şehitlikte bizim askerlerimizle birlikte yan yana
yatmaktadırlar. Onları da saygıyla, minnetle anıyorum. 
Azerbaycan bugün o şehitlerin sayesinde
Kafkasya’nın parlayan yıldızı olarak yoluna devam etmektedir ve ülkemizde çok
ciddi enerji, ulaşım projelerinin altına imza atmaktadır. Bugün Türkiye’nin
Orta Asya’ya açılan kapısıdır Azerbaycan ve Kafkasya.
Efendim, aynı zamanda,
Bakü-Tiflis-Ceyhan Boru Hattı ve yine Bakü-Tiflis-Kars Demir Yolu projeleri iki
ülkeyi, bir millet iki devlet olan bu iki toplumu birbirine bağlayan önemli
ekonomik projelerdir. 
Azerbaycan ile Türkiye arasındaki
ilişkiler başka hiçbir devlet arasında görülmeyen düzeyde ilişkilerdir.
Cumhuriyetimizin kurucusu Ulu Önder Atatürk’ün dediği gibi, Azerbaycan’ın
sevinci elbette ki Türk milletinin, bizim sevincimizdir, yine Azerbaycan’ın
kederi de bizim kederimizdir. Bugün Azerbaycan’ın keder günüdür, dolayısıyla
biz de Azerbaycanlı kardeşlerimizle birlikte bu kederi yaşıyoruz. Aslında,
“keder” dedik ancak Azerbaycan’da 20 Ocakta şehitlerin yaktığı bu özgürlük
meşalesi bütün Sovyet cumhuriyetlerine yayılarak, diğer ulusların da, Türk
cumhuriyetlerle birlikte diğer Sovyet Sosyalist Cumhuriyetler Birliği’nde
bulunan ülkelerin de bağımsızlığının öncüsü olmuştur. Bu nedenle şehitlere
üzülmüyoruz, Allah onların ruhlarını şad etsin ki müstakil, bağımsız, azat
Azerbaycan’ı kurdular. Nasıl ki biz Kurtuluş Savaşı’mızda şehit olanları
saygıyla, minnetle anıyorsak, Azerbaycan için de canını verenleri burada saygı
ve minnetle anıyoruz. 
Umarım, inşallah, en yakın zamanda
Azerbaycan’ın işgal atında bulunan yüzde 20 toprağı Karabağ, can Karabağ, kara
bahtım Karabağ azat olur; orası da müstakil, bağımsız Azerbaycan’ın toprağı
olarak azat bir şekilde olur ve biz 20 Ocağı Karabağ’da yâd ederiz diyorum,
Genel Kurulu saygıyla, sevgiyle selamlıyorum. 
Sağ olun. (CHP, AK PARTİ ve MHP
sıralarından alkışlar) 
BAŞKAN – Teşekkür ederim Sayın
Özgündüz. 
Gündem dışı üçüncü söz, Azerbaycan
halkına karşı yapılmış “Kanlı Ocak Faciası” diye anılan olayların yıl dönümü
nedeniyle söz isteyen Erzurum Milletvekili Adnan Yılmaz’a aittir. 
Buyurunuz Sayın Yılmaz. (AK PARTİ
sıralarından alkışlar) 
3.-
Erzurum Milletvekili Adnan Yılmaz'ın, 20 Ocak 1990 Bakü katliamının 25’inci yıl
dönümüne ilişkin gündem dışı konuşması
ADNAN YILMAZ (Erzurum) – Sayın Başkan,
değerli milletvekilleri, bizleri televizyonları başında izleyen sevgili
vatandaşlarım; bugün, 20 Ocak 1990 tarihinde Bakü’de yaşanan katliamdan
bahsetmek istiyorum.
Değerli milletvekilleri, 20 Ocak Türk
dünyası için çok önemli bir tarihtir. 20 Ocak 1990 Bakü katliamının yapıldığı
bir tarihtir. 20 Ocak acıdır, gözyaşıdır, hüzündür. Türkiye ve Azerbaycan’ın
içinde bulunduğu coğrafya âdeta bir hüzün ve acı coğrafyasıdır. Bu acı gerçekle
neredeyse her gün karşılaşıyoruz. Bakın, Suriye'de insanlık dışı vahşet
görüntülerinin, coğrafyamızdaki acının ve gözyaşının maalesef devam ettiğini
görüyoruz.
Benzeri dehşetler 1990 yılı başında
Bakü, Karabağ, Hocalı gibi Azerbaycan topraklarında Azeri kardeşlerimize
yönelik olarak işlendi. 20 Ocak 1990 tarihinde kendileri kadar soğuk tankları,
tüfekleri, toplarıyla Bakü’ye giren Sovyet ordusu özellikle tüm halkın uykuda
olduğu soğuk bir geceyi seçmiş ve halkın en zayıf anından faydalanmışlardır.
Azerbaycan halkının içindeki bağımsızlık ateşinin sıcaklığı soğuk tankları ve
soğuk geceyi asla hissettirmemiştir ve ellerine aldıkları baltalarla ve
sopalarla işgale karşı direnmişlerdir. Bakü’ye bu vahşetle saldırırken ateş
edenlerin hesaplamadığı gibi aslında bu saldırılar Bakü’de, Azerbaycan’da bağımsızlık
ateşini tetiklemiştir.
Kıymetli arkadaşlar, 20 Ocak 1990’da
Bakü, 26 Şubat 1992’de Hocalı katliamları… Kısa bir zamanda Azerbaycan
bağımsızlığına kavuşmuştur. Cenab-ı Allah’a şükürler olsun ki Azerbaycan bugün
Kafkaslarda yükselen bir yıldızdır. Hiçbir bağımsızlık bedelsiz olmaz, hiçbir
gayret de karşılıksız kalmaz. Nitekim, değerli arkadaşlar, bu çabalar
neticesinde bugün Azerbaycan gerçekten bölgesinin en büyük ülkelerinden biri
olarak karşımızdadır. Türk ve İslam dünyasının pek çok hüzün ve acıyı 20’nci
asırdan 21’inci asra taşıdığı… “Taşıdı.” diyorum, zira zulmü, katliamı yapanlar
belli oldu. Hatta, gazete ve televizyon röportajlarında yazdıkları kitaplarda
itiraf ettikleri hâlde hâlâ yargı önüne çıkamadılar. Bırakın cezalandırmayı,
bir kısımlarını da ödüllendirdiler. 1990 Ocak ayında Sovyet tankları Bakü’ye
girdi. Aynı yıl, Gorbaçov Nobel Barış Ödülü’nü aldı. Ama, adaletin er ya da geç
gerçekleşeceğine inanıyoruz. Bize düşen, acıları unutmamak ve unutturmamaktır.
O şehit kardeşlerimizi hayırla ve rahmetle anıyoruz. 
Değerli üyeler, 20’nci asır 21’inci
asra sadece hüzün taşımamaktadır, aynı zamanda bir de hasret taşımaktadır.
Karabağ yirmi yıldır özgürlük hasretiyle yanıp tutuşmaktadır. İnşallah bu
hasreti dindirmek için gayret edeceğiz. Bize düşen, birlik ve beraberliktir,
bunlarla mücadele etmektir. Biz el ele verirsek inşallah hem Türkiye hem de
Azerbaycan daha güçlü olacaktır. Böylece Gazi Mustafa Kemal’in “Azerbaycan’ın
hüznü hüznümüz, sevinci sevincimizdir.” vecizesi ve Haydar Aliyev’in “Tek
millet iki devlet.” sözünü hayata geçirmiş olacağız. Tek millet iki devletin
tek yürek olması için kalplerimizin de aynı şekilde çarpması gerekmektedir.
Merhum Mehmet Akif Ersoy ne güzel söylemiştir: 
"Girmeden tefrika bir millete,
düşman giremez;
Toplu vurdukça yürekler, onu top
sindiremez."
Bu vesileyle Azerbaycan’da, Karabağ’da,
Hocalı’da ve 20 Ocak katliamında hayatını kaybeden Azerbaycanlı kardeşlerimize
Cenab-ı Hakk’tan rahmet diliyorum. Yüce heyetinizi saygıyla selamlıyorum. (AK
PARTİ, CHP ve MHP sıralarından alkışlar) 
BAŞKAN – Teşekkür ederim Sayın Yılmaz.
Gündeme geçiyoruz.
Başkanlığın Genel Kurula sunuşları
vardır.
Meclis araştırması açılmasına ilişkin
üç önerge bulunmakta; önergeleri ayrı ayrı okutacağım. 
Üçüncü sırada okutacağım Meclis
araştırma önergesi 500 kelimeden fazla olduğu için önerge özeti okutulacaktır.
Ancak önergenin tam metni Tutanak Dergisi’nde yer alacaktır.
Buyurun:
IV.-
BAŞKANLIĞIN GENEL KURULA SUNUŞLARI
A) Meclis
Araştırması Önergeleri
1.- Hatay
Milletvekili Mevlüt Dudu ve 23 milletvekilinin, taş ocağı, kireç ocağı, maden
ve kömür ocaklarının durumlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1173)
Türkiye Büyük
Millet Meclisi Başkanlığına
Maden Yasası'nın yürürlüğe girdiği 2004
yılından sonra taş ocaklarına gelişigüzel ruhsat verildi. TÜBİTAK raporuna göre
taş ocağı işletmelerinin, içme suyu kaynaklarına en az 5 kilometre uzaklıkta
olması gerektiği belirtilmesine rağmen, bu konuya hiç dikkat edilmedi.
Oysa Anayasa’nın 56’ncı maddesi
“Herkes, sağlıklı ve dengeli bir çevrede yasama hakkına sahiptir. Çevreyi
geliştirmek, çevre sağlığını korumak ve çevre kirlenmesini önlemek Devletin ve
vatandaşların ödevidir.” ibaresiyle çevre sağlığının önemini ortaya koymuştur.
Ayrıca “Tarih, kültür ve tabiat
varlıklarının korunması” başlıklı 63’üncü maddesi "Devlet, tarih, kültür
ve tabiat varlıklarının ve değerlerinin korunmasını sağlar, bu amaçla
destekleyici ve teşvik edici tedbirleri alır." biçiminde düzenlenmiştir.
Tabii servetlerin ve kaynakların
aranması ve işletilmesini düzenleyen 168’inci maddesi "Tabiî servetler ve
kaynaklar Devletin hüküm ve tasarrufu altındadır. Bunların aranması ve
işletilmesi hakkı Devlete aittir. Devlet bu hakkını belli bir süre için, gerçek
ve tüzelkişilere devredebilir." biçimindedir.
Ormanların korunması ve
geliştirilmesini düzenleyen 169’uncu maddesi "Devlet, ormanların korunması
ve sahalarının genişletilmesi için gerekli kanunları koyar ve tedbirleri alır.
Bütün ormanların gözetimi Devlete aittir.
Devlet ormanlarının mülkiyeti
devrolunamaz. Devlet ormanları kanuna göre, Devletçe yönetilir ve işletilir. 
Ormanlara zarar verebilecek hiçbir
faaliyet ve eyleme müsaade edilemez. Ormanları yakmak, ormanı yok etmek veya
daraltmak amacıyla işlenen suçlar genel ve özel af kapsamına alınamaz."
hükmüne sahiptir.
Aslında bu maddelere bakıldığında hâlen
yaşadığımız ve her geçen gün artarak devam eden "çevre katliamı" diye
niteleyebileceğimiz taş ocağı, kireç ocağı, maden ve kömür ocaklarının
insanlara, hayvanlara, doğaya, çevreye, yeraltı ve yerüstü su kaynaklarına,
havaya ve daha sayamadığımız bir çok şeye verilen zararın hemen durdurulması ve
gereğinin yapılması gerekmektedir.
Uygulamada olan mevzuatla ocak
sahiplerinin lehine yapılan değişikliklerle, ocağın açılacağı noktada hiçbir
araştırma yapılmadan, çevreye ve bölgedeki dokuya vereceği zararlar dikkate
alınmadan ruhsatlar veriliyor.
Söz konusu ocaklara ait ruhsatların
değişik kurumlar tarafından veriliyor olması da büyük bir sorundur. Bu konunun
yarattığı ve devam eden kaosla ilgili çalışmalar yapılmalıdır.
Arama izinleri T.C. Enerji ve Tabii
Kaynaklar Bakanlığı Maden İşleri Genel Müdürlüğü tarafından hâlihazır haritalar
ve ellerinde bulunan bilgilere göre ocağın açılacağı yer görülmek ve
incelenmeksizin verilmektedir.
Sonrasında belediye alanı içinde yer
alan ocaklar için işletme ruhsatları ilgili belediyeler tarafından verilmekte,
belediye sınırları dışında yer alan ocaklar için işletme ruhsatları il özel
idareleri tarafından verilmektedir.
Birçok taş ocağı İçişleri Bakanlığından
alınan izinle dinamit kullanmaktadır. Taş ocaklarında malzemenin çıkarılması
sırasında patlayıcılardan kaynaklanan gürültü kirliliği ve sarsıntılar insan
sağlığını olumsuz etkilemektedir. Ayrıca tozlar da bitki örtüsü ve suları
etkilemektedir.
Yüksek hızlı tren (YHT) inşaatında
kullanılmak üzere yıllar önce zararları nedeniyle kapatılan taş ocaklarına ve
bunlara, ek birçok taş ocağına ihtiyaç hesaplaması yapılmadan izin verilmiştir.
Bütün bunlardan hareketle,
geleceğimizden emanet aldığımız ormanlarımızın ve yaşam kaynaklarımızın
katledilişine neden olan taş ocağı, kireç ocağı, maden ve kömür ocaklarının
durumlarının, bu konuyla ilgili mevzuatın ve 2004 yılından sonra ülkemizde bu
konuyla ilgili gelinen durumun ortaya konularak, nelerin yapılıp yapılmadığıyla
ilgili olarak gerekli araştırmaların yapılması, alınabilecek tedbirlerin ve
çözüm önerilerinin belirlenmesi ve uygulanması konularında, yüce Meclisimizin
ve halkımızın bilgilendirilmesi amacıyla Anayasa'nın 98'inci, Türkiye Büyük
Millet Meclisi İçtüzüğü’nün 104 ve 105'inci maddeleri gereğince Meclis
araştırması açılmasını arz ederiz.
1) Mevlüt Dudu  (Hatay)
2) Mustafa Sezgin Tanrıkulu  (İstanbul)
3) Namık Havutça  (Balıkesir)
4) Mehmet Şevki Kulkuloğlu  (Kayseri)
5) Engin Altay  (Sinop)
6) Mahmut Tanal  (İstanbul)
7) Ramis Topal  (Amasya)
8) Muharrem Işık  (Erzincan)
9) Bülent Tezcan  (Aydın)
10) Ali Haydar Öner  (Isparta)
11) Haydar Akar  (Kocaeli)
12) Kadir Gökmen Öğüt  (İstanbul)
13) Haluk Eyidoğan  (İstanbul)
14) Celal Dinçer  (İstanbul)
15) Selahattin Karaahmetoğlu 
(Giresun)
16) Ramazan Kerim Özkan  (Burdur)
17) Mustafa Serdar Soydan  (Çanakkale)
18) Yıldıray Sapan  (Antalya)
19) Metin Lütfi Baydar  (Aydın)
20) Gürkut Acar  (Antalya)
21) Hasan Ören  (Manisa)
22) Mehmet Hilal Kaplan  (Kocaeli)
23) Ali Sarıbaş  (Çanakkale)
24) İhsan Özkes (İstanbul)
2.- Ankara
Milletvekili Levent Gök ve 24 milletvekilinin, Ankara’nın su kaynaklarının
ıslah edilmesi için yapılması gerekenlerin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1174)
Türkiye Büyük
Millet Meclisi Başkanlığına
Avrupa’da birçok şehir su atıklarının
kenarlarına kurulmuştur. 
Kurak ve susuz bir bozkır kenti olarak
bilinen Ankara, aslında su kaynakları açısından zengin bir kenttir. Başkentin
tam ortasından geçen birçok dere ve çay, sessizce ve gizlice akıp gitmektedir
çünkü hepsinin üzeri kapalıdır.
Kavaklıdere, Hoşdere, Dikmen Deresi,
Bentderesi, İncesu Deresi, Bülbülderesi, Bademlik Deresi, Kıbrısköyü Deresi,
Hacı Kadın Deresi, İncesu Deresi, Çubuk Çayı, Hatip Çayı, Bayındır Deresi,
Kutlugün, Kepir, İğdeli, Macun, Ergazi, Söğütlü, İmrahor, Çayyolu, Cevizlidere,
Kirazlıdere korunmayı, yer altından kurtarılmayı, ıslah edilmeyi bekliyor.
Kırsal tabanlı göçlerle yaşadığı hızlı
nüfus artışı, gecekondulaşmayla ifade edilebilecek çarpık kentleşme, plansız
gelişme, imar rantları, yanlış yer seçim kararları neticesinde suyu besleyen
alanlar kirletilmiştir. Kentin atıkları derelere verilince bu akarsular tümden
imha edilerek son altmış yılda, şehir, yüzyıllardır kendisine hayat veren su
kaynaklarını, toprağını, bağ ve bahçelerini, temiz havasını, sayısız flora ve
fauna çeşitliliğini kaybetmiş; kirlenen, kötü koku yayan derelerin üstü örtülmeye,
gizlenmeye çalışılmıştır.
Bugün üzerinde bulvarların, metroların
bulunduğu Ankara dereleri, aslında hâlen işlevlerini görmektedir. Ancak
derelerin doğal akışının önlenmesi, su yataklarının kapatılması çok daha büyük
sorunlar doğuracaktır.
Uzmanlar, dere yataklarında kurulan
yerleşim yerlerinin sel, heyelan ve depremler için çok riskli olduğuna sürekli
olarak dikkat çekmektedirler.
Bundan birkaç ay önce metro göçüğünde
bir yurttaşımızın talihsiz ölümü Ankara derelerinin ıslahı sorununa sorumlulukla
ve bilinçle yaklaşılmasını bir kez daha ortaya koymaktadır.
Ekosistemi bozulan Ankara'nın bugün
temel gereksinimi aslında sudur. Ankara'nın aradığı su uzakta değil, kendi
içinde, kendi altındadır. Ankara derelerine kavuştuğunda, suyunu yeryüzüne
çıkardığında doğal dengesine kavuşacaktır. Onca paralar dökülerek yapay göller,
fıskiyeler yapılacağına, kıvrıla kıvrıla Ankara'nın içinden akan, çevresi
yemyeşil, insana ferahlık ve çevreye serinlik veren, içinde ördeklerin yüzdüğü,
çevresinde balık tutmaya çalışan Ankaralıların olduğu bir kent yapılabilir.
Dereler ıslah edilmeden, Ankaralılar
derelerine kavuşturulmadan apar topar başlatılan kentsel dönüşüm yıkımları bir
kez daha durup yeniden düşünmeyi gerektiren Ankara için hayati önemde bir
konudur.
Ankara'nın sahip olduğu bu kadar zengin
doğal su kaynaklarından yararlanılması, hem doğanın hem de Ankaralıların
hakkıdır.
Ankara’nın yok olmaya yüz tutmuş
akarsularını, derelerini doğal hâliyle ortaya çıkartıp ıslah etmek, doğal
dengeyi kurmak ve Ankaralıları sahip oldukları zengin su kaynaklarıyla yeniden
buluşturmak için alınacak önlemlerin saptanması ve bilimsel çalışmaların
yürütülmesi zorunludur.
Bu nedenlerle Anayasa'nın 98’inci ve
TBMM İçtüzüğü’nün 104 ve 105’inci maddeleri uyarınca Meclis araştırması
açılmasını arz ederiz. 23/10/2012
1) Levent Gök  (Ankara)
2) Namık Havutça  (Balıkesir)
3) Mahmut Tanal  (İstanbul)
4) Mehmet Şevki Kulkuloğlu  (Kayseri)
5) Muharrem Işık  (Erzincan)
6) Ramis Topal  (Amasya)
7) Kadir Gökmen Öğüt  (İstanbul)
8) Mustafa Sezgin Tanrıkulu  (İstanbul)
9) Haydar Akar  (Kocaeli)
10) Bülent Tezcan  (Aydın)
11) Celal Dinçer  (İstanbul)
12) Ali Haydar Öner  (Isparta)
13) Haluk Eyidoğan  (İstanbul)
14) Selahattin Karaahmetoğlu  (Giresun)
15) Umut Oran  (İstanbul)
16) Engin Altay  (Sinop)
17) Ramazan Kerim Özkan  (Burdur)
18) Mustafa Serdar Soydan  (Çanakkale)
19) Yıldıray Sapan  (Antalya)
20) Metin Lütfi Baydar  (Aydın)
21) Gürkut Acar  (Antalya)
22) Hasan Ören  (Manisa)
23) Mehmet Hilal Kaplan  (Kocaeli)
24) Ali Sarıbaş  (Çanakkale)
25) İhsan Özkes  (İstanbul)
3.-
Erzincan Milletvekili Muharrem Işık ve 29 milletvekilinin, ÖSYM’de yaşanan
sınav skandallarının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1175) (x)
Türkiye Büyük
Millet Meclisi Başkanlığına
Araştırılması gereken 2010 KPSS
sınavındaki skandala neden olan kişiler kimlerdir? Eski Başkan ve yöneticiler
kurban edilirken, şimdiki Başkan neden onca suistimallere rağmen görevinde
kalmaya devam etmektedir? Neden devletin zirvesi daha önceki Başkan için sarf
ettikleri sözleri yeni Başkan için de sarf etmemektedirler? Buradaki asıl
hedefin ÖSYM'yi tam olarak, tüm kadrolarıyla ele geçirmek ve kendi kafalarına
göre dizayn etmek olduğu görülmelidir.
ÖSYM'de yaşanan bu sınav skandalları ve
personel değişiminin araştırılması ve tüm gerçeklerin kamuoyuna açıklanması
gerekmektedir. Çünkü önceki Başkan ve ekibi suçlu olsaydı, sonraki Başkan
zamanında bu tür skandallar olmazdı. Burada 2010 KPSS sınavındaki skandalların
neden ve nasıl olduğu çok ciddi olarak araştırılırsa asıl hedefin farklı olduğu
görülecektir.
Son yıllarda ÖSYM'nin yaptığı birçok
sınavlarda şaibeler oluşmuştur. Bu sınavlara hazırlanan yüz binlerce insanın
katlanmış oldukları maddi ve manevi sıkıntıların boşa gitmemesi ve oluşan
mağduriyetlerin giderilmesi için söz konusu sınavların hızlı ve çok detaylı bir
şekilde araştırılması için Anayasa’nın 98’inci, TBMM İçtüzüğü’nün 104 ve
105’inci maddeleri uyarınca bir Meclis araştırması açılmasını arz ederiz.
1) Muharrem Işık (Erzincan)
2) Celal Dinçer  (İstanbul)
3) İhsan Özkes  (İstanbul)
4) Ali Serindağ (Gaziantep)
5) Kadir Gökmen Öğüt  (İstanbul)
6) Mehmet Şevki Kulkuloğlu  (Kayseri)
7) Ahmet İhsan Kalkavan  (Samsun)
8) Mustafa Sezgin Tanrıkulu  (İstanbul)
9) Mahmut Tanal (İstanbul)
10) Veli Ağbaba (Malatya)
11) İdris Yıldız (Ordu)
12) Namık Havutça (Balıkesir)
13) Bülent Tezcan (Aydın)
14) Ramis Topal (Amasya)
15) Umut Oran (İstanbul)
16) Haydar Akar (Kocaeli)
17) Ali Haydar Öner (Isparta)
18) Selahattin Karaahmetoğlu (Giresun)
19) Haluk Eyidoğan (İstanbul)
20) Engin Altay (Sinop)
21) Ramazan Kerim Özkan (Burdur)
22) Mustafa Serdar Soydan (Çanakkale)
23) Yıldıray Sapan (Antalya)
24) Metin Lütfi Baydar (Aydın)
25) Gürkut Acar (Antalya)
26) Hasan Ören (Manisa)
27) Mehmet Hilal Kaplan (Kocaeli)
28) Birgül Ayman Güler (İzmir)
29) Ali Özgündüz (İstanbul)
30) Ali Sarıbaş (Çanakkale)
Gerekçe özeti:
ÖSYM'de yapılan sınavlarda çeşitli
usulsüzlükler olduğundan ve bundan dolayı da 2010 yılındaki KPSS sınavındaki
usulsüzlükten dolayı o zamanki başkan Sayın Ünal Yarımağan suçlanarak istifa
etmesi sağlanmıştır. Atanan Başkan Ali Demir döneminde ise usulsüzlükler ve
skandallar artarak devam etmiştir. Ancak öyle ilginç şeyler yaşanıyor ki soruların
sızdırılması toplumda sanki normalmiş gibi kanıksanmaya başladı. Önceki başkan
istifa etmeye zorlanırken yerine atanmış olan Başkanı korumak için devletin
zirvesi kefil olduğunu dile getirmişti.
2010 yılındaki KPSS sınavında 350
kişiye soruların verildiği ve bunların sorulan tüm soruları yaptıkları
görülmüştür. Bunun sorumlusu olarak da Sayın Başkan Ünal Yarımağan gösterilmiş
ve her şerefli insan gibi o da istifasını vermiştir. Daha sonra yapılan
sınavlarda defalarca aynı şekilde usulsüzlükler oldu ancak hiçbir zaman
yetkililer tarafından istifası istenmeyen Başkan Ali Demir, toplumla alay
edercesine “Şifre var ama kopya yok.” diyerek dalga geçmiştir.
2010 yılında Ünal Yarımağan zamanında
KPSS'de 360'ı aşkın aday eğitim bilimleri testinde 120'de 120 doğru yaptı. Açık
öğretim sınavında bir astsubayın üzerinde tüm soruların cevaplarının çıkması
üzerine Sayın Ünal Yarımağan istifa etti. 2010 Tıpta Uzmanlık sınavında 4
sorunun yanlış olduğu ileri sürüldü. Dava Danıştaya kadar uzarken ÖSYM bir
buçuk yıl sonra soruların yanlış olduğunu kabul etti. YGS'de şifre skandalı
patlak verdi. Ali Demir, önce reddetti, sonra “Şifre var, kopya yok.” dedi.
Bazı adayların puanları yanlış hesaplandı. Diyarbakır'da YGS'ye giren 4
öğrencinin cevap anahtarları kayboldu. 2011 ALES sınavında İzmir'deki bir
okulda sorular eksik çıktı.  2011 yurtdışı yüksek öğrenim diploma denkliği için
seviye tespit sınavında tıp doktorluğu ikinci aşama kitapçığındaki 100 sorudan
75 tanesi önceki yılın sorularıyla aynı çıktı. 2011 KPSS'de ikinci oturum devam
ederken sabah sorulan sorular internete düştü. 2012 LYS puanlarının yanlış
hesaplandığı iddia edildi.
Ayrıca diğer kurumların yaptıkları
birçok sınavda, örneğin; Gıda, Tarım ve Hayvancılık Bakanlığının açtığı
sınavlarda, polis alımlarında, astsubay sınavlarında birçok usulsüzlüklerin
olduğu ortaya çıkmıştır. Ancak yukarıda da belirtildiği gibi bunlarla ilgili
yetkililer hakkında hiçbir işlem yapılmazken tam tersine normalmiş gibi,
yetkililerin zırh içine alındıkları görülmüştür.
2010 yılında yapılan KPSS sınavındaki
usulsüzlüklerde tek sorumlu o zamanki Başkan olan Prof. Dr. Ünal Yarımağan ve
ekibi gösterildi. Başkanın istifasından sonra ekibini de yok etmeye uğraştılar
ve bunu da başardılar.
KPSS 2010 sınavındaki soruları kimlerin
sızdırdığı, nereden geldiği ve kime verildiği asla açığa çıkarılmadı. ÖSYM, AKP
iktidarı öncesinde sadece Türkiye'de değil dünyada da en güvenilir sınav
merkezi olarak tanınıyordu. Burada, daha ileri gidersek 2010 yılından önceki
yönetim kadrosundaki kişilerin de çocuklarının nereleri kazandıkları
görülebilir. Öyle ki bu yöneticilerin çocuklarının çoğunun ikinci öğretimi veya
yüksek puan gerektirmeyen yerleri kazandıkları görülecektir. Yani 2010'dan
önceki dönemde hatta 2006'dan önceki dönemlerdeki sınavlar ile 2010'dan sonraki
sınavların neden karşılaştırılması gerektiği de ortaya çıkmış olur.
2010 KPSS sınavından sonra görev yapan
personelin, yönetim kurulu üyelerinin, daire başkanlarının hemen hemen hepsi
değiştirilmiştir. Bu değişiklikler yapılırken özellikle iktidarın
17.2.2011/6114 sayılı Ölçme, Seçme ve Yerleştirme Merkezi Başkanlığının
Teşkilat ve Görevleri Hakkında Kanun’da yapmış olduğu düzenlemelerle, hiçbir
eski personele yasal yollara başvurma hakkı verilmemiş, bu hak ellerinden
alınmıştır.
Özellikle, yeni kadrolar oluşturulurken
ciddi bir şekilde ayrım yapılmış; insanların, yeteneklerine, bilgilerine,
becerilerine göre değil mezheplerine göre yerleştirmeler yapıldığı izlenimi
ortaya çıkmıştır. Tüm kurumlarda bunun yapıldığı, açıkça ve cesurca
uygulanıldığı kanıksanmış bir gerçektir. Her ne kadar yapılmıyor denilse de
pratikte bu maalesef gerçek olan bir olaydır.
Burada araştırılması 2010 KPSS
sınavındaki skandala neden olan kişilerin bulunmasıdır. Sınavlardaki skandallar
sonrası eski başkan ve arkadaşları kurban edilirken, şimdiki başkan neden onca
skandallara rağmen görevinde kalmaya devam etmektedir? Neden hiçbir yetkili
daha önceki başkan için sarf ettikleri sözleri yeni başkan içinde sarf
etmemektedirler?
ÖSYM'de yaşanan bu skandalları ve
personel değişiminin araştırılması ve tüm gerçeklerin kamuoyuna açıklanması
gerekmektedir. Özellikle, soruları veren kadroların hâlen kurum içinde olduğu
bilinmekte ve görevlerine devam ettikleri düşünülmektedir. Burada 2010 KPSS
sınavındaki skandalların neden ve nasıl olduğu çok ciddi olarak
araştırılmalıdır.
BAŞKAN – Bilgilerinize sunulmuştur.
Önergeler, gündemdeki yerlerini alacak
ve Meclis araştırması açılıp açılmaması konusundaki görüşmeler, sırası
geldiğinde yapılacaktır.
B)
Duyurular
1.-
Başkanlıkça, Kadın Erkek Fırsat Eşitliği ile İnsan Haklarını İnceleme
Komisyonlarında siyasi parti grubu mensubu olmayan milletvekillerine düşen
birer üyelik için aday olmak isteyen siyasi parti grubu mensubu olmayan
milletvekillerinin yazılı olarak müracaat etmelerine ilişkin duyuru
BAŞKAN – Sayın milletvekilleri, Kadın
Erkek Fırsat Eşitliği ve İnsan Haklarını İnceleme komisyonlarında siyasi parti
grubu mensubu olmayan milletvekillerine de birer üyelik düşmektedir. Bu
komisyonlara aday olmak isteyen siyasi parti grubu mensubu olmayan
milletvekillerinin 26 Ocak 2015 Pazartesi günü saat 18.00’e kadar Türkiye Büyük
Millet Meclisi Başkanlığına yazılı olarak müracaat etmelerini rica ediyorum.
Türkiye Büyük Millet Meclisi
Başkanlığının iki tezkeresi vardır, ayrı ayrı okutup oylarınıza sunacağım.
C)
Tezkereler
1.-
Türkiye Büyük Millet Meclisi Başkanlığının, 26/1/2015 tarihinde İspanya’nın
Barselona şehrinde düzenlenecek Akdeniz İçin Birlik Parlamenter Asamblesi
Ekonomik ve Mali Konular, Sosyal İşler ve Eğitim Komitesi toplantısına ve
Komite toplantısı kapsamında gerçekleştirilecek Akdeniz İçin Birlik
Sekretaryasıyla görüşmelere Komite üyelerine ilaveten AİBPA Türkiye
delegasyonunun diğer üyelerinin de katılmalarına ilişkin tezkeresi (3/1686)
Türkiye Büyük
Millet Meclisi Genel Kuruluna
Akdeniz İçin Birlik Parlamenter
Asamblesi Ekonomik ve Mali Konular, Sosyal İşler ve Eğitim Komitesi toplantısı
26 Ocak 2015 tarihinde İspanya'nın Barselona şehrinde düzenlenecektir. Komite
üyelerine ilaveten, AİBPA Türkiye delegasyonunun diğer üyelerinin Komite toplantısı
kapsamında gerçekleştirilecek Akdeniz İçin Birlik sekretaryasıyla görüşmelere
ve Komite toplantısına katılmaları hususu, 28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 9'uncu maddesi uyarınca Genel Kurulun tasviplerine sunulur.
Cemil Çiçek
Türkiye Büyük Millet Meclisi
Başkanı
BAŞKAN – Kabul edenler... Kabul
etmeyenler... Kabul edilmiştir.
2.-
Türkiye Büyük Millet Meclisi Başkanlığının, Özbekistan Cumhuriyeti Ali Meclisi
ile Türkiye Büyük Millet Meclisi arasında parlamentolar arası dostluk grubu
kurulmasına ilişkin tezkeresi (3/1687)
Türkiye Büyük
Millet Meclisi Genel Kuruluna
Türkiye Büyük Millet Meclisinin Dış
İlişkilerinin Düzenlenmesi Hakkında 3620 sayılı Kanun'un 4’üncü maddesi uyarınca,
Özbekistan Cumhuriyeti Âli Meclisi ile Türkiye Büyük Millet Meclisi arasında
parlamentolar arası dostluk grubu kurulması hususu Genel Kurulun tasvibine
sunulur.
Cemil Çiçek
Türkiye Büyük Millet Meclisi
Başkanı
BAŞKAN – Kabul edenler... Kabul etmeyenler...
Kabul edilmiştir.
Danışma Kurulunun bir önerisi vardır,
okutup işleme alacağım ve oylarınıza sunacağım.
V.-
ÖNERİLER
A) Danışma
Kurulu Önerileri
1.-
Danışma Kurulunun, gündemin “Kanun Tasarı ve Teklifleri ile Komisyonlardan
Gelen Diğer İşler” kısmında bulunan 648 sıra sayılı Kanun Tasarısı’nın bu
kısmın 7’nci sırasına alınmasına ve diğer işlerin sırasının buna göre teselsül
ettirilmesine; (9/8) esas numaralı Meclis Soruşturması Komisyonunun 14/1/2015
tarihinde dağıtılan 681 sıra sayılı Raporu’nun gündemin “Meclis Soruşturması
Raporları” kısmına alınmasına ve rapor üzerindeki görüşmelerin Genel Kurulun 20
Ocak 2015 Salı günkü birleşiminde yapılmasına ve görüşmelerin tamamlanmasına
kadar Genel Kurulun çalışmalarına devam etmesine; Genel Kurulun 21 Ocak 2015
Çarşamba günkü birleşiminde sözlü soruların görüşülmemesine ilişkin önerisi
Danışma Kurulu
Önerisi
Danışma Kurulunun 19/1/2015 Pazartesi
günü yaptığı toplantıda aşağıda önerilerin Genel Kurulun onayına sunulması
uygun görülmüştür.
Cemil Çiçek
Türkiye Büyük
Millet Meclisi
Başkanı
 Mustafa
Elitaş  Mehmet
Akif Hamzaçebi
 Adalet ve Kalkınma Partisi Cumhuriyet Halk Partisi
 Grubu Başkan Vekili  Grubu
Başkan Vekili
 Oktay Vural İdris
Baluken
 Milliyetçi Hareket Partisi Halkların
Demokratik Partisi
 Grubu Başkan Vekili Grubu
Başkan Vekili
Öneriler:
Gündemin “Kanun Tasarı ve Teklifleri
ile Komisyonlardan Gelen Diğer İşler” kısmında bulunan 648 sıra sayılı Kanun
Tasarısı’nın bu kısmın 7’nci sırasına alınması ve diğer işlerin sırasının buna
göre teselsül etmesi, 
(9/8) esas numaralı Meclis Soruşturması
Komisyonunun 14/1/2015 tarihinde dağıtılan 681 sıra sayılı Raporu’nun, gündemin
“Meclis Soruşturması Raporları” kısmına alınması ve rapor üzerindeki
görüşmelerin Genel Kurulun 20/1/2015 Salı günkü birleşiminde yapılması ve
görüşmelerin tamamlanmasına kadar Genel Kurulun çalışmalarına devam etmesi, 
Genel Kurulun 21/1/2015 Çarşamba günkü
birleşiminde sözlü soruların görüşülmemesi, 
Önerilmiştir. 
BAŞKAN – Kabul edenler… Kabul
etmeyenler… Kabul edilmiştir. 
İç Tüzük’ün 37’nci maddesine göre
verilmiş bir doğrudan gündeme alma önergesi vardır, okutup işleme alacağım ve
oylarınıza sunacağım. 
IV.-
BAŞKANLIĞIN GENEL KURULA SUNUŞLARI (Devam)
D)
Önergeler
1.- Aydın
Milletvekili Bülent Tezcan’ın, (2/248) esas numaralı 2090 Sayılı Tabii
Afetlerden Zarar Gören Çiftçilere Yapılacak Yardımlar Hakkında Kanunda
Değişiklik Yapılmasına İlişkin Kanun Teklifi’nin doğrudan gündeme alınmasına
ilişkin önergesi (4/229)
Türkiye Büyük
Millet Meclisi Başkanlığına
(2/248) esas numaralı Kanun Teklifi’min
İç Tüzük’ün 37’nci maddesine göre kırkbeş gün içerisinde ilgili komisyonda
görüşülmemesinden dolayı doğrudan gündeme alınmasını arz ederim. 
Saygılarımla.
Bülent Tezcan
Aydın
BAŞKAN – Teklif sahibi olarak Sayın
Bülent Tezcan’a söz vereceğim, Aydın Milletvekili. 
Buyurun. (CHP sıralarından alkışlar) 
Süreniz beş dakikadır. 
BÜLENT TEZCAN (Aydın) – Teşekkür ederim
Sayın Başkan.
Sayın Başkan, değerli milletvekilleri;
her yıl, özellikle doğal afetler nedeniyle çiftçilerimiz çok ciddi, büyük
zararlarla karşı karşıya kalmakta; bunu hepimiz biliyoruz. Daha bu yıl sonunda
Aydın’da, özellikle aşırı yağışlardan kaynaklı, Söke, Germencik, İncirliova,
Koçarlı gibi Menderes Ovası’ndaki birçok çiftçimiz ciddi ve önemli ölçüde zarar
gördü. Bu, sadece Aydın’a mahsus değil. Bakın, son dönemdeki aşırı yağış, kar
veya don gibi doğal afetler nedeniyle Muğla’da, Antalya’da, Edirne’de,
Manisa’da, Sakarya’da ve birçok bölgemizde çiftçiler ciddi ve önemli ölçüde
zararla karşı karşıya kalıyorlar. 
Şimdi, bizim bir
yasamız var, 2090 sayılı Yasa. Bu yasa diyor ki: “Çiftçiler doğal afet
nedeniyle zarar görürlerse mal varlıklarının yüzde 40’ını kaybetmeleri hâlinde
bunlara yardım yapılır, bu, tazmin edilir.” Değerli arkadaşlar, bu kanun
çiftçilerin mağduriyetini önlemeye yetmiyor. Bu nedenle 2090 sayılı Yasa’da
değişiklik teklifi yapıyoruz. Neyi değiştirmek istiyoruz? Bakın, bir kere çok
temel bir problem var. Çiftçinin sel nedeniyle, aşırı yağış nedeniyle
mahsulünün tamamını sel almış, gitmiş. Ama kanun diyor ki: “Mahsulünün tamamını
sel alsa dahi, çiftçinin evine bakarım, traktörüne bakarım, gayrimenkulünün
miktarına bakarım. Toplam mal varlığını hesap ederim. Bunun yüzde 40’ı olmuş
ise ancak tazminat öderim.” 
Değerli
arkadaşlar, zaten tarımda yaşanan sıkıntı nedeniyle yaptığı masrafın
karşılığını alamayan çiftçi, bir de mahsulünün bu şekliyle zarar görmesi
hâlinde hiçbir zaman tazminat alamamakla karşı karşıya. Onun için diyoruz ki
mahsulünün yüzde 40’ı zarara uğramışsa bunlara da afet kapsamında tazminat
ödensin ve aşırı yağışlardan kaynaklanan bu zararları tazminat kapsamına
alalım. 
Yıllardır Türk
çiftçisi afetlerle ilgili bu sıkıntısını ifade ediyor, dört gözle “Devlet
görevlileri gelsin, zararımızı hesap etsin, belki yaramıza merhem olur.” diye
bekliyor ama ne yazık ki bu konuda yaraya merhem olacak bir adım atılmıyor.
Onun için bu kanun teklifini 37’nci maddeye göre indirdik. 
Değerli milletvekili arkadaşlarım,
hepiniz bulunduğu bölgede size oy verip Türkiye Büyük Millet Meclisine gönderen
çiftçi kardeşlerimize karşı sorumlusunuz, hepimiz sorumluyuz. O yüzden, gelin,
bu kanunu birlikte görüşelim ve tazminatla ilgili yıllardan bu yana devam eden
bu problemi çözelim. 
Bakın, biraz sonra burada, Türkiye
Büyük Millet Meclisinde Meclis soruşturması komisyonu raporunu görüşeceğiz.
Değerli arkadaşlar, hepimiz biliyoruz ki 60 liralık bir cep telefonu çalan
çocuğu mahkeme önüne çıkarıp yargılıyoruz. 60 liralık cep telefonu çalan
çocuğun yargılandığı bir Türkiye’de 60 milyon lira rüşvet aldığı iddia edilen
birisinin şu veya bu sebeple yargılanmaması düşünülemez. Türkiye Büyük Millet
Meclisi bugün ciddi bir sınavla karşı karşıyadır. Burada biz şu sorunun
cevabını vereceğiz: Suç işleme imtiyazı tanıyacak mıyız, tanımayacak mıyız?
Eğer suç işlediği iddia edilen kişiler muktedir kişilerse Meclis kararıyla
bunları muteber kişiler hâline getireceğiz mi, getirmeyeceğiz mi? Bugün
yapacağımız oylamada eğer Yüce Divan yolunu açmazsak, Türkiye’de muktedirlerin
suç işleme imtiyazı olduğunu tescil etmiş oluruz, Türkiye Büyük Millet Meclisi
bu kararıyla bir suç oligarşisinin varlığını tescil etmiş olur. O yüzden,
Millet Meclisi olarak suç oligarşisine teslim olacak mıyız, olmayacak mıyız;
yapacağımız oylama budur.
Bakın, bir siyasi etik yasası gündemde
şu anda. Eğer bugün Yüce Divan yolunu kapatırsak burada siyasi etik yasasını
görüşme ehliyetini de kaybetmiş oluruz.
Hepinize saygılar sunuyorum, teşekkür
ederim, sağ olun. (CHP sıralarından alkışlar)
BAŞKAN – Teşekkür ederim Sayın Tezcan.
Tüzük’e göre bir milletvekilimizin daha
konuşması gerekiyor. Bu konuda Ardahan Milletvekili Sayın Ensar Öğüt konuşacak.

Buyurun Sayın Öğüt. (CHP sıralarından
alkışlar)
ENSAR ÖĞÜT (Ardahan) – Sayın Başkan,
değerli arkadaşlar; Aydın Milletvekilimiz Sayın Bülent Tezcan’ın çiftçilerle
ilgili vermiş olduğu kanun teklifi üzerine söz almış bulunuyorum. Hepinizi
saygılarımla selamlarım.
Değerli arkadaşlar, Bülent Bey zaten
anlattı, çiftçiler çok mağdur. Ancak, şunu söyleyeyim: Türkiye'nin yüzde 27’si
köylü. Bu köylüye AKP Hükûmeti nedense hep zulmediyor ve çektiriyor. Şimdi söyleyeceğim,
neden: Çünkü şu anda köyden şehre korkunç bir göç var. Köylü mağdur.
Gayrimenkullerini bankalar teminat kabul etmiyor, bankalar kredi vermiyor.
Bankalar kredi vermediği gibi, alan adam da şu anda, alan vatandaş da şu anda
perişan. Niye biliyor musunuz? Bunu dikkatinize sunuyorum, “Faizsiz erteleme
yapıyoruz.” diyorlar, bakın, “Faizsiz erteleme yapıyoruz.” diyorlar, yüksek
faizle erteleme yapılıyor. Bu yüksek faizle ertelemeyi niye yapıyorsunuz, hani
siz faize karşıydınız? Köylüyü faizle ezmeye hakkınız yoktur. Lütfen faizleri
kaldırın, faizsiz olarak erteleyin. 
2014’teki doludan dolayı afet kapsamına
giren tarlalarda yüzde 65 zarar oldu. Bugün beni Ardahan’dan aradılar. Yüzde 65
zararı devletin ödemesi lazım, ödemedi. “Tarım sigortası yaptırın.” diyorlar.
Arkadaşlar, tarım sigortasında 40 dekara 3,5 milyar para istiyorlar. Köylü bunu
ödeyemiyor. Yahu, şimdi, Anadolu’da olsun, Türkiye’nin neresinde olursa olsun
köylüyü perişan ettiniz. Yani, afet kapsamına bile on yıldır bunu almıyorsunuz.
Böyle bir şey olabilir mi?
Değerli arkadaşlar, bakın, şu anda yem
bitkilerinin ödenmesi lazım. Biliyorsunuz, Türkiye’nin her tarafında kar kış
var. Özellikle Doğu Anadolu’da çok şiddetli soğuklar, çok şiddetli don var ve
bu nedenle insanlar hayvanlarını besleyemiyorlar. Yem bitkileri parasını
alsalar yem alacak, saman alacak, hayvanını besleyecek. Şu anda saman fiyatları
-ben buraya samanı getirdiğim zaman kızıyorsunuz- çıkmaya başladı. Niye?
Vatandaş alamıyor, alamadığı zaman da hayvanı orada aç kalıyor. Saman fiyatları
arttı. Saman fiyatları arttığı için de şimdi millet alamıyor. Burada sizden
istirham ediyorum, yem bitkileri parası bir an evvel ödenirse insanlar
hayvanlarına otunu, samanını alır yedirir ve bahara çıkartır. Aksi takdirde,
hakikaten çiftçilerimiz çok zor durumda arkadaşlar. 
Bizim arıcılık var biliyorsunuz.
Arıcılık Başkanıyla da görüştüm. Arıcılıkla ilgili teşvikler ve para ödenmesi
lazımken il birliklerine, ödenmiyor. Tarım Bakanlığı nedense bu kanunu da bir
türlü Meclise getirmedi. Getirdiği zaman, Cumhuriyet Halk Partisi olarak biz
destek vereceğiz, bir an evvel arıcıların kanunu da çıksın değerli arkadaşlar. 
Değerli arkadaşlar, burada, bir
milletvekili, daha önce, biliyorsunuz, Sayın Babuşcu, cumhuriyeti yok sayar
şekilde bir açıklama yaptı ama ne yazık ki ne Başbakan ne bir bakan ne de grup
başkan vekilleri, hiç kimse bu Sayın Babuşçu’ya bir şey söylemedi, söylemediği
gibi de destek verir şekilde bir anlayış içerisine girdiler. Ben şunu
söylüyorum: Zekâ kontrolünü edemeyen Babuşcu şunu bilsin ki cumhuriyetle
uğraşmasın, cumhuriyetle uğraşanlara, kimseye biz pabuç bırakmayız. Biz gideriz
gençler gelir nöbete, rüzgâr estirmeyiz cumhuriyete. Bunu bilmenizi istiyorum. (CHP
sıralarından alkışlar) 
Bu anlamda, cumhuriyete kimse dil
uzatmasın, cumhuriyetin efendisi olan köylülere sahip çıkalım. 
Bugün, Hanak’tan, Damal’dan, Posof’tan,
Çıldır’dan, Ardahan’dan beni arıyorlar, Kars’tan arıyorlar, Aydın’dan
arıyorlar, İzmir’den, her yerden arıyorlar. Çiftçi perişan, narenciye üreten
perişan, domates üreten perişan, herkes perişan. Türkiye’yi tamamen dışarıya
bağladınız, tamamen dışarıya bağlandı. Düşünebiliyor musunuz, Arjantin’den et
geliyor arkadaşlar. Hayvancılık dibe vurdu. AKP Hükûmeti, 100 milyar dolara
yakın, on iki yılda tarıma ödeme yapmış, 100 milyar dolara yakın. 
Arkadaşlar, bu paranın yarısını bizim
çiftçimize versek, inanın, samimi söylüyorum, bizim çiftçimiz daha çok
kazanacaktır ve hiçbir şeyi de dışarıdan ithal etmeyeceğiz. 
Herkes biliyor ki AKP Hükûmeti köylünün
düşmanıdır ama bu seçimde köylü AKP’ye ders verecek, Cumhuriyet Halk Partisini
iktidara getirecek diyor, hepinize saygılar sunuyorum. (CHP sıralarından
alkışlar) 
BAŞKAN- Teşekkür ederim. 
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir. 
Lütfen, bize güvenin. Biz, konuşma
devam ederken, 2 kâtip üyeye saydırdık, sayılar eşitti.
LÜTFÜ TÜRKKAN (Kocaeli) – Hocam size
güvenmiyor. 
BAŞKAN – Sizi dinlemiyorum. 
Sayılar eşitti ama şöyle bir karara
vardık, “El kaldırmaya göre oy vereceğiz.” dedik, maalesef, böyle bir sonuç
çıktı.
Sayın Halaçoğlu,
sisteme girmişsiniz.
Buyurun.
VI.-
AÇIKLAMALAR
1.-
Kayseri Milletvekili Yusuf Halaçoğlu'nun, 20 Ocak 1990 Bakü katliamının 25’inci
yıl dönümüne ve MHP Grubu olarak, Karabağ’ın yeniden Azerbaycan’a bağlanmasını,
bağımsız Azerbaycan’ın sonsuza kadar yaşamasını dilediklerine ilişkin
açıklaması
YUSUF HALAÇOĞLU
(Kayseri) – Teşekkür ederim Sayın Başkanım.
Ermenilerin
artan toprak taleplerine karşı Azerbaycan halkı, tepki göstermiş ve buna
karşılık Sovyet ordusu, tankları eşliğinde, sözde, Ermenileri korumak adına
19-20 Ocak 1990’da Bakü’ye girmiştir. Kendilerine karşı duran kadın ve
erkeklerden 143 kişi, Sovyet tankları altında ezilmiştir. Bu hunharca yapılan
katliam, Azerbaycan’da “kara ocak” veya “kara cumartesi” olarak adlandırılmaktadır.
Bu katliam, aslında Azerbaycan’ın bağımsızlığının yolunu açmıştır.
Milliyetçi
Hareket Partisi Grubu adına kardeş Azerbaycan Türklerine “kara ocak”
dolayısıyla başsağlığı diliyor, şehitlerimize rahmet niyaz ediyoruz. 
Böyle olayların
bir daha yaşanmaması, Karabağ’ın yeniden Azerbaycan’a bağlanması, bağımsız
Azerbaycan’ın sonsuza kadar yaşamasını grubumuz adına yüce Allah’tan diliyorum.
Sağ olun.
BAŞKAN –
Teşekkür ederim Sayın Halaçoğlu.
Sayın
milletvekilleri, alınan karar gereğince gündemin Meclis soruşturması raporları
kısmına geçiyoruz. 
Bu kısma alınan, Isparta Milletvekili
Süreyya Sadi Bilgiç ve 76 Milletvekilinin, Bazı Maddi Menfaatler Karşılığında
Bir Şahsın İran’a Altın İhracata İşlerinde İmtiyaz Sağladığı, Gana’dan Kaçak
Yollarla Yurda Sokulmak İstendiği İddia Edilen 1,5 Ton Altınla İlgili Adli ve
İdari Soruşturmaları Engelleyerek Altının Dubai’ye Çıkışını Sağlamaya Çalıştığı
ve Bu Eylemlerin Kaçakçılıkla Mücadele Kanunu’na Muhalefet Oluşturduğu, Türk
Ceza Kanunu’nun 204 Ve 252’nci Maddelerine Uyduğu İddiasıyla Eski Ekonomi
Bakanı Mehmet Zafer Çağlayan; Bazı Maddi Menfaatler Karşılığında Bir Şahsın
Araçlarına Trafikte Emniyet Şeridini Kullanma İmtiyazı Verdiği ve Söz Konusu
Şahıs İçin Koruma Polisi Görevlendirdiği, Bu Şahısla Birlikte Göz Altına Alınan
Bazı Şüphelilerin Ve Yakınlarının Yasaya Aykırı Olarak İstisnai Yoldan Türk
Vatandaşlığına Geçirilmesini Sağladığı, Bu Şahısla İlgili Adli veya İstihbari
Çalışma Yapılıp Yapılmadığının Araştırılması İçin Talimat Verdiği, Bu Şahsın
Usulsüzlükleri Hakkında Basında Çıkacak Haberlerin Engellenmesi İçin Girişimde
Bulunduğu ve Bu Eylemlerin Türk Ceza Kanunu’nun 204, 255, 252 ve 285’inci
Maddelerine Uyduğu İddiasıyla İçişleri Eski Bakanı Muammer Güler; Bazı Maddi
Menfaatler Karşılığında Bir Şahsın Turizm Belgeli Bir Otel Kiralama Girişimi
ile Yakınlarına Vize Alınması İşleri İçin Aracılık Ettiği, Bu Şahısla İlgili
Bir Soruşturma Olup Olmadığı Yönünde İlgili Kurum ve Kuruluşlarda Araştırma
Yapılmasını Sağladığı, Bu Şahsın Faaliyetiyle İlgili Basında Haber Yapılmasının
Önlenmesi İçin Girişimlerde Bulunduğu ve Bu Eylemlerin Türk Ceza Kanunu’nun 255
ve 252’nci Maddelerine Uyduğu İddiasıyla Avrupa Birliği Eski Bakanı Egemen
Bağış ile Bir Suç Örgütünün Yönetici ve Üyelerinin Kendilerine Sağlanan ve Miktar
ve Değeri Tespit Edilemeyen Bazı Menfaatler Karşılığında Kişiye Özel İmtiyazlı
İmar Planlarını Onaylattıkları, İmar Planlarına Aykırı Olarak Yapılan Bazı
Projelerin Usulsüzlüklerine Göz Yumdukları ve Denetimlerden Sorunsuzca
Geçmelerini Sağladıkları ve Bu Eylemlerin Bir Kısmının Kendisinin Görevde
Olduğu Sırada ve Onun Bilgisi Doğrultusunda Gerçekleştirildiği, Ayrıca
Bakanlıktan İş Alan Bazı Şirketlerin Yemek İşlerinin Yakınlarının Ortağı Olduğu
Şirketlere Verilmesi İçin Tavassut Ettiği ve Bu Eylemlerin Türk Ceza Kanunu’nun
255 ve 257’nci Maddelerine Uyduğu İddiasıyla Çevre ve Şehircilik Eski Bakanı
Erdoğan Bayraktar Hakkında Anayasa’nın 100’üncü, İçtüzük’ün 107 ve 108’inci
Maddeleri Uyarınca Bir Meclis Soruşturması Açılmasına İlişkin Önergesi ve (9/8)
esas numaralı Meclis Soruşturması Komisyonu Raporu üzerinde görüşmelere
başlıyoruz.
VII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A)
Komisyonlardan Gelen Diğer İşler
1.-
Isparta Milletvekili Süreyya Sadi Bilgiç ve 76 Milletvekilinin; Bazı Maddi
Menfaatler Karşılığında Bir Şahsın İran’a Altın İhracatı İşlerinde İmtiyaz
Sağladığı, Gana’dan Kaçak Yollarla Yurda Sokulmak İstendiği İddia Edilen 1,5
Ton Altınla İlgili Adli ve İdari Soruşturmaları Engelleyerek Altının Dubai’ye
Çıkışını Sağlamaya Çalıştığı ve Bu Eylemlerin Kaçakçılıkla Mücadele Kanunu’na
Muhalefet Oluşturduğu, Türk Ceza Kanunu’nun 204 ve 252’nci Maddelerine Uyduğu
İddiasıyla Ekonomi Eski Bakanı Mehmet Zafer Çağlayan; Bazı Maddi Menfaatler
Karşılığında Bir Şahsın Araçlarına Trafikte Emniyet Şeridini Kullanma İmtiyazı
Verdiği ve Söz Konusu Şahıs İçin Koruma Polisi Görevlendirdiği, Bu Şahısla
Birlikte Gözaltına Alınan Bazı Şüphelilerin ve Yakınlarının Yasaya Aykırı
Olarak İstisnai Yoldan Türk Vatandaşlığına Geçirilmesini Sağladığı, Bu Şahısla
İlgili Adli veya İstihbari Çalışma Yapılıp Yapılmadığının Araştırılması İçin
Talimat Verdiği, Bu Şahsın Usulsüzlükleri Hakkında Basında Çıkacak Haberlerin
Engellenmesi İçin Girişimde Bulunduğu ve Bu Eylemlerin Türk Ceza Kanunu’nun
204, 255, 252 ve 285’inci Maddelerine Uyduğu İddiasıyla İçişleri Eski Bakanı
Muammer Güler; Bazı Maddi Menfaatler Karşılığında Bir Şahsın Turizm Belgeli Bir
Otel Kiralama Girişimi ile Yakınlarına Vize Alınması İşleri İçin Aracılık
Ettiği, Bu Şahısla İlgili Bir Soruşturma Olup Olmadığı Yönünde İlgili Kurum ve
Kuruluşlarda Araştırma Yapılmasını Sağladığı, Bu Şahsın Faaliyetiyle İlgili
Basında Haber Yapılmasının Önlenmesi İçin Girişimlerde Bulunduğu ve Bu
Eylemlerin Türk Ceza Kanunu’nun 255 ve 252’nci Maddelerine Uyduğu İddiasıyla
Avrupa Birliği Eski Bakanı Egemen Bağış ile Bir Suç Örgütünün Yönetici ve
Üyelerinin Kendilerine Sağlanan ve Miktar ve Değeri Tespit Edilemeyen Bazı
Menfaatler Karşılığında Kişiye Özel İmtiyazlı İmar Planlarını Onaylattıkları,
İmar Planlarına Aykırı Olarak Yapılan Bazı Projelerin Usulsüzlüklerine Göz
Yumdukları ve Denetimlerden Sorunsuzca Geçmelerini Sağladıkları ve Bu
Eylemlerin Bir Kısmının Kendisinin Görevde Olduğu Sırada ve Onun Bilgisi
Doğrultusunda Gerçekleştirildiği, Ayrıca Bakanlıktan İş Alan Bazı Şirketlerin
Yemek İşlerinin Yakınlarının Ortağı Olduğu Şirketlere Verilmesi İçin Tavassut
Ettiği ve Bu Eylemlerin Türk Ceza Kanunu’nun 255 ve 257’nci Maddelerine Uyduğu
İddiasıyla Çevre ve Şehircilik Eski Bakanı Erdoğan Bayraktar Hakkında Anayasa’nın
100’üncü, İç Tüzük’ün 107 ve 108’inci Maddeleri Uyarınca Bir Meclis
Soruşturması Açılmasına İlişkin Önergesi ve Meclis Soruşturması Komisyonu
Raporu (9/8) (S.Sayısı: 681) (X)
BAŞKAN – Komisyon? Burada.
MEHMET AKİF HAMZAÇEBİ (İstanbul) –
Sayın Başkan…
BAŞKAN – Bir dakika Akif Bey.
Meclis Soruşturması Komisyonunun 681
sıra sayılı Raporu 14 Ocak 2015 tarihinde sayın üyelere dağıtılmış ve ilgili
bakanlara gönderilmiştir.
Buyurun Sayın Çebi.
VI.-
AÇIKLAMALAR (Devam)
2.-
İstanbul Milletvekili Mehmet Akif Hamzaçebi'nin, Oturum Başkanı TBMM Başkan
Vekili Ayşe Nur Bahçekapılı’nın (9/8) esas numaralı Meclis Soruşturması
Komisyonu Raporu’nun sunumunu eksik yaptığına ve gizli oylamanın sağlıklı bir
şekilde yapılması için Başkanlık Divanının gerekli önlemleri almasını talep
ettiğine ilişkin açıklaması
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; 4 eski sayın bakanla ilgili Meclis
Soruşturması Komisyonunun düzenlemiş olduğu rapor uyarınca ve
milletvekillerinin vermiş olduğu Yüce Divana sevk önergeleri uyarınca
görüşmelere başlıyoruz. Ancak, Sayın Başkan, iki konuyu dikkatinize sunmak
istiyorum.
Birincisi: Siz gündemi özetleyen bir
bildirimde bulundunuz. Meclis soruşturması komisyonu kurulmasına esas teşkil
eden Adalet ve Kalkınma Partisi milletvekillerinin imzalamış olduğu önerge ile
sizin açıklamanızı karşılaştırdım. Siz 3 eski sayın bakanla ilgili olarak
iddiaları ortaya koyarken “bir şahıstan sağlanan menfaat” iddiasını ileri
sürdünüz. Bu şahsın kim olduğu Adalet ve Kalkınma Partili milletvekillerinin
Meclis soruşturması komisyonu açılması yönündeki önergelerinde mevcut, yazılı;
Rıza Sarraf. Acaba bu ismi Genel Kurulun bilgisine neden sunmadınız, merak
ettim. Sunumunuz eksiktir, İç Tüzük’e aykırıdır. Eğer, iddia, falan kişiden
-isim belirtilerek- bir menfaat sağlandığı yönünde ise Başkanlık makamına düşen
görev, bu iddiayı açıklıkla Genel Kurulun bilgisine sunmaktır. Burada sizin
Genel Kurula yapmış olduğunuz sunumun Meclis Soruşturması Komisyonu Raporu’nun
eksik olarak yansıtılması gibi bir sonucu olduğu açıktır. O nedenle, ben, sunumunuzu
tekrarlamanızı, iddiayı açık seçik bir şekilde Genel Kurulun bilgisine
sunmanızı talep ediyorum.
İkinci söyleyeceğim konu şudur: Bugün
görüşmeleri yapacağız, önergeler okunacak, 6 milletvekili görüşlerini ifade
edecek, eski sayın bakanlar dilerlerse savunma haklarını kullanacaklar, sonuçta
oylamaya geçeceğiz. Oylama, hepinizin bildiği gibi, İç Tüzük’e göre gizli
olarak yapılacaktır.
Ben İç Tüzük’ün gizli oylamayla ilgili
maddesini okuyup bilginize sunmak istiyorum. Madde 148, başlık “Gizli oylama
usulü”, madde şöyle diyor: “Milletvekillerine, beyaz, yeşil ve kırmızı renkte
üç yuvarlak birden verilir. Bunlardan oy olarak kullanılacak yuvarlak, bunun
için gösterilen kutuya atılır. Diğer iki yuvarlak ayrıca belirtilen yere
bırakılır.” Bugüne kadarki uygulamada söz konusu yuvarlaklar yani oy olarak
tercih edilen yuvarlağın zarfa konulup kutuya atılmasından sonra kalan 2
yuvarlak oy kabininde bırakılmaktadır. Oylamanın gizliliğine riayet ve
oylamanın selameti açısından ben İç Tüzük’ün bu hükmünün Sayın Başkan
tarafından Genel Kurulun bilgisine bir kez daha sunulmasını ve kullanılmayan 2
yuvarlağın kabinlerde bırakılması konusunda Başkanlık Divanının gerekli önlemi
almasını talep ediyorum efendim.
Teşekkür ederim.
BAŞKAN – Teşekkür ederim Sayın Çebi.
OKTAY VURAL (İzmir) – Sayın Başkanım…
BAŞKAN - Ben sunumumu dediğiniz,
belirttiğiniz gibi yaptım. Yalnız, konuya ilişkin önergede de aynı şekilde,
isim belirtilmiyor. Bu önergeye uygun olarak Meclis soruşturması açılması konusunda
gündeme geçtim. Bunu bilgilerinize sunuyorum.
MEHMET AKİF HAMZAÇEBİ (İstanbul) –
Efendim, önerge… Yanlış mı okuyorum? Şu Meclis Soruşturması Komisyonu
Raporu’nun, bakın…
BAŞKAN – Bastırılıp dağıtılan önergede,
bakın, önergenin kapağında Sayın Çebi. İsterseniz buradan okuyayım, aynı şeyi
okumuş olacağım.
MEHMET AKİF HAMZAÇEBİ (İstanbul) –
Sayın Başkan…
ÜNAL KACIR (İstanbul) – Aynı şeyi
tekrar okumanın manası var mı?
BAŞKAN – Bastırılarak dağıtılan
önergenin ön kapağındaki gibi okudum.
MEHMET AKİF HAMZAÇEBİ (İstanbul) –
Şimdi, şu an önümde olan, 681 sıra sayılı…
BAŞKAN – İç kapağında olacak herhâlde.
MEHMET AKİF HAMZAÇEBİ (İstanbul) –
…Komisyon Raporu’nun hemen 1’inci, 2’nci, 3’üncü, 4’üncü, 5’inci sayfalarında
bu içeriğin ne olduğu çok açık bir şekilde yazılı. Meclis soruşturması
önergesini -(9/8) sayılı Önerge- Sayın Süreyya Sadi Bilgiç’in imzasından
başlayarak yeterli sayıda veya gerekli sayıda Adalet ve Kalkınma Partili
milletvekilinin imzasının olduğu önergeyi okudum ben şu an. Bu içerikte adı geçen
kişinin, kendisinden menfaat sağlandığı iddia edilen kişinin ismi açık bir
şekilde yazılıdır efendim. 
BAŞKAN – Şimdi, Sayın Çebi, burada yok;
şu raporun iç kapağına bakarsanız burada da yok. Biz özet olarak böyle okuduk. 
Teşekkür ederim. 
MEHMET AKİF HAMZAÇEBİ (İstanbul) –
Efendim, ben hangi sayfada olduğunu ifade ettim Sayın Başkan. 
BAŞKAN – Şimdi, ben bu özeti okudum
Sayın Çebi.
MEHMET AKİF HAMZAÇEBİ (İstanbul) –
Soyadım “Hamzaçebi” Sayın Başkan.
BAŞKAN – Efendim?
MEHMET AKİF HAMZAÇEBİ (İstanbul) – Soyadımın
da “Hamzaçebi” olduğunu ifade edeyim size. 
BAŞKAN – Özür dilerim. 
MUSTAFA ELİTAŞ (Kayseri) – Sayın
Başkan, raporu konuşuyoruz biz, önergeyi konuşmuyoruz ki.
BAŞKAN – Tamam.
Sayın Vural, buyurun. 
MUSTAFA ELİTAŞ (Kayseri) – Raporun
başlığını konuşuyoruz biz. 
BAŞKAN – Sayın Elitaş, lütfen…
Sayın Vural, buyurun. 
3.- İzmir
Milletvekili Oktay Vural'ın, Milliyetçi Hareket Partisi olarak, annesinin
vefatı nedeniyle Mersin Milletvekili Mehmet Zafer Çağlayan Genel Kurulda
bulunamadığından (9/8) esas numaralı Meclis Soruşturması Komisyonu Raporu’nun
oylamasının ertelenmesi gerektiğini düşündüklerine ve gizli oylamanın sağlıklı
bir şekilde yapılması için Başkanlık Divanının gerekli önlemleri almasını talep
ettiklerine ilişkin açıklaması
OKTAY VURAL (İzmir) – Teşekkür ederim. 
Sayın Başkan, çok önemli, tarihî ve
vicdanı bir oylamanın ve görüşmenin arifesindeyiz. 5 Mayıs 2014 tarihinde
Adalet ve Kalkınma Partisi milletvekillerinin verdiği Meclis soruşturması
önergesi, Türkiye Büyük Millet Meclisi tarafından 453 oyla kabul edilmiştir.
Umarım, o gün bu soruşturma önergesine kabul oyu veren oylar doğrultusunda,
aynı şekilde Türkiye Büyük Millet Meclisi hareket edecektir. 
Bugün görüşmeyle ilgili karar aldık ama
bir hususu ifade etmek istiyorum. Öncelikle, bugün Meclis soruşturması
önergesine konu olan ve Yüce Divan oylamasında bulunulacak eski Ekonomi Bakanı
Sayın Zafer Çağlayan’ın annesi vefat etmiştir, Allah’tan rahmet diliyorum.
Milliyetçi Hareket Partisi olarak biz bu oylamanın bugün yapılmaması
hususundaki görüşümüzü Adalet ve Kalkınma Partisine bildirdik ama kendileri
herhangi bir mahzur olmadığını ifade ettiler. Dolayısıyla, böyle bir günde bu
oylamanın yapılması konusunda bir araya gelmiş bulunmaktayız. 
Bunun dışında, bu oylama çok önemli.
Türkiye Büyük Millet Meclisi Başkanlığına Sayın Yusuf Halaçoğlu’yla birlikte
verdiğimiz bir başvurumuz var. Bu başvuru doğrultusunda, bu oylamanın gizli bir
şekilde yapılması, özellikle kabinlere girişte sadece oy kullanacak kimselerin çağrılması, oylamadan
sonra bu pulların terk edilmesi ve İç Tüzük’e göre bırakılması gereken yere
atılarak daha sonra bu oyların da sayılması gerektiğine ilişkin bir
müracaatımız oldu. Meclis Başkanlığımız, bu konuda, zatıalinizin oturumu
yöneteceğini ve bu konudaki müracaatımızdan haberdar edildiğinizi ifade etti.
Dolayısıyla, görüşmelerden sonra oylama sırasında bunlarla ilgili tedbirleri
almak suretiyle herhangi bir yığılmaya ve milletvekillerinin iradesi hakkında
farklı bir düşünceye sahip olacak bir uygulamaya izin verilmemesi hususuna özellikle
zatıalinizin önem vermesini istirham ediyorum.
Teşekkür ederim.
BAŞKAN – Ben teşekkür ederim Sayın Vural.
Evet, gizli oylamayla yapılacak oylamalar. O aşamaya
gelindiği zaman, sizin de belirttiğiniz gibi gerekli itiraz ve ihtarlarda
bulunacağız ve oylamanın sağlıklı bir şekilde yapılması için elimizden gelen
her türlü şeyi yapacağız.
Teşekkür ediyorum.
VII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Komisyonlardan Gelen Diğer İşler (Devam)
1.-
Isparta Milletvekili Süreyya Sadi Bilgiç ve 76 Milletvekilinin; Bazı Maddi
Menfaatler Karşılığında Bir Şahsın İran’a Altın İhracatı İşlerinde İmtiyaz
Sağladığı, Gana’dan Kaçak Yollarla Yurda Sokulmak İstendiği İddia Edilen 1,5
Ton Altınla İlgili Adli ve İdari Soruşturmaları Engelleyerek Altının Dubai’ye
Çıkışını Sağlamaya Çalıştığı ve Bu Eylemlerin Kaçakçılıkla Mücadele Kanunu’na
Muhalefet Oluşturduğu, Türk Ceza Kanunu’nun 204 ve 252’nci Maddelerine Uyduğu
İddiasıyla Ekonomi Eski Bakanı Mehmet Zafer Çağlayan; Bazı Maddi Menfaatler
Karşılığında Bir Şahsın Araçlarına Trafikte Emniyet Şeridini Kullanma İmtiyazı
Verdiği ve Söz Konusu Şahıs İçin Koruma Polisi Görevlendirdiği, Bu Şahısla
Birlikte Gözaltına Alınan Bazı Şüphelilerin ve Yakınlarının Yasaya Aykırı
Olarak İstisnai Yoldan Türk Vatandaşlığına Geçirilmesini Sağladığı, Bu Şahısla
İlgili Adli veya İstihbari Çalışma Yapılıp Yapılmadığının Araştırılması İçin
Talimat Verdiği, Bu Şahsın Usulsüzlükleri Hakkında Basında Çıkacak Haberlerin
Engellenmesi İçin Girişimde Bulunduğu ve Bu Eylemlerin Türk Ceza Kanunu’nun
204, 255, 252 ve 285’inci Maddelerine Uyduğu İddiasıyla İçişleri Eski Bakanı
Muammer Güler; Bazı Maddi Menfaatler Karşılığında Bir Şahsın Turizm Belgeli Bir
Otel Kiralama Girişimi ile Yakınlarına Vize Alınması İşleri İçin Aracılık
Ettiği, Bu Şahısla İlgili Bir Soruşturma Olup Olmadığı Yönünde İlgili Kurum ve
Kuruluşlarda Araştırma Yapılmasını Sağladığı, Bu Şahsın Faaliyetiyle İlgili
Basında Haber Yapılmasının Önlenmesi İçin Girişimlerde Bulunduğu ve Bu
Eylemlerin Türk Ceza Kanunu’nun 255 ve 252’nci Maddelerine Uyduğu İddiasıyla
Avrupa Birliği Eski Bakanı Egemen Bağış ile Bir Suç Örgütünün Yönetici ve
Üyelerinin Kendilerine Sağlanan ve Miktar ve Değeri Tespit Edilemeyen Bazı
Menfaatler Karşılığında Kişiye Özel İmtiyazlı İmar Planlarını Onaylattıkları,
İmar Planlarına Aykırı Olarak Yapılan Bazı Projelerin Usulsüzlüklerine Göz
Yumdukları ve Denetimlerden Sorunsuzca Geçmelerini Sağladıkları ve Bu
Eylemlerin Bir Kısmının Kendisinin Görevde Olduğu Sırada ve Onun Bilgisi
Doğrultusunda Gerçekleştirildiği, Ayrıca Bakanlıktan İş Alan Bazı Şirketlerin
Yemek İşlerinin Yakınlarının Ortağı Olduğu Şirketlere Verilmesi İçin Tavassut
Ettiği ve Bu Eylemlerin Türk Ceza Kanunu’nun 255 ve 257’nci Maddelerine Uyduğu
İddiasıyla Çevre ve Şehircilik Eski Bakanı Erdoğan Bayraktar Hakkında
Anayasa’nın 100’üncü, İç Tüzük’ün 107 ve 108’inci Maddeleri Uyarınca Bir Meclis
Soruşturması Açılmasına İlişkin Önergesi ve Meclis Soruşturması Komisyonu
Raporu (9/8) (S.Sayısı: 681) (Devam)
BAŞKAN - Rapor üzerindeki görüşmelerde Komisyona, şahısları
adına 6 milletvekiline ve haklarında soruşturma açılması istenen eski bakanlara
söz verilecektir. 
Konuşma süreleri Komisyon için yirmi dakika, şahısları adına
söz alan milletvekilleri için onar dakikadır. Son söz, hakkında soruşturma
açılması istenen eski bakanlara ait olup süresi sınırsızdır. 
Rapor üzerinde söz alan sayın milletvekillerinin isimlerini
okuyorum…
OKTAY VURAL (İzmir) – Sayın Başkanım,
Komisyon Başkanı yok mu? BAŞKAN – Bunu bilemem.
OKTAY VURAL (İzmir) - Yani bu kadar önemli bir Komisyonun
Başkanının burada bulunmaması çok manidar, rapora güvenmiyor demek ki. 
BAŞKAN - Komisyon adına, Bartın Milletvekili Sayın Yılmaz
Tunç konuşacak Komisyon Başkan Vekili olarak. 
Şahısları adına, Konya Milletvekili Sayın Mustafa Akış,
Muğla Milletvekili Sayın Ömer Süha Aldan, Konya Milletvekili Sayın Faruk Bal,
Batman Milletvekili Sayın Bengi Yıldız, İstanbul Milletvekili Sayın Ali
Özgündüz, Denizli Milletvekili Sayın Bilal Uçar konuşacaktır.
Şimdi, ilk söz, Komisyon adına Komisyon Başkan Vekili olarak
Bartın Milletvekili Sayın Yılmaz Tunç’a aittir.
Süreniz yirmi
dakikadır.
Buyurun. (AK
PARTİ sıralarından alkışlar) 
(9/8) ESAS
NUMARALI MECLİS SORUŞTURMASI KOMİSYONU BAŞKAN VEKİLİ YILMAZ TUNÇ (Bartın) –
Sayın Başkan, değerli milletvekilleri; 681 sıra sayılı Meclis Soruşturması
Komisyonu Raporu hakkında Komisyon adına söz aldım. Genel Kurulu saygılarımla
selamlıyorum.
IV.- BAŞKANLIĞIN GENEL KURULA SUNUŞLARI (Devam)
E) Çeşitli İşler
- Gösteri ve Protestolar
1.- 681 sıra sayılı Meclis Soruşturması Komisyonu
Raporu'nun (9/8) görüşmeleri sırasında İstanbul Milletvekili İhsan Özkes'in
"‘Hırsızlık yapan kızım Fatıma da olsa mutlaka cezalandırırdım.’ Hz
Muhammed" yazılı pankart açması
(İstanbul
Milletvekili İhsan Özkes "‘Hırsızlık yapan kızım Fatıma da olsa mutlaka
cezalandırırdım.’ Hz Muhammed" yazılı pankartı kaldırdı)
VII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Komisyonlardan Gelen Diğer İşler (Devam)
1.- Isparta Milletvekili Süreyya Sadi Bilgiç ve 76 Milletvekilinin;
Bazı Maddi Menfaatler Karşılığında Bir Şahsın İran’a Altın İhracatı İşlerinde
İmtiyaz Sağladığı, Gana’dan Kaçak Yollarla Yurda Sokulmak İstendiği İddia
Edilen 1,5 Ton Altınla İlgili Adli ve İdari Soruşturmaları Engelleyerek Altının
Dubai’ye Çıkışını Sağlamaya Çalıştığı ve Bu Eylemlerin Kaçakçılıkla Mücadele
Kanunu’na Muhalefet Oluşturduğu, Türk Ceza Kanunu’nun 204 ve 252’nci
Maddelerine Uyduğu İddiasıyla Ekonomi Eski Bakanı Mehmet Zafer Çağlayan; Bazı
Maddi Menfaatler Karşılığında Bir Şahsın Araçlarına Trafikte Emniyet Şeridini
Kullanma İmtiyazı Verdiği ve Söz Konusu Şahıs İçin Koruma Polisi
Görevlendirdiği, Bu Şahısla Birlikte Gözaltına Alınan Bazı Şüphelilerin ve
Yakınlarının Yasaya Aykırı Olarak İstisnai Yoldan Türk Vatandaşlığına Geçirilmesini
Sağladığı, Bu Şahısla İlgili Adli veya İstihbari Çalışma Yapılıp Yapılmadığının
Araştırılması İçin Talimat Verdiği, Bu Şahsın Usulsüzlükleri Hakkında Basında
Çıkacak Haberlerin Engellenmesi İçin Girişimde Bulunduğu ve Bu Eylemlerin Türk
Ceza Kanunu’nun 204, 255, 252 ve 285’inci Maddelerine Uyduğu İddiasıyla
İçişleri Eski Bakanı Muammer Güler; Bazı Maddi Menfaatler Karşılığında Bir
Şahsın Turizm Belgeli Bir Otel Kiralama Girişimi ile Yakınlarına Vize Alınması
İşleri İçin Aracılık Ettiği, Bu Şahısla İlgili Bir Soruşturma Olup Olmadığı
Yönünde İlgili Kurum ve Kuruluşlarda Araştırma Yapılmasını Sağladığı, Bu Şahsın
Faaliyetiyle İlgili Basında Haber Yapılmasının Önlenmesi İçin Girişimlerde
Bulunduğu ve Bu Eylemlerin Türk Ceza Kanunu’nun 255 ve 252’nci Maddelerine
Uyduğu İddiasıyla Avrupa Birliği Eski Bakanı Egemen Bağış ile Bir Suç Örgütünün
Yönetici ve Üyelerinin Kendilerine Sağlanan ve Miktar ve Değeri Tespit
Edilemeyen Bazı Menfaatler Karşılığında Kişiye Özel İmtiyazlı İmar Planlarını
Onaylattıkları, İmar Planlarına Aykırı Olarak Yapılan Bazı Projelerin
Usulsüzlüklerine Göz Yumdukları ve Denetimlerden Sorunsuzca Geçmelerini
Sağladıkları ve Bu Eylemlerin Bir Kısmının Kendisinin Görevde Olduğu Sırada ve
Onun Bilgisi Doğrultusunda Gerçekleştirildiği, Ayrıca Bakanlıktan İş Alan Bazı
Şirketlerin Yemek İşlerinin Yakınlarının Ortağı Olduğu Şirketlere Verilmesi
İçin Tavassut Ettiği ve Bu Eylemlerin Türk Ceza Kanunu’nun 255 ve 257’nci
Maddelerine Uyduğu İddiasıyla Çevre ve Şehircilik Eski Bakanı Erdoğan Bayraktar
Hakkında Anayasa’nın 100’üncü, İç Tüzük’ün 107 ve 108’inci Maddeleri Uyarınca
Bir Meclis Soruşturması Açılmasına İlişkin Önergesi ve Meclis Soruşturması
Komisyonu Raporu (9/8) (S.Sayısı: 681) (Devam)
(9/8) ESAS
NUMARALI MECLİS SORUŞTURMASI KOMİSYONU BAŞKAN VEKİLİ YILMAZ TUNÇ (Devamla) – 77
AK PARTİ’li milletvekilinin vermiş olduğu soruşma önergesinin kabul edilmesiyle
kurulan Meclis Soruşturma Komisyonumuz, Anayasa’nın 100’üncü, Türkiye Büyük
Millet Meclisi İçtüzüğü’nün 107’nci ve 113’üncü maddeleri gereğince ek süreyi
de kullanarak çalışmalarını tamamlamış ve raporunu Meclis Başkanlığına
sunmuştur.
Değerli
milletvekilleri, Komisyonun çalışmalarıyla ilgili olarak bazı hususlar Komisyon
çalışmaları süresi içerisinde kamuoyuna yanlış aktarılmaya çalışıldı, bunlarla
ilgili birkaç hususta açıklama yapmak istiyorum. 
Bunlardan bir
tanesi dizi pusulası meselesi; kamuoyunda çok tartışıldı. Bu, aslında hukuki
bir konuydu. Yerel mahkemelerden bir üst mahkemeye dosyalar, aramızda savcılık,
hâkimlik yapan milletvekillerimiz var, dizi pusulasına bağlanmadan
gönderildiğinde o dosyanın iade edildiğini çok iyi bilirler çünkü o dosyanın
içerisindeki belgelerin gönderilen makam tarafından neler olduğunun bilinmesi
lazım. Bu, niye önemlidir? İçerisindeki bir belgenin eksikliği durumu yapılacak
soruşturma açısından önemlidir. O nedenle gereksiz bir tartışma yapıldı. “Yüce
Divana sevk durumunda da -yine Meclisin yapacağı iş- dizi pusulasına bağlanarak
Anayasa Mahkemesine gönderilir” diyor Meclis İçtüzüğü’müz; 112 son fıkra açık. 
Yine,
soruşturmanın gizliliğinin ihlaline yönelik birtakım tavırlar gördük. İç Tüzük
madde 110 “Komisyon çalışmaları gizlidir. Sadece komisyon üyesi milletvekilleri
katılabilir, diğer milletvekilleri komisyon çalışmalarına katılamaz.” diyor.
Anayasa madde 100 son fıkra, İç Tüzük madde 113 “Siyasi parti gruplarında
Meclis soruşturmasıyla ilgili görüşme yapılamaz.” diyor. Ama, maalesef,
muhalefet partisi Meclis gruplarında sürekli Meclis soruşturması konusunu
gündeme alındı, bu konuda ifadeler kullanıldı. Tabii, Komisyon çalışmalarıyla
ilgili gizliliğin ihlal edildiği bu noktada kamuoyuna yanlış bilgiler de
aktarıldı, tutanaklar farklı şekilde aktarıldı, hatta bizim kendi
konuşmalarımız, Meclis Soruşturma Komisyonunda yaptığımız konuşmaların
tutanakları İnternet’e aktarıldı, burada bile konuştuğumuz cümlenin farklı bir
paragrafın altında yerleştirildiğine bizzat biz kendimiz şahit olduk. 
Adli Tıp Raporu geldi. Adli Tıp
Raporu’nun montaja ilişkin rapor olduğu kamuoyuna sunulmaya çalışıldı. Hâlbuki
Adli Tıp Raporu “tape”ler ile CD arasındaki cümlelerin uyup uymadığıyla
ilgiliydi, yoksa o CD’deki ses kaydının montaj olup olmadığına ilişkin bir Adli
Tıp Raporu yoktu. Buna ilişkin bazı incelemeler TÜBİTAK tarafından yapıldı ve o
dinlemelerle ilgili TÜBİTAK’ın montaja ilişkin raporları da var ama bizim
Komisyonumuzu ilgilendiren bir durum burada söz konusu değil.
Değerli milletvekilleri, İstanbul
Cumhuriyet Başsavcılığının yürüttüğü soruşturmadaki soruşturma önergesinde
bahsedilen olaylarla ilgili belgeleri ihbar olarak nitelendirdik. Yani burada
fezleke olarak hep gündeme geldi. Bu bir fezleke değildir, fezlekenin nasıl
olduğunu Anayasa’mız, İç Tüzük’ümüz belirlemiştir. Burada bizim yaptığımız iş
Anayasa 100’deki bakanların yargılanmasıyla ilgili bir yargısal faaliyet, Meclis
soruşturması konusu, milletvekillerinin dokunulmazlığının kaldırılmasına
ilişkin fezlekeyle bunu birbirine karıştırmamak gerekir. İstanbul Cumhuriyet
Başsavcılığının belgelerini biz ihbar olarak kabul ettik, delil araştırmasını
da Komisyon olarak kendimiz yaptık.
İstanbul Cumhuriyet Başsavcılığının
2012’de başlattığı soruşturmayla ilgili olarak da normal bir soruşturmada
olmayacak derecede çok sayıda hukuka aykırılığı tespit ettik. Bu tespitlerin
büyük bölümü İstanbul Cumhuriyet Başsavcılığının takipsizlik kararında da
mevcut. İstanbul'daki soruşturmanın başlangıcına baktığımızda 31 Ocak 2008
tarihli MASAK Raporu’na dayanılıyor. Hocam bir dinlerseniz, konuyu siz de
öğrenmiş olacaksınız.
Bu raporda “Kara para aklama suçuna
ilişkin somut veri yok.” denildiği hâlde aradan...
BAŞKAN – Sayın konuşmacı, bir dakika. 
Sayın Özkes, bir pankart açtınız, basın
mensupları da gördü, fotoğrafını da çekti. Bakın, çok ciddi bir konu
konuşuyoruz, sizin de hassas davranmanızı rica ediyorum. Lütfen o pankartı
kaldırmanızı rica ediyorum, lütfen...
Buyurun Sayın Yılmaz.
(9/8) ESAS NUMARALI MECLİS SORUŞTURMASI
KOMİSYONU BAŞKAN VEKİLİ YILMAZ TUNÇ (Devamla) – İstanbul’daki soruşturmanın
başlangıcına baktığımızda, 31 Ocak 2008 tarihli MASAK Raporu’na dayanıldığı
belirtiliyor. Bu MASAK raporuna bir bakıyoruz, MASAK raporunda “Kara para
aklamaya ilişkin somut bir veri yok.” diyor. Yani, böyle dediği hâlde dört yıl
sonraki bir soruşturmaya dayanak yapılan bir rapordan bahsediyoruz. Yine, 2012
tarihli MASAK Raporu’nda da kara para aklama suçuna ilişkin somut veri olmadığı
sonucuna varıldığı hâlde her iki rapor da soruşturmaya esas alınıyor. 
Soruşturma bu iki rapor ve üç ihbarla
başlıyor; 2009, 2010 ve en son 18 Temmuz 2012’deki isimsiz ihbarlar. Ancak, 18
Temmuzdan 13 Eylüle kadar savcılık hiçbir çalışma yapmadan doğrudan iletişimin
tespitine geçiyor. Yani, burada Ceza Muhakemesi Kanunu’muzun 135’inci maddesine
göre “son çare kuralı” dediğimiz kuvvetli şüphe sebebinin varlığı hâlinde başka
suretle delil elde etme imkânının olmadığı hâllerde iletişimin denetlenmesine
geçileceğine dair hüküm ihlal edilerek soruşturma doğrudan iletişimin
denetlenmesiyle başlıyor. Bu, bir kere Ceza Muhakemesi Kanunu’muzun 135’inci
maddesine aykırı bir başlangıç. 
İhbarlardan birinde uyuşturucu ticareti
ve PKK’dan bahsedildiği hâlde, Terörle Mücadele Kanunu’nun 10’uncu maddesi
gereğince görevli savcılar durumdan haberdar edilmiyor. İhbarlarla ilgili
dikkat çeken önemli husus, şüphelilerle ilgili olarak kullandıkları telefon
numaralarına kadar her türlü detayın bildirilmesidir. Bu durum, kolluk
tarafından istihbari dinlemeden elde edilen bilgilerin ve hukuka aykırı
yollarla elde edilen delillerin isimsiz ihbarlar yoluyla adli soruşturmada
kullanıldığını gösteriyor; oysa mevzuatımız istihbari dinlemenin delil olarak
kullanılmayacağını açıkça yasaklıyor. 
Soruşturma devam ederken 1 Ağustos 2013
tarihli bir isimsiz ihbar daha var. Bu ihbarın içeriğinden ziyade dikkat çekici
husus, ihbarın yapıldığı IP adresinden 12 ayrı ihbar yapılmış olması yani
burada çok sayıda ihbar yollanan bir IP adresi hakkında savcılık “Ya, bu IP
adresi kime aittir?” diye hiçbir araştırma zahmetine dahi katlanmıyor. 
İstanbul 5. Sulh Ceza Hâkimliğinin 17
Eylül 2012 tarihli iletişiminin tespit kararı var. Bu karara atıf yapılarak
alınan sonraki dinleme ve izleme kararlarında da hukuka aykırılıklar birbirini
izleyerek devam ediyor. 
3 Ekim 2012 tarihli teknik takip kararı
var. “Şüphelilerden birisi yurt dışından iki valizle gelecek, içerisinde altın
var, havaalanında iki kişiyle görüşecek, işte, altın kaçakçılığı yapılacak.”
şeklindeki bir ihbar üzerine teknik takip yapılıyor. Bu teknik takipte de bu
ihbarın asılsız olduğu çıkıyor ortaya, uçaktan inen şahsın elinde valiz falan
yok, eşiyle birlikte görüşüp başka kişilerle de görüşmeden ayrılıyor. Burada bu
ihbar asılsız çıktığı hâlde bu teknik takip mahkeme tarafından onaylanıp dört
hafta daha bunun üzerine teknik takip kararı veriliyor. 
13 Kasım 2012’de alınan bir dinleme
kararı var. Kanunen yasak olmasına rağmen eşler arasındaki görüşmeler dinleniyor
ve bunlar imha edilmeden dosyaya konuluyor. İki yıllık zaman diliminde
tanıklıktan çekinme hakkı olan, kaydedilmesi yasak görüşmeler de kayda
alınıyor, dinlenmesi yasak görüşmelerdeki görüşülen kişiler hakkında da dinleme
kararları alınarak hukuka aykırılıklar birbirini izliyor. Hakkında dinleme
kararı alınanlardan sadece 32 kişi şüpheli ancak 100’den fazla kişi dinleniyor
ve 300’den fazla telefon hakkında dinleme kararı veriliyor.
Yine, 9 Temmuz 2013 İstanbul 34. Sulh
Ceza Hâkimliğinin iletişimin denetlenmesine dair bir kararı var. Karar 9
Temmuzda ama telefon dinlemesi kararı 4 Temmuzdan itibaren geçerli olarak
alınıyor. Bu şekilde, mahkeme kararı olmadan dinlemeler dosyaya delil olarak
konuluyor. 
Yine, 10 Mayıs 2013 tarihli 26. Sulh
Ceza Mahkemesinin bir kararı var. Bu karar da 10 Mayısta veriliyor, süresi 10
Haziranda dolmasına rağmen -örgüt kapsamındaki suçlarda bir aylık uzatma
vardır- bir aylık uzatma 10 Haziranda dolmasına rağmen 14 Hazirana kadar teknik
takip yapılıyor. Yani bu şekilde, süreyi aşan, geçmiş tarihe yönelik dinleme
kararları, izleme kararları var.
19 Nisan 2013’te İstanbul 38. Sulh Ceza
Mahkemesi e-posta adresine şifre girilmek suretiyle inceleme kararı veriyor.
Bu, bizim hukukumuzda, hiçbir evrensel hukukta olmayan bir şey. Postada el
koyma CMK 129’a göre yapılır ama burada e-posta şifresi kırılarak polisler
tarafından o e-postalara giriliyor. Yani normalde, aslında, postalar hâkim
tarafından açılır, burada polis kendisi şifreyi kırarak gerekli incelemeyi
yapıyor ve burada Anayasa’nın 20 ve 22’nci maddelerindeki hükümleri de ihlal
ediyor. Tabii, tüm bu hukuka aykırılıkların yanı sıra, dosyada, İstanbul
Cumhuriyet Başsavcılığının takipsizlik kararında da buna benzer birçok hukuka
aykırılık var. Bunları takipsizlik kararında ayrıntılarıyla görebiliriz. 
Anayasa’nın 38’inci maddesi açık,
“Kanuna aykırı olarak elde edilen bulgular delil olarak kullanılamaz.” diyor
Anayasa’mız. Yine, Ceza Muhakemesi Kanunu’muzun 217’nci maddesinin (2)’nci
fıkrası açık, “Kanuna aykırı delillerle, hukuka aykırı delillerle suçluluk
ispat edilemez.” diyor. Yine buna benzer, Ceza Muhakemesi Kanunu’muzun 206 ve
289’uncu maddeleri var. Hukuka aykırı delillerle suçluluğun ispat
edilemeyeceğine ilişkin en son Yüce Divan kararı da, hemen yakın, 2012’de
verilen Anayasa Mahkemesi kararı da hukuka aykırı delillerle mahkûmiyet kararı
verilemeyeceğini ortaya koymuş durumda.
Komisyonumuz kendisine ulaştırılan
soruşturma evrakını bir ihbar mahiyetinde kabul etti demiştim. Usule uygun
delil araştırmasını Komisyon kendisi yaptı ve Bakanlara soruşturma önergesinde
isnat edilen hususlarla ilgili maddi gerçeği sonuna kadar araştırdı ve şu
sonuca vardı: Şimdi, tek tek Bakanlara isnat edilen suçlar ve bu suçlamalarla
ilgili Yüce Divana sevk etmeme kararımızın gerekçelerini sizlerle paylaşmak
istiyorum.
Birincisi: Ekonomi eski Bakanı Mersin
Milletvekili Mehmet Zafer Çağlayan hakkında soruşturma önergesinde iki iddia
vardı. Birincisi, İran’a altın ihracatı yapılması işlerinde imtiyaz sağladığı
iddiası. İran’a altın ihracatıyla ilgili olarak Halk Bankası üzerinden yapılan
işlemlerde kolaylık sağlandığı ve yine bankacılık işlemlerinde uygulanan yasal
komisyon oranlarında indirim yapıldığı hususuna ilişkin iddiaların doğru
olmadığı bilirkişi raporları ve Halkbank Teftiş Kurulu raporuyla tespit
edilmiştir. Kaldı ki tüm bu iddialarla ilgili olarak aynı gerekçelerle İstanbul
Cumhuriyet Başsavcılığı da takipsizlik kararı vermiş, bu takipsizlik kararı
İstanbul 6. Sulh Ceza Hâkimliğinin kararıyla kesinleşmiştir. Bilirkişi
raporları, Halk Bankası Teftiş Kurulu Raporu ve savcılığın kesinleşmiş
takipsizlik kararı hep birlikte değerlendirildiğinde bu iddiayla ilgili olarak
Sayın Çağlayan’ı İran’a altın ihracatında imtiyaz sağladığına ilişkin Yüce
Divana sevk edecek bir delil bulunamamıştır. 
Sayın Çağlayan’la ilgili ikinci iddia;
Gana’dan kaçak yollarla yurda sokulmak istendiği iddia edilen 1,5 ton altınla
ilgili adli ve idari soruşturmaları engelleyerek altının Dubai’ye çıkışını
sağlamaya çalıştığı iddiası. Geçen hafta da Gümrük eski Bakanımızla ilgili aynı
soruşturma önergesi tekrar verildi. Gana’dan gelip Dubai’ye giden, İstanbul’da
yakıt ikmali yapan 1,5 ton altın yüklü uçakla ilgili yapılan ihbarın ardından
Bakırköy Cumhuriyet Başsavcılığı 2012’de soruşturma başlatıyor. Burada resmî
belgede sahtecilik, kaçakçılık ve rüşvet suçlarından yapılan soruşturmada
kovuşturmaya yer olmadığına dair karar veriliyor. Aynı fiille ilgili olarak
İstanbul Cumhuriyet Başsavcılığı da bu konuyu soruşturuyor, tabii madde 270
gereğince tekrar kovuşturmaya yer olmadığına dair karar veriliyor. Bu nedenle
Zafer Çağlayan’ın Gana’dan gelip İstanbul’da yakıt ikmali yapan ve Dubai’ye
giden altın yüklü uçakla ilgili olarak adli ve idari soruşturmaları
engellediğine ve altının Dubai’ye çıkışını sağlamaya çalıştığına ilişkin Komisyonumuzca
hiçbir delil elde edilememiştir, bunu muhalefete mensup arkadaşlarımız da
gördü. Bu olayla ilgili Bakırköy Cumhuriyet Savcılığının yapmış olduğu
araştırmadaki bilirkişi raporlarıyla da bu olay açıklığa kavuşmuştu, soruşturma
önergesinde belirtilen suçlamaların gerçekleşmediğine ilişkin kararımız bu
şekilde, Yüce Divana sevke dair bir delil elde edilemediğinden.
İçişleri eski Bakanı Mardin
Milletvekili Muammer Güler hakkında ise 3 iddia var. Soruşturma önergesinde
bahsedilen şahsın araçlarına trafikte emniyet şeridini kullanma imtiyazı
verdiği ve adı geçen şahıs için koruma polisi görevlendirdiği iddiası. Bu
şahısla birlikte gözaltına alınan bazı şüphelilerin ve yakınlarının yasaya
aykırı olarak istisnai yoldan Türk vatandaşlığına geçirilmesini sağladığı, bu
şahısla ilgili adli veya istihbari çalışma yapılıp yapılmadığının araştırılması
için talimat verdiği, bu şahsın usulsüzlükleri hakkında basında çıkan
haberlerin engellenmesi için girişimde bulunduğu iddiası. Tüm bu fiillerle
ilgili olarak Muammer Güler’in oğlu Barış Güler hakkında İstanbul Cumhuriyet
Başsavcılığınca soruşturma yapılmış, soruşturmada delillerin hukuka aykırı
olarak toplandığı kanaatine varılmış, suç işlemek için örgüt kurmak, rüşvet
almak ve vermek suçlarından kovuşturma yapılmasına yer olmadığına karar
verilmiştir. İstanbul Cumhuriyet Başsavcılığının kovuşturmaya yer olmadığına
dair kararı itiraz üzerine İstanbul 6. Sulh Ceza Hâkimliğinin kararıyla
kesinleşmiştir. İddia edilen eylemler doğrudan İçişleri Bakanlığının görevleri
arasında kabul edilecek hususlar olmayıp Türk Ceza Kanunu’nun 204’üncü
maddesinde tanımlanan resmî belgede sahtecilik, 255’inci maddesindeki nüfuz
ticareti, 252’nci maddesindeki rüşvet ve 285’inci maddesindeki gizliliğin
ihlali suçlarının yukarıda izah edildiği üzere, unsurları itibarıyla oluşmasına
vücut vermeyeceği gibi hukuka uygun olarak elde edilen deliller muvacehesinde
kanıtlanamamıştır. Bu nedenlerle, İçişleri eski Bakanı Mardin Milletvekili
Muammer Güler’in iddia edilen fiilleri işlediğine dair yeterli şüphe
oluşturacak delil elde edilemediğinden Yüce Divana sevk edilmemesine karar
verilmiştir.
Avrupa Birliği eski Bakanı İstanbul
Milletvekili Egemen Bağış hakkında da 3 adet iddia vardır. Bahsedilen şahsın,
turizm belgeli bir otel kiralama girişimi ile yakınlarına vize alınması işleri
için aracılık ettiği iddiası var ancak hep beraber araştırdık muhalefete mensup
arkadaşlarımızla, ne bir otel kiralama girişimi var ne de bir vize başvurusu
var. Bu şahısla ilgili bir soruşturma olup olmadığı yönünde ilgili kurum ve
kuruluşlarda araştırma yapılmasını sağladığı iddiası var ancak buna ilişkin
hiçbir delil yok. Bu şahsın faaliyetiyle ilgili olarak basında haber
yapılmasının önlenmesi için girişimlerde bulunduğu iddiası var; buna dair de
hiçbir görüşme kaydı ve delil yok. İddia edilen fiillerin gerçekleştiğine dair
hiçbir somut delil elde edilemediğinden ve bu fiillerin hiçbirinin Avrupa
Birliği Bakanlığının görev alanıyla ilgili olmaması nedeniyle görevinin
ifasıyla ilgili bir iş yapması veya yapmamasından söz edilemeyeceğinden ortada
suç yoktur sonucuna varılmış, ayrıca zaten bu iddialarla ilgili olarak da
İstanbul Cumhuriyet Başsavcılığınca kovuşturmaya yer olmadığına dair karar
verilmiş ve bu karar kesinleşmiştir. Bu nedenlerle Avrupa Birliği eski Bakanı,
İstanbul Milletvekili Egemen Bağış’ın iddia edilen fiilleri işlediğine dair
yeterli şüphe oluşturacak delil elde edilemediğinden, Yüce Divana sevk
edilmemesine karar verilmiştir. 
Çevre ve Şehircilik eski Bakanı Trabzon
Milletvekili Sayın Erdoğan Bayraktar hakkında ise 2 iddia var: Birinci iddia,
kişiye özel imtiyazlı imar planlarını onaylatmak. İkincisi, imar planlarına
aykırı olarak yapılan bazı projelerin usulsüzlüklerine göz yummak ve
denetimlerden sorumsuzca geçmelerini sağlamak. 
Kamuoyunda 25 Aralık operasyonu olarak
bilinen Sayın Bayraktar’ın oğlunun şüphelileri arasında bulunduğu dosyada
bahsedilen konular soruşturulmuş, yapılan soruşturma sonucunda suç işlendiğine
dair hiçbir delil elde edilemediği gerekçesiyle takipsizlik kararı verilmiştir.
İstanbul Cumhuriyet Başsavcılığınca verilen 30 Nisan 2014 tarihli kovuşturmaya
yer olmadığına dair karar da kesinleşmiştir. Komisyonumuz tarafından yapılan
soruşturma sonucunda da soruşturma önergesinde yazılı fiillerin işlendiğine
dair hiçbir delil elde edilemediğinden, Çevre ve Şehircilik eski Bakanı Erdoğan
Bayraktar’ın Yüce Divana sevk edilmemesi yönünde kanaat oluşmuştur. 
Değerli milletvekilleri, Komisyonumuz
hukuk çerçevesinde karar vermiştir. Komisyon üyeleri kararlarını verirken
belgelere, bilirkişi raporlarına, savcılıkların kesinleşmiş takipsizlik
kararlarına dayanmıştır. Hiç kimse Komisyondan hukuka aykırı delilleri baz
alarak karar vermesini bekleyemez. Ceza Muhakemesi Kanunu 135’inci madde
gereğince, görüldüğü anda imha edilmesi gereken bakanların oğluyla yaptığı
konuşmalar, eşler arasındaki konuşmalar, geçmişe yönelik dinleme kararları,
ileri tarihli dinleme kararları, aynı IP numarasından defalarca atılan isimsiz
ihbarlar, dinleme ve izleme kararlarının ardından asılsız çıkan ihbarlara
rağmen uzatma kararları, tüm şüpheliler belirlendiği hâlde davanın açılması
için aylarca uygun gün beklenmesi, birbiriyle ilgisi olmayan dosyalarla ilgili
aynı gün operasyonlar yapılması, CMK gereğince gizli yürütülmesi gereken
soruşturmaların, arama ve el koymaların âdeta canlı yayınlarla kamuoyuna
aktarılması; bunların kimse bize ceza hukukunun amacı olan maddi gerçeğin
ortaya çıkarılması için yapıldığını söyleyemez. Bir soruşturmada bu kadar
hukuka aykırı delil bir araya geliyorsa, Anayasa, ceza hukukunun evrensel kuralları
çiğneniyorsa burada bir yargısal faaliyet değil, bir siyasi girişim vardır. 
(Mikrofon otomatik cihaz tarafından
kapatıldı) 
(9/8) ESAS NUMARALI MECLİS SORUŞTURMASI
KOMİSYONU BAŞKAN VEKİLİ YILMAZ TUNÇ (Devamla) – Hukuk kullanılmaktadır. Hukuk
kullanılarak bir darbe girişimi söz konusudur. 
Bu duygu ve düşüncelerle Komisyonun
raporunu takdirlerinize sunuyor, Genel Kurulu saygılarımla selamlıyorum. (AK
PARTİ sıralarından alkışlar)
BAŞKAN – Teşekkür ederim Sayın Yılmaz.
EMRE KÖPRÜLÜ (Tekirdağ) – Sayın Başkan…
BAŞKAN – Buyurun.
EMRE KÖPRÜLÜ (Tekirdağ) – Efendim,
muhalefet partilerine mensup bir Komisyon üyesi olarak, sayın konuşmacı,
Komisyonun Başkan Vekili, iki yerde tarafımıza açık bir sataşmada bulunmuştur. 
BAŞKAN – Ne demiştir? 
EMRE KÖPRÜLÜ (Tekirdağ) – Birinci konu
şudur, sözlerine ilk başlarken demiştir ki: “Muhalefet partisinin
milletvekilleri herhangi bir konuda grup kararı alınamamasına rağmen, bu konuda
telkinde bulunulamamasına rağmen kendi aralarında bu toplantıları yapmışlar,
grup toplantılarında Genel Başkanları da dâhil olmak üzere bu açık hükmü ihlal
etmişlerdir.”
İkinci olarak da şunu söylemiştir: Biz
muhalefet şerhimizde Bakanlardan Egemen Bağış’la ilgili olarak bulgularımızı
ortaya koymuş olmamıza rağmen, kendisi, “Egemen Bağış’la ilgili hiçbir delil
bulunamamıştır, muhalefet partisinin Komisyon üyeleri de bu delilleri
bulamamışlardır.” demiştir. Bu da açık bir sataşmadır. 
Zira, bizim raporumuzda bu bulgular yer
almış olmasına rağmen bizim raporla Komisyondaki işlemlerimiz arasında çelişki
olduğunu dile getirmiştir. Bu noktada hem sataşmaya hem de çelişkiye bir cevap
vermek istiyorum.
BAŞKAN – Şimdi, bu bir sataşma değil,
bir açıklama ama konunun önemine binaen iki dakikalık size söz vereyim. Yalnız
Komisyon adına size söz vereceğim, başka Komisyon üyesi arkadaşlarınıza söz
vermeyeceğim.
Buyurun. 
VIII.-
SATAŞMALARA İLİŞKİN KONUŞMALAR
1.-
Tekirdağ Milletvekili Emre Köprülü'nün, Bartın Milletvekili Yılmaz Tunç’un
(9/8) esas numaralı Meclis Soruşturması Komisyonu Raporu üzerinde Komisyon adına
yaptığı konuşması sırasında şahsına sataşması nedeniyle konuşması
EMRE KÖPRÜLÜ (Tekirdağ) – Teşekkür
ediyorum Sayın Başkan. 
Tabii az önce, konuşmacı, muhalefet
partisinin Komisyondaki milletvekillerinin tümünü ilzam eder tarzda bir
açıklamada bulundu. Ben sadece kendi adıma olan kısmına cevap verebilirim,
diğerlerinin de cevap hakkı olduğu kanaatindeyim.
Tabii şunu söylemek lazım: Biz burada
Türkiye'nin gündemini meşgul eden ciddi bir Komisyon çalışması ortaya koyduk
ama bugün Komisyon Başkanımızın burada olmaması bizim de dikkatimizden kaçmadı.
Komisyon Başkanımız neden burada değildir onun da açıklanmaya ihtiyacı var. 
Şimdi, efendim, biz hiçbir konuda İç
Tüzük’ün ya da Anayasa’nın açık hükümlerini ihlal eder bir çalışma içerisine
girmedik. Ne kendi Genel Başkanımızdan ne de siyasi partimizin yönetici
kadrolarından herhangi bir talimatla bu noktada çalışma yapmadık. Bu Komisyonda
görev alan muhalefet partisinin milletvekilleri olarak hukukun gerekleri ve
kendi vicdanımızla bir karar aldık ve bunu da muhalefet şerhimizde ortaya
koyduk. Ancak şunu söylemekte açıklık hissediyorum, bunun da anlaşılması lazım:
Komisyonda 22 Aralıkta karar almamız gerekirken bu kararın alınmaması ve
Komisyonun 5 Ocağa ertelenmesi noktasında neler olmuştur, ne toplantılar yapılmıştır,
hangi konuda çalışmalar ortaya konulmuştur, bunların açıklanması daha önemlidir
diye düşünüyorum. 
Devamında Egemen Bağış’la alakalı
olarak Sayın Komisyonun Başkan Vekili dedi ki: “Elbette Egemen Bağış’la ilgili
bir delil bulunamadı ve buna da Komisyon üyeleri şahittir.” Hayır, biz, CMK’nın
170’inci maddesinde yeterli şüpheyi taşıyan 4 bakanla da ilgili tespitlerimizi
ortaya koyduk, delillerimizi ortaya koyduk, bunu da muhalefet şerhimize yazdık.
4 bakanla ilgili, biz bir mahkeme organı değiliz, yargılamayı yaparken sadece
iddianame düzenlenip düzenlenmeyeceği kriterlerini arıyoruz yoksa mahkemenin
arayacağı şeklinde bir incelemeyi zaten yapmadık ve 4 bakanla ilgili de –buna
Egemen Bağış da dâhil- yeterli şüphe olduğuna dair bulgularımızı da raporumuza
yazdık. 
Teşekkür ediyorum Sayın Başkan. (CHP
sıralarından alkışlar) 
BAŞKAN – Teşekkür ederim Sayın Köprülü.

MAHMUT TANAL (İstanbul) - Sayın Başkan,
biraz önce Komisyon Başkan Yardımcısı konuşurken şöyle bir ifade kullandı:
“Komisyonumuz, delilleri takdir etmiştir.” 
BAŞKAN – Efendim?
MAHMUT TANAL (İstanbul) - “Komisyonumuz
delilleri takdir etmiştir.” şeklinde bir ifade kullandı.
BAŞKAN – Evet… 
MAHMUT TANAL (İstanbul) - Siz de takdir
edersiniz, yılların hukukçususunuz, Meclis Soruşturma Komisyonu bir yargı
organı değil, siyasi bir organdır. Siyasi bir organın delilleri takdir etme
yetkisi yoktur. 
BAŞKAN – Siz ne için söz aldınız şimdi
Sayın Tanal, açıklama mı, sataşma mı, ne için? 
MAHMUT TANAL (İstanbul) - Tutanaklara
geçmesi açısından, yanlış bilgi verdi, doğru bilgiyi aktarma açısından
söylüyorum efendim. 
Teşekkür ederim. 
BAŞKAN – Teşekkür ederim Sayın Tanal. 
VII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Komisyonlardan Gelen Diğer İşler (Devam)
1.-
Isparta Milletvekili Süreyya Sadi Bilgiç ve 76 Milletvekilinin; Bazı Maddi
Menfaatler Karşılığında Bir Şahsın İran’a Altın İhracatı İşlerinde İmtiyaz
Sağladığı, Gana’dan Kaçak Yollarla Yurda Sokulmak İstendiği İddia Edilen 1,5
Ton Altınla İlgili Adli ve İdari Soruşturmaları Engelleyerek Altının Dubai’ye
Çıkışını Sağlamaya Çalıştığı ve Bu Eylemlerin Kaçakçılıkla Mücadele Kanunu’na
Muhalefet Oluşturduğu, Türk Ceza Kanunu’nun 204 ve 252’nci Maddelerine Uyduğu
İddiasıyla Ekonomi Eski Bakanı Mehmet Zafer Çağlayan; Bazı Maddi Menfaatler
Karşılığında Bir Şahsın Araçlarına Trafikte Emniyet Şeridini Kullanma İmtiyazı
Verdiği ve Söz Konusu Şahıs İçin Koruma Polisi Görevlendirdiği, Bu Şahısla
Birlikte Gözaltına Alınan Bazı Şüphelilerin ve Yakınlarının Yasaya Aykırı
Olarak İstisnai Yoldan Türk Vatandaşlığına Geçirilmesini Sağladığı, Bu Şahısla
İlgili Adli veya İstihbari Çalışma Yapılıp Yapılmadığının Araştırılması İçin
Talimat Verdiği, Bu Şahsın Usulsüzlükleri Hakkında Basında Çıkacak Haberlerin
Engellenmesi İçin Girişimde Bulunduğu ve Bu Eylemlerin Türk Ceza Kanunu’nun
204, 255, 252 ve 285’inci Maddelerine Uyduğu İddiasıyla İçişleri Eski Bakanı
Muammer Güler; Bazı Maddi Menfaatler Karşılığında Bir Şahsın Turizm Belgeli Bir
Otel Kiralama Girişimi ile Yakınlarına Vize Alınması İşleri İçin Aracılık
Ettiği, Bu Şahısla İlgili Bir Soruşturma Olup Olmadığı Yönünde İlgili Kurum ve
Kuruluşlarda Araştırma Yapılmasını Sağladığı, Bu Şahsın Faaliyetiyle İlgili
Basında Haber Yapılmasının Önlenmesi İçin Girişimlerde Bulunduğu ve Bu
Eylemlerin Türk Ceza Kanunu’nun 255 ve 252’nci Maddelerine Uyduğu İddiasıyla
Avrupa Birliği Eski Bakanı Egemen Bağış ile Bir Suç Örgütünün Yönetici ve
Üyelerinin Kendilerine Sağlanan ve Miktar ve Değeri Tespit Edilemeyen Bazı
Menfaatler Karşılığında Kişiye Özel İmtiyazlı İmar Planlarını Onaylattıkları,
İmar Planlarına Aykırı Olarak Yapılan Bazı Projelerin Usulsüzlüklerine Göz
Yumdukları ve Denetimlerden Sorunsuzca Geçmelerini Sağladıkları ve Bu
Eylemlerin Bir Kısmının Kendisinin Görevde Olduğu Sırada ve Onun Bilgisi Doğrultusunda
Gerçekleştirildiği, Ayrıca Bakanlıktan İş Alan Bazı Şirketlerin Yemek İşlerinin
Yakınlarının Ortağı Olduğu Şirketlere Verilmesi İçin Tavassut Ettiği ve Bu
Eylemlerin Türk Ceza Kanunu’nun 255 ve 257’nci Maddelerine Uyduğu İddiasıyla
Çevre ve Şehircilik Eski Bakanı Erdoğan Bayraktar Hakkında Anayasa’nın
100’üncü, İç Tüzük’ün 107 ve 108’inci Maddeleri Uyarınca Bir Meclis
Soruşturması Açılmasına İlişkin Önergesi ve Meclis Soruşturması Komisyonu
Raporu (9/8) (S.Sayısı: 681) (Devam)
BAŞKAN - Şimdi, şahısları adına
konuşacak olan milletvekillerini sırasıyla kürsüye davet edeceğim. 
İlk olarak, Konya Milletvekili Sayın
Mustafa Akış konuşacak.
Buyurun Sayın Akış.(AK PARTİ  sıralarından
alkışlar)
Süreniz on dakikadır. 
MUSTAFA AKIŞ (Konya) – Sayın Başkan,
değerli milletvekilleri; hepinizi saygıyla selamlıyorum.
Türkiye’nin en önemli ve tarihî
süreçlerinin yaşandığı böyle bir zaman diliminde çok önemli bir gündemi görüşen
ve tarihe de not düşecek olan Genel Kurlumuzun vereceği kararın ülkemize ve
milletimize hayırlar getirmesini temenni ediyorum. 
Hepinizin bildiği gibi, Meclis
Soruşturma Komisyonu İstanbul Cumhuriyet Başsavcılığının 2012’ye 120653 ve
2012’ye 125043 no.lu soruşturma dosyaları merkezinde olmak üzere 4 Sayın Bakan
hakkındaki iddiaları Anayasa ve Türkiye Büyük Millet Meclisi İçtüzüğü’ndeki
düzenlemelere göre soruşturmuş ve neticede Yüce Divana göndermeme yönünde karar
vermiştir. Önümüzdeki meselede doğru karar verebilmek için öncelikle İstanbul
Cumhuriyet Başsavcılığının 2012’ye 120653 no.lu yani 17 Aralık soruşturması
sırasında izlenen delil toplama yöntemine mercek tutmak gerekmektedir. 2007
yılında yapılan bir uyuşturucu operasyonu sırasında elde edilen telefon
görüşmelerinden hareketle birtakım şüphelerden ve 2008 yılında ise isimsiz bir
ihbar mektubu alındığından bahsedilmekte ve bunlar soruşturmanın dayanağı
olarak zikredilmektedir. Ancak ne yazık ki 2008 tarihinde gelişen bu hadiseler
üzerine 2012 yılına kadar yani dört yıl boyunca herhangi bir yasal işlem
yapılmamıştır. Soruşturma başlangıcında isimsiz e-mail ve faks ihbarlarında
şüphelilerle ilgili olarak telefon numaralarına kadar her türlü detay
bildirilmiştir. 1 Ağustos 2013 tarihli ihbarın yapıldığı IP adresinden daha
önce başka konularda 12 kez daha ihbar yollandığı bir vakıadır. İsimsiz ihbarların
kim tarafından yapıldığı dahi araştırılmaksızın soyut ihbarlar, içeriği doğru
deliller olarak kabul edilmiştir. Diğer taraftan ise isimsiz ihbarlar kısmen
kullanılmış kısmen ise göz ardı edilmiştir. İsimsiz ihbarlarda altın ihracı
meselesinin ucunda uyuşturucu baronları ve PKK olduğu ileri sürülmesine rağmen
bu husus hiç dikkate alınmamış, soyut olan iddialar arasında keyfî bir biçimde
ayrıma gidilmiştir. Bir diğer dikkat çekici husus ise kolluğun soruşturmaya
başlamak için savcıya haber vermesi gerekirken bunu yapmayıp tespit edilemeyen
bir süreden sonra durumu Başsavcılığa bildirmesidir. Nitekim, 18 Temmuz 2012
tarihli isimsiz ihbardan soruşturmanın başlangıç tarihi olan 13 Eylül 2012
tarihine kadar neden beklendiği ve o arada ne yapıldığı belirsizdir. 
Dosyadaki bir
diğer çarpıklık ise, CMK’ya göre son araç niteliğindeki koruma tedbirlerinin
baştan uygulanarak ve sürekli uzatılarak keyfî biçimde sonsuz ve süresiz
iletişimin tespiti ve teknik takibi uygulamasıdır. 
Ayrıca, daha da
ilginci, soruşturma dosyasında İstanbul 34. Sulh Ceza Mahkemesi tarafından, 9
Temmuz 2013 tarihli kararda, beş gün öncesinden, 4 Temmuz 2013 tarihinden
itibaren iletişimin tespiti kararı verilerek geçmiş tarihli denetleme kararı
dahi verilebilmiştir. İki yıllık zaman dilimi içerisinde tanıklıktan çekinme
hakkı olduğu için kaydedilmesi yasak olan kişilerle iletişimler de dâhil her
türlü görüşme kaydedilmiş, ardından da bu kişilerin de şüpheli olduğu
gerekçesiyle haklarında dinleme kararı alınmıştır. Dinleme kararı alınanlardan
sadece 32 tanesi şüpheli olarak zikredilmiş, ancak, buna karşın, 100’den fazla
kişi hakkında 300’den fazla numara için dinleme kararı alınmıştır. 
Ceza
yargılamasında, maddi gerçeğe ulaşmak amacıyla, hukuk kurallarına aykırı,
sınırsız yöntemler izlenemez. Hukuka aykırı delil kavramı sadece hukuka aykırı
elde edilen ilk delili değil, bu delil vasıtasıyla elde edilen diğer delilleri
de kapsar. Delillerin toplanmasında izlenen hukuka aykırı yöntem İstanbul
Cumhuriyet Başsavcılığının 2012/125043 no.lu soruşturmasında, yani 25 Aralık
soruşturmasında da aynen tekrarlanmıştır. Yine isimsiz soyut ihbarlar, yine bu
ihbarlara dayanarak alınan hukuksuz iletişimin tespiti kararları anılan
soruşturmada da cereyan etmiştir. 
Ayrıca, İstanbul
Cumhuriyet Başsavcılığının her iki soruşturması hakkında da kovuşturmaya yer
olmadığı kararları verilmiş ve bu kararlar kesinleşmiştir. Kesinleşen
“kovuşturmaya yer olmadığı” kararları incelendiğinde, maddi hukuk bakımından bu
kararların temas ettiği hususlar ile Soruşturma Komisyonumuzun incelediği
hususlar aynı konulardır. O hâlde, kesinleşen bu kararların hukuken etkisi
düşünülerek karar verilmelidir. Belki usuli açıdan bu kararlar bağlayıcı olarak
adlandırılmayabilir ancak kararların içeriğindeki maddi hukuka ilişkin
tespitler bağlayıcıdır ve dikkatle irdelenmelidir. 
Değerli milletvekilleri, Soruşturma
Komisyonunun ve bugünkü Genel Kurul gündeminin konusu kamuoyunun da ilgiyle
takip ettiği 17 Aralık ve 25 Aralık süreçleridir. Peki, nedir 17-25 Aralık?
17-25 Aralık, soruşturmayı başlatanlar ve onun propagandacılarının iddia ettiği
gibi masum bir yolsuzluk soruşturması ve bir şeffaflaşma gayreti midir, yoksa
siyaseti dizayn etme, algı yaratma, psikolojik bir harekât ve devamında millî
iradeye ve onun seçtiği Hükûmetine bir darbe teşebbüsü müdür? Türkiye’de on iki
yıldır ortaya konan cesaret neticesi, küresel akıl tarafından daha önce 27
Mayısta, 12 Martta, 12 Eylülde ve 28 Şubatta kusursuz işletilen sistem artık
çalıştırılamaz hâldedir. 17-25 Aralık da tıpkı 27 Nisan Muhtırası, kapatma
davası, Cumhurbaşkanlığı seçimi, 7 Şubat MİT kalkışması, Gezi gericiliği gibi
aynı şekilde çalıştırılamamış ve milletin kendi iradesine sahip çıkması
neticesi akim kalmış bir darbe teşebbüsüdür. 
(İstanbul
Milletvekili İhsan Özkes "‘Hırsızlık yapan kızım Fatıma da olsa mutlaka
cezalandırırdım.’ Hz Muhammed" yazılı pankartı kaldırdı)
MUSTAFA AKIŞ (Devamla) – Paralel örgüt,
hiç kimsenin, muhalefetin dahi şek ve şüphesi yoktur ki 17-25 Aralığın
mimarıdır. 17-25 Aralıkta gerçekleşen operasyonun arka planını inkâr etmek için
ya siyaseten kör ya da bu operasyonun bizzat uygulayıcısı olmak gerekir.
Karşımızda masum bir polisiye operasyon yoktur. Karşımızda başka bir savaş
için, hem de taşeron sıfatıyla yürüttükleri bir savaş için, günlerce, aylarca,
yıllarca mühimmat biriktiren bir yapı vardır. 17-25 Aralık yolsuzluk
iddialarının siyasete karşı kullanılan silahta susturucu vazifesinden başka bir
anlamı yoktur. 
Değerli milletvekilleri, Türkiye’de
vesayetin sözcüsü ve aklı hiç değişmemektedir. Nasıl ki 27 Mayıs itibarsızlaştırma
ve yolsuzluk algısı üzerinden ve “Kaçarken yakalandı.” algısı üzerinden
çalıştırılmışsa 17-25 Aralık da aynı şekilde itibarsızlaştırma ve kaçtı,
kaçacak algısı üzerinden yönetilmeye çalışılmıştır. Paralel örgütün kurşun
askerlerine dönüşenlerin ısrarla yargı koridorlarına hapsetmek istediği ve
meseleye sadece bu zaviyeden bakmamızı salık verdikleri şekliyle 17-25 Aralığa
bakmamız mümkün değildir. 17-25 Aralıkta yargının omzundan meşru siyasete ateş
edilmiştir. 17-25 Aralık, hukuki bir sonuç alma gayreti değil, siyasi bir sonuç
alma gayretidir. 17-25 Aralık, 7 Şubat MİT kalkışmasından ve oradan
Cumhurbaşkanımıza yürünerek, ona doğru yürünmesinden asla bağımsız
değerlendirilemez. 17-25 Aralık, Türkiye’yi dünyaya teröre destek veren ülke
olarak tanıtmak için sadece yardım değil, ülkenin egemenlik haklarını da
üzerinde taşıyan MİT tırlarının durdurulmasından asla ayrı değildir. 17-25
Aralık, Dışişlerindeki özel toplantının dinlenmesinden ve servis edilmesinden
ayrı değildir. 17-25 Aralık, Başbakanın çalışma ofisine böcek konulmasından
ayrı değildir. 17-25 Aralık, hemen akabinde sosyal medya üzerinden piyasaya
sürülen montaj ses kayıtlarından ayrı değildir. 17-25 Aralık, bir savcı
müsveddesinin kasıla kasıla “Bu devletin sahibi biziz.” edasıyla emniyeti
basmasından ve emniyet güçlerine hukuksuz fezleke dayatmasından ayrı değildir.
(AK PARTİ sıralarından “Bravo” sesleri) 17-25 Aralık, savcının adliye önünde
basın bildirisi dağıtacak kadar marjinalleşmesinden, taraf olmasından ve onun
kin ve öfkesinden ayrı değildir. 17-25 Aralık, HSYK’nın kamuoyuna açıkladığı,
siyaseti hedef alan bildirisinden de ayrı değildir. 17-25 Aralık, ortaya çıkan
binlerce dinleme dosyalarından ayrı, müstakil bir soruşturma değildir. 
İşte 17-25
Aralığı bu süreçlerle birlikte değerlendirmemiz gerekmektedir. Bu süreçlerle,
bu yaşananlarla 17-25 Aralığı ayrı tutmak siyasete ve millî iradeye karşı
yapılan tüm bu müdahaleleri himaye etmek ve meşrulaştırmak anlamına gelecektir.

Bununla
birlikte, Soruşturma Komisyonu çalışmaları çarşaf çarşaf medyaya servis
edilerek suç işlenmiştir. Medya üzerinden yine toplantı tutanakları
cımbızlanarak bir algı oluşturulmaya ve Komisyon baskı altına alınmaya
çalışılmıştır. Bu algı çabasının biraz önce açıkladığım gibi 17-25 Aralık
günlerinde yapılmak istenenden hiçbir farkı yoktur. O zaman yapılan siyasi
mühendislikle Komisyon tutanakları sızdırılarak yapılan siyasi mühendislik
arasında hiçbir fark yoktur. Her iki zaman diliminde de yapılanlar, kamuoyu
nezdinde peşinen mahkûm etme gayretidir. 
Sayın Başkanım,
değerli milletvekilleri; siyasetçinin verdiği kararlar hayattan, ülke
gündeminden uzak kararlar olursa bu kararlar toplum zemininde anlamlı kararlar
hâline dönüşemezler. Biraz önce anlattığım hususlar apaçık bir gerçeklik olarak
karşımızda durmaktadır. Bu gerçekliklere gözümüzü kapatarak karar vermek mümkün
değildir. Millet iradesini hedef alanların yaptıklarını ve bunun yanında
sayılan birçok hukuka aykırılığı meşrulaştırmamız ve ima etmemiz doğru
değildir.
Hepinizi saygıyla selamlıyorum. (AK
PARTİ sıralarından alkışlar)
BAŞKAN – Teşekkür ederim.
İkinci konuşmacı İstanbul Milletvekili
Sayın Ali Özgündüz.
Buyurun Sayın Özgündüz. (CHP
sıralarından alkışlar)
Süreniz on dakikadır.
ALİ ÖZGÜNDÜZ (İstanbul) – Sayın Başkan,
yüce Meclisin saygıdeğer üyeleri; sözlerime başlarken hepinizi saygıyla
selamlıyorum. 
Değerli arkadaşlar, evet, nihayet o gün
geldi. “Son söz milletin.” diyorsunuz ya, milletin temsilcileri bugün bir karar
verecek. Yaklaşık bir yıldır ülkemizin gündemini işgal eden bu 4 bakanınızla,
şüpheli bakanlarla ilgili hazırlanan bu rapor bugün oylanacak. Bu raporu tabii
ne kadar okudunuz, yine bu raporun dayanakları olan belgeleri -Mecliste, Meclis
Başkanı biliyorsunuz incelemeye açtı- incelediniz mi bilmiyorum ancak ben bu
raporu okudum, notlarımı aldım, özellikle iktidar partisine mensup arkadaşların
niçin Yüce Divana sevk edilmemesi gerektiği yönündeki kanaatlerini öğrenmeye
çalıştım. Aslında, ifadelere baktığımda, Soruşturma Komisyonu çalışırken,
sizin, AKP’nin bir kısım Komisyon üyelerinin sordukları sorulardan gerçeğe
ulaşma niyeti ve gayreti olduğunu düşünerek umutlanmıştım ancak ne yazık ki
öyle olmadı. 2 arkadaşınız konuştu. 2 arkadaşınız konuşmasında, temel olarak
İstanbul Başsavcılığının verdiği takipsizlik kararına atıfta bulunarak “Efendim,
savcılık bu soruşturmaya başlarken telefon dinlemeleriyle başladı. Telefon
dinlemeleri de en son çare olarak oraya gidilmesi gerekirken baştan gidildi. Bu
nedenle de biz telefon dinlemelerini delil kabul etmedik.” İkinci argüman:
“Bakanlarla çocukları arasındaki görüşmeler CMK 135’e göre tanıklıktan çekinme
hakkı olanların görüşmeleridir, bu da delil olamaz.” dediler. Son konuşmacınız
da bir başka argüman daha kullandı. İşte, bu paralel yapı, yine her zaman
olduğu gibi darbe marbe… Dikkatinizi çekiyorum, özellikle vicdanlarınıza
sesleniyorum: Dikkat edin, vakıayı inkâr eden yok arkadaşlar yani saati inkâr
eden yok. Zaten Bakan da inkâr etmiyor. “Ben bu saati aldım.” E, “Mal
bildiriminde olaydan sonra bulundum, Rıza’ya da parasını ödedim.” Nasıl ödedin?
“Bir otelin bu belgesiyle -bu Komisyon raporunda, burada var, bunun içinde-
bununla ödedim.” diyor. Efendim, “Saat bedeli 240 bin euro Zafer Çağlayan’dan
teslim aldım.” Meşhur iş adamı Rıza Sarraf. 
Arkadaşlar, bakın, bizim arkadaşlarımız
en azından bu belgenin incelenmesini istediler. Bu yazı ne zaman yazıldı? Yazı
yaşı, grafolojik inceleme. İki: Bu el yazısı kimin el yazısı? Bu istendi. Bu
bile yapılmadı. Bu alınmış mı, vakıa var mı? Var, bunu sunuyor. Amiyane
tabirle, argo tabirle, affınıza sığınırım, yerseniz. Komisyon yemiş ama siz
yiyecek misiniz, bilmiyorum. 
Yine bakanın kardeşine Bank Asya’dan
-paralel yapı diyorsunuz ya, sizi devirmek istediler- 2 milyon 465 bin lira
havale var mı? Var. İnkâr eden var mı? Yok. Bakanınız kabul ediyor mu? Evet.
“Bu nereden çıktı arkadaş, bu 2 milyon 465 bin liranın kaynağı nedir?” diyoruz.
“Efendim, işte, düğünde takılan takıları bozdurduk, buna karşılık kardeşimin
hesabına gitti, oradan da benim hesabıma geçti.” Sabit mi? Sabit. Bakın, bunu
demek istiyorum. Yani delil sadece telefon “tape”leri değil ki arkadaşlar.
Nerede bozdurmuşsun? Efendim, Simay Altın, belge 31/10/2012. Kaan Çağlayan’ın
düğününde mi takıldı bu takılar? Eğer onu öğrenmek istiyorsanız oğlunun düğünü
12/04/2013, arkadaşlar. Efendim, 2 milyon 465 bin lira. Peki, ne diyor bu
belge? 24 ayar 25 kilogram altın. Arkadaşlar, Allah aşkına, takı 24 ayar mıdır?
24 ayar altın saf altındır, külçedir. Siz kimi kandırıyorsunuz? Siz milletle
dalga mı geçiyorsunuz? (CHP sıralarından alkışlar) Yani, Ziya Paşa’nın dediği
gibi, “Siz herkesi kör, âlemi sersem mi sanırsınız?” Milletin aklıyla dalga mı
geçiyorsunuz Komisyon? 
Efendim, darbe
marbe… Arkadaşlar, başlangıcı 2007 mi bu olayın? 2007 tarihinde İstanbul
Başsavcılığının 2007/1258 sayılı soruşturma dosyasıyla Edirne Emniyet Müdürlüğü
Kaçakçılık Organize Suçlar Şube Müdürlüğünün yaptığı teknik takip, dinlemeler
sırasında Emniyet Müdürü kimdi Edirne’de? Hanefi Avcı. Hanefi Avcı paralelci
mi, sizi mi devirmek istedi? Hanefi Avcı kitap yazdı diye içeri tıkılmadı mı?
Arkadaşlar, 2008 MASAK raporu… MASAK kime bağlı? Maliye Bakanı Mehmet Şimşek’e
bağlı değil mi? Mehmet Şimşek sizin bakanınız, paralelci mi, Hükûmetine darbe
mi yapmak istedi? Çünkü, diyor ki: “Kaynağı belli olmayan bu paraların mutlaka
araştırılması, polisiye teknik takiple ortaya çıkarılması gerekir.”
2010,
arkadaşlar, Rusya’ya giden, İstanbul’dan Moskova’ya giden bir uçakta 3’ü
Azerbaycan, 1’i İran yurttaşı 4 kişinin bavul ve sırt çantalarında 14,5 milyon
dolar, 4 milyon euro ele geçiriyor Rus makamları ve konuyla ilgili soruşturma
başlatıyor. Rus makamları INTERPOL aracılığıyla bizim polisi uyarıyor, emniyeti
uyarıyor. Rusya polisi paralelci mi, Putin paralelci mi, sizi mi devirmek
istiyor? 
Arkadaşlar,
2011’e geliyoruz, 6/6/2011, seçimlerden altı gün önce. O zaman kuvvetle
muhtemel bağımsız İçişleri Bakanı var, seçim Hükûmetinin İçişleri Bakanı. Kim?
Osman Güneş. Şu anda yine bakan yardımcısı mı, müsteşar mı bilmiyorum?
LEVENT GÖK (Ankara) – Müsteşar. 
ALİ ÖZGÜNDÜZ (Devamla) – Müsteşar.
Paralelci mi arkadaşlar, sizi devirmek
mi istiyor Osman Güneş? Onun döneminde, Emniyet Genel Müdürlüğü, dikkat edin
İstanbul Emniyet Müdürlüğü değil, Emniyet Genel Müdürlüğü Kaçakçılık Organize
Suçlarla Mücadele Daire Başkanının 6/6/2011 tarihli raporu var. Efendim, burada
diyor ki: “Bu konunun mutlaka araştırılması lazım.”
Dolayısıyla, bütün bunlar toplanıyor;
MASAK raporu, İstanbul Emniyet Müdürlüğüne yazılan ihbarlar, Emniyet Genel
Müdürlüğünün raporu, Rusya makamlarından gelen ihbarlar, bütün bunlar
toplanıyor, İstanbul başsavcılığına polis tarafından, Mali Suçlar Şube
Müdürlüğü tarafından bildiriliyor. Bunun üzerine, İstanbul 5. Sulh Ceza
Mahkemesi, bakın, 13/9’da savcılığa intikal ediyor, 17/9’da -orada da
yanıltıyor arkadaşlarınız sizi- teknik takip ve dinleme kararı alınıyor. Yani,
teknik takip ve dinleme kararı için yeterli deliller var, yeterli emare var,
bunun üzerine mahkeme karar veriyor. 
İki: Komisyon, mahkemenin kararını
tartışamaz arkadaşlar. Bu Komisyon bir ön soruşturma yapıyor, bu Komisyon
mahkeme değil. Komisyon raporuna baktığınız zaman, okuduysanız, diyor ki:
“Suçun unsurları oluşmadığından dolayı…” Değerli arkadaşlar, “Suçun unsurları
oluşmadı.” diyemez. 
Değerli arkadaşlar, geçmişte, Özal
döneminde İsmail Özdağlar vakası vardır. İsmail Özdağlar’ın bir rüşvet olayı
Özal’a intikal ediyor, Allah rahmet eylesin, ruhu şad olsun. Özal, Adnan
Kahveci’yi görevlendiriyor bu işle ilgili olarak, Allah ona da rahmet etsin.
Adnan Kahveci ses kaydını alıyor, Özal’a getiriyor. Siz Özal’ın devamı olmakla
övünüyorsunuz ya, siyasi mirasçısı olmakla, Özal ne diyor biliyor musunuz
arkadaşlar: “Teyp bandı bana gelmişti, dinledim. Üzerinde bir hafta düşündüm.
Hadiseyi 4 kişi biliyordu: Uğur Mengenecioğlu -yani parayı veren- İsmail
Özdağlar, Adnan Kahveci ve ben. Hadiseyi ortaya çıkarıp çıkarmamayı çok
düşündüm, sonunda hukuk ve namus mantığı galip geldi. Bana ve partime ne
gelecekse gelsin, bunu ortaya çıkaracağım.” dedim. Siz Özal’ın siyasi mirasçısı
mısınız? İşte Özal’ın tavrı bu, sizden de bunu bekliyoruz. (CHP sıralarından
alkışlar)
Değerli arkadaşlar, süre tabii
yetmiyor, çok şey anlatmak lazım. Son olarak Peygamber Efendimiz’in bir sözüyle
bitirmek istiyorum. Soruyorlar: “Ya Resulullah, kıyamet günü kim pişmanlık
duyacak?” Diyor ki: “Ahiretlerini dünyaları için feda edenlerdir, bunlar pişman
olacak.” “Daha fazla pişmanlık duyacak var mı Ya Resulullah?” “Evet, vardır.
Ahiretlerini başkalarının dünyası için feda edenler olacaktır.” (CHP
sıralarından alkışlar) 
Sizden rica ediyorum, Allah’tan korkun.
Kıyamet gününe inanıyorsanız, hesap gününe inanıyorsanız ahiretinizi
başkalarının dünyası için feda etmeyin diyorum, Genel Kurulu saygıyla
selamlıyorum. (CHP ve MHP sıralarından alkışlar)
BAŞKAN – Teşekkür ederim Sayın
Özgündüz.
Üçüncü konuşmacımız Sayın Faruk Bal,
Konya Milletvekili. 
Buyurun. (MHP sıralarından alkışlar)
FARUK BAL (Konya) – Sayın Başkan,
değerli milletvekilleri; bugün vicdan muhasebesi mi, vicdan kelepçesi mi
sorularına cevap verebileceğimiz tarihî bir konuyu görüşeceğiz. Eski Bakanlar
Zafer Çağlayan, Muammer Güler, Egemen Bağış ve Erdoğan Bayraktar’ın 17-25
Aralıkta ortaya çıkmış olan yolsuzluk ve cumhuriyet tarihinde görülmemiş
boyutta… 
YUSUF HALAÇOĞLU (Kayseri) – Sayın
Başkan, müdahale eder misiniz, uğultu var. 
BAŞKAN – Sayın Bal, bir dakika. 
Sayın milletvekilleri, konuşmacıyı
dinlemek istiyorum, sayın milletvekilleri dinlemek istiyor. Lütfen bu
talebimize hassasiyetle karşılık verir misiniz! Lütfen… 
FARUK BAL (Konya) – Sayın Başkan,
süremi başa alın lütfen. 
BAŞKAN – Sürenize ekleyeceğim. 
Buyurun. 
FARUK BAL (Konya) – Evet, cumhuriyet
tarihinde görülmemiş boyutta, “asrın yolsuzluğu” olarak ifade edilen, İran’dan
gelen bir çocuğun 4 bakanı emri altına alması, tahakküm altına almasıyla
ilgili, büyük yolsuzluk operasyonuyla ilgili Komisyon raporunu görüşeceğiz.
Biraz önce Komisyon adına Komisyon Başkan Vekilini dikkatle dinledik. Ben
sizlerle bu Komisyonun başlangıcı nasıl olmuştur ve nasıl çalışmıştır,
arkasından da raporu irdeleyen düşüncelerimi paylaşmak istiyorum.
Değerli arkadaşlarım, 5 Mayısta
Komisyon kuruldu AKP'nin bu önergesi üzerine. İddia, bu 4 sayın bakanın
yolsuzluk, rüşvet, kara para aklama gibi akla ziyan olan suçlarından dolayı.
Tam altmış dört gün AKP bu Komisyonu çalıştırmadı, üye vermedi. 9 Temmuz
tarihine geldiğimizde Komisyona üye veren AKP'nin üyeleri arasından kura
çekilecekti ama iki gün önce şu kulislerde “Bu Komisyonun Başkanı Hakkı Köylü
olacaktır.” diye basın mensupları konuştu, ben duydum, herkes duydu. Hakikaten,
Sayın Başkan kurayı çekerken şaşırdı, ilk isim Hakkı Köylü’nün ismi çıktı, hatta
“Bunu mu çekeceğim?” diyerek bir de tereddütlü ifadede bulundu. Hakkı Köylü’ye
sordular: “Siz seçildiniz.”, “Üç aşağı beş yukarı biliyordum.” dedi. Demek ki
işe şaibeyle başlanıldı. 
Şaibe devam etti. Tam elli dört gün…
Dosyalar İstanbul Savcılığına gönderildi. Niçin? Dizi pusulası yaptırmak üzere.
Değerli arkadaşlarım, bu Komisyon Bakanlar Kurulunun tüm yetkilerini haizdir.
Dizi pusulasının profesörünü bulur, dizi pusulası yaptırır ama amaç o değil.
Amaç delilleri bulmuş olan savcılar, polisler uzaklaştırıldı, yerine biat
etmiş, emre amade savcılar getirildi bu dosyaların yeniden dizayn edilmesi
için. Evet, basından elde ettiğimiz bilgiye göre 33 dosya dizi pusulası için
gitti, 11 klasör geldi. Geriye kalan dosyaların içerisinde ne vardı, niçin
İstanbul’da kaldı? Bu ikinci şüphe. Değerli arkadaşlarım, şüpheler devam ederek
gidiyor. 
Bu Komisyon ön toplantı yaptı. Bu
toplantılarda Komisyon Başkanı şüpheli bakanlara ücretsiz avukatlık yaptı. Bu
Komisyon Başkanı bu toplantılarda kendisine “İfade vereceğim.” diyen şahitleri,
şikâyetçileri davet etmedi, dinlemedi. Zülfüyâre dokunmayacak şahitler geldi,
onların ifadeleri alındı, güya deliller böylece toplanmış oldu. Delil melil
toplanmadı çünkü biraz önce ifade ettiğiniz raporu açıklayan arkadaşımızın
beyanına göre ”Delil yok.” diyor. Ben şimdi size gösteriyorum, 701 sayfalık
Milliyetçi Hareket Partisi üyesinin vermiş olduğu listenin 635’inci sayfasında
alınmış rüşvetlerin listesi var Excel dökümünde. “Delil yok.” deniliyor. Peki,
bakanın çocuğunun yatak odasında 7 tane kasanın bulunduğu televizyon
görüntülerinden ortaya çıkmadı mı? Görmediniz mi siz? Delil değil mi bu? Sayın
o zamanın Başbakanı “Oğlum, bu paraları sıfırla, ne var sende?” dediğinde,
“Benim bir şeyim yok, senin paraların var, kasalarda duruyor.” dediği olay
delil değil mi? Rüşvet saat delil değil mi? Rüşvet piyano delil değil mi?
Erdoğan Bayraktar’ın “Ben ne yaptıysam Başbakanın talimatı üzerine yaptım, önce
o ifade etsin, önce o istifa etsin.” demesi delil değil mi? Bavullarla, sırt
çantalarıyla, taksi bagajlarında taşınan rüşvet paraları, eurolar, dolarlar
delil değil mi? Bakanların, çocuklarıyla yapmış olduğu konuşmalar delil değil
mi? Bunlara “Delil yok.” diyorlar. Evet, bunlar birer delildir, vicdanı
olanlara delildir. (MHP ve CHP sıralarından alkışlar) Evet, bunlar Yüce Divan’a
sevk meselesidir, sevk etmek isteyen iman ehli olan insanlar için birer
delildir.
Değerli arkadaşlarım, Komisyon
Başkanının yaptığı ikinci iş. Zaten gizlilik içinde, resmen bir şey bilmemeniz
lazım ama Komisyon üyelerine haber vermeden yayın yasağı konuldu. Millet bir
şeyi görmeyecek, duymayacak. E, millet görmeyecek de yukarıda Cenab-ı Zülcelâl
de mi görmeyecek, o da mı bilmeyecek. Elbette ki her şeyi gören odur, elbette
ki her şeyi bilen odur.
Değerli arkadaşlarım, bu Komisyonun
çalışması öyle zamanlandı ki delilleri elde etmiş olan polisler jimnastik
yaptırılıp Türkiye'nin dört bir tarafına sürüldü. Delilleri elde etmiş olan
savcılar jimnastik yaptırılıp Türkiye'nin dört bir tarafına sürüldü, ellerinden
dosyalar alındı, onların yerine, biat edecek; onların yerine, talimatı yerine
getirecek insanlar getirildi. Mızrağı çuvala sığdırmaya çalıştılar. Kanunla
delilleri yok ettiler, suç olan işlemleri, suç olan fiileri kanunla, torba
kanunlarla, İnternet kanunlarıyla suç olmaktan çıkardınız. Suç olmaktan çıkmış
olmasına rağmen bunlar, milletin vicdanında suç olarak kalmayacak mı? Elbette
ki milletin vicdanında bunlar birer suçtur ve suç olarak kalmaya devam
edecektir.
Değerli arkadaşlarım, bütün bunları
toparladığımız zaman ortaya çıkmış olan milyon dolarlar, milyon eurolar,
ayakkabı kutularından fışkıran, sırt çantalarından fışkıran, taksi
bagajlarından fışkıran, bavullardan fışkıran ve televizyon ekranlarından
hepimizin gördüğü konuşmaları, “tape”leri hepimizin gördüğü hadiseler ortaya
bir şey koyuyor. Ortaya koyduğu şey, üç ayrı alanda değerlendirdiğimiz zaman
dinen bunlar haramdır, günahtır; ahlaken bunlar ayıptır, kanunen bunlar suçtur.
Bunun üçünden de kurtulmanın yolu vardır. Dinen gereğini yapacaksın, tövbe
edeceksin, istiğfar edeceksin, bir daha yapmamak üzere nedametini Cenab-ı
Zülcelâl’e beyan edeceksin. Ahlaken yapman gereken arlı bir davranış vardır.
Madem ki sana millet bir mührü emanet etmiş, arlı bir şekilde bu mührü teslim
edeceksin, yani istifa edeceksin. Kanunen bunun çaresi vardır. Kanunen bunun
çaresi de gidip bağımsız ve tarafsız bir yargı organında yargılanacaksın. Bu
sayın bakanlarla ilgi yargılanacak yer belli, Yüce Divan. “Biz güvenmiyoruz.”
Bunun 17 üyesinin 12’sini sizin Hükûmetiniz atadı. Siz kendi atadığınız sayın
Anayasa Mahkemesi üyelerine güvenmeyeceksiniz de bu millet binlerce, yüz
binlerce davalardan aldığı mahkûmiyetlerde kime güvenecek? Kime güvenecek?
Dolayısıyla, böyle bir güvensizlik duygusu Yüce Divana gitmemek için bir neden
teşkil etmemelidir, etmeyecektir. 
Değerli arkadaşlarım, bu çerçeve
içerisinde, sizin vicdanınıza hitap etmek istiyorum. Elbette ki Cenab-ı Allah
insanları diğer mahlukatlardan farklı yaratmıştır, akıl, fikir, vicdan
vermiştir eğri ile doğruyu ayırabilsin diye. 
Onun içindir ki Cenab-ı Zülcelâl Nisa
Suresi’nin 58’inci ayetinde buyuruyor: “Allah size adaletle hükmetmenizi
emreder. Allah size ne güzel öğütler veriyor. Şüphesiz Allah her şeyi
işitmekte, her şeyi görmekte.” Bütün bunları da millet gördü, elbette Cenab-ı
Zülcelâl görmüştür. 
Yine, Maide Suresi’nin 8’inci ayetinde:
“Ey iman edenler! Allah için hakkı ayakta tutun. Adaletle şahitlik eden
kimselerden olun. Herhangi bir topluluğa duyduğunuz kin sizi adaletsiz
davranmaya itmesin. Adaletli olun. Bu, takvaya daha uygundur. Allah’tan korkun,
şüphesiz Allah yaptıklarınızdan haberdardır.”
Yine, Nisa Suresi’nin 135’inci
ayetinde: “Ey iman edenler! Kendinizin veya anne-babanızın veya akrabalarınızın
aleyhine de olsa adaletten asla ayrılmayın. Allah için şahitlik edenlerden olun.
Öyleyse siz hislerinize uyup adaletten sapar veya üzerinize düşeni yapmaktan
geri durursanız bilin ki Allah yaptığınız her şeyden haberdardır.”
Değerli arkadaşlarım, en son:
“Haksızlık karşısında susan dilsiz şeytandır.”
Ben, Adalet ve Kalkınma Partisinin
Komisyondaki 9 tane üyesinin vicdanına vurulan kelepçenin burada çözüleceğini,
AKP Grubuna mensup milletvekili arkadaşlarımızın vicdanlarının sesini
dinleyeceğini düşünüyor, öyle umuyorum. Bu hoş kubbede hoş bir seda
bırakacaklarına inanmak istiyorum. Hepimiz gelip geçiciyiz. Her canlı ölümü
tadacaktır. Bu koltuklarda oturan milletvekillerinin de hepsi, hepimiz bir gün
bu koltukları terk edeceğiz. Yeter ki gök kubbede hoş bir seda bırakalım diyor,
hepinizi saygıyla selamlıyorum. (MHP ve CHP sıralarından alkışlar) 
BAŞKAN – Teşekkür ederim.
IX.-
OTURUM BAŞKANLARININ KONUŞMALARI
1.- Oturum
Başkanı TBMM Başkan Vekili Ayşe Nur Bahçekapılı'nın, Konya Milletvekili Faruk
Bal’ın (9/8) esas numaralı Meclis Soruşturması Komisyonu Raporu üzerinde şahsı
adına yaptığı konuşmasındaki bazı ifadelerine ilişkin konuşması
BAŞKAN - Bir açıklama yapmam gerekiyor:
Meclis soruşturması için kurulan komisyonun üye seçimlerini tesadüfen benim
başkanlığını yaptığım bir Genel Kurulda gerçekleştirdik. Burada bütün
milletvekili arkadaşlarımız, grup başkan vekilleri ve kâtip üyeler
bulunmaktaydı. Genel Kurulun huzurunda bu oluşturmayı gerçekleştirdik.
Dolayısıyla bizim Divan olarak bu konuda sayın konuşmacının belirttiği
eleştirileri haklı görmüyorum. 
Bunu belirtmek istedim. Teşekkür ederim.
FARUK BAL (Konya) – Sayın Başkan… 
OKTAY VURAL (İzmir) – Sayın Başkan,
şimdi efendim…
BAŞKAN – Sayın Faruk Bal… Sayın Bal’a
vereceğim söz.
OKTAY VURAL (İzmir) – Sayın Faruk Bal…
BAŞKAN – Ona vereceğim söz.
OKTAY VURAL (İzmir) – Hayır efendim,
ben bir şey söyleyeyim, ondan sonra Sayın Faruk Bal.
BAŞKAN – Buyurun.
OKTAY VURAL (İzmir) – Efendim, bununla
ilgili komisyon toplantısı yapıldığı zaman kura çekme sırasında zatıaliniz
vardınız. Zatıaliniz bunu çektiği zaman orada doğrudan doğruya -bununla ilgili
videosu da var- “Bu mu? Bu mu?” diye ifadeniz var. Dolayısıyla…
BAŞKAN – Ne demek “Bu mu? Bu mu?”
OKTAY VURAL (İzmir) – Evet. İsterseniz…
BAŞKAN – Tamam, ben tartışma açmak
istemiyorum.
OKTAY VURAL (İzmir) – Efendim,
tartışmayı açalım.
BAŞKAN – Peki, siz öyle değerlendirin. 
OKTAY VURAL (İzmir) – Açalım…
BAŞKAN - Tamam, peki.
OKTAY VURAL (İzmir) – Yani burada “Bu
mu, bu mu?” diye sorduğunuz kimdi? “Bu mu, bu mu?” derken kimi okuyacağınız
konusunda, bir tereddüde düştüğünüz konusunda bir kanaat edinmediğimizi
sanabilir misiniz?
BAŞKAN – Siz o kanaati edinmişsiniz.
Ben buradaki kâtip üyelerle birlikte o seçimi gereği gibi yaptığımı
düşünüyorum.
Teşekkür ederim.
AHMET AYDIN (Adıyaman) – Efendim, o
görüntüleri inceleyelim.
BAŞKAN - Dördüncü konuşmacı Batman Milletvekili
Sayın Bengi Yıldız.
Buyurun.
FARUK BAL (Konya) – Sayın Başkan,
benimle ilgili…
BAŞKAN – Söz verdim, çağırdım
konuşmacıyı.
Bengi Yıldız…
FARUK BAL (Konya) - Efendim, benim
konuşmamı zatıaliniz değerlendirdiniz. Sataşma nedeniyle söz istiyorum ve sizin…
OKTAY VURAL (İzmir) – Evet.
BAŞKAN – Ben size sataşmadım; sadece
size, söylediğinize “Biz de böyle bir şey yaptık.” dedim. 
FARUK BAL (Konya) – Efendim, niçin korkuyorsunuz?
Sayın Başkan, ben sizin görüntünüzü ortaya koyacağım.
BAŞKAN - Tamam, Sayın Bengi Yıldız
konuşsun, size söz vereceğim sonra.
Buyurun.
BENGİ YILDIZ (Batman) – Ben bu
tartışmanın içerisinde konuşmam Sayın Başkan.
FARUK BAL (Konya) – Sayın Başkanım,
lütfen…
BAŞKAN – Hayır, size söz vermedim.
Bengi Yıldız’ın ismini okudum, şimdi ona söz vereceğim, sonra sizin talebinizi
değerlendireceğim. Lütfen…
FARUK BAL (Konya) – Sayın Başkan, hayır
efendim, bana söz vereceksiniz.
BAŞKAN – Sayın Bal… 
FARUK BAL (Konya) – Hayır efendim, beni
değerlendireceksiniz.
OKTAY VURAL (İzmir) – Efendim, görüntüsü
var. “Bu mu, bu mu?” diye… Kimi seçtiniz orada? Nereden çıktığını biliyoruz.
BAŞKAN – Sayın Bal…
FARUK BAL (Konya) – Siz benim şahsımla
ilgili bir beyanda bulundunuz. Gerçek dışı bir beyanda bulundunuz. Ben sizin
konuşmanızı millete göstereceğim. 
BAŞKAN – Sayın Bal, lütfen… 
FARUK BAL (Konya) – Efendim, lütfeni
filan yok bunun.
BAŞKAN - Bengi Yıldız’ı çağırdım, size
söz vereceğim diyorum. Lütfen…
FARUK BAL (Konya) – Efendim, şimdi
vereceksiniz. Konu soğumasın ya. Zamanı şimdi.
BAŞKAN – Sayın Bal, vereceğim size söz,
müsaade edin…
FARUK BAL (Konya) – Efendim, soğumadan,
millet televizyon ekranından izliyor bizi…
BAŞKAN – Allah Allah! 
PERVİN BULDAN (Iğdır) – Sayın Başkan…
BAŞKAN – Sayın Bengi Yıldız, buyurun.
Konuşmayacak mısınız? (HDP sıralarından gürültüler)
BENGİ YILDIZ (Batman) – Sayın Başkan…
AHMET AYDIN (Adıyaman) – Konuşmayacak
mı Bengi Bey? Hayır, konuşmayacaksa geçelim o zaman.
FARUK BAL (Konya) – Hayır, Sayın
Başkanım…
BAŞKAN – E, sizi çağırdım konuşmaya.
Sizi çağırdım, diğer konuşmacıya geçeceğim.
AHMET AYDIN (Adıyaman) – Efendim, Bengi
Bey konuşmak istemiyor Sayın Başkanım.
PERVİN BULDAN (Iğdır) – Sayın Başkan…
FARUK BAL (Konya) – Hayır Sayın Başkan,
benim talebimi değerlendirmeden bir başkasına söz veremezsiniz. Siz bana
sataştınız, ben sataşma nedeniyle söz istiyorum.
BAŞKAN – Bakın, size ne zaman söz
vereceğimi ben takdir edeceğim Sayın Bal, lütfen…
FARUK BAL (Konya) – Sayın Başkan, siz
bana sataştınız, konu dağılmadan sataşmaya cevap vereceğim.
BAŞKAN – Ben size sataşmadım, sadece
biz kendi payımıza düşenleri söyledik. 
FARUK BAL (Konya) – Sataştınız.
BAŞKAN – Şu anda size söz vermiyorum;
Sayın Bengi Yıldız konuşacak, size sonra söz vereceğim.
OKTAY VURAL (İzmir) – Peki, peki,
tamam.
FARUK BAL (Konya) – Tutumunuz hakkında
görüşme açılmasını talep ediyorum.
BAŞKAN – On dakika ara…
Kapanma Saati:
17.03
İKİNCİ OTURUM
Açılma Saati: 17.34
BAŞKAN: Başkan Vekili Ayşe Nur
BAHÇEKAPILI
KÂTİP ÜYELER:
Muharrem IŞIK (Erzincan), Muhammet Bilal MACİT (İstanbul)
----0----
BAŞKAN – Sayın milletvekilleri, Türkiye
Büyük Millet Meclisinin 44’üncü Birleşiminin İkinci Oturumunu açıyorum.
(9/8) esas numaralı Meclis Soruşturması
Komisyonu Raporu üzerinde görüşmelere devam ediyoruz. 
Komisyon? Burada. 
Şimdi şahsı adına söz sırası Batman
Milletvekili Bengi Yıldız’daydı. 
Yalnız, Sayın Faruk Bal ile içerde uzun
bir görüşme yaptık, teknik açıklaması da yapıldı kendisine ama kendisine söz
verdim. 
Buyurun, iki dakika. (MHP sıralarından
alkışlar) 
VI.-
AÇIKLAMALAR (Devam)
4.- Konya
Milletvekili Faruk Bal'ın, Oturum Başkanı TBMM Başkan Vekili Ayşe Nur
Bahçekapılı’nın (9/8) esas numaralı Meclis Soruşturması Komisyonuna üye seçimi
sırasındaki bazı ifadelerine ilişkin açıklaması
FARUK BAL (Konya) – Şimdi bir video
izletiyorum değerli arkadaşlar. 
BAŞKAN – Süreniz geçiyor yalnız,
buyurun.
FARUK BAL (Konya) – Evet, biraz önce
yaptığım konuşmada, Komisyonun kuruluşunda ciddi bir durum olduğunu ortaya
koymuştum. Sayın Başkanın içeride verdiği beyanı dikkate alarak kendisinin bu
işte iyi niyetli olduğunu düşünüyorum ancak Sayın Hakkı Köylü’nün bu Komisyonun
Başkanı olacağını seçim gününden iki gün önce bütün basın mensupları konuşmuş.
Ben duydum, herkes duydu. İlk kura çekiminde ilk isim olarak kendisinin isminin
çıkması zihnimizde soru işareti bıraktı. Yaptığımız incelemede Komisyonun
seçimi için AKP’nin göstermiş olduğu adayların oylaması yapılırken kendisinin
çektiği oy pusulasında tereddütle bir soru yöneltiyor bürokrat arkadaşa.
Elindeki pusulayı okurken “Bu mu, bu mu?” diyor ve onun da “Şu.” demesi üzerine
Sayın Hakkı Köylü’nün ismini okuyor. Bu iki gün önce isminin ortaya çıkması ve
daha sonra da basın mensupları sorduğunda Sayın Köylü’nün “Ben üç aşağı beş
yukarı durumu biliyordum.” şeklinde beyanda bulunması bir kumpasın varlığını
ortaya koymaktadır. Ben konuşmamda bu kumpasa işaret ettim ve dolayısıyla
doğruyu, gerçeği yüce Meclisle ve bizi televizyonlarının başında izleyen Türk
milletinin değerli mensuplarına ifade ettim.
Saygıyla selamlıyorum. (MHP
sıralarından alkışlar) 
BAŞKAN – Teşekkür ederim.
Hakkımda söylediğiniz sözlerden dolayı
size ayrıca teşekkür ediyorum.
Videoda “Bu mu, bu mu?” cümlesiyle
ilgili olarak teknik açıklamayı Sayın Vural’a ve Sayın Bal’a Kanunlar
Kararlardaki çalışanlar söylediler. Bu konuda benimle ilgili olarak bir sorun
olmadığını tekrar altını çizerek söylemek isterim.
VII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Komisyonlardan Gelen Diğer İşler (Devam)
1.-
Isparta Milletvekili Süreyya Sadi Bilgiç ve 76 Milletvekilinin; Bazı Maddi
Menfaatler Karşılığında Bir Şahsın İran’a Altın İhracatı İşlerinde İmtiyaz
Sağladığı, Gana’dan Kaçak Yollarla Yurda Sokulmak İstendiği İddia Edilen 1,5
Ton Altınla İlgili Adli ve İdari Soruşturmaları Engelleyerek Altının Dubai’ye
Çıkışını Sağlamaya Çalıştığı ve Bu Eylemlerin Kaçakçılıkla Mücadele Kanunu’na
Muhalefet Oluşturduğu, Türk Ceza Kanunu’nun 204 ve 252’nci Maddelerine Uyduğu
İddiasıyla Ekonomi Eski Bakanı Mehmet Zafer Çağlayan; Bazı Maddi Menfaatler
Karşılığında Bir Şahsın Araçlarına Trafikte Emniyet Şeridini Kullanma İmtiyazı
Verdiği ve Söz Konusu Şahıs İçin Koruma Polisi Görevlendirdiği, Bu Şahısla
Birlikte Gözaltına Alınan Bazı Şüphelilerin ve Yakınlarının Yasaya Aykırı
Olarak İstisnai Yoldan Türk Vatandaşlığına Geçirilmesini Sağladığı, Bu Şahısla
İlgili Adli veya İstihbari Çalışma Yapılıp Yapılmadığının Araştırılması İçin
Talimat Verdiği, Bu Şahsın Usulsüzlükleri Hakkında Basında Çıkacak Haberlerin
Engellenmesi İçin Girişimde Bulunduğu ve Bu Eylemlerin Türk Ceza Kanunu’nun
204, 255, 252 ve 285’inci Maddelerine Uyduğu İddiasıyla İçişleri Eski Bakanı
Muammer Güler; Bazı Maddi Menfaatler Karşılığında Bir Şahsın Turizm Belgeli Bir
Otel Kiralama Girişimi ile Yakınlarına Vize Alınması İşleri İçin Aracılık
Ettiği, Bu Şahısla İlgili Bir Soruşturma Olup Olmadığı Yönünde İlgili Kurum ve
Kuruluşlarda Araştırma Yapılmasını Sağladığı, Bu Şahsın Faaliyetiyle İlgili
Basında Haber Yapılmasının Önlenmesi İçin Girişimlerde Bulunduğu ve Bu
Eylemlerin Türk Ceza Kanunu’nun 255 ve 252’nci Maddelerine Uyduğu İddiasıyla
Avrupa Birliği Eski Bakanı Egemen Bağış ile Bir Suç Örgütünün Yönetici ve
Üyelerinin Kendilerine Sağlanan ve Miktar ve Değeri Tespit Edilemeyen Bazı
Menfaatler Karşılığında Kişiye Özel İmtiyazlı İmar Planlarını Onaylattıkları,
İmar Planlarına Aykırı Olarak Yapılan Bazı Projelerin Usulsüzlüklerine Göz
Yumdukları ve Denetimlerden Sorunsuzca Geçmelerini Sağladıkları ve Bu
Eylemlerin Bir Kısmının Kendisinin Görevde Olduğu Sırada ve Onun Bilgisi
Doğrultusunda Gerçekleştirildiği, Ayrıca Bakanlıktan İş Alan Bazı Şirketlerin
Yemek İşlerinin Yakınlarının Ortağı Olduğu Şirketlere Verilmesi İçin Tavassut
Ettiği ve Bu Eylemlerin Türk Ceza Kanunu’nun 255 ve 257’nci Maddelerine Uyduğu
İddiasıyla Çevre ve Şehircilik Eski Bakanı Erdoğan Bayraktar Hakkında
Anayasa’nın 100’üncü, İç Tüzük’ün 107 ve 108’inci Maddeleri Uyarınca Bir Meclis
Soruşturması Açılmasına İlişkin Önergesi ve Meclis Soruşturması Komisyonu
Raporu (9/8) (S.Sayısı: 681) (Devam)
BAŞKAN – Şimdi, konuşma sırası Sayın
Bengi Yıldız’da, Batman Milletvekili.
Nihayet kürsüye sizi alabildik Sayın
Yıldız.
Buyurun. (BDP sıralarından alkışlar) 
BENGİ YILDIZ (Batman) – Sayın Başkan,
değerli milletvekilleri; hepinizi saygıyla selamlıyorum.
Cumhuriyet tarihinin en büyük yolsuzluk
iddialarıyla –sözlerimi özellikle seçerek söylüyorum- karşı karşıyayız.
Muhalefet partilerinden herhangi birisi -CHP, MHP veya HDP- geçmişte hükûmet
olup bakanlarından herhangi birisi eğer bu iddiaların yüzde 1’iyle itham
edilseydi herhâlde 40 tane komisyon kurulur, 40 sefer Yüce Divana sevk
edilirdi. Ben buna gerçekten yürekten inanıyorum. Bugün burada hiçbir şekilde
siyasi eğilimimin etkisinde kalmadan objektif ve tarafsız bir şekilde
düşüncelerimi ifade etmek istiyorum. 
Eğer bu iddiaların üzerine yatarsak…
Batman Belediyesini kazandığımızda bir levha vardı, bizden önceki iktidar “Rüşvet
alan da veren de melundur.” diye yazdırmıştı. Sonra, arkadaşlarla toplantı
yaptığımızda dedim ki: Nasıl bir dönemdi? Dediler ki: “Sayın Danışmanım,
vallahi tıpkı geçmiş dönemlerdeki gibi rüşvet alan da veren de çok memnundu.
Hiçbir değişiklik olmadı.” 
Şimdi, rüşveti sadece bu dönemde
tartışmıyoruz. Bütün iktidarlar döneminde rüşvet iddiaları ortaya konulmuştur,
araştırılmıştır, soruşturulmuştur, insanlar Yüce Divana gidip hesabını
vermiştir. Osmanlıda, adına Kanuni Sultan Süleyman dediğimiz o büyük padişah
döneminde bile Fuzuli şöyle diyor: “Selam verdim, rüşvet değildir diye
almadılar.” Demek ki rüşvet sistemsel ve kalıcı bir olaydır, şahıslarla
alakalı, bireysel bir olay değildir. Bunun üzerine gitmemiz gerekiyor ama eğer
“Bizim dönemimizde rüşvet veren de alan da memnundur.” dersek ve bunun üzerine
yatarsak tarihe karşı gerçekten büyük bir sorumluluk altına gireriz. Bunu ben
şahsen düşünüyorum.
Şimdi, değerli arkadaşlar, kurulan
soruşturma komisyonu yargısal faaliyet gösteren bir komisyondu. Yani CHP, MHP,
HDP, AKP adına orada bulunmuyorlardı, bağımsız ve tarafsız olmaları
gerekiyordu, ellerini vicdanlarının üzerine koyarak ve o dosyalara bakarak
karar vermeleri gerekiyordu. Ne yazık ki, üzülerek söylüyorum, iyi ki Sayın
Köylü de şu anda burada bulunuyor, çünkü yönelteceğim eleştirilerin temelinde
kendisi var. Nereden emir, talimat aldı ben bilmem, komisyonumun başkanıydı.
Birinci gündeki icraat budur. Ben tahmin ediyorum ki Adalet ve Kalkınma Partisi
soruşturma komisyonunu kurarken: “Şu anda yoğun olarak üstümüze geliniyor, şunu
zamana yayalım, üç beş ay kazanalım. Zaten eğer bu şekilde üzerimize gelirlerse
iktidardan oluruz, eğer olmazsak da bu işi aklarız.” diye düşündü diye
düşünüyorum, şu anda anlatacağım bütün gelişmelerden dolayı. 
Şimdi, değerli arkadaşlar, bir komisyon
düşünebiliyor musunuz ki bağımsız ve tarafsız ve aslında hiçbir partiye mensup
değiller, olmamaları gerekir. Birinci gündeki oturumumuz şu: En yaşlı ve bana
göre en genç üye sıfatıyla Sayın Rıza Türmen Başkanımızdı, onun başkanlığında
toplandık. Şunu söyledik, benim söylediğim şuydu: Şu anda hiç kimse hakkında
bir hüküm vermiş değilim, tarafsız düşünmek istiyorum, bu soruşturma komisyonu
bir aklama komisyonu olmasın. Bu soruşturma komisyonu, kamuoyunda şu anda
oluşan bilgi kirliliğini bertaraf etsin. Ne suçludur ne suçsuzdur iddiasında
olmayalım ama şu anda kamuoyu bölünmüş; kimisi suçludur diyor, diğerleri
suçsuzdur diyor. Bizim görevimiz gerçekleri ortaya çıkarmaktır. Nasıl
başlayabiliriz bununla? Eğer komisyon başkanını seçerken, başkan vekilini
seçerken, kâtibi seçerken, sözcüyü seçerken -tırnak içerisinde diyorum,
oradakiler muhalefet sıfatıyla değiller ama- muhalefetten bir tanesini bile
oraya koyarsak bu komisyonunun güvenilirliği açısından gerçekten objektif bir
değerlendirme olur ama olan ne oldu değerli arkadaşlar? Başkan, başkan
yardımcısı, sözcü, kâtip tek bir partiden seçildi. Bu, zaten, bu işin
gidişatının nereye doğru olacağını çok açık bir şekilde gösteriyordu. 
Sayın Başkan toplantıyı kapattı; ne
zaman toplanacağız, yol haritamız nedir bilmiyoruz. Meclis Başkanına müracaat
ettik Sayın Rıza Türmen ve Erdal Bey’le, dedik ki: “Sayın Başkanım, Hâkimler ve
Savcılar Kurulu diye bir kurul var; hâkimler, savcılar yanlış yaparsa oraya
gidiyor. Bizim, bu Komisyonunun müracaat edeceği bir makam yok mu? Sayın Başkan
Başkan oldu, gitti. Hiç bir şey yapamıyoruz, toplanamıyoruz, nereye gideceğiz,
ne yapacağız bilmiyoruz.” “Bir dilekçe verin bana.” dedi. Bir dilekçe verdik.
Birkaç gün sonra basından öğrendiğimize göre “Komisyon yargısal bir faaliyet
gösterdiği için ben işine karışamıyorum.” O zaman Sayın Köylü ne yaptı? Tek tek
sıralayayım Sayın Köylü ne yaptı: İç Tüzük’ün 26’ncı maddesine göre biz
müracaat etmiştik. Meclise gelen dosyaların bir nüshasını avukatlara verdi; biz
savcılık görevini ifa ediyoruz, bize verilmiyor. Yani, biz, onu orada -bir tür
üçüncü şahıslar konumunda- savcılık makamında değil... Sadece Sayın Hakkı Köylü
ve arkadaşları o konumda ama biz muhalefet partisi olduğumuz için her an
dışarıya bu bilgileri sızdıracağız. Onun için de “Gelip burada incelesinler.”
diye tutanakları, belgeleri bize vermedi ama avukatlara verdi.
Bir başka ne yaptı değerli arkadaşlar?
Şahitlerin -yüzde 99’unu siz tanıyorsunuz- hepsi şüphelilerin akrabaları ve
soruşturulan şahıslardan oluşturuldu yani bu ne demektir? Geldiklerinde “Biz
tanıklıktan çekiliyoruz.” diyecekler ve ifade vermeyecekler. Zaten onlar
demeden Sayın Hakkı Köylü onlara hatırlattı. Bu şekilde gelen seçilen
tanıkların yani muhalefete sorulmadan yani bir toplantı yapılmadan... Sayın
Hakkı Köylü kendi evinde arkadaşlarla buluştu mu bilemiyorum, ona o iftirada
bulunmak istemiyorum ama en azından, tek başına tanıkları seçip çağırmış,
onların ifadesini almış -pratikte de olan- hepsinin yakınının tanıklıktan
çekildiği bir pratikle karşı karşıyayız. 
Bir alt komisyon oluşturduk değerli
arkadaşlar, 3 kişiden; 2 AKP’li arkadaş, 1 CHP’li arkadaş. İstanbul’a
gidecekler, takipsizlikle sonuçlanan dosyaları inceleyecekler, eğer orada
bilmediğimiz üçüncü şahıslar çıkarsa onların ifadesini alacak. Biz diyoruz ki
özellikle: “Sayın Alt Komisyon, bakın, biz Rıza Sarraf’ı, Abdullah Happani’yi,
benzeri şahısları bütün Komisyon olarak dinlemek istiyoruz. Sakın ola ki
İstanbul’da bunları dinlemiyorsunuz.” “Tamam.” diyorlar. İstanbul’a gidiyor bu
alt komisyon, bu bahsettiğimiz bütün başrol oyuncularının tamamını orada
dinliyor. Hukukçu arkadaşlarımız bilir, buna delillerle doğrudan doğruya temas
denilir yani Komisyon onları dinleyecek, onları görecek, davranışlarını
izleyecek, ona göre bir kanaate ulaşacak. Bütün bu bahsettiğimiz şahısların
hepsi İstanbul’da alt komisyon tarafından dinlendi, dolayısıyla da Ankara’ya
çağırılmadı. Dolayısıyla, biz onlarla bir temas içerisinde olamadık. 
Aylardır ifadesini beklediğimiz sayın
bakanlara gelince… Komisyon Başkanımız özellikle Erdoğan Bayraktar’ın yurt
dışına gideceği günü seçiyor, saat dörtte uçacak, saat iki buçuğa toplantı
koyuyor. Saat ona koy, on bire koy, on ikiye koy. Niye iki buçukta toplantı
yapıp dörtte uçacak bir… Sayın Bakana hepimizin soruları var geniş bir şekilde,
başka bir güne al. Bunların hiçbirisini Komisyonda konuşmuyor, tartışmıyor,
kararlaştırmıyoruz.
Bizim Komisyondan çekilmemize sebep
olan en son olay, bardağı taşıran son olay, yine Komisyon üyelerinin
hiçbirisiyle, AKP’li üyelerle de toplantı yapmadan mahkemeden yayın yasağı
getirtildi değerli arkadaşlar. Bu, gerçekten, artık bizim orada
kalamayacağımızı, işlevsiz olduğumuzu bize gösterdi. 
Şimdi, belirli belgelerin, ifadesine
başvurulan bazı şahısların ifadelerinin ertesi gün basında yer almasını…
(Mikrofon
otomatik cihaz tarafından kapatıldı) 
BENGİ YILDIZ
(Devamla) - …ben Komisyonda da söyledim, istifa dilekçemde de söyledim.
BAŞKAN –
Teşekkür ederiz Sayın Yıldız. 
BENGİ YILDIZ
(Devamla) – Her yerde söyledim ki bu yaklaşım doğru değildir, bu, soruşturmanın
gizliliğini ihlaldir. Ama soruşturmanın gizliliğini ihlal varsa… 
BAŞKAN – Sayın
Yıldız, teşekkür ederim. 
BENGİ YILDIZ
(Devamla) - …Komisyon toplansın, bir karar alsın. Ona göre de hepimizin ortak
bir şeyi olsun. Ama tek taraflı bir tasarrufla Sayın Başkan o kararı da alınca
biz Komisyondaki işlevimizin bittiğini, dolayısıyla bunu da kamuoyuyla
paylaşmamız gerektiğini belirttik. 
Bu
düşüncelerimi, duygularımı sizinle paylaşıyorum ve saygılarımı, selamlarımı
sunuyorum. (HDP sıralarından alkışlar) 
BAŞKAN –
Teşekkür ederim. 
Beşinci
konuşmacı Muğla Milletvekili Sayın Ömer Süha Aldan. 
Buyurun Sayın
Aldan. (CHP sıralarından alkışlar)
ÖMER SÜHA ALDAN
(Muğla) - Sayın Başkan, değerli milletvekilleri; Sayın Faruk Bal’ın
açıklamasından sonra gerçekten kuşkuya düşmedim değil. Bu Komisyonda olmayı çok
istiyordum, partimin yetkilileri de çok istiyordu, tam 4 kuradan çıkamadım.
Yani, basiretsizlik var diyordum ama umarım başka bir şey yoktur bu işin
içinde.
Bugün, bazı
arkadaşlar söylediler “Meclis tarihî bir an yaşıyor.” diye. Meclis tarihî bir
an falan yaşamıyor. Çok sıradan bir gün. Sebebi: Yolsuzluğu kanıksadık.
Yolsuzluk yol oldu artık bu ülkede, son derece sıradan. Acaba iktidar
partisinin milletvekilleri umursamadıkları için mi bu sıralar boş, gelmiyorlar
yoksa buradan bazı sözcükleri duymak mı istemiyorlar? (CHP sıralarından
alkışlar) 
Aslında çok
önemli şeyler olmuş. En basitinden şöyle söylemek lazım: İran kökenli, sonra
Türkiye Cumhuriyeti vatandaşı olmuş, 30’lu yaşlarda, bir sanatçıyla evlenerek
ünlenmiş bir kişi yani bu operasyon yapılmasa bir sene sonra neredeyse Bakanlar
Kuruluna başkanlık yapacak, öyle bir tablo oluşmuş. Hediyeler almış yürümüş.
“Efendim, bu ayakkabı kutusunun içinde 500 bin dolar yoktu, elbisenin içinde
para yoktu.” Peki, elbise bedava mıdır? Vakko’dan bir elbise kaç liradır acaba?
Bir polis memuru trafikte 15-20 lira
para aldı -çorba parası- diye, rüşvetten yargılanırken bu ülkede, bunları
görmezden geliyoruz; piyanolar, geziler, paralar pullar, kasalar… Ama ne yazık
ki bu 17-25 Aralık soruşturmasını yürüten savcı da görmüyor, Komisyon da
görmüyor, görmek istemiyorlar. 
Açık söyleyeyim burada: Bu soruşturmaya
tabi tutulan eski bakanların bir kısmını da tanıyorum. Gerçekten bir hukuk
adamı olarak söylüyorum, bir siyaset adamı olarak söylemiyorum: Bu işin içinde
büyük bir hırsızlık var; var! Bunu örtmek, kapatmak artık mümkün değildir.
İşin teknik boyutuna girince “Efendim,
işte bu soruşturma sırasında yasak delil elde edildi. Madem başlangıçta delil
yasaksa sonraki deliller de yasaktır.” anlayışı doğru bir yaklaşım olamaz. Yani
ortada olan her şey belli ve teknik takip yapıldıktan sonra asıl yapılması
gereken işin mali boyutunu araştırmak iken tamamıyla bunun üzeri, ne yazık ki
örtülmüştür.
Değerli arkadaşlarım, altın ticareti
yapılmış, koskoca Türkiye Cumhuriyeti maskara hâline dönüştürülmüş. Bu 1,5 ton
altın meselesi var Gana’dan. Soruşturma dosyasında var açıkça. Tabii, görülmek
istenmeyince görülmez. Aslında bu altın Gana’dan gelmemiş. ULS Havayolları ile
Sorinet Group arasında anlaşma şu şekilde: Bu altın 4 ton olacak, Sabiha
Gökçen’den Libya’ya götürülecek, Libya’dan Gana’ya, Gana’dan Sabiha Gökçen’e,
Sabiha Gökçen’den Tahran’a. Aslında bu altın, Türkiye Cumhuriyeti’nin sınırları
içinden giden bir altın. Ama bunu görmek istemezseniz görmezsiniz. Yolsuzluğun
dik âlâsı burada, kaçakçılık burada. Ama bunların hiçbiri görülmek
istenilmemiş. 
Bazı arkadaşlarım buraya çıktığımda
bana dediler ki “Ya, biraz vicdanlara hitap et.” Hiç vicdanlara hitap
etmeyeceğim çünkü bir yıldan bu yana vicdan üzerine zaten bir baskı altında
Adalet ve Kalkınma Partisi Grubu. Bundan bir yıl önce, şu anda Komisyonda
görevli bir Adalet ve Kalkınma Partili arkadaşım bana aynen şunu söylemişti:
“Ağabey, vallaha bizim de içimize sinmiyor ama ne yazık ki patron gidiyor.” 
MEHMET METİNER (Adıyaman) – Açıklayın o
ismi, açıklayın o ismi.
ÖMER SÜHA ALDAN (Devamla) – Sorun bu,
sorun bu. Ve “Patron gidiyor.” demişti. 
MEHMET METİNER (Adıyaman) – O namerdi
açıklayın o kimse.
ÖMER SÜHA ALDAN (Devamla) – Aslında bu bakanların
hiçbirinin önemi yok. 
MEHMET METİNER (Adıyaman) – O namerdi
açıklayın, ismi açıklayın.
ÖMER SÜHA ALDAN (Devamla) – Bu bakanlar
gerçekten itibarsızlaştı. Muhalefet bir yıldan bu yana bir kum torbası gibi
onlara vuruyor, evet, doğru. Basında aleyhlerinde yazılan pek çok yazı var. Bu
insanların özel yaşamları bir anda kayboldu gitti, siyasi yaşamları bitti bu
bakanların, bundan sonra yalnızlaşacaklar. Şimdi yanında olan insanlar bir
dönem sonra yanlarından uzaklaşıp gidecekler ve kahırlı bir hayat onları
bekliyor, aileleriyle üzüntülü bir yaşam onları bekliyor. Bu bakanlar kimsenin
umurunda değil aslında. Aslında bu bakanlar yargılanmış olsalar, gerçekten Yüce
Divana çıkmış olsalar belki kendilerine yeni bir dünya, yeni bir yaşam
yaratmaları anlamında önemli bir şansları olacak. Ben isterim ki bu eski
bakanlar gelip burada savunma yapsınlar bir kere, onları dinlemek istiyor
millet; bir. İkincisi, Yüce Divanda yargılanmayı kendileri istesinler. Sadece
biri için onların yargılanmasının ve aklanmasının önüne geçiliyor. Aslında
“Anayasa Mahkemesine güvenmiyoruz.” sözcükleri tamamıyla yalandır. Bugünkü
Anayasa Mahkemesinin 8 üyesini Sayın Abdullah Gül, 1 üyesini Sayın Recep Tayyip
Erdoğan seçmiştir. 17 oya göre, 17 üyeye göre çoğunluk zaten Adalet ve Kalkınma
Partisinin tercih ettiği insanlardadır ve böyle bir yargılamanın yapılmasında
yarar vardır. 
Değerli milletvekilleri, bu Meclise her
seçim sırasında ortalama olarak yüzde 70 oranındaki kişi geri gelemiyor. Bu
önemli bir andır. Burada önemli bir tercihte bulunacaksınız. Pek çoğumuz bir
daha gelemeyeceğiz bu kürsülere, buralarda konuşamayacağız. Ben akıllara
seslenmek istiyorum. Bakın, partinizi seviyorsanız, kendinizi seviyorsanız,
ülkenizi seviyorsanız şöyle bir şey düşünün: Vaktizamanında Tansu Çiller’le
Mesut Yılmaz birbirlerini akladılar. Şu anda partileri ortada yok. Akılcı
davranın lütfen, akılcı bir karar verin ve bu kararı verirken şu kapalı yere
girip açıktan pusulaları göstermeyin, koskoca adamlarız. Bunu bütün Meclise
belirterek söylemek istiyorum, o kapalı yere gidip vicdanımız neyi elverirse o
pusulayı oraya koyup gelip buraya atalım ve biz bunları izleyeceğiz. Vakti
zamanı gelince bu işlerin muhasebesi yeniden yapılacak. İşte o zaman Türkiye
Büyük Millet Meclisi tarihî bir gününü yaşayacaktır, şimdi değil. Şimdi sıradan
bir gün. Şimdi yolsuzluğun kanıksandığı, çoğunluğun egemen olduğu bir anı
yaşıyoruz. Bu anlamda muhalefet çaresizdir ve ben iktidar partisi
milletvekillerinin, işte, vicdanları elverecek, gidecekler, başka türde bir
irade de göstereceklerine hiçbir zaman inanmıyorum. Adalet ve Kalkınma Partisi
bir ahde vefa örneği gösterecektir burada. Bence önemli olan, bu ahde vefa
olarak mı kalacaktır, yoksa bu vesayet anlayışı artık ilelebet devam mı
edecektir?
Değerli milletvekilleri, son sözlerim
yüce milletime. Çocukken, işte, 8-9 yaşlarında sapanla kuş avladığımız dönemde
leyleklere taş attığımızda büyüklerimiz bizi döverlerdi “Bunlar mübarek
hayvan.” derlerdi, anlayamazdık. “Leylekler Mekke’yi, Medine’yi görmüş
hayvanlardır. Kâbe’nin üstünden geçerler, onun için, bizim için mübarek.”
derlerdi. Sonuçta yıllar geçti, belgeseller televizyonlarda gösterildi, anladık
ki leylek kuru iklimlerin leyleği değil, öyle hiç Kâbe’nin üstünden falan
geçmiyor ve şunu da anladık ki leylek öyle mübarek hayvan vasfını hak edecek
bir şekilde yiyecek de yemiyor; yılan yiyor, çıyan yiyor, kurbağa yiyor. 
Ey yüce milletim! Leylek, hacı leylek
değil; leylek, çıyan yiyor, kurbağa yiyor.
Hepinize saygılar sunarım. (CHP
sıralarından alkışlar) 
BAŞKAN – Teşekkür ederim Sayın Aldan.
Altıncı ve son konuşmacı, Denizli
Milletvekili Sayın Bilal Uçar, buyurun. (AK PARTİ sıralarından alkışlar) 
BİLAL UÇAR (Denizli) – Sayın Başkan,
değerli milletvekilleri; 681 sıra sayılı Ekonomi eski Bakanı Mehmet Zafer
Çağlayan, İçişleri eski Bakanı Muammer Güler, Avrupa Birliği eski Bakanı Egemen
Bağış ile Çevre ve Şehircilik eski Bakanı Erdoğan Bayraktar hakkında kurulan
Meclis Soruşturması Komisyonu Raporu üzerinde şahsım adına söz aldım. Bu
vesileyle Genel Kurulu saygıyla selamlıyorum.
Komisyonumuz, Anayasa’nın 100’üncü,
Türkiye Büyük Millet Meclisi İçtüzüğü’nün 109 ila 112’nci maddeleri ile diğer
hükümleri ve Ceza Muhakemesi Kanunu hükümleri çerçevesinde görev yapmıştır.
Kamuoyunda “17 Aralık operasyonu” olarak bilinen, 4 eski bakanın da isminin
geçtiği İstanbul Cumhuriyet Başsavcılığı Terör ve Örgütlü Suçlar Soruşturma
Bürosunca yürütülen 2012/120653 numaralı soruşturma, ilgili bakanlar dışındaki
şüpheliler yönünden kovuşturmaya yer olmadığına dair kararla sonuçlanmış ve
itiraz üzerine İstanbul 6. Sulh Ceza Mahkemesince ele alınan söz konusu karar
hukuka uygun bulunarak, vaki itirazların reddiyle 15 Aralık 2014 tarih ve
2014/3162 sayılı kararla kesinleşmiştir. Bu takipsizlik kararı da
Komisyonumuzun çalışmalarına ışık tutmuştur.
Komisyonumuz, Türkiye Büyük Millet
Meclisi İçtüzüğü’nün 107’nci maddesine göre ve soruşturma önergesinde
belirtilen iddialarla ilgili olarak, Ekonomi eski Bakanı Mehmet Zafer Çağlayan
hakkında soruşturma önergesinde belirtildiği üzere, Rıza Sarraf’tan sağlanan miktar
ve değeri tespit edilemeyen bazı maddi menfaatler karşılığında bu şahsın İran’a
altın ticareti yapması işlerine imtiyaz sağladığı, Gana’dan kaçak yollarla
yurda sokulmak istenen altınlara aracılık ettiği, 1,5 ton altınıyla ilgili adli
ve idari soruşturmaları engelleyerek altının Dubai’ye çıkışını sağlamaya
çalıştığı konusunda sahtecilik, kaçakçılık ve rüşvet suçlarından dolayı
soruşturma yapılmıştır. Bu konuda deliller toplanmış, Ekonomi eski Bakanı Zafer
Çağlayan Komisyon huzurunda savunmasını yapmıştır. İlgili eski bakan
savunmasında özet olarak, cumhuriyet savcılığı ve kolluk tarafından yapılan
soruşturmaların Anayasa’ya, kanunlara ve Meclis İçtüzügü’ne aykırı
yürütüldüğünden bahisle geçersiz olduğunu ileri sürdükten sonra, altın
ihracatıyla ilgili usulsüz olarak yapmış olduğu hiçbir işlem olmadığı gibi,
imtiyaz sağladığı iddiasının da tamamen gerçek dışı olduğunu, keza Gana’dan
yurda kaçak sokulmak istendiği iddia edilen 1,5 ton altınla ilgili olarak da
adli veya idari soruşturmaları engelleme konusunda hiçbir hareketinin
olmadığını ifade etmiştir. Ayrıca, sahtecilikten bahsedilmekteyse de sahte
olarak düzenlediği bir belge olmadığını belirtmiştir. Ortada bir kaçakçılık
suçunun olmadığının cumhuriyet savcılığı tarafından tespit edildiğini, bu
durumda kendisinin bu suça iştirak ettiği iddiasının da hiçbir mesnedinin
olmadığını söylemiştir. Hediye olarak verildiği iddia edilen saat ve piyanonun
parasını da ödediğini ifade etmiştir.
Komisyonumuzca
yapılan soruşturmada, Bakırköy Cumhuriyet Başsavcılığı tarafından yukarıda yer
verilen olaylarla ilgili olarak yürütülen soruşturma sonucunda fiilin
kaçakçılık suçunu oluşturmadığı gerekçesiyle takipsizlik kararı verilip itiraza
müteakip kararın kesinleştiği, dolayısıyla ortada bir kaçakçılık suçunun
bulunmadığı; diğer hususlarla ilgili de, irtibatlı şahıslar hakkında İstanbul
Cumhuriyet Başsavcılığınca soruşturma yapılıp kolluk ve soruşturmaya
başlangıçta karar veren cumhuriyet savcılarının yürüttüğü soruşturmada toplanan
delillerin hukuka aykırı toplanması nedeniyle geçersiz sayılarak diğer
hususların da suç oluşturmadığından bahisle, kovuşturmaya yer olmadığına dair
karar verildiği ve bu kararın da itiraza müteakip kesinleştiğini ifade
etmiştir.
İçişleri eski
Bakanı Muammer Güler hakkında, yine, Rıza Sarraf’tan sağlanan miktar ve değeri
tespit edilemeyen bazı maddi menfaatler karşılığında bu şahsın araçlarına
trafikte emniyet şeridini kullanma imtiyazı verdiği ve adı geçen için koruma
polisi görevlendirdiği, bu şahıs ile göz altına alınan bazı şüphelilerin ve yakınlarının
yasaya aykırı olarak istisnai yoldan Türk vatandaşlığına geçirilmesini
sağladığı, bu şahısla ilgili adli veya istihbari çalışma yapılıp yapılmadığının
araştırılması için talimat verdiği, bu şahsın usulsüzlükleri hakkında basında
çıkacak haberlerin engellenmesi için girişimde bulunduğu ve bu fiillerinden
dolayı resmî belgede sahtecilik, nüfuz ticareti, rüşvet ve soruşturmanın
gizliliğini ihlal suçlarından Komisyonumuz soruşturma yapmıştır. 
İlgili bakan
soruşturma önergesindeki fiillerle ilgili olarak savunmasında özetle, trafikte
emniyet şeridini kullandırma ve koruma tahsis etme yetkisinin illerde valilere
ait olduğunu ve koruma tahsis kararının verilmesinde kendisinin bir katkısının
olmadığını, keza plaka tahsisinde hukuka aykırı bir durum olmadığını, istisnai
vatandaşlığa yapılan müracaatın kendi bakanlığı döneminden önce başlatıldığını
ve sürecin de mevzuata uygun bir şekilde yürütülerek Bakanlar Kurulu kararıyla
verildiğini, Rıza Sarraf hakkında adli veya istihbari bir soruşturma yapılıp
yapılmadığının araştırılması iddiasıyla ilgili olarak da, ilgili kişinin bazı
sivil kişiler tarafından takip edildiğini bildirmesi üzerine konunun güvenlik
açısından araştırılmasını istediğini, yapılan adli soruşturmadan haberi olmadığını
beyan etmiştir. 
Soruşturma
önergesinde bahsedilen basında çıkan haberleri engellemeye çalıştığı iddiası
üzerine de, ilgili şahsın aleyhinde haksız bir yayın yapılacağını kendisine
bildirmesi dolayısıyla tanıdığı bazı medya gruplarının genel yayın
yönetmelerini haberdar ettiğini, bunun dışında herhangi bir haberin
engellenmesi veya baskı yapılmasının kesinlikle söz konusu olmadığını beyan
etmiştir. 
Avrupa Birliği
eski Bakanı Egemen Bağış hakkında Rıza Sarraf’tan sağlanan miktar ve değeri
tespit edilemeyen bazı maddi menfaatler karşılığında bu şahsın turizm belgeli
bir otel kiralama girişimi ile yakınlarına vize alınması işleri için aracılık
ettiği, bu şahısla ilgili bir soruşturma olup olmadığı yönünde ilgili kurum ve
kuruluşlarda araştırma yapılmasını sağladığı, bu şahsın faaliyetiyle ilgili
olarak basında haber yapılmasının önlenmesi için girişimlerde bulunduğu ileri
sürülerek bu hususların Komisyonumuzca soruşturulması istenmiştir. 
İlgili bakan
savunmasında özet olarak, Rıza Sarraf’ın otel açma teşebbüsünde bulunduğunu,
bunun için de kendisinin de tanıdığı bir şahıstan bina satın aldığı yolunda bir
bilgi paylaşımında bulunduğunu, kendisinin de “Hayırlı olsun.” demek dışında
hiçbir ilgisinin ve dahlinin olmadığını, bildiği kadarıyla bu projenin gerçekleşmediğini,
kaldı ki otel açmak için gerekli izinlerin Kültür ve Turizm Bakanlığının
yetkisinde olduğunu, bu iddiaların asılsız olduğunu, bu şahısla ilgili
soruşturma olup olmadığı yönünde ilgili kurumlarda araştırma yaptığı yönündeki
iddiaların da tamamen gerçek dışı olduğunu, bu şahsın faaliyetiyle ilgili
basında haber çıkmasının önlenmesi yönünde basın kuruluşları üzerinde bir
girişiminin olmadığını beyan etmiştir. Bu savunmaların dışında, dinlenen
tanıkların da bahse konu olaylardan dolayı veya başka bir şekilde bir menfaat
temin ettiğine dair bir beyanda bulunmadıkları anlaşılmıştır. Bu olaylarla
ilgili olarak İstanbul Cumhuriyet Başsavcılığı, Rıza Sarraf ve diğerleri
hakkında rüşvet suçundan yapmış olduğu soruşturma neticesinde, haklarında
soruşturma yapılan şüphelilerin eylemlerinin rüşvet verme suçunu oluşturmadığı,
esasen bu konuyla ilgili teknik takip ve dinleme kayıtlarının usulsüz, kanuna
aykırı elde edildiği gerekçesiyle takipsizlik kararı vermiş ve bu karar yapılan
itirazların reddedilmesi neticesinde kesinleşmiştir.
Çevre ve Şehircilik eski Bakanı Erdoğan
Bayraktar hakkında, bir suç örgütünün yönetici ve üyelerinin kendilerine
sağlanan ve miktar ve değeri tespit edilemeyen bazı menfaatler karşılığında
kişiye özel imtiyazlı imar planları onaylattıklarını, imar planlarına aykırı
olarak yapılan bazı projelerin usulsüzlüklerine göz yumdukları ve denetimlerden
sorumsuzca geçmelerini sağladıkları ve bu eylemlerin bir kısmının Çevre ve
Şehircilik eski Bakanı Erdoğan Bayraktar’ın görevde olduğu sırada ve onun
bilgisi doğrultusunda gerçekleştirildiği, ayrıca bu Bakanlıktan iş alan bazı
şirketlerin yemek işlerinin yakınlarının ortağı olduğu şirketlere verilmesi
için aracılık ettiği şeklindeki soruşturma önergesinin konusunu oluşturan
iddialar da yine Komisyonumuzca soruşturulmuş ve yapılan incelemede ve ilgili
bakanın savunmalarında da belirtilen şekilde, bahsedilen konulardan dolayı
tarafları olan kişiler hakkında İstanbul Cumhuriyet Başsavcılığı tarafından
resmî belgeyi bozma, yok etme veya gizleme, rüşvet almak ve vermek, imar
kirliliğine neden olmak, suç işlemek için örgüt kurmak, suç işlemek amacıyla
kurulan örgüte üye olmak ve görevi kötüye kullanmak suçlarından dolayı yapılan
soruşturma sonucunda suç işlendiğine dair hiçbir delil elde edilemediği
gerekçesiyle takipsizlik kararı verilerek verilen kararın kesinleştiği
anlaşılmıştır.
Ayrıca,
Komisyonumuz tarafından yapılan soruşturma sonucunda da soruşturma önergesinde
yazılı fiillerin işlendiğine dair hiçbir delil elde edilememiştir. Tüm dosya
münderecatı ile gerekçesi raporda detaylı şekilde belirtildiği üzere, Yüce
Divana sevk konusunda yeterli şüpheye ulaşılmadığından Ekonomi eski Bakanı
Mehmet Zafer Çağlayan, İçişleri eski Bakanı Muammer Güler, Avrupa Birliği eski
Bakanı Egemen Bağış ile Çevre ve Şehircilik eski Bakanı Erdoğan Bayraktar’ın
Yüce Divana sevk edilmemesine Komisyonumuzun 5 Ocak 2015 tarihli toplantısında
oy çokluğuyla karar verilmiştir. Komisyonumuz çalışmalarını büyük bir özveriyle
tamamlamıştır. Takdir Genel Kurulundur.
Sözlerime son
verirken yüce Meclisi tekrar saygıyla selamlıyorum. (AK PARTİ sıralarından
alkışlar)
BAŞKAN –
Teşekkür ederim.
Şimdi söz sırası
Ekonomi eski Bakanı Mehmet Zafer Çağlayan, İçişleri eski Bakanı Muammer Güler,
Avrupa Birliği eski Bakanı Egemen Bağış, Çevre ve Şehircilik eski Bakanı
Erdoğan Bayraktar… 
Konuşacaklar mı
acaba? Sırayla ben çağırayım.
Sayın Mehmet
Zafer Çağlayan? 
Bir notu var,
ben onu ileteyim. (CHP ve MHP sıralarından gürültüler)
ALİ ÖZGÜNDÜZ
(İstanbul) – Olmaz efendim, öyle bir şey olur mu? Notunu okuyamazsınız.
LÜTFÜ TÜRKKAN
(Kocaeli) – İç Tüzük’te öyle bir şey yok.
BAŞKAN – Ne
diyeceğim ben şimdi acaba?
ERKAN AKÇAY
(Manisa) – Olur mu öyle bir şey ya!
IX.-
OTURUM BAŞKANLARININ KONUŞMALARI (Devam)
2.- Oturum
Başkanı TBMM Başkan Vekili Ayşe Nur Bahçekapılı'nın, Mersin Milletvekili Mehmet
Zafer Çağlayan’ın annesinin vefatı nedeniyle Genel Kurula katılamayacağına ve
kendisine başsağlığı dilediğine ilişkin konuşması
BAŞKAN – “Sayın
Çağlayan annesinin vefatı nedeniyle Genel Kurula katılamayacaktır.” Bunu
bilginize sunuyorum. 
OKTAY VURAL
(İzmir) – Sayın Başkan…
BAŞKAN – Biz de
merhumeye Allah’tan rahmet diliyoruz, ailesine de başsağlığı dileklerimizi
iletiyoruz.
OKTAY VURAL
(İzmir) – Bunu sözlerimin başında söylemiştim. 
BAŞKAN –
Biliyorum.
OKTAY VURAL
(İzmir) - Vefat münasebetiyle bu oylamanın daha sonra yapılmasına ilişkin
müracaatımız olmuştu ama kabul edilmedi. Dolayısıyla, bu konuda bunu kabul
etmeyenlerin…
BAŞKAN – Taziye
dileklerimizi bildirdik yerinde.
OKTAY VURAL
(İzmir) – Bu iradeyi koyanların bunu kabul etmeyenler olduğunu ifade etmek
istiyorum.
VII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Komisyonlardan Gelen Diğer İşler (Devam)
1.-
Isparta Milletvekili Süreyya Sadi Bilgiç ve 76 Milletvekilinin; Bazı Maddi
Menfaatler Karşılığında Bir Şahsın İran’a Altın İhracatı İşlerinde İmtiyaz
Sağladığı, Gana’dan Kaçak Yollarla Yurda Sokulmak İstendiği İddia Edilen 1,5
Ton Altınla İlgili Adli ve İdari Soruşturmaları Engelleyerek Altının Dubai’ye
Çıkışını Sağlamaya Çalıştığı ve Bu Eylemlerin Kaçakçılıkla Mücadele Kanunu’na
Muhalefet Oluşturduğu, Türk Ceza Kanunu’nun 204 ve 252’nci Maddelerine Uyduğu
İddiasıyla Ekonomi Eski Bakanı Mehmet Zafer Çağlayan; Bazı Maddi Menfaatler
Karşılığında Bir Şahsın Araçlarına Trafikte Emniyet Şeridini Kullanma İmtiyazı
Verdiği ve Söz Konusu Şahıs İçin Koruma Polisi Görevlendirdiği, Bu Şahısla
Birlikte Gözaltına Alınan Bazı Şüphelilerin ve Yakınlarının Yasaya Aykırı
Olarak İstisnai Yoldan Türk Vatandaşlığına Geçirilmesini Sağladığı, Bu Şahısla
İlgili Adli veya İstihbari Çalışma Yapılıp Yapılmadığının Araştırılması İçin
Talimat Verdiği, Bu Şahsın Usulsüzlükleri Hakkında Basında Çıkacak Haberlerin
Engellenmesi İçin Girişimde Bulunduğu ve Bu Eylemlerin Türk Ceza Kanunu’nun
204, 255, 252 ve 285’inci Maddelerine Uyduğu İddiasıyla İçişleri Eski Bakanı
Muammer Güler; Bazı Maddi Menfaatler Karşılığında Bir Şahsın Turizm Belgeli Bir
Otel Kiralama Girişimi ile Yakınlarına Vize Alınması İşleri İçin Aracılık
Ettiği, Bu Şahısla İlgili Bir Soruşturma Olup Olmadığı Yönünde İlgili Kurum ve
Kuruluşlarda Araştırma Yapılmasını Sağladığı, Bu Şahsın Faaliyetiyle İlgili
Basında Haber Yapılmasının Önlenmesi İçin Girişimlerde Bulunduğu ve Bu
Eylemlerin Türk Ceza Kanunu’nun 255 ve 252’nci Maddelerine Uyduğu İddiasıyla Avrupa
Birliği Eski Bakanı Egemen Bağış ile Bir Suç Örgütünün Yönetici ve Üyelerinin
Kendilerine Sağlanan ve Miktar ve Değeri Tespit Edilemeyen Bazı Menfaatler
Karşılığında Kişiye Özel İmtiyazlı İmar Planlarını Onaylattıkları, İmar
Planlarına Aykırı Olarak Yapılan Bazı Projelerin Usulsüzlüklerine Göz
Yumdukları ve Denetimlerden Sorunsuzca Geçmelerini Sağladıkları ve Bu
Eylemlerin Bir Kısmının Kendisinin Görevde Olduğu Sırada ve Onun Bilgisi
Doğrultusunda Gerçekleştirildiği, Ayrıca Bakanlıktan İş Alan Bazı Şirketlerin
Yemek İşlerinin Yakınlarının Ortağı Olduğu Şirketlere Verilmesi İçin Tavassut
Ettiği ve Bu Eylemlerin Türk Ceza Kanunu’nun 255 ve 257’nci Maddelerine Uyduğu
İddiasıyla Çevre ve Şehircilik Eski Bakanı Erdoğan Bayraktar Hakkında
Anayasa’nın 100’üncü, İç Tüzük’ün 107 ve 108’inci Maddeleri Uyarınca Bir Meclis
Soruşturması Açılmasına İlişkin Önergesi ve Meclis Soruşturması Komisyonu
Raporu (9/8) (S.Sayısı: 681) (Devam)
BAŞKAN – Sayın
Muammer Güler, buyurun.
MUAMMER GÜLER
(Mardin) – Sayın Başkan…
BAŞKAN –
Talebiniz nedir?
MUAMMER GÜLER
(İstanbul) – Sayın Başkan, yerimden…
OKTAY VURAL
(İzmir) – Yerinden olmaz, kürsüden… (CHP ve MHP sıralarından gürültüler)
BAŞKAN – Bir dakika arkadaşlar…
Nedir talebiniz? Mikrofon açık.
LÜTFÜ TÜRKKAN (Kocaeli) – Kürsüye gelecek.
MUAMMER GÜLER (Mardin) – Sayın
Başkanım, kısa bir açıklama yapacağım efendim.
BAŞKAN – 60’a göre mi?
MUAMMER GÜLER (Mardin) – Evet efendim.
BAŞKAN – Buyurun, bir dakika.
VI.-
AÇIKLAMALAR (Devam)
5.- Mardin
Milletvekili Muammer Güler'in, (9/8) esas numaralı Meclis Soruşturması
Komisyonuna verdiği yazılı ve sözlü savunmasına ilave edecek başka bir husus
bulunmadığına ilişkin açıklaması
MUAMMER GÜLER (Mardin) – Sayın
Başkanım, Soruşturma Komisyonuna verdiğim sözlü ve yazılı savunmama ilave
edecek başkaca bir husus bulunmamaktadır. Karar ve takdir yüce heyetinizindir. 
Arz ediyor, saygılar sunuyorum. 
BAŞKAN – Teşekkür ederim.
Sayın Egemen Bağış, talebiniz nedir?
EGEMEN BAĞIŞ (İstanbul) – 60’a göre söz
istiyorum.
BAŞKAN – Bir dakika, buyurun.
LÜTFÜ TÜRKKAN (Kocaeli) – Kürsüye gel,
kürsüye!
6.-
İstanbul Milletvekili Egemen Bağış'ın, (9/8) esas numaralı Meclis Soruşturması
Komisyonunun kararına saygı duyduğuna ilişkin açıklaması
EGEMEN BAĞIŞ (İstanbul) – Sayın
Başkanım, hakkımızdaki iftiralarla ilgili olarak gerek cumhuriyet başsavcılığı
gerek Türkiye Büyük Millet Meclisinin Soruşturma Komisyonu gerekli kararları
vermiştir; Komisyon kararına saygı duyuyorum.
Takdir yüce Meclisindir.
BAŞKAN – Teşekkür ederim.
Sayın Erdoğan Bayraktar, sizin
talebiniz nedir?
ERDOĞAN BAYRAKTAR (Trabzon) – Teşekkür
ediyorum.
BAŞKAN – Peki.
OKTAY VURAL (İzmir) – Sayın Başkanım…
BİNNAZ TOPRAK (İstanbul) – Böyle bir
tiyatro olamaz!
VII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Komisyonlardan Gelen Diğer İşler (Devam)
1.-
Isparta Milletvekili Süreyya Sadi Bilgiç ve 76 Milletvekilinin; Bazı Maddi
Menfaatler Karşılığında Bir Şahsın İran’a Altın İhracatı İşlerinde İmtiyaz
Sağladığı, Gana’dan Kaçak Yollarla Yurda Sokulmak İstendiği İddia Edilen 1,5
Ton Altınla İlgili Adli ve İdari Soruşturmaları Engelleyerek Altının Dubai’ye
Çıkışını Sağlamaya Çalıştığı ve Bu Eylemlerin Kaçakçılıkla Mücadele Kanunu’na
Muhalefet Oluşturduğu, Türk Ceza Kanunu’nun 204 ve 252’nci Maddelerine Uyduğu
İddiasıyla Ekonomi Eski Bakanı Mehmet Zafer Çağlayan; Bazı Maddi Menfaatler
Karşılığında Bir Şahsın Araçlarına Trafikte Emniyet Şeridini Kullanma İmtiyazı
Verdiği ve Söz Konusu Şahıs İçin Koruma Polisi Görevlendirdiği, Bu Şahısla
Birlikte Gözaltına Alınan Bazı Şüphelilerin ve Yakınlarının Yasaya Aykırı
Olarak İstisnai Yoldan Türk Vatandaşlığına Geçirilmesini Sağladığı, Bu Şahısla
İlgili Adli veya İstihbari Çalışma Yapılıp Yapılmadığının Araştırılması İçin
Talimat Verdiği, Bu Şahsın Usulsüzlükleri Hakkında Basında Çıkacak Haberlerin Engellenmesi
İçin Girişimde Bulunduğu ve Bu Eylemlerin Türk Ceza Kanunu’nun 204, 255, 252 ve
285’inci Maddelerine Uyduğu İddiasıyla İçişleri Eski Bakanı Muammer Güler; Bazı
Maddi Menfaatler Karşılığında Bir Şahsın Turizm Belgeli Bir Otel Kiralama
Girişimi ile Yakınlarına Vize Alınması İşleri İçin Aracılık Ettiği, Bu Şahısla
İlgili Bir Soruşturma Olup Olmadığı Yönünde İlgili Kurum ve Kuruluşlarda
Araştırma Yapılmasını Sağladığı, Bu Şahsın Faaliyetiyle İlgili Basında Haber
Yapılmasının Önlenmesi İçin Girişimlerde Bulunduğu ve Bu Eylemlerin Türk Ceza
Kanunu’nun 255 ve 252’nci Maddelerine Uyduğu İddiasıyla Avrupa Birliği Eski
Bakanı Egemen Bağış ile Bir Suç Örgütünün Yönetici ve Üyelerinin Kendilerine
Sağlanan ve Miktar ve Değeri Tespit Edilemeyen Bazı Menfaatler Karşılığında
Kişiye Özel İmtiyazlı İmar Planlarını Onaylattıkları, İmar Planlarına Aykırı
Olarak Yapılan Bazı Projelerin Usulsüzlüklerine Göz Yumdukları ve Denetimlerden
Sorunsuzca Geçmelerini Sağladıkları ve Bu Eylemlerin Bir Kısmının Kendisinin
Görevde Olduğu Sırada ve Onun Bilgisi Doğrultusunda Gerçekleştirildiği, Ayrıca
Bakanlıktan İş Alan Bazı Şirketlerin Yemek İşlerinin Yakınlarının Ortağı Olduğu
Şirketlere Verilmesi İçin Tavassut Ettiği ve Bu Eylemlerin Türk Ceza Kanunu’nun
255 ve 257’nci Maddelerine Uyduğu İddiasıyla Çevre ve Şehircilik Eski Bakanı
Erdoğan Bayraktar Hakkında Anayasa’nın 100’üncü, İç Tüzük’ün 107 ve 108’inci
Maddeleri Uyarınca Bir Meclis Soruşturması Açılmasına İlişkin Önergesi ve
Meclis Soruşturması Komisyonu Raporu (9/8) (S.Sayısı: 681) (Devam)
BAŞKAN – Sayın milletvekilleri, Meclis
Soruşturması Komisyonunun Raporu üzerindeki görüşmeler tamamlanmıştır.
Şimdi on beş dakika ara veriyorum,
önergeler üzerinde bir çalışma yapacağız. 
Kapanma Saati:
18.11
ÜÇÜNCÜ OTURUM
Açılma Saati: 19.03
BAŞKAN: Başkan Vekili Ayşe Nur
BAHÇEKAPILI
KÂTİP ÜYELER:
Muharrem IŞIK (Erzincan), Muhammet Bilal MACİT (İstanbul)
----0----
BAŞKAN – Sayın milletvekilleri, Türkiye
Büyük Millet Meclisinin 44’üncü Birleşiminin Üçüncü Oturumunu açıyorum.
Otuz dakika ara veriyorum.
Kapanma Saati: 19.04
DÖRDÜNCÜ OTURUM
Açılma Saati: 19.38
BAŞKAN: Başkan Vekili Ayşe Nur
BAHÇEKAPILI
KÂTİP ÜYELER:
Muharrem IŞIK (Erzincan), Muhammet Bilal MACİT (İstanbul)
----0----
BAŞKAN – Sayın milletvekilleri, Türkiye
Büyük Millet Meclisinin 44’üncü Birleşiminin Dördüncü Oturumunu açıyorum.
(9/8) esas numaralı Meclis Soruşturması
Komisyonu Raporu üzerinde görüşmeler tamamlanmıştı. 
Komisyon yerinde. 
Sayın milletvekilleri, Komisyon raporu,
ilgili eski bakanları Yüce Divana sevk etmeme yönündedir. Ancak İç Tüzük’ün
112’nci maddesinin beşinci fıkrası “Komisyonun Yüce Divana sevk etmeme
yönündeki raporlarının reddi, ancak, Yüce Divana sevke dair verilen ve sevk
kararının hangi ceza hükmüne dayanacağını gösteren bir önergenin kabulüyle
mümkün olur.” hükmünü içermektedir. Bu hüküm uyarınca, Ekonomi eski Bakanı
Mehmet Zafer Çağlayan hakkında 53 önerge, İçişleri eski Bakanı Muammer Güler
hakkında 52 önerge, Avrupa Birliği eski Bakanı Egemen Bağış hakkında 53 önerge,
Çevre ve Şehircilik eski Bakanı Erdoğan Bayraktar hakkında 53 adet Yüce Divana
sevke dair önerge bulunmaktadır. 
Sayın milletvekilleri, Anayasa’nın
100’üncü maddesinin “…gerek görüldüğü takdirde ilgilinin Yüce Divana sevkine
karar verilir.” hükmü ile ceza hukukunun temel ilkelerinden biri olan “suçların
şahsiliği” ilkesi gereği her bakan için önergelerin oylanma işlemleri ayrı ayrı
yapılacaktır.
İlk oylama, Ekonomi eski Bakanı Mehmet
Zafer Çağlayan hakkında verilen 53 önergeye ilişkindir.
Şimdi bu önergeleri okutuyorum:
Türkiye Büyük
Millet Meclisi Başkanlığına
9/8 esas numaralı Ekonomi Eski Bakanı
Mehmet Zafer Çağlayan, İçişleri Eski Bakanı Muammer Güler, Avrupa Birliği Eski
Bakanı Egemen Bağış ile Çevre ve Şehircilik Eski Bakanı Erdoğan Bayraktar
Hakkında Kurulan Meclis Soruşturması Komisyonu yaptığı çalışmalar neticesinde,
yapılan oylamada Ekonomi eski Bakanı Zafer Çağlayan'ın Yüce Divana sevk
edilmesine gerek olmadığına oy çokluğu ile karar vermiştir.
Yaptığımız tahkikat neticesindeki
bulgular nedeniyle Komisyonun Yüce Divana sevk etmeme yönündeki raporuna
karşıyız. Komisyon raporunun reddini ve eski Bakanın kabul edilen Meclis
Soruşturması önergesine konu fiillerinden dolayı, 5607 sayılı Kaçakçılıkla
Mücadele Kanunu'na muhalefet, 5237 sayılı Türk Ceza Kanunu 204 ve 252 nci
maddeleri uyarınca Yüce Divana sevk edilmesini talep ediyoruz.
 Levent Gök Engin
Altay Mehmet Akif Hamzaçebi
 Ankara Sinop
 İstanbul
Gerekçe:
681 Sıra Sayılı Ekonomi Eski Bakanı
Mehmet Zafer Çağlayan, İçişleri Eski Bakanı Muammer Güler, Avrupa Birliği Eski
Bakanı Egemen Bağış ile Çevre ve Şehircilik Eski Bakanı Erdoğan Bayraktar
Hakkında Kurulan Meclis Soruşturması Komisyonu Raporunun, İstanbul Milletvekili
Osman Korutürk, İzmir Milletvekili Erdal Aksünger, İzmir Milletvekili Rıza
Türmen ve Tekirdağ Milletvekili Emre Köprülü tarafından verilen Karşı Oy
bölümünde yer alan gerekçelerle Yüce Divana sevk edilmesi talep edilmektedir.
Türkiye Büyük
Millet Meclisi Başkanlığı’na
9/8 esas numaralı Ekonomi Eski Bakanı
Mehmet Zafer Çağlayan, İçişleri Eski Bakanı Muammer Güler, Avrupa Birliği Eski
Bakanı Egemen Bağış ve Çevre ve Şehircilik Eski Bakanı Erdoğan Bayraktar
Hakkında Kurulan Meclis Soruşturması Komisyonu yaptığı çalışmalar sonucunda,
yapılan oylamada Ekonomi Eski Bakanı Zafer Çağlayan'ın Yüce Divan'a sevkine
gerek olmadığı yönündeki kararını oy çokluğu ile vermiştir.
Yaptığımız inceleme sonucunda
edindiğimiz somut bulgular nedeniyle Komisyon'un, Ekonomi Eski Bakanı Zafer
Çağlayan'ı, Yüce Divan'a sevk etmeme yönündeki rapor ve kararına karşıyız.
Komisyon raporunun reddi ile eski bakan hakkında kabul edilen Meclis Soruşturma
önergesine konu fiillerinden dolayı 5237 Sayılı Türk Ceza Kanununun 204 üncü,
252 nci maddeleri ile Kaçakçılıkla Mücadele Kanunu gereğince Yüce Divan'a sevk
edilmesini talep ediyoruz.
 Pervin Buldan İdris
Baluken
 Iğdır Bingöl
Gerekçe:
681 sıra sayılı Ekonomi Eski Bakanı
Mehmet Zafer Çağlayan, İçişleri Eski Bakanı Muammer Güler, Avrupa Birliği Eski
Bakanı Egemen Bağış ve Çevre ve Şehircilik Eski Bakanı Erdoğan Bayraktar
Hakkında Kurulan Meclis Soruşturması Komisyonu Raporunda yer alan ve eski bakan
Zafer Çağlayan'ın; hakkında iddia edilen suçlamalara konu eylemleri
gerçekleştirdiği yönündeki hususlar uyarınca Yüce Divan'a sevk edilmesi talep
edilmektedir. Nitekim, Komisyon Raporu'nda yer alan Adli Tıp Raporunun telefon
görüşmelerini gerçek olarak gösteren raporu ile MASAK'ın bilirkişilerinin
"mal beyanlarının uyumsuzluğu" yani makul olmayan mal artış raporunda
yer alan somut bulgular da Zafer Çağlayan'ın Yüce Divan'a sevkini zorunlu
kılmaktadır.
BAŞKAN – Sayın milletvekilleri, şimdi
okutacağım, birer milletvekili tarafından imzalanmış bulunan 47 ayrı önergenin
metinleri aynı olduğundan ilk önergeyi okuttuktan sonra diğer önergelerin
sahiplerinin isimlerini okutacağım.
Türkiye Büyük
Millet Meclisi Başkanlığına
Rüşvet ve Yolsuzlukla ilgili 17-25
Aralık 2013'te başlayan süreçte Ekonomi eski Bakanı Zafer Çağlayan hakkındaki
iddialarla ilgili adli kolluğa, yargıya yapılan müdahaleler, fezlekelerin
Meclise gönderilmesi ve iadesi esnasında kamuoyunun gözleri önünde sergilenen
hukuk skandalları, fezlekeleri milletvekillerinin incelemesinin engellenmesi,
Meclis soruşturması komisyonu aşamasında sayısal çoğunluğun tahakkümü sonucu
yaşanan hadiseler, komisyon oylamasının yapılacağı gün başkan ve üyeler
üzerinde kurulan baskılar sonucu erteleme, 5 Ocak 2014 tarihinde komisyon
oylaması sırasında yayınlanan ilanlarla üyelerin iradesinin baskı altına
alınması, “hukukun üstünlüğü" değil, “üstünlerin hukuku"nun
uygulandığı ve bu suretle kamu vicdanının derinden yaralandığı unutulmaz kara
bir leke olarak not edilmiş, rüşvet ve yolsuzluk tarihinde unutulmaz yerini
almıştır.
Dört bakanla ilgili yaşanmış olan
"Komisyonmatik" süreci, TBMM'nin kurumsal itibarında ve hukuk devleti
ilkesinde ciddi tahribata yol açabilecek nitelikte kritik ve çok vahim bir
algıya zemin oluşturmaktadır. Dolayısıyla, Türkiye Büyük Millet Meclisi
üyeleri, itibarını, iradesini, değerlerini yakından ilgilendiren bu oylamada
tarih ve millet önünde hayati bir sınav vereceklerdir. Meclis soruşturma
önergesini kabul eden TBMM'nin, bu irade doğrultusunda yargı yolunu açması,
hukuk devleti ilkesine bağlılık ve milletin vicdanının tecellisi fırsatını
sağlayacaktır.
Ekonomi eski Bakanı Mersin Milletvekili
Mehmet Zafer Çağlayan'ın, Kaçakçılıkla Mücadele Kanunu’na muhalefet, sahte
evrak tanzimi ve rüşvet suçlarını işlediği anlaşılmaktadır. 
Şöyle ki rapor, muhalefet şerhleri ve
dosya münderecatı incelendiğinde;
• Kendi yönetiminde Halk Bank Genel
Müdürü Süleyman Aslan, Özel Kalem Müdürü Onur Kaya, Mustafa Behçet ve oğlu
Salih Kaan Çağlayan'dan oluşan grubun çeşitli imtiyazlar sağlamak suretiyle
Rıza Sarraf’tan menfaat temin ettiği, bunun teknik takip, mail tetkiki ve
dijital delillerle tespit altına alındığı, yapılan teknik takipte Sarraf’ın
kendisine firmalarının Halk Bankasındaki hesabına gelen İran paralarının belli
bir oran üzerinden rüşvet olarak gönderdiği ve bu miktarların Happani
tarafından listelendiği ve bir yüz yüze buluşma esnasında Sarraf tarafından
listenin kendisine gösterildiği ve bu bilginin mahkeme kararıyla 17.4.2013
tarihinde Sarraf’a ait kişisel e-postada yapılan incelemede görüldüğü, 
• Rıza Sarraf’a ait şirketlerin Halk
Bankası hesabına giren paralarının altına dönüştürüldüğü, bu altınların
Dubai'ye ve İran'a gönderildiği, Rıza Sarraf’ın, şirket hesabına gelen
paraların (döviz veya Türk lirası) % 0.4 ve % 0.5'inin kendisine ödendiği,
• Gana'dan kaçak yollarla ülkeye
sokulmak istenen 1.5 ton altın ile ilgili idari ve adli soruşturmaların
engellendiği ve altınların Dubai'ye gidişi ve girişinin sağlandığı,
• Rıza Sarraf tarafından kendisine
değişik tarihlerde 32 milyon 53 bin 600 euro, 6 milyon 766 bin 750 dolar ve 3
milyon 460 bin TL verildiği,
• Rıza Sarraf tarafından kendisine 300
bin İsviçre Frangı değerinde (700 bin TL) saat verildiği, savunma belgeleri
içerisinde sunulan söz konusu saate ait ödeme belgesinin banka sistemi dışında
nizami olmayan basit bir şekilde düzenlendiği,
• Kaynağı izah edilemeyen 106 bin 400
TL değerindeki piyanosunu mal bildiriminde usulünce göstermediği,
• Bakanlık görevi süresince şahsi ve
birinci derecedeki yakınlarının banka hesaplarında büyük miktarda (döviz ve
Türk Lirası) hareketlerin olduğu ve bu konudaki yazılı ve sözlü savunmalarında
yetersizlik ve tutarsızlıkların bulunduğu,
• Bakanlık görevi süresince şahsi ve
birinci derecedeki yakınlarının menkul ve gayrimenkullerinde büyük artışlar
olduğu ve bu konudaki yazılı ve sözlü savunmalarında yetersizlik ve
tutarsızlıkların bulunduğu,
Kanaatine varılmıştır.
Yukarıda açıklanan sebeplerle, Ekonomi
eski Bakanı Mersin Milletvekili Mehmet Zafer Çağlayan'ın, Türk Ceza Kanunu'nun
"Resmi Belgede Sahtecilik" başlıklı 204, “Rüşvet” başlıklı 252,
“Nüfuz Ticareti” başlıklı 255, “Görevi Kötüye Kullanmak” başlıklı 257.
Maddeleri uyarınca, hakikatin ortaya çıkması ve bağımsız ve tarafsız bir yargılamada
adaletin tecellisi için Yüce Divan'a sevki gerekmektedir.
Gereğini arz ve talep ederim.
 Devlet Bahçeli
 Osmaniye
Diğer önergelerin imza sahipleri:
 Adnan Şefik Çirkin  Ahmet
Duran Bulut  Ahmet Kenan Tanrıkulu
 Hatay  Balıkesir
 İzmir
 Ali Halaman  Ali
Öz  Ali Uzunırmak
 Adana  Mersin
 Aydın
 Alim Işık  Atila
Kaya  Bahattin Şeker
 Kütahya  İstanbul
 Bilecik
 Bülent Belen  Celal
Adan  Cemalettin Şimşek
 Tekirdağ  İstanbul
 Samsun
 D. Ali Torlak  Edip
Semih Yalçın  Emin Çınar 
 İstanbul  Gaziantep
 Kastamonu
 Emin Haluk Ayhan  Engin
Alan  Erkan Akçay
 Denizli  İstanbul
 Manisa
 Faruk Bal  Hasan
Hüseyin Türkoğlu  İsmet Büyükataman
 Konya  Osmaniye
 Bursa
 Kemalettin Yılmaz  Koray
Aydın  Mehmet Erdoğan
 Afyonkarahisar  Trabzon
 Muğla
 Mehmet Şandır  Meral
Akşener  Mesut Dedeoğlu
 Mersin  İstanbul
 Kahramanmaraş
 Muharrem Varlı  Murat
Başesgioğlu  Mustafa Erdem
 Adana  İstanbul
 Ankara
 Münir Kutluata  Necati
Özensoy  Oktay Öztürk
 Sakarya  Bursa
 Erzurum
 Oktay Vural  Özcan
Yeniçeri  Reşat Doğru
 İzmir  Ankara
 Tokat
 Ruhsar Demirel  Sadir
Durmaz  Sinan Oğan
 Eskişehir  Yozgat
 Iğdır
 Sümer Oral  Tunca
Toskay  Yıldırım Tuğrul Türkeş
 Manisa  Antalya
 Ankara
 Yusuf Halaçoğlu  Yusuf
Ziya İrbeç  Zühal Topcu
 Kayseri  Antalya
 Ankara 
 Lütfü Türkkan
 Kocaeli
BAŞKAN – Şimdi, kalan diğer dört
önergeyi okutuyorum:
Türkiye Büyük
Millet Meclisi Başkanlığına
Rüşvet ve Yolsuzlukla ilgili 17-25
Aralık 2013'te başlayan süreçte Ekonomi eski Bakanı Zafer Çağlayan hakkındaki
iddialarla ilgili adli kolluğa, yargıya yapılan müdahaleler, fezlekelerin
Meclise gönderilmesi ve iadesi esnasında kamuoyunun gözleri önünde sergilenen
hukuk skandalları, fezlekeleri milletvekillerinin incelemesinin engellenmesi,
Meclis soruşturması komisyonu aşamasında sayısal çoğunluğun tahakkümü sonucu
yaşanan hadiseler, komisyon oylamasının yapılacağı gün başkan ve üyeler
üzerinde kurulan baskılar sonucu erteleme, 5 Ocak 2014 tarihinde komisyon
oylaması sırasında yayınlanan ilanlarla üyelerin iradesinin baskı altına
alınması, “hukukun üstünlüğü” değil, “üstünlerin hukuku”nun uygulandığı ve bu
suretle kamu vicdanının derinden yaralandığı unutulmaz kara bir leke olarak not
edilmiş, rüşvet ve yolsuzluk tarihinde unutulmaz yerini almıştır.
Dört bakanla ilgili yaşanmış olan
“Komisyonmatik” süreci, TBMM'nin kurumsal itibarında ve hukuk devleti ilkesinde
ciddi tahribata yol açabilecek nitelikte kritik ve çok vahim bir algıya zemin
oluşturmaktadır. Dolayısıyla, Türkiye Büyük Millet Meclisi üyeleri, itibarını,
iradesini, değerlerini yakından ilgilendiren bu oylamada tarih ve millet önünde
hayati bir sınav vereceklerdir. Meclis soruşturma önergesini kabul eden
TBMM'nin, bu irade doğrultusunda yargı yolunu açması, hukuk devleti ilkesine
bağlılık ve milletin vicdanının tecellisi fırsatını sağlayacaktır.
Ekonomi eski Bakanı Mersin Milletvekili
Mehmet Zafer Çağlayan'ın, Kaçakçılıkla Mücadele Kanunu’na muhalefet, sahte
evrak tanzimi ve rüşvet suçlarıyla ilgili rapor, muhalefet şerhleri ve dosya
münderecatı incelendiğinde;
• Kendi yönetiminde Halk Bank Genel
Müdürü Süleyman Aslan, Özel Kalem Müdürü Onur Kaya, Mustafa Behçet ve oğlu
Salih Kaan Çağlayan'dan oluşan grubun çeşitli imtiyazlar sağlamak suretiyle
Rıza Sarraf’tan menfaat temin ettiği bunun teknik takip, mail tetkiki ve
dijital delillerle tespit altına alındığı, yapılan teknik takipte Sarraf’ın
kendisine firmalarının Halk Bankasındaki hesabına gelen İran paralarının belli
bir oran üzerinden rüşvet olarak gönderdiği ve bu miktarların Happani
tarafından listelendiği ve bir yüz yüze buluşma esnasında Sarraf tarafından listenin
kendisine gösterildiği ve bu bilginin mahkeme kararıyla 17.4.2013 tarihinde
Sarraf a ait kişisel e-postada yapılan incelemede görüldüğü,
•  Rıza Sarraf’a ait şirketlerin Halk
Bankası hesabına giren paralarının altına dönüştürüldüğü, bu altınların Dubai'ye
ve İran'a gönderildiği, Rıza Sarraf’ın, şirket hesabına gelen paraların (döviz
veya Türk lirası) % 0.4 ve % 0.5'inin kendisine ödendiği,
•  Gana'dan kaçak yollarla ülkeye
sokulmak istenen 1.5 ton altın ile ilgili idari ve adli soruşturmaların engellendiği
ve altınların Dubai'ye gidişi ve girişinin sağlandığı,
•  Rıza Sarraf tarafından kendisine
değişik tarihlerde 32 milyon 53 bin 600 euro, 6 milyon 766 bin 750 dolar ve 3
milyon 460 bin TL verildiği,
•  Rıza Sarraf tarafından kendisine 300
bin İsviçre Frangı değerinde (700 bin TL) saat verildiği, savunma belgeleri
içerisinde sunulan söz konusu saate ait ödeme belgesinin banka sistemi dışında
nizami olmayan basit bir şekilde düzenlendiği,
• Kaynağı izah edilemeyen 106 bin 400
TL değerindeki piyanosunu mal bildiriminde usulünce göstermediği,
• Bakanlık görevi süresince şahsi ve
birinci derecedeki yakınlarının banka hesaplarında büyük miktarda (döviz ve
Türk Lirası) hareketlerin olduğu ve bu konudaki yazılı ve sözlü savunmalarında
yetersizlik ve tutarsızlıkların bulunduğu,
• Bakanlık görevi süresince şahsi ve
birinci derecedeki yakınlarının menkul ve gayrimenkullerinde büyük artışlar
olduğu ve bu konudaki yazılı ve sözlü savunmalarında yetersizlik ve
tutarsızlıkların bulunduğu,
Hususları tespit edilmiştir. 
Yukarıda açıklanan sebeplerle, Ekonomi
eski Bakanı Mersin Milletvekili Mehmet Zafer Çağlayan'ın, Türk Ceza Kanunu'nun
"Görevi Kötüye Kullanmak" başlıklı 257. Maddesi uyarınca, hakikatin
ortaya çıkması ve bağımsız ve tarafsız bir yargılamada adaletin tecellisi için
Yüce Divan'a sevki gerekmektedir.
Gereğini arz ve talep ederim.
Mehmet Günal
Antalya
Türkiye Büyük
Millet Meclisi Başkanlığına
Rüşvet ve Yolsuzlukla ilgili 17-25
Aralık 2013'te başlayan süreçte Ekonomi eski Bakanı Zafer Çağlayan hakkındaki
iddialarla ilgili adli kolluğa, yargıya yapılan müdahaleler, fezlekelerin
Meclise gönderilmesi ve iadesi esnasında kamuoyunun gözleri önünde sergilenen
hukuk skandalları, fezlekelerin milletvekillerinin incelemesinin engellenmesi,
Meclis soruşturması komisyonu aşamasında sayısal çoğunluğun tahakkümü sonucu
yaşanan hadiseler, komisyon oylamasının yapılacağı gün başkan ve üyeler
üzerinde kurulan baskılar sonucu erteleme, 5 Ocak 2014 tarihinde komisyon
oylaması sırasında yayınlanan ilanlarla üyelerin iradesinin baskı altına
alınması, "hukukun üstünlüğü" değil, "üstünlerin hukuku"nun
uygulandığı ve bu suretle kamu vicdanının derinden yaralandığı unutulmaz kara
bir leke olarak not edilmiş, rüşvet ve yolsuzluk tarihinde unutulmaz yerini
almıştır.
Dört bakanla ilgili yaşanmış olan
"Komisyonmatik" süreci, TBMM'nin kurumsal itibarında ve hukuk devleti
ilkesinde ciddi tahribata yol açabilecek nitelikte kritik ve çok vahim bir
algıya zemin oluşturmaktadır. Dolayısıyla, Türkiye Büyük Millet Meclisi
üyeleri, itibarını, iradesini, değerlerini yakından ilgilendiren bu oylamada
tarih ve millet önünde hayati bir sınav vereceklerdir. Meclis soruşturma
önergesini kabul eden TBMM'nin, bu irade doğrultusunda yargı yolunu açması,
hukuk devleti ilkesine bağlılık ve milletin vicdanının tecellisi fırsatını
sağlayacaktır.
Ekonomi eski Bakanı Mersin Milletvekili
Mehmet Zafer Çağlayan'ın, Kaçakçılıkla Mücadele Kanunu’na muhalefet, sahte
evrak tanzimi ve rüşvet suçlarıyla ilgili rapor, muhalefet şerhleri ve dosya
münderecatı incelendiğinde;
• Kendi yönetiminde Halk Bank Genel
Müdürü Süleyman Aslan, Özel Kalem Müdürü Onur Kaya, Mustafa Behçet ve oğlu
Salih Kaan Çağlayan'dan oluşan grubun çeşitli imtiyazlar sağlamak suretiyle
Rıza Sarraftan menfaat temin ettiği, bunun teknik takip, mail tetkiki ve
dijital delillerle tespit altına alındığı, yapılan teknik takipte Sarraf’ın
kendisine firmalarının Halk Bankasındaki hesabına gelen İran paralarının belli
bir oran üzerinden rüşvet olarak gönderdiği ve bu miktarların Happani
tarafından listelendiği ve bir yüz yüze buluşma esnasında Sarraf tarafından
listenin kendisine gösterildiği ve bu bilginin mahkeme kararıyla 17.4.2013
tarihinde Sarraf a ait kişisel e-postada yapılan incelemede görüldüğü. 
• Rıza Sarrafa ait şirketlerin Halk
Bankası hesabına giren paralarının altına dönüştürüldüğü, bu altınların
Dubai'ye ve İran'a gönderildiği, Rıza Sarrafın, şirket hesabına gelen paraların
(döviz veya Türk lirası) % 0.4 ve % 0.5'inin kendisine ödendiği,
• Gana'dan kaçak yollarla ülkeye
sokulmak istenen 1.5 ton altın ile ilgili idari ve adli soruşturmaların
engellendiği ve altınların Dubai'ye gidişi ve girişinin sağlandığı,
• Rıza Sarraf tarafından kendisine
değişik tarihlerde 32 milyon 53 bin 600 euro, 6 milyon 766 bin 750 dolar ve 3
milyon 460 bin TL verildiği,
• Rıza Sarraf tarafından kendisine 300
bin İsviçre Frangı değerinde (700 bin TL) saat verildiği, savunma belgeleri
içerisinde sunulan söz konusu saate ait ödeme belgesinin banka sistemi dışında
nizami olmayan basit bir şekilde düzenlendiği,
• Kaynağı izah edilemeyen 106 bin 400
TL değerindeki piyanosunu mal bildiriminde usulünce göstermediği,
• Bakanlık görevi süresince şahsi ve
birinci derecedeki yakınlarının banka hesaplarında büyük miktarda (döviz ve
Türk Lirası) hareketlerin olduğu ve bu konudaki yazılı ve sözlü savunmalarında
yetersizlik ve tutarsızlıkların bulunduğu,
• Bakanlık görevi süresince şahsi ve
birinci derecedeki yakınlarının menkul ve gayrimenkullerinde büyük artışlar
olduğu ve bu konudaki yazılı ve sözlü savunmalarında yetersizlik ve
tutarsızlıkların bulunduğu, 
Hususları tespit edilmiştir.
Yukarıda açıklanan sebeplerle, Ekonomi
eski Bakanı Mersin Milletvekili Mehmet Zafer Çağlayan'ın, Türk Ceza Kanunu'nun
"Rüşvet" başlıklı 252. Maddesi uyarınca, hakikatin ortaya çıkması ve
bağımsız ve tarafsız bir yargılamada adaletin tecellisi için Yüce Divan’a sevki
gerekmektedir.
Gereğini arz ve talep ederim.
S. Nevzat Korkmaz 
Isparta
Türkiye Büyük
Millet Meclisi Başkanlığına
Rüşvet ve yolsuzlukla ilgili 17-25
Aralık 2013'te başlayan süreçte Ekonomi eski Bakanı Zafer Çağlayan hakkındaki
iddialarla ilgili adli kolluğa, yargıya yapılan müdahaleler, fezlekelerin
Meclise gönderilmesi ve iadesi esnasında kamuoyunun gözleri önünde sergilenen
hukuk skandalları, fezlekeleri milletvekillerinin incelemesinin engellenmesi,
Meclis soruşturması komisyonu aşamasında sayısal çoğunluğun tahakkümü sonucu
yaşanan hadiseler, komisyon oylamasının yapılacağı gün başkan ve üyeler
üzerinde kurulan baskılar sonucu erteleme, 5 Ocak 2014 tarihinde komisyon
oylaması sırasında yayınlanan ilanlarla üyelerin iradesinin baskı altına
alınması, "hukukun üstünlüğü" değil, "üstünlerin hukuku"nun
uygulandığı ve bu suretle kamu vicdanının derinden yaralandığı unutulmaz kara
bir leke olarak not edilmiş, rüşvet ve yolsuzluk tarihinde unutulmaz yerini almıştır.
Dört bakanla ilgili yaşanmış olan
"Komisyonmatik" süreci, TBMM'nin kurumsal itibarında ve hukuk devleti
ilkesinde ciddi tahribata yol açabilecek nitelikte kritik ve çok vahim bir
algıya zemin oluşturmaktadır. Dolayısıyla, Türkiye Büyük Millet Meclisi
üyeleri, itibarını, iradesini, değerlerini yakından ilgilendiren bu oylamada
tarih ve millet önünde hayati bir sınav vereceklerdir. Meclis soruşturma
önergesini kabul eden TBMM'nin, bu irade doğrultusunda yargı yolunu açması,
hukuk devleti ilkesine bağlılık ve milletin vicdanının tecellisi fırsatını
sağlayacaktır.
Ekonomi eski Bakanı Mersin Milletvekili
Mehmet Zafer Çağlayan'ın, Kaçakçılıkla Mücadele Kanunu’na muhalefet, sahte
evrak tanzimi ve rüşvet suçlarıyla ilgili rapor, muhalefet şerhleri ve dosya münderecatı
incelendiğinde;
•Kendi yönetiminde Halk Bank Genel
Müdürü Süleyman Aslan, Özel Kalem Müdürü Onur Kaya, Mustafa Behçet ve oğlu
Salih Kaan Çağlayan'dan oluşan grubun çeşitli imtiyazlar sağlamak suretiyle
Rıza Sarraf’tan menfaat temin ettiği, bunun teknik takip, mail tetkiki ve
dijital delillerle tespit altına alındığı, yapılan teknik takipte Sarraf’ın
kendisine firmalarının Halk Bankasındaki hesabına gelen İran paralarının belli
bir oran üzerinden rüşvet olarak gönderdiği ve bu miktarların Happani
tarafından listelendiği ve bir yüz yüze buluşma esnasında Sarraf tarafından
listenin kendisine gösterildiği ve bu bilginin mahkeme kararıyla 17.4.2013
tarihinde Sarraf’a ait kişisel e-postada yapılan incelemede görüldüğü, 
Rıza Sarrafa ait şirketlerin Halk
Bankası hesabına giren paralarının altına dönüştürüldüğü, bu altınların
Dubai'ye ve İran'a gönderildiği, Rıza Sarraf’ın, şirket hesabına gelen
paraların (döviz veya Türk Lirası) %0,4 ve %0,5'inin kendisine ödendiği,
 Gana'dan kaçak yollarla ülkeye sokulmak
istenen 1.5 ton altın ile ilgili idari ve adli soruşturmaların engellendiği ve
altınların Dubai'ye gidişi ve girişinin sağlandığı,
 Rıza Sarraf tarafından kendisine
değişik tarihlerde 32 milyon 53 bin 600 euro, 6 milyon 766 bin 750 dolar ve 3
milyon 460 bin TL verildiği,
 Rıza Sarraf tarafından kendisine 300
bin İsviçre Frangı değerinde (700 bin TL) saat verildiği, savunma belgeleri
içerisinde sunulan söz konusu saate ait ödeme belgesinin banka sistemi dışında
nizami olmayan basit bir şekilde düzenlendiği,
 Kaynağı izah edilemeyen 106 bin 400 TL
değerindeki piyanosunu mal bildiriminde usulünce göstermediği,
 Bakanlık görevi süresince şahsi ve
birinci derecedeki yakınlarının banka hesaplarında büyük miktarda (döviz ve
Türk lirası) hareketlerin olduğu ve bu konudaki yazılı ve sözlü savunmalarında
yetersizlik ve tutarsızlıkların bulunduğu,
 Bakanlık görevi süresince şahsi ve
birinci derecedeki yakınlarının menkul ve gayrimenkullerinde büyük artışlar
olduğu ve bu konudaki yazılı ve sözlü savunmalarında yetersizlik ve
tutarsızlıkların bulunduğu,
Hususları tespit edilmiştir.
Yukarıda açıklanan sebeplerle, Ekonomi
eski Bakanı Mersin Milletvekili Mehmet Zafer Çağlayan'ın, Türk Ceza Kanunu'nun
“Resmî Belgede Sahtecilik” başlıklı 204. Maddesi uyarınca hakikatin ortaya
çıkması ve bağımsız ve tarafsız bir yargılamada adaletin tecellisi için Yüce
Divan’a sevki gerekmektedir. 
Gereğini arz ve talep ederim.
Mustafa Kalaycı 
Konya 
Türkiye Büyük Millet Meclisi Başkanlığına
Rüşvet ve Yolsuzlukla ilgili 17-25
Aralık 2013'te başlayan süreçte Ekonomi eski Bakanı Zafer Çağlayan hakkındaki
iddialarla ilgili adli kolluğa, yargıya yapılan müdahaleler, fezlekelerin
Meclise gönderilmesi ve iadesi esnasında kamuoyunun gözleri önünde sergilenen
hukuk skandalları, fezlekeleri milletvekillerini incelemesinin engellenmesi,
Meclis soruşturması komisyonu aşamasında sayısal çoğunluğun tahakkümü sonucu
yaşanan hadiseler, komisyon oylamasının yapılacağı gün başkan ve üyeler
üzerinde kurulan baskılar sonucu erteleme, 5 Ocak 2014 tarihinde komisyon
oylaması sırasında yayınlanan ilanlarla üyelerin iradesinin baskı altına
alınması, "hukukun üstünlüğü" değil, "üstünlerin hukuku"nun
uygulandığı ve bu suretle kamu vicdanının derinden yaralandığı unutulmaz kara
bir leke olarak not edilmiş, rüşvet ve yolsuzluk tarihinde unutulmaz yerini
almıştır.
Dört bakanla ilgili yaşanmış olan
"Komisyonmatik" süreci, TBMM'nin kurumsal itibarında ve hukuk devleti
ilkesinde ciddi tahribata yol açabilecek nitelikte kritik ve çok vahim bir
algıya zemin oluşturmaktadır. Dolayısıyla, Türkiye Büyük Millet Meclisi
üyeleri, itibarını, iradesini, değerlerini yakından ilgilendiren bu oylamada
tarih ve millet önünde hayati bir sınav vereceklerdir. Meclis soruşturma
önergesini kabul eden TBMM'nin, bu irade doğrultusunda yargı yolunu açması,
hukuk devleti ilkesine bağlılık ve milletin vicdanının tecellisi fırsatını
sağlayacaktır.
Ekonomi eski Bakanı Mersin Milletvekili
Mehmet Zafer Çağlayan'ın, Kaçakçılıkla Mücadele Kanunu’na muhalefet, sahte
evrak tanzimi ve rüşvet suçlarıyla ilgili rapor, muhalefet şerhleri ve dosya
münderecatı incelendiğinde;
Kendi yönetiminde Halk Bank Genel
Müdürü Süleyman Aslan, Özel Kalem Müdürü Onur Kaya, Mustafa Behçet ve oğlu
Salih Kaan Çağlayan'dan oluşan grubun çeşitli imtiyazlar sağlamak suretiyle
Rıza Sarraf’tan menfaat temin ettiği bunun teknik takip, mail tetkiki ve
digital delillerle tespit altına alındığı, yapılan teknik takipte Sarraf’ın
kendisine firmalarının Halk Bankasındaki hesabına gelen İran paralarının belli
bir oran üzerinden rüşvet olarak gönderdiği ve bu miktarların Happani
tarafından listelendiği ve bir yüz yüze buluşma esnasında Sarraf tarafından
listenin kendisine gösterildiği ve bu bilginin mahkeme kararıyla 17.4.2013
tarihinde Sarraf’a ait kişisel e-postada yapılan incelemede görüldüğü,
Rıza Sarraf’a ait şirketlerin Halk
Bankası hesabına giren paralarının altına dönüştürüldüğü, bu altınların
Dubai'ye ve İran'a gönderildiği, Rıza Sarraf’ın, şirket hesabına gelen
paraların (döviz veya Türk lirası) % 0.4 ve % 0.5'inin kendisine ödendiği,
Gana'dan kaçak yollarla ülkeye sokulmak
istenen 1.5 ton altın ile ilgili idari ve adli soruşturmaların engellendiği ve
altınların Dubai'ye gidişi ve girişinin sağlandığı,
Rıza Sarraf tarafından kendisine
değişik tarihlerde 32 milyon 53 bin 600 euro, 6 milyon 766 bin 750 dolar ve 3
milyon 460 bin TL verildiği,
 Rıza Sarraf tarafından kendisine 300
bin İsviçre Frangı değerinde (700 bin TL) saat verildiği, savunma belgeleri
içerisinde sunulan söz konusu saate ait ödeme belgesinin banka sistemi dışında
nizami olmayan basit bir şekilde düzenlendiği,
Kaynağı izah edilemeyen 106 bin 400 TL
değerindeki piyanosunu mal bildiriminde usulünce göstermediği,
Bakanlık görevi süresince şahsi ve
birinci derecedeki yakınlarının banka hesaplarında büyük miktarda (döviz ve
Türk Lirası) hareketlerin olduğu ve bu konudaki yazılı ve sözlü savunmalarında
yetersizlik ve tutarsızlıkların bulunduğu,
Bakanlık görevi süresince şahsi ve
birinci derecedeki yakınlarının menkul ve gayrimenkullerinde büyük artışlar
olduğu ve bu konudaki yazılı ve sözlü savunmalarında yetersizlik ve
tutarsızlıkların bulunduğu,
Hususları tespit edilmiştir.
Yukarıda açıklanan sebeplerle, Ekonomi
eski Bakanı Mersin Milletvekili Mehmet Zafer Çağlayan'ın, Türk Ceza Kanunu'nun
"Nüfuz Ticareti" başlıklı 255. Maddesi uyarınca, hakikatin ortaya
çıkması ve bağımsız ve tarafsız bir yargılamada adaletin tecellisi için Yüce
Divana sevki gerekmektedir.
Gereğini arz ve talep ederim.
Seyfettin Yılmaz 
Adana
BAŞKAN – Sayın milletvekilleri, Ekonomi
eski Bakanı Mehmet Zafer Çağlayan hakkında verilen bu önergelerin mahiyeti aynı
olduğu için birlikte işleme alıp oylarınıza sunacağım.
Sayın Vural, söz talebinde
bulunmuşsunuz. 
Buyurun. 
VI.-
AÇIKLAMALAR (Devam)
7.- İzmir
Milletvekili Oktay Vural'ın, (9/8) esas numaralı Meclis Soruşturması Komisyonu
Raporu üzerinde farklı ceza hükmüne dayanan önergelerin oylamalarının ayrı
yapılması ve Mersin Milletvekili Mehmet Zafer Çağlayan’ın Türk Ceza Kanunu’nun
257’nci maddesine göre Yüce Divana sevkiyle ilgili önergelerin düzeltilmesi
gerektiğine ilişkin açıklaması
OKTAY VURAL (İzmir) – Sayın Başkan, milletvekillerimizin kendi iradeleri
doğrultusunda verdiği önergelerin bir kısmında çeşitli maddeler zikredilmiş,
bazılarında da tek madde zikredilmiş. Bu çerçevede, biz Meclis Genel Kurulu
iradesinin doğrudan doğruya, gerektiğinde bu bakanlarla ilgili suçlamaların
tamamıyla ilgili, bir Yüce Divana göndermeyle ilgili karar verebileceği gibi,
bunlarla ilgili maddeleri ayırmak suretiyle de Yüce Divana gönderilebileceğini,
bu konuda takdir yetkisinin Meclis Genel Kurulunda olması gerektiğini
düşünüyoruz. Dolayısıyla, eğer madde itibarıyla farklı önergeler varsa bu
maddeler istikametinde oylamanın da ayrı yapılması gerektiğini düşünüyoruz. 
Ayrıca, bu önergelerde,
milletvekillerinin verdiği önergelerde, 257’nci maddeye istinaden Zafer
Çağlayan’la ilgili önergelerde yer alan hususun çıkartılmasını çünkü bununla
ilgili Meclis Soruşturması Komisyonu önergesinde 257’yle ilgili herhangi bir
madde zikredilmediği için, bu önergelerde yer alan 257’nci maddeyle ilgili, Yüce
Divana sevkle ilgili hususun da tahsis edilmesini istirham ediyorum. 
MUSTAFA ELİTAŞ (Kayseri) – 255 var bir
de, bir madde daha var. 
OKTAY VURAL (İzmir) – 257’yle ilgili bu
düzeltmenin yapılarak oylamanın temin edilmesi hususunu arz ederim. 
MUSTAFA ELİTAŞ (Kayseri) – 255 var
Oktay Bey.
OKTAY VURAL (İzmir) – Aynı
mahiyettedir, bizce bir farkı yoktur ama Yüce Divana göndermeyle ilgili tadat
edilen maddelerin dışında 257’nci maddenin yer alması yerine, 257’nci maddeyle
ilgili hususun çıkartılarak oylanması hususunu arz ediyorum.
MUSTAFA ELİTAŞ (Kayseri) – Sayın
Başkan… 
BAŞKAN – Sayın Elitaş, buyurun. 
8.-
Kayseri Milletvekili Mustafa Elitaş'ın, İzmir Milletvekili Oktay Vural’ın
yaptığı açıklamasındaki bazı ifadelerine ilişkin açıklaması
MUSTAFA ELİTAŞ (Kayseri) – Sayın Başkan, Soruşturma Komisyonunun
raporuna konu olan soruşturma komisyonu kurulmasıyla ilgili önerge Sayın Zafer
Çağlayan hakkında Türk Ceza Kanunu’nun 204 ve 252’nci maddelerini içermektedir.
Sayın Oktay Vural’ın biraz önce söylediği gibi 257’nci madde Soruşturma
Komisyonu Raporu’na kaynak olan soruşturma komisyonu kurulması önergesiyle
ilgili kısmı içermediğinden, biraz önce kendisi de ifade etti, çekilmesi
gerekir. 
Aynı şekilde, 255’inci maddeyi de,
atfen söylediği önergenin de buradan çekilmesi gerekir. 
Başkanlığın takdirine sunuyorum. 
BAŞKAN – Söz mü istediniz Sayın Vural?
255’inci maddeyle ilgili bir son
görüşünüzü alabilir miyim bu açıklamadan sonra? 
Buyurun. 
9.- İzmir
Milletvekili Oktay Vural'ın, Kayseri Milletvekili Mustafa Elitaş’ın yaptığı
açıklamasındaki bazı ifadelerine ilişkin açıklaması
OKTAY VURAL (İzmir) – Sayın Başkanım,
Komisyon Üyesi Kahramanmaraş Milletvekili Sayın Mesut Dedeoğlu’nun muhalefet
şerhinde de zikredilen maddeler, bunlarla ilgili maddeler var ama oylamayla ilgili
iradenin Meclis soruşturmasına esas teşkil eden maddeler itibarıyla yapılması
gerektiğine ilişkin düzeltmenin 255’inci maddeyle ilgili de yapılmasını
istirham ediyorum. 
BAŞKAN – Tamam.
OKTAY VURAL (İzmir) – 255 ve 257’yle
ilgili ibarelerin çıkartılmasını arzu ediyorum. 
BAŞKAN – 255 ile 257…
OKTAY VURAL (İzmir) – Evet. 
BAŞKAN – Şimdi, Sayın Vural, 255 ile
257’nci maddelere ilişkin önergelerin bir tanesinde Sayın Seyfettin Yılmaz’ın,
diğerinde Sayın Mehmet Günal’ın imzası var. 
OKTAY VURAL (İzmir) – Evet, evet. 
BAŞKAN – Yani, eğer kendileri geri
çekmiyorlarsa benim böyle bir inisiyatifim yok düzeltme şeklinde. 
MUSTAFA ELİTAŞ (Kayseri) – Sayın
Başkan, Başkanlık Divanı olarak işleme koyamazsınız. 
BAŞKAN – Sayın Elitaş, lütfen, müsaade
eder misiniz? 
Geri alıyorlar mı önergelerini? 
OKTAY VURAL (İzmir) – Geri alıyorlar
Sayın Başkan. 
MUSTAFA ELİTAŞ (Kayseri) – Sayın
Başkan, geri almaları değil… İşleme alamazsınız zaten Sayın Başkan. 
BAŞKAN – Tamam, Sayın Elitaş, çözmeye
çalışıyoruz. Tamam, lütfen…
MUSTAFA ELİTAŞ (Kayseri) – Ya, bu,
çekme değil, çekme olmaz. İşleme alamazsınız zaten siz bunu.
BAŞKAN – Bahse konu olan iki önerge
sahipleri tarafından geri çekilmiştir.
MUSTAFA ELİTAŞ (Kayseri) – Sayın
Başkan, “sahipleri tarafından geri çekilmesi” bir teamül oluşturur. Siz işleme
alamazsınız bunu. 
OKTAY VURAL (İzmir) – Alınabilir
efendim, bir problem yok.
BAŞKAN – Tamam, Sayın Elitaş, tamam. 
MUSTAFA ELİTAŞ (Kayseri) – Sayın
Başkan, tutanaklara geçmesi lazım. 
BAŞKAN – Bundan sonrakinde eğer öyle
bir şey varsa işleme almayız, tamam. Lütfen…
MUSTAFA ELİTAŞ (Kayseri) – Sayın
Başkan, tutanaklara geçmesi açısından söylüyorum. 
OKTAY VURAL (İzmir) – İşleminiz
doğrudur Sayın Başkanım.
MUSTAFA ELİTAŞ (Kayseri) – Geri çekmek
değil, işleme alınmaması gerekir. Siz yeni bir teamül oluşturuyorsunuz. 
OKTAY VURAL (İzmir) – İşleme alındı
artık efendim.
VII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Komisyonlardan Gelen Diğer İşler (Devam)
1.-
Isparta Milletvekili Süreyya Sadi Bilgiç ve 76 Milletvekilinin; Bazı Maddi
Menfaatler Karşılığında Bir Şahsın İran’a Altın İhracatı İşlerinde İmtiyaz
Sağladığı, Gana’dan Kaçak Yollarla Yurda Sokulmak İstendiği İddia Edilen 1,5
Ton Altınla İlgili Adli ve İdari Soruşturmaları Engelleyerek Altının Dubai’ye
Çıkışını Sağlamaya Çalıştığı ve Bu Eylemlerin Kaçakçılıkla Mücadele Kanunu’na
Muhalefet Oluşturduğu, Türk Ceza Kanunu’nun 204 ve 252’nci Maddelerine Uyduğu
İddiasıyla Ekonomi Eski Bakanı Mehmet Zafer Çağlayan; Bazı Maddi Menfaatler
Karşılığında Bir Şahsın Araçlarına Trafikte Emniyet Şeridini Kullanma İmtiyazı
Verdiği ve Söz Konusu Şahıs İçin Koruma Polisi Görevlendirdiği, Bu Şahısla
Birlikte Gözaltına Alınan Bazı Şüphelilerin ve Yakınlarının Yasaya Aykırı
Olarak İstisnai Yoldan Türk Vatandaşlığına Geçirilmesini Sağladığı, Bu Şahısla
İlgili Adli veya İstihbari Çalışma Yapılıp Yapılmadığının Araştırılması İçin
Talimat Verdiği, Bu Şahsın Usulsüzlükleri Hakkında Basında Çıkacak Haberlerin
Engellenmesi İçin Girişimde Bulunduğu ve Bu Eylemlerin Türk Ceza Kanunu’nun
204, 255, 252 ve 285’inci Maddelerine Uyduğu İddiasıyla İçişleri Eski Bakanı
Muammer Güler; Bazı Maddi Menfaatler Karşılığında Bir Şahsın Turizm Belgeli Bir
Otel Kiralama Girişimi ile Yakınlarına Vize Alınması İşleri İçin Aracılık
Ettiği, Bu Şahısla İlgili Bir Soruşturma Olup Olmadığı Yönünde İlgili Kurum ve
Kuruluşlarda Araştırma Yapılmasını Sağladığı, Bu Şahsın Faaliyetiyle İlgili
Basında Haber Yapılmasının Önlenmesi İçin Girişimlerde Bulunduğu ve Bu
Eylemlerin Türk Ceza Kanunu’nun 255 ve 252’nci Maddelerine Uyduğu İddiasıyla
Avrupa Birliği Eski Bakanı Egemen Bağış ile Bir Suç Örgütünün Yönetici ve
Üyelerinin Kendilerine Sağlanan ve Miktar ve Değeri Tespit Edilemeyen Bazı
Menfaatler Karşılığında Kişiye Özel İmtiyazlı İmar Planlarını Onaylattıkları, İmar
Planlarına Aykırı Olarak Yapılan Bazı Projelerin Usulsüzlüklerine Göz
Yumdukları ve Denetimlerden Sorunsuzca Geçmelerini Sağladıkları ve Bu
Eylemlerin Bir Kısmının Kendisinin Görevde Olduğu Sırada ve Onun Bilgisi
Doğrultusunda Gerçekleştirildiği, Ayrıca Bakanlıktan İş Alan Bazı Şirketlerin
Yemek İşlerinin Yakınlarının Ortağı Olduğu Şirketlere Verilmesi İçin Tavassut
Ettiği ve Bu Eylemlerin Türk Ceza Kanunu’nun 255 ve 257’nci Maddelerine Uyduğu
İddiasıyla Çevre ve Şehircilik Eski Bakanı Erdoğan Bayraktar Hakkında
Anayasa’nın 100’üncü, İç Tüzük’ün 107 ve 108’inci Maddeleri Uyarınca Bir Meclis
Soruşturması Açılmasına İlişkin Önergesi ve Meclis Soruşturması Komisyonu
Raporu (9/8) (S.Sayısı: 681) (Devam)
BAŞKAN – Sayın milletvekilleri,
Anayasa’nın 100’üncü maddesinin üçüncü fıkrasında “Yüce Divana sevk kararı
ancak üye tamsayısının salt çoğunluğunun gizli oyuyla alınır.” hükmü, İç
Tüzük’ün 112’nci maddesinin altıncı fıkrasında da “Yüce Divana sevk kararı
ancak üye tamsayısının salt çoğunluğu ile alınır.” hükmü yer almaktadır. Bu
nedenle, oylamayı gizli oylama şeklinde yapacağız ve önergenin kabul edilmesi
için 276 kabul oyu arayacağız. Toplantı yeter sayısı olmak kaydıyla, gizli
oylamada kabul oyu 276’nın altında olduğu takdirde ilgilinin Yüce Divana sevki
kabul edilmemiş olacaktır. 
Şimdi, gizli oylamanın ne şekilde
yapılacağı hakkında bilgi vermek istiyorum. 
Komisyon ve Hükûmet sıralarında yer
alan kâtip üyelerden komisyon sırasındaki kâtip üye Adana’dan başlayarak
İstanbul’a kadar, İstanbul dâhil, Hükûmet sırasındaki kâtip üye ise İzmir’den
başlayarak Zonguldak’a kadar, Zonguldak dâhil olmak üzere, adı okunan
milletvekiline 1’i beyaz, 1’i yeşil, 1’i de kırmızı olmak üzere 3 yuvarlak pul
ile mühürlü zarf verecek ve bu pul ve zarf verilen milletvekilini ad defterine
işleyecektir. 
Sayın milletvekilleri, açıklama
yapıyorum, lütfen…
Milletvekilleri Başkanlık kürsüsünün
sağında ve solunda yer alan kabinlerden başka yerde oylarını
kullanamayacaklardır. 
Vekâleten oy kullanacak bakanlar da
yerine oy kullanacakları bakanın ilinin bulunduğu bölümde oylarını
kullanacaklardır. 
Bilindiği üzere, bu pullardan beyaz
olanı kabul, kırmızı olanı ret, yeşil olanı ise çekimser oyu ifade etmektedir. 
Bir dakika arkadaşlar, biraz önce
söylediğim şeyler var, lütfen, onlara dikkat edelim.
Oyunu kullanacak sayın üye kâtip üyeden
üç yuvarlak pul ile mühürlü zarfı aldıktan ve adını ad defterine
işaretlettikten sonra kapalı oy verme yerine girecek, oy olarak kullanacağı
pulu burada zarfın içerisine koyacak, diğer iki pulu ise ıskarta kutusuna
atacaktır. Bilahare, oy verme yerinden çıkacak olan üye oy pulunun bulunduğu
zarfı Başkanlık Divanı kürsüsünün önüne konulan oy kutusuna atacaktır. Oylamada
adı okunmayan milletvekiline pul ve zarf verilmeyecektir.
Sayın milletvekillerinin oy kabinlerinin
önünde bir yoğunluk oluşturmamalarını rica ediyorum. 
Sayın milletvekilleri, biraz önceki
açıklamamda, ili okunan milletvekilinin kâtip üyelerin yanına gelmesini rica
etmiştim ama görüyorum ki Adana’dan başlayacak olmamıza rağmen, başka illerden
arkadaşlar da kuyruğa girdi.
MUSTAFA ELİTAŞ (Kayseri ) – Sayın
Başkan, gelenek neyse o şekilde uygulama yapın, bugüne kadar hep böyle oldu.
MAHMUT TANAL (İstanbul) – Sayın Başkan…
BAŞKAN – Gizli oylamanın sağlıklı bir
şekilde yapılmasını arzu ediyoruz hepimiz, onun için bazı hususlara dikkat
etmemiz gerekiyor.
Lütfen, seçim çevresi okunmayan
milletvekili oy kullanma sırasına girmesin. 
Lütfen, kabin içinde milletvekili
varken kabinin önünde beklenilmesin. 
Lütfen, oy pulu zarfın içine kabin
içinde ve perde çekilmek suretiyle konulsun. Kullanılmayan oy pullarının kabin
içerisindeki ıskarta kutusuna atılmasını, kabin içinde veya dışında gizliliği
ihlal edecek herhangi bir eylemde bulunulmamasını hepinizden rica ediyorum.
Şimdi, sağda ve
solda kâtip üyeler görev alıyor.
HAYDAR AKAR
(Kocaeli) – Sayın Bakan da görevli mi orada!
BAŞKAN – Kâtip
üyelerden tek tek rica ettim, 4 kişi sağımda ve solumda bulunan kabinlerden
çıktıktan sonra, buralar boşaldıktan sonra diğer üyelere oy kullandıracak. 
HAYDAR AKAR
(Kocaeli) – Sayın Bakan görevli mi orada!
BAŞKAN – Sayın Tanju
Bey, lütfen, yerinize geçer misiniz. Siz Adana milletvekili değilsiniz, lütfen!
MAHMUT TANAL
(İstanbul) – Sayın Başkan…
MUSTAFA ELİTAŞ
(Kayseri) – Sayın Başkan…
BAŞKAN – Hiç
kimseyi dinlemiyorum.
Şimdi, gizli oylamaya
Adana ilinden başlıyoruz...
Buyurun.
YUSUF HALAÇOĞLU
(Kayseri) – Sayın Başkan, herkes yerine oturmazsa ara verin.
BAŞKAN – Sayın Halaçoğlu,
biraz önce Türkçe konuşarak buradan durumu anlattım…
YUSUF HALAÇOĞLU
(Kayseri) – Türkçe anlamıyorlar demek ki! Bir de İngilizce hitap edin efendim.
BAŞKAN – ...ama
sayın milletvekilleri sıraya girdi. Buradan, kürsüden inip onları oradan
çekecek hâlim yok. Lütfen, herkes milletvekiline bu ricada bulunsun.
MEHMET GÜNAL
(Antalya) – Ara verin o zaman.
HAYDAR AKAR (Kocaeli)
– Başlatmayın efendim.
BAŞKAN -
Milletvekillerinin isimlerinin okunmasını tekrar ediyorum, yalnız salonda o
kadar çok uğultu var ki duyulmuyor.
Şimdi, herkes
sükûnetine lütfen sahip olsun. Bu işlemi yapacağız. 
Buyurun.
MAHMUT TANAL
(İstanbul) – Sayın Başkan, bakın, kabulle ilgili siz açık, net izah etmediniz.
Buradaki kabul Yüce Divana gönderilmesi açısından mıdır yoksa kırmızı
gönderilmemesi açısından mıdır? Sizden istirhamım bu açıklamayı net yapar
mısınız.
BAŞKAN – Ettim,
dinleseydiniz.
Evet, Adana
ilinden başlıyorum ve lütfen, sessizliğimizi koruyalım.
(Oyların
toplanmasına başlandı)
BAŞKAN – Sayın milletvekilleri,
vekâletleri okuyorum: Başbakan Ahmet Davutoğlu’nun yerine Başbakan Yardımcısı
Yalçın Akdoğan, Başbakan Yardımcısı Ali Babacan’ın yerine Başbakan Yardımcısı
Bülent Arınç, Sağlık Bakanı Mehmet Müezzinoğlu’nun yerine Bilim, Sanayi ve
Teknoloji Bakanı Fikri Işık, Dışişleri Bakanı Mevlüt Çavuşoğlu’nun yerine
Kalkınma Bakanı Cevdet Yılmaz, Maliye Bakanı Mehmet Şimşek’in yerine Gıda,
Tarım ve Hayvancılık Bakanı Mehmet Mehdi Eker, Avrupa Birliği Bakanı Volkan
Bozkır’ın yerine Ekonomi Bakanı Nihat Zeybekci, Kültür ve Turizm Bakanı Ömer
Çelik’in yerine Gümrük ve Ticaret Bakanı Nurettin Canikli, Enerji ve Tabii
Kaynaklar Bakanı Taner Yıldız’ın yerine Millî Savunma Bakanı İsmet Yılmaz
vekâleten oy kullanacaklardır.
(Oyların toplanmasına devam edildi)
BAŞKAN - Oyunu kullanmayan sayın üye
var mı? Yok. 
Oylama işlemi bitmiştir. 
Oy kupalarını lütfen kaldıralım.
(Oyların ayrımına başlandı) 
OKTAY VURAL (İzmir) – Sayın Başkan…
BAŞKAN – Buyurun Sayın Vural. 
OKTAY VURAL (İzmir) – Efendim, sizin
vekâleten oy verenlerle ilgili yaptığınız açıklamada Kültür ve Turizm Bakanı
Ömer Çelik’in yerine Gümrük ve Ticaret Bakanı Nurettin Canikli’nin oy
kullanacağı… Ama burada Ömer Çelik yerine Veysel Eroğlu’nun oy kullandığı
görülüyor. 
BAŞKAN – Veysel Bey mi kullandı yerine?

ERTUĞRUL KÜRKCÜ (Mersin) – Bu oylama
kadük.
OKTAY VURAL (İzmir) – Sayın Başkanım…
BAŞKAN – Bir dakika... 
Şimdi, bizim elimizdeki kâğıtta Kültür
ve Turizm Bakanı adına…
SIRRI SÜREYYA ÖNDER (İstanbul) –
Sayılmaz, sayılmaz…
BAŞKAN – Pardon, açıklıyorum.
…Gümrük ve Ticaret Bakanı Sayın
Nurettin Canikli’nin oy kullanacağı söylendi. 
Sayın Canikli burada mı?
OKTAY VURAL (İzmir) – Yok.
BAŞKAN – Yok. 
YILDIRIM M. RAMAZANOĞLU (Kahramanmaraş)
– Buradaydı, buradaydı…
OKTAY VURAL (İzmir) – Efendim, Veysel
Eroğlu oy kullanmış. 
BAŞKAN – Şimdi ona bakıyorum.
Şimdi, Canikli mükerrer oy kullandı mı
kullanmadı mı kendisine soru soracağım.
OKTAY VURAL (İzmir) – Hayır, efendim,
burada Divanın hazırladığı oy pusulasında Veysel Eroğlu’nun oy kullandığı
yazıyor.
BAŞKAN – E, tamam, şimdi ben de Gümrük
ve Ticaret Bakanına soracağım mükerrer oy oldu mu olmadı mı diye. Zaten
mükerrer olsa sonuç öyle çıkar.
OKTAY VURAL (İzmir) – Mükerrerlikle
değil, vekâletle ilgili problem var. 
BAŞKAN – Yani, Sayın Ömer Çelik’in
yerine Sayın Nurettin Canikli’nin vekâletle oy kullanıp kullanmadığını
soracağım.
OKTAY VURAL (İzmir) – Önemli değil ki
kime vekâlet vermişse o kullanır.
BAŞKAN – Onun kullanması gerekiyor,
evet. 
OKTAY VURAL (İzmir) – O zaman,
kullanmamış. Veysel Eroğlu nasıl…
MAHİR ÜNAL (Kahramanmaraş) – Sayın
Başkan, oylama sonuçlansın, arkadaşlar gelsin…
OKTAY VURAL (İzmir) – Efendim, böyle
bir şey olur mu?
LÜTFÜ TÜRKKAN (Kocaeli) – Öyle şey olur
mu canım? “Biz yaptık oldu.” olur mu? Yanlış varsa düzeltilmesi lazım. “Nasıl
olsa bitti.” olur mu?
MEHMET AKİF HAMZAÇEBİ (İstanbul) –
Hayır, hayır, oylama sonuçlanmadan açıklanması lazım. 
LÜTFÜ TÜRKKAN (Kocaeli) – Yeni baştan
oylama yapacağız anlaşılan, yanlışlık var. 
OKTAY VURAL (İzmir) – Sayın Başkan…
BAŞKAN – Bakıyoruz Sayın Vural.
Söyler misiniz Sayın Nurettin Canikli,
siz kaç oy kullandınız?
GÜMRÜK VE TİCARET BAKANI NURETTİN
CANİKLİ (Giresun) – Bir tane oy kullandım. Kendime kullandım.
OKTAY VURAL (İzmir) – O zaman Sayın
Başkan, vekâlet olmadığı için Ömer Çelik’in oyunun iptal edilmesi lazım.
BAŞKAN – Ne oy kullandığını bilmiyoruz
ama, bakalım şimdi, bir vekâlete bakalım, müsaade edin. Bir bakalım, lütfen…
MAHİR ÜNAL (Kahramanmaraş) – Oylama bir
sonuçlansın arkadaşlar, bakarız sonra. 
(Oyların ayrımına devam edildi)
BAŞKAN – Sayın milletvekilleri, Ekonomi
eski Bakanı Mehmet Zafer Çağlayan hakkında verilen Yüce Divana sevke ilişkin
önergelerin gizli oylama sonucunu veriyorum: 
Kullanılan oy sayısı  : 517
Kabul : 242
Ret : 264
Çekimser : 7
Boş : 1
Geçersiz : 3
 Kâtip Üye Kâtip
Üye
 Muharrem Işık Muhammet
Bilal Macit
 Erzincan İstanbul
Bu sonuca göre önerge kabul
edilmemiştir. (AK PARTİ sıralarından alkışlar) 
OKTAY VURAL (İzmir) – İstifa, istifa...
Hükûmet istifa etsin. 
BAŞKAN – Böylece Soruşturma
Komisyonunun raporu kabul edilmiş, yani Ekonomi eski Bakanı Mehmet Zafer
Çağlayan’ın Yüce Divana sevk edilmemesine karar verilmiştir.
OKTAY VURAL (İzmir) – Sayın Başkan...
Sayın Başkan...
BAŞKAN - Birleşime on beş dakika ara
veriyorum.
Kapanma Saati:
21.32
BEŞİNCİ OTURUM
Açılma Saati: 21.44
BAŞKAN: Başkan Vekili Ayşe Nur
BAHÇEKAPILI
KÂTİP ÜYELER:
Muharrem IŞIK (Erzincan), Muhammet Bilal MACİT (İstanbul)
----0----
BAŞKAN – Sayın milletvekilleri, Türkiye
Büyük Millet Meclisinin 44’üncü Birleşiminin Beşinci Oturumunu açıyorum.
OKTAY VURAL (İzmir) – Sayın Başkan...
BAŞKAN – Buyurun Sayın Vural.
VI.-
AÇIKLAMALAR (Devam)
10.- İzmir
Milletvekili Oktay Vural'ın, Bakanların vekâleten oy kullanmalarıyla ilgili
itirazları sonuçlandırılmadan oylama sonucunun açıklanmasının doğru olmadığına
ve (9/8) esas numaralı Meclis Soruşturması Komisyonu Raporu’nun kabul edilmiş
sayılması için önergelerin oylamasında ret oylarının en az 276 olması
gerektiğine ilişkin açıklaması
OKTAY VURAL (İzmir) – Sayın Başkanım,
öncelikli olarak, siz, Parlamentoya, vekâleten oy kullanacaklarla ilgili bir
bildirimde bulundunuz. Bu bildirimle birlikte, şuradaki hazırun cetvelindeki bu
vekâletlerle oy kullanacaklar ancak oy kullanabilir. Bu durumda, sizin,
herhâlde, makamınızda Kültür ve Turizm Bakanı Ömer Çelik’in yerine Gümrük ve
Ticaret Bakanı Nurettin Canikli’nin oy kullanacağına ilişkin bir vekâletin
olması gerekiyordu. Var mı, yok mu? 
BAŞKAN – Evet. 
OKTAY VURAL (İzmir) – Var. Bu durumda,
varsa bu oylamayla ilgili bunun dışında bir oy kullanılması kesinlikle doğru
değildir, Veysel Eroğlu’nun kullandığı oy doğru değildir. Bu bakımdan, bununla
ilgili, oylamayla ilgili bir netice hasıl olmadan kararınızı bildirmeniz de
doğru olmamıştır.
İkinci husus da: Açıklamanızda 264
milletvekilinin, Yüce Divana sevk edilmesiyle ilgili şeye ret verdiğini ifade
ettiniz. Bu irade, Komisyon raporunun -276’yı bulamadığı için- aslında Türkiye
Büyük Millet Meclisi tarafından reddedildiğini ortaya koyar. Dolayısıyla,
reddedilmiş bir Komisyon iradesi vardır Türkiye Büyük Millet Meclisi Genel
Kurulunda, bunu bu şekilde ifade etmek istiyorum. Türkiye Büyük Millet Meclisi
Genel Kurulu, Komisyon raporunun Yüce Divana sevk etmeme yönündeki iradesine
destek olmamıştır; bu, açık bir şekilde bu Komisyon raporunun Türkiye Büyük
Millet Meclisini tatmin etmediğini, rüşvet ve yolsuzluk konusundaki iradesinin
açık olduğunu gayet net bir şekilde ortaya koyuyor.
BAŞKAN – Teşekkür ederim.
MEHMET AKİF HAMZAÇEBİ (İstanbul) –
Sayın Başkan…
BAŞKAN – Buyurun Sayın Hamzaçebi.
11.-
İstanbul Milletvekili Mehmet Akif Hamzaçebi'nin, Bakanların vekâleten oy
kullanmalarıyla ilgili itirazları sonuçlandırılmadan oylama sonucunun
açıklanmasının doğru olmadığına ve (9/8) esas numaralı Meclis Soruşturması
Komisyonu Raporu’nun kabul edilmiş sayılması için önergelerin oylamasında ret
oylarının en az 276 olması gerektiğine ilişkin açıklaması
MEHMET AKİF HAMZAÇEBİ (İstanbul) –
Teşekkür ederim Sayın Başkan.
İki konuyu Sayın Başkanın ve Genel
Kurulun dikkatine sunmak istiyorum, birincisi: Vekâleten oy kullanma konusuna
ilişkin olarak bir itiraz ortaya konuldu, bu itiraz sonuçlandırılmadan siz
oylamanın sonucunu açıkladınız, bu doğru olmadı Sayın Başkan. Vekâleten oy
verilen Sayın Bakan, vekâlet veren kişi adına oy kullanmış değil, onun yerine
bir başka Sayın Bakan oy kullanmıştır. Bu oyun normal olarak geçerli
sayılmaması gerekir, sizin bu konuda bir açıklamanız olmadı.
İkinci olarak söyleyeceğim konu şudur:
Yüce Divana sevk oylamalarında Yüce Divana sevk önergesinin kabul edilebilmesi
için 276 oyun olması gerekir. Yapılan oylama sonucunda her ne kadar sevk
yönünde 276 oy çıkmamış ise de raporun reddedilmesi yönünde Türkiye Büyük
Millet Meclisi üye tam sayısının salt çoğunluğu olan 276 oyun da çıkmadığı
görülmektedir. Bu, şunu göstermektedir: Adalet ve Kalkınma Partisi Grubuna
mensup olan bir kısım milletvekili arkadaşlarımızın Yüce Divana sevk yönünde oy
kullandığı ya da bu oylamanın içine sinmemesi gerekçesiyle oylamaya
katılmadığı, bunlar ortaya çıkmaktadır. Yani Meclis Soruşturma Komisyonu raporu
Genel Kurul tarafından kabul edilmemiştir, irade bu yöndedir, bunu Genel
Kurulun bilgisine sunuyorum efendim.
Teşekkür ederim.
BAŞKAN – Ben de teşekkür ederim.
Sayın milletvekilleri…
AHMET AYDIN (Adıyaman) – Sayın
Başkanım… 
BAŞKAN – Buyurun Sayın Aydın.
12.-
Adıyaman Milletvekili Ahmet Aydın'ın, İzmir Milletvekili Oktay Vural ile
İstanbul Milletvekili Mehmet Akif Hamzaçebi’nin yaptıkları açıklamalarındaki
bazı ifadelerine ilişkin açıklaması
AHMET AYDIN (Adıyaman) – Sayın
Başkanım, öncelikle tabii yanlış bir ifade kullanıldı. Burada oylanan
Soruşturma Komisyonu raporu değil, dolayısıyla Soruşturma Komisyonu raporu
oylanmamıştır, oylanan buna karşı verilen önergedir, önerge oylanmıştır ve
Genel Kurul tarafından da reddedilen bir önergedir, birincisi bu.
İkincisi: Genel vekâletnameye dayalı
olarak bir bakan en fazla bir bakan için vekâlet kullanır, bunda da herhangi
bir mahzur yoktur. Bir Bakan adına bir Bakan arkadaşımız vekâlet kullanmıştır,
bir problem yoktur. Burada da oylanan, dediğim gibi, Soruşturma Komisyonu
raporu değil -bunu düzeltiyorum- oylanan önergedir, önerge de reddedilmiştir.
BAŞKAN – Teşekkür ederim. 
Bir müsaade ederseniz ben de bir
açıklama yapayım.
YUSUF HALAÇOĞLU (Kayseri) – Sayın Başkan,
bir şey söyleyeceğim…
BAŞKAN – Buyurun Sayın Halaçoğlu…
YUSUF HALAÇOĞLU (Kayseri) – Şimdi,
yalnız daha önceden hangi bakanın hangi bakan adına oy kullanacağı
açıklanmıştır.
AHMET AYDIN
(Adıyaman) – Genel vekâletname var.
EMRE KÖPRÜLÜ
(Tekirdağ) – Genel değil, genel değil.
YUSUF HALAÇOĞLU (Kayseri) – Hayır...
Ben aldım, oradan aldım.
İkincisi: Sayın Başkanım, merak
ediyorum, 264’ün içerisinde bu oy çıkmış mıdır, çıkmamış mıdır?
IX.-
OTURUM BAŞKANLARININ KONUŞMALARI (Devam)
3.- Oturum
Başkanı TBMM Başkan Vekili Ayşe Nur Bahçekapılı'nın, Komisyon raporunun
oylanmayıp verilen önergelerin oyladığını, kullanılan oy pusulaları ile imzalar
arasında örtüşme olduğuna ve mükerrer oy olmadığına ilişkin konuşması
BAŞKAN – Şimdi, sayın milletvekilleri,
bizim burada oyladığımız konu Komisyonun raporu değil. Ben biraz önceki
oylamaya başlarken Sayın Zafer Çağlayan hakkında verilen önergeyi oylamaya
sundum.
MEHMET HİLAL KAPLAN (Kocaeli) – Hayır,
tutanaklara bakın siz, öyle demediniz.
BAŞKAN – Ben ne söylediğimi biliyorum.
MEHMET HİLAL KAPLAN (Kocaeli) – Bakın
tutanaklara.
BAŞKAN – Önergeyi oylamaya sundum,
Komisyonun raporunu değil, bu bir.
OKTAY VURAL (İzmir) – Rapora aykırı
önerge...
BAŞKAN – İkincisi: Kâtip üyeler oyları
saydılar. İmzalar ile oy pusulaları adet olarak birbirleriyle örtüşüyor, bunu
da beyan ettiler. 
AHMET TOPTAŞ (Afyonkarahisar) –
Mükerrer oy...
BAŞKAN – Mükerrer oy olsa ortaya zaten
çıkardı, biraz önce söylediğim bu örtüşme sağlanamazdı.
Bakanların kendisinden başka ancak bir
diğer bakan yerine oy kullanacağı hepimizin malumudur ve bu açıklamam da, her
yasama yılının başında genel vekâletname de bu yöndedir.
UĞUR BAYRAKTUTAN (Artvin) – Sayın
Başkan, ahzukabz yetkisi yok vekâletnamelerde.
BAŞKAN – Biz vekâletnameleri yazılı
olarak Divana şu açıdan almaktayız: Bir bakanın bir bakandan başka, iki bakana,
üç bakana oy kullanıp kullanmadığını ölçmek için bu şeyleri alıyoruz, ayrıca
vekâletnameleri alıyoruz.
MAHMUT TANAL (İstanbul) – Sayın Başkan,
gizli oylamada vekâlet olmaz.
BAŞKAN – Şimdi, bu oy pusulalarıyla
imzalar arasında örtüşme vardır, mükerrer oy yoktur, kâtip üyelerin beyanına
göre ben de bu durumu açıkladım. 
Teşekkür ederim.
OKTAY VURAL (İzmir) – Sayın Başkan...
BAŞKAN – Buyurun.
OKTAY VURAL (İzmir) – Vekâletin dışında
oy kullanılması doğru değil, böyle bir şey olabilir mi?
BAŞKAN – Teşekkür ederim Sayın Vural,
düşüncelerinizi söylediniz, hepimiz duyduk, tekrar etmeyin lütfen.
Sayın Baluken buyurun. (CHP ve MHP
sıralarından gürültüler) 
Evet, lütfen sayın milletvekilleri,
Sayın Baluken’i dinliyoruz.
Buyurun.
VI.-
AÇIKLAMALAR (Devam)
13.-
Bingöl Milletvekili İdris Baluken'in, Bakanların vekâleten oy kullanmalarıyla
ilgili itirazları sonuçlandırılmadan oylama sonucunun açıklanmasının doğru
olmadığına ve (9/8) esas numaralı Meclis Soruşturması Komisyonu Raporu’nun
kabul edilmiş sayılması için önergelerin oylamasında ret oylarının en az 276
olması gerektiğine ilişkin açıklaması
İDRİS BALUKEN (Bingöl) – Teşekkür
ediyorum Sayın Başkan. 
Biraz önce yapılmış olan gizli
oylamada, burada olmayan bir sayın bakan yerine yetkisi olmamasına rağmen
vekâleten bir başka bakan tarafından oy kullanılmış olmasını biz kabul edilemez
buluyoruz. Zaten, mevcut Soruşturma Komisyonunun hem çalışma şekli hem ortaya
koymuş olduğu yöntem hem de Genel Kurulda bu konunun ele alınış şekli kamuoyu
tarafından vicdanları rahatlatmayacak bir şekilde cereyan etti. Şimdi burada
oylamayla ilgili de usule uygun olmayan ve aslında, İç Tüzük’ü de bir anlamda
ihlal anlamına gelen bir durum söz konusu. Dolayısıyla, burada sizin yapmış
olduğunuz açıklamayı da biz yetersiz görüyoruz. Bu Sayın Bakanın kullanmış
olduğu oy iptal edildikten sonra sonuçların değerlendirilmesi ve ona göre Genel
Kurula bir açıklama yapılması gerekirdi. Bu konuda Halkların Demokratik Partisi
olarak biz, hem tutumunuzu eleştiriyoruz hem de Sayın Bakanın da milletin
iradesini temsil eden Genel Kuruldan da özür dilemesi gerektiğinin özellikle
altını çiziyoruz. 
Ayrıca, bir husus daha var: Burada
muhalefet oylarıyla belki salt çoğunluk elde edilmemiş olabilir ancak sayın
bakanların Yüce Divana gitmemesi yönünde gerekli olan 276 oy da ortaya
çıkmamıştır. Dolayısıyla, hem kamu vicdanında hem toplum vicdanında hem de
Genel Kuruldaki oylamada bizce Komisyonun raporu geçerliliğini yitirmiştir. 
Teşekkür ediyorum. 
BAŞKAN – Sayın milletvekilleri, bu
konuda yeterli açıklamayı ben yaptım, söz alan grup başkan vekilleri de
görüşlerini bildirdiler. Hepsine ayrı ayrı teşekkür ediyorum. 
Görüşmelere kaldığımız yerden devam
ediyoruz. 
Sayın milletvekilleri…
OKTAY VURAL (İzmir) – Sayın Başkanım,
Sayın Ömer Çelik’in Sayın Nurettin Canikli’ye verdiği vekâlet sizde var mı? 
AHMET AYDIN (Adıyaman) – Genel vekâlet…
BAŞKAN – Bu konuyu tartıştık, ben
gerekli açıklamayı yaptım, lütfen…
OKTAY VURAL (İzmir) – “Tartıştık”
değil, var mı yok mu? Var mı yok mu efendim, var mı yok mu?
YUSUF HALAÇOĞLU (Kayseri) –
Tartışmadık. 
BAŞKAN – Ne olduğunu da söyledim.
OKTAY VURAL (İzmir) – Var mı Sayın
Başkan, var mı?
BAŞKAN – Her defasında bunu tekrar
etmeyeceğim. 
OKTAY VURAL (İzmir) – Var mıdır, yok
mudur?
UĞUR BAYRAKTUTAN (Artvin) – Sayın
Başkan, vekâletnamelerde ahzukabz yetkisi yok. Para çekme yetkisi olması lazım.

VII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Komisyonlardan Gelen Diğer İşler (Devam)
1.-
Isparta Milletvekili Süreyya Sadi Bilgiç ve 76 Milletvekilinin; Bazı Maddi
Menfaatler Karşılığında Bir Şahsın İran’a Altın İhracatı İşlerinde İmtiyaz
Sağladığı, Gana’dan Kaçak Yollarla Yurda Sokulmak İstendiği İddia Edilen 1,5
Ton Altınla İlgili Adli ve İdari Soruşturmaları Engelleyerek Altının Dubai’ye
Çıkışını Sağlamaya Çalıştığı ve Bu Eylemlerin Kaçakçılıkla Mücadele Kanunu’na
Muhalefet Oluşturduğu, Türk Ceza Kanunu’nun 204 ve 252’nci Maddelerine Uyduğu
İddiasıyla Ekonomi Eski Bakanı Mehmet Zafer Çağlayan; Bazı Maddi Menfaatler
Karşılığında Bir Şahsın Araçlarına Trafikte Emniyet Şeridini Kullanma İmtiyazı
Verdiği ve Söz Konusu Şahıs İçin Koruma Polisi Görevlendirdiği, Bu Şahısla
Birlikte Gözaltına Alınan Bazı Şüphelilerin ve Yakınlarının Yasaya Aykırı
Olarak İstisnai Yoldan Türk Vatandaşlığına Geçirilmesini Sağladığı, Bu Şahısla
İlgili Adli veya İstihbari Çalışma Yapılıp Yapılmadığının Araştırılması İçin
Talimat Verdiği, Bu Şahsın Usulsüzlükleri Hakkında Basında Çıkacak Haberlerin
Engellenmesi İçin Girişimde Bulunduğu ve Bu Eylemlerin Türk Ceza Kanunu’nun
204, 255, 252 ve 285’inci Maddelerine Uyduğu İddiasıyla İçişleri Eski Bakanı
Muammer Güler; Bazı Maddi Menfaatler Karşılığında Bir Şahsın Turizm Belgeli Bir
Otel Kiralama Girişimi ile Yakınlarına Vize Alınması İşleri İçin Aracılık
Ettiği, Bu Şahısla İlgili Bir Soruşturma Olup Olmadığı Yönünde İlgili Kurum ve
Kuruluşlarda Araştırma Yapılmasını Sağladığı, Bu Şahsın Faaliyetiyle İlgili
Basında Haber Yapılmasının Önlenmesi İçin Girişimlerde Bulunduğu ve Bu
Eylemlerin Türk Ceza Kanunu’nun 255 ve 252’nci Maddelerine Uyduğu İddiasıyla
Avrupa Birliği Eski Bakanı Egemen Bağış ile Bir Suç Örgütünün Yönetici ve
Üyelerinin Kendilerine Sağlanan ve Miktar ve Değeri Tespit Edilemeyen Bazı
Menfaatler Karşılığında Kişiye Özel İmtiyazlı İmar Planlarını Onaylattıkları,
İmar Planlarına Aykırı Olarak Yapılan Bazı Projelerin Usulsüzlüklerine Göz
Yumdukları ve Denetimlerden Sorunsuzca Geçmelerini Sağladıkları ve Bu
Eylemlerin Bir Kısmının Kendisinin Görevde Olduğu Sırada ve Onun Bilgisi
Doğrultusunda Gerçekleştirildiği, Ayrıca Bakanlıktan İş Alan Bazı Şirketlerin
Yemek İşlerinin Yakınlarının Ortağı Olduğu Şirketlere Verilmesi İçin Tavassut
Ettiği ve Bu Eylemlerin Türk Ceza Kanunu’nun 255 ve 257’nci Maddelerine Uyduğu
İddiasıyla Çevre ve Şehircilik Eski Bakanı Erdoğan Bayraktar Hakkında
Anayasa’nın 100’üncü, İç Tüzük’ün 107 ve 108’inci Maddeleri Uyarınca Bir Meclis
Soruşturması Açılmasına İlişkin Önergesi ve Meclis Soruşturması Komisyonu
Raporu (9/8) (S.Sayısı: 681) (Devam)
BAŞKAN – Sayın milletvekilleri, 2’nci
oylama İçişleri eski Bakanı Muammer Güler hakkında verilen 53 önergeye
ilişkindir. 
Şimdi, bu önergeleri okutuyorum: 
Türkiye Büyük
Millet Meclisi Başkanlığı’na
9/8 esas numaralı Ekonomi Eski Bakanı
Mehmet Zafer Çağlayan, İçişleri Eski Bakanı Muammer Güler, Avrupa Birliği eski
Bakanı Egemen Bağış ile Çevre ve Şehircilik Eski Bakanı Erdoğan Bayraktar
Hakkında Kurulan Meclis Soruşturması Komisyonu yaptığı çalışmalar neticesinde,
yapılan oylamada İçişleri eski Bakanı Muammer Güler’in Yüce Divana sevk edilmesine
gerek olmadığına oy çokluğu ile karar vermiştir.
Yaptığımız tahkikat neticesindeki
bulgular nedeniyle Komisyonun Yüce Divana sevk etmeme yönündeki raporuna
karşıyız. Komisyon raporunun reddini ve eski Bakanın kabul edilen Meclis
Soruşturması önergesine konu fiillerinden dolayı 5237 sayılı Türk Ceza
Kanunu’nun 204, 252, 255 ve 285’inci maddeleri uyarınca Yüce Divana sevk
edilmesini talep ediyoruz.
 Levent Gök Engin
Altay Mehmet Akif Hamzaçebi
 Ankara Sinop İstanbul

Gerekçe: 
681 sıra sayılı Ekonomi Eski Bakanı
Mehmet Zafer Çağlayan, İçişleri Eski Bakanı Muammer Güler, Avrupa Birliği Eski
Bakanı Egemen Bağış ile Çevre ve Şehircilik Eski Bakanı Erdoğan Bayraktar
Hakkında Kurulan Meclis Soruşturması Komisyonu Raporunun, İstanbul Milletvekili
Osman Korutürk, İzmir Milletvekili Erdal Aksünger, İzmir Milletvekili Rıza
Türmen ve Tekirdağ Milletvekili Emre Köprülü tarafından verilen Karşı Oy
bölümünde yer alan gerekçelerle Yüce Divana sevk edilmesi talep edilmektedir. 
Türkiye Büyük
Millet Meclisi Başkanlığı’na
9/8 esas numaralı Ekonomi Eski Bakanı
Mehmet Zafer Çağlayan, İçişleri Eski Bakanı Muammer Güler, Avrupa Birliği Eski
Bakanı Egemen Bağış ve Çevre ve Şehircilik Eski Bakanı Erdoğan Bayraktar
Hakkında Kurulan Meclis Soruşturması Komisyonu yaptığı çalışmalar sonucunda,
yapılan oylamada İçişleri eski Bakanı Muammer Güler’in Yüce Divana sevkine
gerek olmadığı yönünde kararını oy çokluğu ile vermiştir.
Yaptığımız inceleme sonucunda
edindiğimiz somut bulgular nedeniyle Komisyonun İçişleri Eski Bakanı Muammer
Güler’i Yüce Divana sevk etmeme yönündeki rapor ve kararına karşıyız. Komisyon
raporunun reddi ile eski bakan hakkında kabul edilen Meclis Soruşturma
önergesine konu fiillerinden dolayı 5237 sayılı Türk Ceza Kanunu’nun 204’üncü,
252’nci, 255’inci ve 285’inci maddeleri uyarınca Yüce Divan'a sevk edilmesini
talep ediyoruz. 
 Pervin
Buldan İdris Baluken 
 Iğdır
 Bingöl 
Gerekçe:
681 sıra sayılı Ekonomi Eski Bakanı
Mehmet Zafer Çağlayan, İçişleri Eski Bakanı Muammer Güler, Avrupa Birliği Eski
Bakanı Egemen Bağış ve Çevre ve Şehircilik Eski Bakanı Erdoğan Bayraktar
Hakkında Kurulan Meclis Soruşturması Komisyonu Raporunda yer alan ve eski bakan
Muammer Güler’in; hakkında iddia edilen suçlamalara konu eylemleri
gerçekleştirdiği yönündeki hususlar uyarınca Yüce Divan'a sevk edilmesi talep
edilmektedir. Nitekim, Komisyon Raporu'nda yer alan Adli Tıp Raporunun telefon
görüşmelerini gerçek olarak gösteren raporu ile MASAK’ın bilirkişilerinin
"mal beyanlarının uyumsuzluğu" yani makul olmayan mal artış raporunda
yer alan somut bulgular da Muammer Güler’in Yüce Divan'a sevkini zorunlu
kılmaktadır.
BAŞKAN – Sayın milletvekilleri, şimdi
okutacağım, birer milletvekili tarafından imzalanmış bulunan kırk sekiz ayrı
önergenin metinleri aynı olduğundan… 
MUSTAFA ELİTAŞ (Kayseri) – Sayın
Başkan… 
BAŞKAN – Ya, bir cümlemi bitireyim,
lütfen, rica edeyim sizden. 
…ilk önergeyi okuttuktan sonra diğer
önerge sahiplerinin isimlerini okutacağım. 
MUSTAFA ELİTAŞ (Kayseri) – Sayın
Başkan… 
BAŞKAN - Mikrofonu açıyorum.
Buyurun Sayın Elitaş. 
MUSTAFA ELİTAŞ (Kayseri) – Sayın
Başkan, sanıyorum, bu 47 milletvekilinin imzası olan, Sayın Bahçeli’nin
imzasıyla olan önergeyi herhâlde okutacaksınız. 
BAŞKAN – Evet. 
MUSTAFA ELİTAŞ (Kayseri) – Biraz önce
olduğu gibi, Sayın Muammer Güler hakkında verilen komisyon soruşturma
önergesinde 204, 255, 285 ve 252’nci maddeler mevcut ama bu önergeye
baktığımızda 255, 252, 285, 234 ve ilaveten 257’nci maddeyi içeren önerge
hâline gelmiştir. O anlamda baktığımızda, bu yeni bir soruşturma açılması
önergesi kapsamındadır, işleme alınmaması gerekir. 
Arz ediyorum. 
BAŞKAN – Sayın Elitaş, bu düzeltmeleri
yaptık. Önerge sayılarını da bu düzeltmeleri yaptıktan sonra geri çektik.
Okuduğum rakamlar düzeltme yaptıktan sonra okuduğum doğru olan rakamlardır.
MUSTAFA ELİTAŞ (Kayseri) – Bizdeki
mevcut hâli farklı.
BAŞKAN – Okutuyorum:
Türkiye Büyük
Millet Meclisi Başkanlığına
Rüşvet ve yolsuzlukla ilgili 17-25
Aralık 2013'te başlayan süreçte İçişleri eski Bakanı Mardin Milletvekili
Muammer Güler hakkındaki iddialarla ilgili adli kolluğa, yargıya yapılan
müdahaleler, fezlekelerin Meclise gönderilmesi ve iadesi esnasında kamuoyunun
gözleri önünde sergilenen hukuk skandalları, milletvekillerinin fezlekeleri
incelemesinin engellenmesi, Meclis soruşturması komisyonu aşamasında sayısal çoğunluğun
tahakkümü sonucu yaşanan hadiseler, komisyon oylamasının yapılacağı gün başkan
ve üyeler üzerinde kurulan baskılar sonucu erteleme, 5 Ocak 2014 tarihinde
komisyon oylaması sırasında yayınlanan ilanlarla üyelerin iradesinin baskı
altına alınması, "hukukun üstünlüğü" değil, "üstünlerin
hukuku"nun uygulandığı ve bu suretle kamu vicdanının derinden yaralandığı
unutulmaz kara bir leke olarak not edilmiş, rüşvet ve yolsuzluk tarihinde
unutulmaz yerini almıştır.
Dört bakanla ilgili yaşanmış olan
"'Komisyonmatik" süreci, TBMM'nin kurumsal itibarında ve hukuk
devleti ilkesinde ciddi tahribata yol açabilecek nitelikte kritik ve çok vahim
bir algıya zemin oluşturmaktadır. Dolayısıyla, Türkiye Büyük Millet Meclisi
üyeleri, itibarını, iradesini, değerlerini yakından ilgilendiren bu oylamada
tarih ve millet önünde hayati bir sınav vereceklerdir. Meclis soruşturma
önergesini kabul eden TBMM'nin, bu irade doğrultusunda yargı yolunu açması,
hukuk devleti ilkesine bağlılık ve milletin vicdanının tecellisi fırsatını sağlayacaktır.
İçişleri eski Bakanı Mardin
Milletvekili Muammer Güler'in, Rıza Sarraf’a ve diğerlerine gayrihukuki
imtiyazlar sağladığı ve bunun karşılığında gayrimeşru menfaatler elde ettiği
anlaşılmaktadır.
Şöyle ki rapor, muhalefet şerhleri ve dosya
münderecatı incelendiğinde;
Rıza Sarraf tarafından referans olunan
kişilere Türk vatandaşlığına geçirilmesi konusunda ayrıcalıklı muamele
yaptırdığı; Türk vatandaşlığına geçişlerde kişi başına 1 milyon dolar telaffuz
edilmekle birlikte "tapeler"de şahıs tarafından 1 buçuk milyon dolar
ifade edildiği, yine görüşmelerde kendisi tarafından oğluna Sarraf’ın
kardeşinin Türk vatandaşı olduğu bilgisinin iletildiği ve daha sonraki
görüşmede ise oğluna Sarraf’ın kardeşinin yanında iki kişinin daha vatandaşlık
işinin bitirileceğini söylediği,
 Rıza Sarraf’ın trafikte sıkıntılar
yaşadığı ve kısa sürede belli yere ulaşması gerektiği talebi üzerine aracına
emniyet şeridini kullanma konusunda imtiyaz sağladığı ve ayrıca, adı geçen
şahsa Başbakanla görüşme yaptıktan sonra koruma polisi görevlendirdiği,
Rıza Sarraf’ın Çin'deki ticari
ilişkileriyle ilgili "Kunlun Bankası"na referans mektubu yazdığı, bu
bilginin Sarraf’a iletilmesi üzerine "Sarraf’ın yakında Kabinenin yarısı
bize kefil olacak dediği" ve bütün bunlara karşılık olarak; 25/04/2013
tarihinde 300 bin dolar, 6/05/2013 tarihinde 30 bin dolar, 24/05/2013 tarihinde
400 bin dolar, 5/06/2013 tarihinde 30 bin dolar, 2/07/2013 tarihinde 35 bin
dolar, 19/07/2013 tarihinde 200 bin dolar, 6/08/2013 tarihinde 35 bin dolar,
16/08/2013 tarihinde 200 bin dolar, 6/09/2013 tarihinde 25 bin dolar tahsil
edildiği,
Rıza Sarraf’la ilgili yazılı ve görsel
basında yer alacak muhtemel olumsuz haberlerin çıkmaması konusunda çalışma
yaptığı,
Kendisinin önderliğinde, oğlu Barış
Güler, Hikmet Tuner, Barış Kıranta ve Özgür Özdemir'in bir araya gelerek Rıza
Sarraf’a sağlanacak imtiyazlar karşılığında 1,5 milyon dolar alınması
kararlaştırıldığı, bu paraların bir kısmının Sarraf’ın iş ortaklarından Happani
tarafından oğlunun elemanına verildiği,
 Bakanlık görevi süresince şahsi ve
birinci derecedeki yakınlarının banka hesaplarında büyük miktarda (döviz ve
Türk Lirası) hareketlerin tespit edildiği ve bu konudaki yazılı ve sözlü
savunmalarının yetersiz ve tutarsız olduğu,
Bakanlık görevi süresince şahsi ve
birinci derecedeki yakınlarının menkul ve gayrimenkullerinde büyük artışlar
olduğu bu konudaki yazılı ve sözlü savunmalarının yetersiz ve tutarsız olduğu, 
Kanaatine varılmıştır.
Yukarıda açıklanan sebeplerle, İçişleri
eski Bakanı Mardin Milletvekili Muammer Güler’in 5237 sayılı Türk Ceza
Kanunu'nun "Nüfuz Ticareti" başlıklı 255., "Rüşvet"
başlıklı 252., "Resmî Belgede Sahtecilik" başlıklı 204.,
"Gizliliğin İhlali" başlıklı 285. maddeleri uyarınca, hakikatin
ortaya çıkması ve bağımsız ve tarafsız bir yargılamada adaletin tecellisi için
Yüce Divana sevki gerekmektedir.
Gereğini arz ve talep ederim.
Devlet Bahçeli
Osmaniye
Diğer önergelerin imza sahipleri:
 Adnan Şefik
Çirkin  Ahmet Duran Bulut  Ahmet
Kenan Tanrıkulu
 Hatay
 Balıkesir  İzmir
 Ali
Halaman  Ali Öz  Ali
Uzunırmak
 Adana
 Mersin  Aydın
 Alim
Işık  Atila Kaya  Bahattin
Şeker
 Kütahya
 İstanbul  Bilecik
 Bülent
Belen  Celal Adan  Cemalettin
Şimşek
 Tekirdağ
 İstanbul  Samsun
 D.
Ali Torlak  Edip Semih Yalçın  Emin
Çınar 
 İstanbul
 Gaziantep  Kastamonu
 Emin
Haluk Ayhan  Engin Alan  Erkan
Akçay
 Denizli
 İstanbul  Manisa
 Faruk
Bal  Hasan Hüseyin Türkoğlu  İsmet
Büyükataman
 Konya
 Osmaniye  Bursa
 Kemalettin
Yılmaz  Koray Aydın  Mehmet
Erdoğan
 Afyonkarahisar
 Trabzon  Muğla
 Mehmet
Şandır  Meral Akşener  Mesut
Dedeoğlu
 Mersin
 İstanbul  Kahramanmaraş
 Muharrem
Varlı  Murat Başesgioğlu  Mustafa
Erdem
 Adana
 İstanbul  Ankara
 Münir
Kutluata  Necati Özensoy  Oktay
Öztürk
 Sakarya
 Bursa  Erzurum
 Oktay
Vural  Özcan Yeniçeri  Reşat
Doğru
 İzmir
 Ankara  Tokat
 Ruhsar
Demirel  Sadir Durmaz  Sinan
Oğan
 Eskişehir
 Yozgat  Iğdır
 Sümer
Oral  Tunca Toskay  Yıldırım
Tuğrul Türkeş
 Manisa
 Antalya  Ankara
 Yusuf
Halaçoğlu  Yusuf Ziya İrbeç  Zühal
Topcu
 Kayseri
 Antalya  Ankara

 Mehmet
Günal Lütfü Türkkan
 Antalya Kocaeli

Türkiye Büyük Millet Meclisi Başkanlığına
Rüşvet ve yolsuzlukla ilgili 17-25 Aralık 2013'te başlayan süreçte
İçişleri eski Bakanı Mardin Milletvekili Muammer Güler hakkındaki iddialarla
ilgili adli kolluğa, yargıya yapılan müdahaleler, fezlekelerin Meclise
gönderilmesi ve iadesi esnasında kamuoyunun gözleri önünde sergilenen hukuk
skandalları, milletvekillerinin fezlekeleri incelemesinin engellenmesi, Meclis
soruşturması komisyonu aşamasında sayısal çoğunluğun tahakkümü sonucu yaşanan
hadiseler, komisyon oylamasının yapılacağı gün başkan ve üyeler üzerinde
kurulan baskılar sonucu erteleme, 5 Ocak 2014 tarihinde komisyon oylaması
sırasında yayınlanan ilanlarla üyelerin iradesinin baskı altına alınması,
"hukukun üstünlüğü" değil, "üstünlerin hukuku"nun
uygulandığı ve bu suretle kamu vicdanının derinden yaralandığı unutulmaz kara
bir leke olarak not edilmiş, rüşvet ve yolsuzluk tarihinde unutulmaz yerini
almıştır.
Dört bakanla ilgili yaşanmış olan "Komisyonmatik" süreci,
TBMM'nin kurumsal itibarında ve hukuk devleti ilkesinde ciddi tahribata yol
açabilecek nitelikte kritik ve çok vahim bir algıya zemin oluşturmaktadır.
Dolayısıyla, Türkiye Büyük Millet Meclisi üyeleri, itibarını, iradesini,
değerlerini yakından ilgilendiren bu oylamada tarih ve millet önünde hayati bir
sınav vereceklerdir. Meclis soruşturma önergesini kabul eden TBMM'nin, bu irade
doğrultusunda yargı yolunu açması, hukuk devleti ilkesine bağlılık ve milletin
vicdanının tecellisi fırsatını sağlayacaktır.
İçişleri eski Bakanı Mardin
Milletvekili Muammer Güler'in, Rıza Sarraf’a ve diğerlerine gayrihukuki
imtiyazlar sağladığı ve bunun karşılığında gayrimeşru menfaatler elde ettiği
suçlarıyla ilgili rapor, muhalefet şerhleri ve dosya münderecatı
incelendiğinde;
 Rıza Sarraf tarafından referans olunan
kişilere Türk vatandaşlığına geçirilmesi konusunda ayrıcalıklı muamele
yaptırdığı; Türk vatandaşlığına geçişlerde kişi başına 1 milyon dolar telaffuz
edilmekle birlikte "tapeler"de şahıs tarafından 1,5 milyon dolar
ifade edildiği, yine görüşmelerde kendisi tarafından oğluna Sarraf’ın
kardeşinin Türk vatandaşı olduğu bilgisinin iletildiği ve daha sonraki
görüşmede ise oğluna Sarraf’ın kardeşinin yanında iki kişinin daha vatandaşlık
işinin bitirileceğini söylediği,
Rıza Sarraf’ın trafikte sıkıntılar
yaşadığı ve kısa sürede belli yere ulaşması gerektiği talebi üzerine aracına
emniyet şeridini kullanma konusunda imtiyaz sağladığı ve ayrıca adı geçen şahsa
Başbakanla görüşme yaptıktan sonra koruma polisi görevlendirdiği,
Rıza Sarraf’ın Çin'deki ticari
ilişkileriyle ilgili "Kunlun Bankası"na referans mektubu yazdığı, bu
bilginin Sarraf’a iletilmesi üzerine “Sarraf’ın yakında Kabinenin yarısı bize
kefil olacak.” dediği ve bütün bunlara karşılık olarak; 25/04/2013 tarihinde
300 bin dolar, 6/05/2013 tarihinde 30 bin dolar, 24/05/2013 tarihinde 400 bin
dolar, 5/06/2013 tarihinde 30 bin dolar, 2/07/2013 tarihinde 35 bin dolar,
19/07/2013 tarihinde 200 bin dolar, 6/08/ 2013 tarihinde 35 bin dolar,
16/08/2013 tarihinde 200 bin dolar, 6/09/2013 tarihinde 25 bin dolar tahsil
edildiği,
 Rıza Sarraf’la ilgili yazılı ve görsel
basında yer alacak muhtemel olumsuz haberlerin çıkmaması konusunda çalışma
yaptığı,
Kendisinin önderliğinde oğlu Barış
Güler, Hikmet Tuner, Barış Kıranta ve Özgür Özdemir'in bir araya gelerek Rıza
Sarraf’a sağlanacak imtiyazlar karşılığında 1,5 milyon dolar alınması
kararlaştırıldığı, bu paraların bir kısmının Sarraf’ın iş ortaklarından Happani
tarafından oğlunun elemanına verildiği,
 Bakanlık görevi
süresince şahsi ve birinci derecedeki yakınlarının banka hesaplarında büyük
miktarda (döviz ve Türk Lirası) hareketlerin tespit edildiği ve bu konudaki
yazılı ve sözlü savunmalarının yetersiz ve tutarsız olduğu,
 Bakanlık görevi süresince şahsi ve
birinci derecedeki yakınlarının menkul ve gayrimenkullerinde büyük artışlar
olduğu bu konudaki yazılı ve sözlü savunmalarının yetersiz ve tutarsız olduğu, 
Hususları tespit edilmiştir.
Yukarıda açıklanan sebeplerle, İçişleri
eski Bakanı Mardin Milletvekili Muammer Güler’in 5237 sayılı Türk Ceza
Kanunu'nun "Rüşvet" başlıklı 252’nci maddesi uyarınca, hakikatin
ortaya çıkması ve bağımsız ve tarafsız bir yargılamada adaletin tecellisi için
Yüce Divana sevki gerekmektedir.
Gereğini arz ve talep ederim.
Seyfettin Yılmaz
Adana
Türkiye Büyük
Millet Meclisi Başkanlığına
Rüşvet ve yolsuzlukla ilgili 17-25
Aralık 2013'te başlayan süreçte İçişleri eski Bakanı Mardin Milletvekili
Muammer Güler hakkındaki iddialarla ilgili adli kolluğa, yargıya yapılan
müdahaleler, fezlekelerin Meclise gönderilmesi ve iadesi esnasında kamuoyunun
gözleri önünde sergilenen hukuk skandalları, milletvekillerinin fezlekeleri
incelemesinin engellenmesi, Meclis soruşturması komisyonu aşamasında sayısal
çoğunluğun tahakkümü sonucu yaşanan hadiseler, komisyon oylamasının yapılacağı
gün başkan ve üyeler üzerinde kurulan baskılar sonucu erteleme, 5 Ocak 2014
tarihinde komisyon oylaması sırasında yayınlanan ilanlarla üyelerin iradesinin
baskı altına alınması, "hukukun üstünlüğü" değil, "üstünlerin
hukuku"nun uygulandığı ve bu suretle kamu vicdanının derinden yaralandığı
unutulmaz kara bir leke olarak not edilmiş, rüşvet ve yolsuzluk tarihinde
unutulmaz yerini almıştır.
Dört bakanla ilgili yaşanmış olan
"'Komisyonmatik" süreci, TBMM'nin kurumsal itibarında ve hukuk
devleti ilkesinde ciddi tahribata yol açabilecek nitelikte kritik ve çok vahim
bir algıya zemin oluşturmaktadır. Dolayısıyla, Türkiye Büyük Millet Meclisi
üyeleri, itibarını, iradesini, değerlerini yakından ilgilendiren bu oylamada
tarih ve millet önünde hayati bir sınav vereceklerdir. Meclis soruşturma
önergesini kabul eden TBMM'nin bu irade doğrultusunda yargı yolunu açması,
hukuk devleti ilkesine bağlılık ve milletin vicdanının tecellisi fırsatını
sağlayacaktır.
İçişleri eski Bakanı Mardin
Milletvekili Muammer Güler'in, Rıza Sarraf’a ve diğerlerine gayrihukuki
imtiyazlar sağladığı ve bunun karşılığında gayrimeşru menfaatler elde ettiği
suçlarıyla ilgili rapor, muhalefet şerhleri ve dosya münderecatı
incelendiğinde; 
Rıza Sarraf tarafından referans olunan
kişilere Türk vatandaşlığına geçirilmesi konusunda ayrıcalıklı muamele
yaptırdığı; Türk vatandaşlığına geçişlerde kişi başına 1 milyon dolar telaffuz
edilmekle birlikte "tapeler"de şahıs tarafından 1,5 milyon dolar
ifade edildiği, yine görüşmelerde kendisi tarafından oğluna Sarraf’ın kardeşinin
Türk vatandaşı olduğu bilgisinin iletildiği ve daha sonraki görüşmede ise
oğluna Sarraf’ın kardeşinin yanında iki kişinin daha vatandaşlık işinin
bitirileceğini söylediği,
Rıza Sarraf’ın trafikte sıkıntılar
yaşadığı ve kısa sürede belli yere ulaşması gerektiği talebi üzerine aracına
emniyet şeridini kullanma konusunda imtiyaz sağladığı ve ayrıca adı geçen şahsa
Başbakanla görüşme yaptıktan sonra koruma polisi görevlendirdiği,
Rıza Sarraf’ın Çin'deki ticari
ilişkileriyle ilgili "Kunlun Bankası"na referans mektubu yazdığı, bu
bilginin Sarraf’a iletilmesi üzerine "Sarraf’ın yakında Kabinenin yarısı
bize kefil olacak dediği" ve bütün bunlara karşılık olarak; 25/04/2013
tarihinde 300 bin dolar, 6/05/2013 tarihinde 30 bin dolar, 24/05/2013 tarihinde
400 bin dolar, 5/06/2013 tarihinde 30 bin dolar, 2/07/2013 tarihinde 35 bin
dolar, 19/07/2013 tarihinde 200 bin dolar, 6/08/ 2013 tarihinde 35 bin dolar,
16/08/2013 tarihinde 200 bin dolar, 6/09/2013 tarihinde 25 bin dolar tahsil
edildiği,
Rıza Sarraf’la ilgili yazılı ve görsel
basında yer alacak muhtemel olumsuz haberlerin çıkmaması konusunda çalışma
yaptığı,
Kendisinin önderliğinde oğlu Barış
Güler, Hikmet Tuner, Barış Kıranta ve Özgür Özdemir'in bir araya gelerek Rıza
Sarraf’a sağlanacak imtiyazlar karşılığında 1,5 milyon dolar alınması
kararlaştırıldığı, bu paraların bir kısmının Sarraf’ın iş ortaklarından Happani
tarafından oğlunun elemanına verildiği, 
Bakanlık görevi süresince şahsi ve
birinci derecedeki yakınlarının banka hesaplarında büyük miktarda (döviz ve Türk
Lirası) hareketlerin tespit edildiği ve bu konudaki yazılı ve sözlü
savunmalarının yetersiz ve tutarsız olduğu, 
Bakanlık görevi süresince şahsi ve
birinci derecedeki yakınlarının menkul ve gayrimenkullerinde büyük artışlar
olduğu bu konudaki yazılı ve sözlü savunmalarının yetersiz ve tutarsız olduğu, 
Hususları tespit edilmiştir.
Yukarıda açıklanan sebeplerle, İçişleri
eski Bakanı Mardin Milletvekili Muammer Güler’in, 5237 sayılı Türk Ceza
Kanunu'nun "Nüfuz ticareti" başlıklı 255’inci maddesi uyarınca, hakikatin
ortaya çıkması ve bağımsız ve tarafsız bir yargılamada adaletin tecellisi için
Yüce Divana sevki gerekmektedir.
Gereğini arz ve
talep ederim.
Mustafa Kalaycı 
Konya
Türkiye Büyük Millet Meclisi
Başkanlığına
Rüşvet ve
yolsuzlukla ilgili 17-25 Aralık 2013'te başlayan süreçte İçişleri eski Bakanı
Mardin Milletvekili Muammer Güler hakkındaki iddialarla ilgili adli kolluğa,
yargıya yapılan müdahaleler, fezlekelerin Meclise gönderilmesi ve iadesi
esnasında kamuoyunun gözleri önünde sergilenen hukuk skandalları,
milletvekillerinin fezlekeleri incelemesinin engellenmesi, Meclis soruşturması
komisyonu aşamasında sayısal çoğunluğun tahakkümü sonucu yaşanan hadiseler,
komisyon oylamasının yapılacağı gün başkan ve üyeler üzerinde kurulan baskılar
sonucu erteleme, 5 Ocak 2014 tarihinde Komisyon oylaması sırasında yayınlanan
ilanlarla üyelerin iradesinin baskı altına alınması, "hukukun
üstünlüğü" değil, "üstünlerin hukuku"nun uygulandığı ve bu
suretle kamu vicdanının derinden yaralandığı unutulmaz kara bir leke olarak not
edilmiş, rüşvet ve yolsuzluk tarihinde unutulmaz yerini almıştır.
Dört bakanla
ilgili yaşanmış olan "Komisyonmatik" süreci, TBMM'nin kurumsal
itibarında ve hukuk devleti ilkesinde ciddi tahribata yol açabilecek nitelikte
kritik ve çok vahim bir algıya zemin oluşturmaktadır. Dolayısıyla, Türkiye
Büyük Millet Meclisi üyeleri, itibarını, iradesini, değerlerini yakından
ilgilendiren bu oylamada tarih ve millet önünde hayati bir sınav vereceklerdir.
Meclis soruşturma önergesini kabul eden TBMM'nin, bu irade doğrultusunda yargı
yolunu açması, hukuk devleti ilkesine bağlılık ve milletin vicdanının tecellisi
fırsatını sağlayacaktır.
İçişleri eski
Bakanı Mardin Milletvekili Muammer Güler'in, Rıza Sarraf’a ve diğerlerine
gayrihukuki imtiyazlar sağladığı ve bunun karşılığında gayrimeşru menfaatler
elde ettiği suçlarıyla ilgili rapor, muhalefet şerhleri ve dosya münderecatı
incelendiğinde Rıza Sarraf tarafından referans olunan kişilere Türk
vatandaşlığına geçirilmesi konusunda ayrıcalıklı muamele yaptırdığı, Türk
vatandaşlığına geçişlerde kişi başına 1 milyon dolar telaffuz edilmekle
birlikte "tapeler"de şahıs tarafından 1 buçuk milyon dolar ifade
edildiği, yine görüşmelerde kendisi tarafından oğluna Sarraf’ın kardeşinin Türk
vatandaşı olduğu bilgisinin iletildiği ve daha sonraki görüşmede ise oğluna
Sarraf’ın kardeşinin yanında iki kişinin daha vatandaşlık işinin bitirileceğini
söylediği,
 Rıza Sarraf’ın trafikte sıkıntılar
yaşadığı ve kısa sürede belli yere ulaşması gerektiği talebi üzerine aracına
emniyet şeridini kullanma konusunda imtiyaz sağladığı ve ayrıca adı geçen şahsa
Başbakanla görüşme yaptıktan sonra koruma polisi görevlendirdiği,
Rıza Sarraf’ın Çin'deki ticari
ilişkileriyle ilgili "Kunlun Bankası"na referans mektubu yazdığı, bu
bilginin Sarraf’a iletilmesi üzerine “Sarraf’ın yakında Kabinenin yarısı bize
kefil olacak.” dediği ve bütün bunlara karşılık olarak; 25/04/2013 tarihinde
300 bin dolar, 6/05/2013 tarihinde 30 bin dolar, 24/05/2013 tarihinde 400 bin
dolar, 5/06/2013 tarihinde 30 bin dolar, 2/07/2013 tarihinde 35 bin dolar,
19/07/2013 tarihinde 200 bin dolar, 6/08/2013 tarihinde 35 bin dolar,
16/08/2013 tarihinde 200 bin dolar, 6/09/2013 tarihinde 25 bin dolar tahsil
edildiği,
 Rıza Sarraf’la ilgili yazılı ve görsel
basında yer alacak muhtemel olumsuz haberlerin çıkmaması konusunda çalışma
yaptığı,
 Kendisinin önderliğinde oğlu Barış
Güler, Hikmet Tuner, Barış Kıranta ve Özgür Özdemir'in bir araya gelerek Rıza
Sarraf’a sağlanacak imtiyazlar karşılığında 1,5 milyon dolar alınması
kararlaştırıldığı, bu paraların bir kısmının Sarraf’ın iş ortaklarından Happani
tarafından oğlunun elemanına verildiği,
 Bakanlık görevi süresince şahsi ve
birinci derecedeki yakınlarının banka hesaplarında büyük miktarda (döviz ve
Türk lirası) hareketlerin tespit edildiği ve bu konudaki yazılı ve sözlü
savunmalarının yetersiz ve tutarsız olduğu,
 Bakanlık görevi süresince şahsi ve
birinci derecedeki yakınlarının menkul ve gayrimenkullerinde büyük artışlar
olduğu bu konudaki yazılı ve sözlü savunmalarının yetersiz ve tutarsız olduğu,
Hususları tespit edilmiştir. 
Yukarıda açıklanan sebeplerle İçişleri
eski Bakanı Mardin Milletvekili Muammer Güler'in 5237 sayılı Türk Ceza
Kanunu'nun "Resmî Belgede Sahtecilik" başlıklı 204’üncü maddesi
uyarınca, hakikatin ortaya çıkması ve bağımsız ve tarafsız bir yargılamada
adaletin tecellisi için Yüce Divan'a sevki gerekmektedir.
Gereğini arz ve talep ederim.
S. Nevzat Korkmaz
Isparta 
BAŞKAN – Sayın milletvekilleri,
İçişleri eski Bakanı Sayın Muammer Güler hakkında verilen önergeler aynı mahiyette
olduğu için birlikte işleme alıp oylarınıza sunacağım. 
Anayasa’nın 100’üncü maddesinin üçüncü
fıkrasında “Yüce Divana sevk kararı ancak üye tamsayısının salt çoğunluğunun
gizli oyuyla alınır.” hükmü, İç Tüzük’ün 112’nci maddesinin altıncı fıkrasında
da “Yüce Divana sevk kararı ancak üye tamsayısının salt çoğunluğu ile alınır.”
hükmü yer almaktadır. Bu nedenle oylamayı gizli oylama şeklinde yapacağız ve
önergenin kabul edilmesi için 276 kabul oyu arayacağız. Toplantı yeter sayısı
olmak kaydıyla, gizli oylamada kabul oyu 276’nın altında olduğu takdirde Yüce
Divana sevk kabul edilmemiş olacaktır.
Gizli oylamanın ne şekilde yapılacağı
hakkında bilgi vermek istiyorum. 
Komisyon ve Hükûmet sıralarında yer
alan kâtip üyelerden komisyon sırasındaki kâtip üye, Adana’dan başlayarak
İstanbul’a kadar, İstanbul dâhil, Hükûmet sırasındaki kâtip üye ise İzmir’den
başlayarak Zonguldak’a kadar, Zonguldak dâhil olmak üzere, adı okunan
milletvekiline 1’i beyaz, 1’i yeşil, 1’i de kırmızı olmak üzere 3 yuvarlak pul
ile mühürlü zarf verilecek ve bu pul ve zarf verilen milletvekilini ad
defterinde işaretleme yapılacaktır. 
Milletvekilleri Başkanlık kürsüsünün
sağında ve solunda yer alan kabinlerden başka yerde oylarını
kullanamayacaklardır.
Vekâleten oy kullanacak bakanlar da
yerine oy kullanacakları bakanın ilinin bulunduğu bölümde oylarını
kullanacaklardır. 
Bildiğiniz üzere, bu pullardan beyaz
olanı “kabul”, kırmızı olanı “ret”, yeşil olanı ise “çekimser” oyu ifade
etmektedir.
Oyunu kullanacak sayın üye kâtip üyeden
3 yuvarlak pul ile mühürlü zarfı aldıktan ve adını ad defterine işaretlettikten
sonra kapalı oy verme yerine girecek, oy olarak kullanacağı pulu burada zarfın
içerisine koyacak, diğer 2 pulu ise ıskarta kutusuna atacaktır. Oy verme
yerinden çıkacak olan üye, oy pulunun bulunduğu zarfı Başkanlık Divanı
kürsüsünün önüne konulan oy kutusuna atacaktır. 
Sayın milletvekilleri, oylamada adı
okunmayan milletvekiline pul ve zarf verilmeyecektir. 
Sayın milletvekillerinin oy
kabinlerinin önünde bir yoğunluk oluşturmamalarını rica ediyorum. 
Sayın milletvekilleri, vekâleten oy
kullanacak sayın bakanların vekâletnameleri bende. Yalnız, bir kontrol
yapıyorlar, sonra okuyacağım. 
Bir önceki oylama gibi aynı düzen
içinde oylamayı başlatıyorum. 
Şimdi gizli oylamaya Adana ilinden
başlıyoruz. 
(Oyların toplanmasına başlandı) 
BAŞKAN – Sayın milletvekilleri,
vekâleten oy kullanacak olan bakanlar, lütfen, ben listeyi okumadan vekâlet
adına oy kullanmasınlar.
(Oyların toplanmasına devam edildi)
BAŞKAN – Sayın milletvekilleri,
vekâleten oy kullanacakların listesini okuyorum: Başbakan Ahmet Davutoğlu’nun
yerine Başbakan Yardımcısı Yalçın Akdoğan, Başbakan Yardımcısı Ali Babacan’ın
yerine Başbakan Yardımcısı Bülent Arınç, Sağlık Bakanı Mehmet Müezzinoğlu’nun
yerine Bilim, Sanayi ve Teknoloji Bakanı Fikri Işık, Maliye Bakanı Mehmet
Şimşek’in yerine Gıda, Tarım ve Hayvancılık Bakanı Mehmet Mehdi Eker, Avrupa
Birliği Bakanı Volkan Bozkır’ın yerine Ekonomi Bakanı Nihat Zeybekci, Kültür ve
Turizm Bakanı Ömer Çelik’in yerine Gümrük ve Ticaret Bakanı Nurettin Canikli,
Enerji ve Tabii Kaynaklar Bakanı Taner Yıldız’ın yerine Millî Savunma Bakanı
İsmet Yılmaz, Orman ve Su İşleri Bakanı Veysel Eroğlu’nun yerine Gençlik ve
Spor Bakanı Akif Çağatay Kılıç vekâleten oy kullanacaktır.
Vekâleten oy kullanan sayın bakanlar,
lütfen, hazırun cetvelinde bunu kimin adına kullandıklarına dair bir işarette
bulunsunlar.
(Oyların toplanmasına devam edildi)
BAŞKAN – Sayın milletvekilleri, Sayın
Taner Yıldız geldi, Sayın İsmet Yılmaz yerine oy kullanmıyor. 
(Oyların toplanmasına devam edildi)
BAŞKAN – Oyunu kullanmayan sayın üye
var mı? Sayın Özel lütfen… 
İçeride lütfen Sayın Özel.
AYKUT ERDOĞDU (İstanbul) – Bu gizli
oylamada böyle oy mu kullanılır Sayın Başkan, bu işin bir ciddiyeti var ya!
BAŞKAN – İhtar ettim işte.
AYKUT ERDOĞDU (İstanbul) - Müdahale
ettiniz de gereğini yapmadı.
BAŞKAN – Ondan önce de çok oldu Sayın
Erdoğdu.
AYKUT ERDOĞDU (İstanbul) - Biz
biliyoruz Recep Bey’in aklayacağını da bu kadar rahat olmasın yani.
BAŞKAN - Oylama işlemi bitmiştir.
Oy kupalarını lütfen kaldıralım.
(Oyların ayrımına başlandı) 
GÖKCEN ÖZDOĞAN ENÇ (Antalya) – Haydar
Bey, sizi şöyle alalım. 
MUSTAFA ELİTAŞ (Kayseri) – Sayın
Başkan, Divanda olmayan arkadaşları oradan gönderir misiniz. 
BAŞKAN – Müdahale etmiyorlar Sayın
Elitaş, sadece izliyorlar. 
MUSTAFA ELİTAŞ (Kayseri) – Sayın
Başkan, müdahale etmek önemli değil, Divan kâtip üyeleri ve idare amirlerinden
başka kimse olmaz orada. 
TANJU ÖZCAN (Bolu) – Sayın Elitaş,
gergin gibiyiz bugün. Bir sıkıntı var herhâlde. 
(Oyların ayrımına devam edildi)
BAŞKAN – Sayın milletvekilleri,
İçişleri eski Bakanı Muammer Güler hakkında verilen Yüce Divana sevke ilişkin
önergelerin gizli oylama sonucunu bildiriyorum: 
“Kullanılan oy sayısı  : 513
Kabul : 241
Ret : 258
Çekimser : 6
Boş : 4
Geçersiz : 4
 Kâtip Üye Kâtip
Üye
 Muharrem Işık Muhammet
Bilal Macit
 Erzincan İstanbul”
Bu sonuca göre önerge kabul
edilmemiştir. 
OKTAY VURAL (İzmir) – Rapor reddedildi.
Komisyon Başkanı ve üyeleri istifa etmeli. Komisyon raporu da kabul
edilmemiştir efendim.
BAŞKAN – Böylece Soruşturma
Komisyonunun raporu kabul edilmiş yani İçişleri eski Bakanı Muammer Güler’in
Yüce Divana sevk edilmemesine karar verilmiştir.
OKTAY VURAL
(İzmir) – Kabul edilmemiştir.
MEHMET AKİF
HAMZAÇEBİ (İstanbul) – Sayın Başkan…
BAŞKAN – Sayın
Hamzaçebi, buyurun.
MEHMET AKİF
HAMZAÇEBİ (İstanbul) – Efendim, son açıklamanıza bir itirazım var. Şimdi, hem
Sayın Zafer Çağlayan’la ilgili oylama sonucunda ifade ettiniz hem de Sayın
Muammer Güler’le ilgili oylama sonucunda ifade ettiniz, oylamaya ilişkin
sonuçları verdikten sonra dediniz ki: “Soruşturma Komisyonu raporu kabul
edilmiştir.”
YILMAZ TUNÇ
(Bartın)- Yok, sehven söyledi onu.
MEHMET AKİF
HAMZAÇEBİ (İstanbul) – Ben şimdi izah edeceğim onu, Sayın Ahmet Aydın’ın da
açıklaması oldu orada. 
Şimdi, İç
Tüzük’ümüzün 112’nci maddesi: “Komisyonun Yüce Divana sevk etmeme yönündeki
raporlarının reddi, ancak, Yüce Divana sevk yönünde verilen bir önergenin
kabulüyle mümkün olur.”
YILMAZ TUNÇ
(Bartın) – Doğru. Önerge reddedildi.
MEHMET AKİF
HAMZAÇEBİ (İstanbul) – Yüce Divana sevk yönünde verilen önergeler kabul
edilmemiştir.
MUSTAFA ELİTAŞ
(Kayseri) – Edilmediği için Komisyon raporu kabul edilmiştir. 
MEHMET AKİF
HAMZAÇEBİ (İstanbul) – Hayır, Komisyon raporu kabul edilmiş değildir.
MUSTAFA ELİTAŞ
(Kayseri) – Öyle diyor orada, az önce okudunuz onu, okudunuz, onu okudunuz siz.
YILMAZ TUNÇ
(Bartın) – Önerge reddedildi.
MEHMET AKİF
HAMZAÇEBİ (İstanbul) – Ancak bu önergeler kabul edilmiş olsaydı, Komisyonun
raporu reddedilmiş olacaktı. Komisyonun raporunun… 
MUSTAFA ELİTAŞ
(Kayseri) – İşte, kabul edilmiş demektir.
YILMAZ TUNÇ
(Bartın) – Komisyon raporu oylanmıyor.
MEHMET AKİF
HAMZAÇEBİ (İstanbul) – Siyaseten bu sonuç Komisyonun raporunun kabul edildiği
yönündedir çünkü 276 oy yoktur, reddetme yönünde 276 oy yoktur.
YILMAZ TUNÇ
(Bartın) - Önerge oylanıyor Sayın Hamzaçebi, önerge.
MEHMET AKİF
HAMZAÇEBİ (İstanbul) – Dolayısıyla, sizin yapmış olduğunuz “Komisyon raporu
kabul edilmiştir.” açıklaması İç Tüzük’ün 112’nci maddesine aykırıdır, açıkça
bir İç Tüzük ihlalidir. 
OKTAY VURAL
(İzmir) – Bir yönlendirmedir.
MEHMET AKİF
HAMZAÇEBİ (İstanbul) – Bu ifadenizi düzeltmenizi talep ediyorum efendim.
YILMAZ TUNÇ
(Bartın) – Düzeltebilir, mahzuru yok.
AHMET AYDIN
(Adıyaman) – Sayın Başkanım…
BAŞKAN – Bir
dakika… Bir söyleyeceğimi söyleyeyim.
Sayın Hamzaçebi,
ben, oylamanın rakamsal sonucunu söyledikten sonra “Bu sonuca göre önerge kabul
edilmemiştir.” dedim.
MEHMET AKİF
HAMZAÇEBİ (İstanbul) – Tamam, onda tereddüt yok. 
BAŞKAN – Sonra,
onun açıklamasını yaptım. Önemli olan burada önergenin kabul edilip edilmemesi,
önerge oyluyoruz çünkü.
MEHMET AKİF
HAMZAÇEBİ (İstanbul) – Tamam.
OKTAY VURAL
(İzmir) – Raporun kabulüyle ilgili bir irade nasıl beyan edersiniz?
MEHMET AKİF
HAMZAÇEBİ (İstanbul) – Sayın Başkan, efendim, bir cümle daha söyleyeyim.
MUSTAFA ELİTAŞ
(Kayseri) - Sayın Başkan…
BAŞKAN – Buyurun
Sayın Elitaş.
MUSTAFA ELİTAŞ
(Kayseri) – 2002 yılındaki aynı durumun Türkiye Büyük Millet Meclisi
tutanağının son paragrafını okuyorum: “Bayındırlık ve İskan Bakanı Sayın Koray
Aydın hakkındaki oylamanın sonuçları: Kabul 177, ret 209, çekimser 11, geçersiz
1, boş 1 oy kullanılmıştır. (MHP sıralarından alkışlar) 
Böylece, Anayasa’nın 100’üncü maddesine
ve İç Tüzük’e göre oylamada kabul oyu sayısı Meclis salt çoğunluğunu bulmadığı
için, yani 276 kabul oyu çıkmadığı için önergeler reddedilmiş, Soruşturma
Komisyonu raporu kabul edilmiştir. İlgilinin Yüce Divana gitmesi kabul
edilmemiştir efendim.” Meclis Başkan Vekili bunu söylüyor. 
MEHMET AKİF HAMZAÇEBİ (İstanbul) –
Sayın Başkan, efendim...
OKTAY VURAL (İzmir) – Efendim, açıklama
yanlıştır. O zamanki açıklama da, o ne olursa olsun, yanlış yanlıştır. 
MUSTAFA ELİTAŞ (Kayseri) – Meclis
tutanaklarından... Bütün tutanaklar o şekilde. 
OKTAY VURAL (İzmir) – Dolayısıyla, biz,
Soruşturma Komisyonu raporunun kabulüyle ilgili bir oylama yapmıyoruz. Kaldı ki
eğer Komisyon raporunu kabulle ilgili bir irade beyanı olsaydı 276 oyun burada
çıkması lazımdı. Dolayısıyla 276 oyun çıkmaması bu raporun aslında Meclis
tarafından reddedildiğini ortaya koyar; açık olan budur, bu kadar açık. 
MEHMET AKİF HAMZAÇEBİ (İstanbul) –
Sayın Başkan...
MUSTAFA ELİTAŞ (Kayseri) – Sayın
Başkan, bir örnek daha okuyorum. 
BAŞKAN – Arkadaşlar, bir dakika...
MUSTAFA ELİTAŞ (Kayseri) – Sayın
Başkan, bir örnek daha okuyorum. 
MEHMET AKİF HAMZAÇEBİ (İstanbul) –
Sayın Başkan...
BAŞKAN – Kime söz vereceğim şimdi, bir
dakika.
Sayın Vural, söz verdim.
Sayın Hamzaçebi, daha önce elini
kaldırmıştı.
Buyurun. 
MEHMET AKİF HAMZAÇEBİ (İstanbul) –
Sayın Başkan, size bir örnek vereceğim: Diyelim ki 4 eski sayın bakanla ilgili
herhangi bir Yüce Divana sevk önergesi verilmemiş olsaydı, biz bu raporu yine
burada görüşecektik, sadece görüşmüş olacaktık. 
MUSTAFA ELİTAŞ (Kayseri) – Doğru.
MEHMET AKİF HAMZAÇEBİ (İstanbul) –
Raporun kabul edilmesi veya reddedilmesi yönünde bir oylama yapmayacaktınız. 
MUSTAFA ELİTAŞ (Kayseri) – Doğru. 
MEHMET AKİF HAMZAÇEBİ (İstanbul) –
Evet. Öyle olduğu hâlde buradan “Komisyon raporu kabul edilmiştir.” sonucunu
nasıl çıkarırsınız?
MUSTAFA ELİTAŞ (Kayseri) – Sayın
Başkan, bir örnek daha okuyayım mı?
MEHMET AKİF HAMZAÇEBİ (İstanbul) – İç
Tüzük’ün maddesi Komisyon raporunun kabul edildiğine yönelik bir düzenlemeyi
içermemektedir, böyle bir şey yok. Komisyon raporunun hangi hâlde reddedilmiş
sayılacağına ilişkin bir düzenleme vardır. 
MUSTAFA ELİTAŞ (Kayseri) – Sayın
Başkan, bir örnek daha okumama izin verir misiniz?
MEHMET AKİF HAMZAÇEBİ (İstanbul) – Siyaseten
eğer yorumlamak gerekirse Yüce Divana sevk önergeleri 276 oyla reddedilmediği
için Komisyon raporu kabul edilmiştir.
YILMAZ TUNÇ (Bartın) – Komisyon raporu
oylanmıyor, önergeler oylandı. 
MEHMET AKİF HAMZAÇEBİ (İstanbul) –
Yapılması gereken budur. 
BAŞKAN – Teşekkür ederim Sayın
Hamzaçebi.
Sayın Elitaş, buyurun.
MUSTAFA ELİTAŞ (Kayseri) – Sayın
Başkan, bir örnek daha okumak istiyorum. Başkan sonuç açıklıyor: “Değerli
milletvekilleri, eski Başbakan Ahmet Mesut Yılmaz’la ilgili olarak verilen
önergenin açık oylamasının sonucunda oylamaya 333 sayın üye katılmış, 109
kabul, 219 ret, 5 çekimser oy kullanılmıştır. Bu sonuca göre önerge kabul
edilmemiştir.” Böylece, Soruşturma Komisyonunun raporu kabul edilmiş
yani eski Başbakan Ahmet Mesut Yılmaz’ın Yüce Divana sevkine mahal olmadığına
karar verilmiştir. 112’nci madde zaten açık ve net. 
BAŞKAN – Sayın milletvekilleri, yeteri
kadar dinledim, bütün taleplerinizi dinledim. 
Şunu ifade etmek istiyorum: Bu benim
önümde okunan metin birkaç kişinin birlikte oturup “Hadi gel, şöyle yazalım.”
dediği bir metin değil; geçmişteki örneklerden hareket edilerek yazılmış bir
metin. Biz bunları kendi zihin dünyamızdan uydurmadık. 
CELAL ADAN (İstanbul) – Helal olsun,
helal olsun oy verenlere, helal!
BAŞKAN – Nitekim, Sayın Elitaş’ın
okuduğu paragraf ile benim okuduğum paragraf aynı. Zaten, teamül böyle olduğu
için buralara böyle şeyler yazılıyor. Lütfen...
MUSTAFA ELİTAŞ (Kayseri) – Sayın
Başkan, İç Tüzük 112 açık zaten. 
MEHMET AKİF HAMZAÇEBİ (İstanbul) –
Sayın Başkan, eski uygulamalar da yanlış efendim, eski uygulamalar da İç
Tüzük’e aykırı.
BAŞKAN – Eski uygulamalar ne ise cümle
bire bir buraya yazılıyor, biz yeni bir şey yaratmıyoruz. Siz ki Sayın
Hamzaçebi, teamüllere çok önem veren bir kişisiniz Meclisin yönetilmesinde.
Burada da aynı konuyu yaptık, aynı şeyi yaptık. 
OKTAY VURAL (İzmir) – Sayın Başkan...
BAŞKAN – Buyurun Sayın Vural. 
OKTAY VURAL (İzmir) – Eğer, burada
“276’yla ilgili, bir irade beyanıyla bu önergeler kabul edilmemiştir
dolayısıyla rapor kabul edilmiştir.” manası çıkıyorsa, o zaman, aslında “276 oy
bulamadığı için bu rapor reddedilmiştir.” anlamı da çıkar. 
MAHİR ÜNAL (Kahramanmaraş) – Canım, biz
burada Sayın Oktay Vural’ın yorumlarına göre mi karar vereceğiz?
OKTAY VURAL (İzmir) - Dolayısıyla,
Sayın Mustafa Elitaş, aynı zamanda, reddedildiğini, raporun reddedildiğini
itiraf etmiştir.
BAŞKAN – Tamam arkadaşlar, mesele
anlaşılmıştır. Ben oylama sonucunu bildirdim. Çok teşekkür ediyorum. 
OKTAY VURAL (İzmir) – Evet, kendi
ağzıyla bildirdi. Bu rapor reddedilmiştir.
BAŞKAN - Oylama sonucunu bildirdim,
bunu değiştirebilmem mümkün değil. 
MUSTAFA ELİTAŞ (Kayseri) – Komisyon
raporu kabul edilmiştir.
BAŞKAN - Önerge reddedilmiştir,
Komisyon raporu kabul edilmiştir, Komisyon raporunun doğrultusunda bir sonuç
çıkmıştır. Kelimelerle oynamayalım burada, lütfen. Hepimiz biliyoruz ilgili İç
Tüzük’ü.
MEHMET AKİF HAMZAÇEBİ (İstanbul) –
Sayın Başkan, efendim, eğer tutumunuzu değiştirmezseniz usul tartışması
açacağım efendim. 
BAŞKAN – Nasıl bir usul tartışması
olabilir bu Sayın Akif Hamzaçebi?
MEHMET AKİF HAMZAÇEBİ (İstanbul) –
Efendim, gayet açık: Sizin uygulamanız İç Tüzük’ün 112’nci maddesine açıkça aykırıdır.
Bugüne kadarki uygulamaların böyle yapılmış olması uygulamanın doğru olduğunu
göstermez, eski uygulamaların da yanlış olduğunu gösterir.
BAŞKAN – Biraz önceki oylamayı da aynı
şekilde yaptık Sayın Akif Hamzaçebi. 
MEHMET AKİF HAMZAÇEBİ (İstanbul) –
Efendim, o oylamanız da... Yani, daha doğrusu, o oylamanızın sonucunda
kullanmış olduğunuz “Rapor kabul edilmiştir.” cümlesi yanlıştır Sayın Başkan. 
BAŞKAN – Şimdi, burada bir usul
tartışması açmamın yeri yok aslında çünkü biraz önce söylediğim gibi, bu
elimizdeki metinler teamüllere göre yazılmış ve Sayın Elitaş da bunu okudu. Bu
bir ifade yani denilmek isteniyor ki: “Bu oylama sonucundaki sonuç, Komisyonun
raporu doğrultusundadır.” Yani o kelimenin yerine bu kelimeyi kullanınca anlam
değişmiyor ki Sayın Hamzaçebi.
MEHMET AKİF HAMZAÇEBİ (İstanbul) –
Efendim, hayır, fazlasıyla değişiyor.
BAŞKAN – Çünkü ben “Önerge kabul
edilmemiştir.” dedim.
MEHMET AKİF HAMZAÇEBİ (İstanbul) –
Efendim, orada bırakacaksınız. Yüce Divana…
BAŞKAN – Tamam, peki, bunu çözemiyoruz.

Usul tartışması açıyorum.
MEHMET AKİF HAMZAÇEBİ (İstanbul) –
Aleyhte…
MUSTAFA ELİTAŞ (Kayseri) – Lehte…
AHMET AYDIN (Adıyaman) – Lehte...
YUSUF HALAÇOĞLU (Kayseri) – Aleyhte…
İDRİS BALUKEN (Bingöl) – Aleyhte…
BAŞKAN – Bir dakika… Her parti adına
birer kişiye söz vereceğim.
Siz lehte isteyeceksiniz herhâlde?
İDRİS BALUKEN (Bingöl) – Evet.
BAŞKAN – Siz?
YUSUF HALAÇOĞLU (Kayseri) – Aleyhte.
BAŞKAN – Siz? 
MEHMET AKİF HAMZAÇEBİ (İstanbul) – Ben
aleyhte efendim.
BAŞKAN – Sayın Elitaş lehte.
Evet, tutumumun doğrultusunda, lehte
olmak üzere Sayın İdris Baluken konuşacak.
Buyurun. 
Süreniz üç dakika. 
X.- USUL
HAKKINDA GÖRÜŞMELER
1.- (9/8)
esas numaralı Meclis Soruşturması Komisyonu Raporu’yla ilgili verilen
önergelerin oylamalarının İç Tüzük hükümlerine uygun olup olmadığı hakkında
İDRİS BALUKEN (Bingöl) – Sayın Başkan,
değerli milletvekilleri; tabii, söz almak için, hem Cumhuriyet Halk Partisi hem
Milliyetçi Hareket Partisinden “aleyhte” şeklinde söz alındığı için ben lehte
söz aldım, tutumunuzun aleyhinde olduğumu ifade etmek istiyorum.
Demin Sayın Grup Başkan Vekilinin
belirttiği husus doğrudur. Burada ortaya çıkan bu oy tablosuyla “Soruşturma
Komisyonunun raporu kabul edilmiştir.” gibi bir sonuç çıkamaz çünkü salt
çoğunluk için gerekli olan 276 sayısına ulaşılmamıştır. Kaldı ki oyladığımız
şey siyasi parti gruplarının vermiş olduğu önergelerdir. Siz “Kelime oyunlarına
takılmayalım.” diyorsunuz ama biz, bizim irademizle böyle bir cümle kullanıp
kullanmamanızın son derece önemli olduğunu düşünüyoruz. Dolayısıyla, siz
Başkanlık Divanı olarak oylamış olduğunuz önergenin kabul ya da reddedildiğini
ancak Genel Kurula ifade edebilirsiniz. Burada ortaya çıkan tablo açıktır ki
toplum vicdanına, halkın vicdanına, kamu vicdanına açıklanmayan bir tablonun
Genel Kurulda da net olarak açıklanamaması şeklinde tezahür etmiştir.
Dolayısıyla, AK PARTİ Grubu içerisinde de Soruşturma Komisyonunun raporunu
içine sindiremeyen, bu nedenle bu raporun aleyhine oy kullanan vekil
arkadaşların da iradesini yok saymış olursunuz. Biz bu tutumun doğru olmadığını
düşünüyoruz. 
Başından beri özellikle uyarıyoruz, bu
Komisyonunun bütün çalışma süreci boyunca kamuoyunda yoğun tartışmalar
olmuştur, halkın vicdanı rahatlamamıştır. Burada özellikle, soruşturulan Sayın
Bakanların gelip bu kürsüden “Ben aklanmak için Yüce Divana gitmek istiyorum.”
çağrısının ne kadar önemli olduğunu defalarca ifade ettik. Bakın, bu
söylemimizin ne kadar haklı olduğu ortaya çıkıyor. Şu anda, AK PARTİ Grubu
içerisinde de ortaya çıkan bu tabloyu içine sindiremeyen büyük bir grup
milletvekilinin durumu ortada. Dolayısıyla, hâlâ bekleriz ki Sayın Bakanların
gelip bu tablodan sonra -yani salt çoğunluğu elde edemedikten sonra- burada
kendi istekleriyle “Biz aklanmak üzere -böyle kelime oyunlarıyla değil- Yüce
Divana gitmek istiyoruz, Yüce Divanda elimizdeki belgelere güveniyoruz, o
belgelerle de göğsümüzü gere gere aklanacağız.” şeklinde bir irade beyanında
bulunmaları gerekiyor. Biz muhalefet partisi olarak diyoruz ki: Böyle bir durum
yoktur, göğüslerini gere gere Yüce Divanda aklanma durumları söz konusu
değildir. Toplum vicdanı da, kamu vicdanı da, Genel Kuruldaki mevcut sayısal
tablo da bunu gösteriyor diyorum.
(Mikrofon otomatik cihaz tarafından
kapatıldı) 
İDRİS BALUKEN (Devamla) – Dolasıyla,
tutumunuzun da aleyhinde olduğumu ifade ediyorum.
Teşekkür ederim. (HDP sıralarından
alkışlar)
BAŞKAN – Teşekkür ederim Sayın Baluken.

Tutumumun aleyhinde Sayın Yusuf
Halaçoğlu konuşacak.
Buyurun. 
YUSUF HALAÇOĞLU (Kayseri) – Sayın
Başkan, değerli milletvekilleri; evet, bu önergeye, bu ikinci önergeye, 258
milletvekili “hayır” dedi. Yani sizin parti grubunuzun milletvekili sayısı 312,
neden 258 kişi “hayır” dedi de diğerleri yok bunun içerisinde yani 276’yı neden
bulamadınız? Çünkü, onlar da vicdanen bunun “hayır”la sonuçlanmasının kendilerini
aklamayacağını çok iyi biliyorlar ve vicdanları rahat değil. 
Şimdi, her şeyden önce, yani ne
derseniz deyin ama 264’ten 258’e düştünüz yani bunu da bir kenara
bırakamazsınız. Nasıl önergenin kabulü için 276 gerekiyorsa ve aynı şekilde, bu
Komisyon raporunun kabulü için 276 gerekiyorsa aynı şekilde, Komisyonun
raporunun onaylanması için de 276 gerekir. Niçin? Şimdi şöyle düşünün: 258
“evet” çıksaydı 241 de “hayır” çıksaydı, ne diyecektiniz? 
MUSTAFA ELİTAŞ (Kayseri) – Rapor gene
de kabul edilmiştir.
YUSUF HALAÇOĞLU (Devamla) –“Yine rapor
reddedildi.” diyecektiniz.
AHMET AYDIN (Adıyaman) – Rapor kabul
edilmiş oluyordu.
YUSUF HALAÇOĞLU (Devamla) – Hayır,
böyle diyecektiniz. 
MUSTAFA ELİTAŞ (Kayseri) – Hayır,
hayır…
AHMET AYDIN (Adıyaman) – Eski köye yeni
adet getiriyorsunuz.
YUSUF HALAÇOĞLU (Devamla) – Dolayısıyla,
öyle bir durum söz konusu değil.
Diğer taraftan, bakın, siz vekâleten oy
kullandırıyorsunuz, “Gizli oylama” diyorsunuz; gizli oylamada vekâleten oy
kullanmanın adı nerede yazıyor? Herhangi bir yerde yazmıyor. Onu da başkasına
kullandırıyorsunuz yani şurada vekâleti duruyor işte, Sayın Bakanın vekâleti
burada. Kime demiş? “Nurettin Canikli kullansın.” demiş, ona vekâlet vermiş.
Niye o kullanmadı? Hangi sebeple kullandırmadınız? Dolayısıyla, vekâletin o
zaman anlamı nedir, neden bunları veriyorsunuz? 
Diğer taraftan, 4 bakanın bu vesileyle
aklanması mümkün olmadığı gibi, aynı şekilde, 4+9+245 milletvekili bu
yolsuzluktan suçlu duruma düşüyor, vebalini sırtına alıyor bunların. Yarın
bunun vebalini göreceksiniz, kamuoyunda aklanamamışsınızdır. Siz kendinizi
aklayamadığınız gibi kamuoyunda da aklanamadınız. Dolayısıyla, ne yaparsanız
yapın bu konuda en doğru yol, mademki kendinizden eminsiniz, herkese diyorsunuz
ki “Böyle bir delil yoktur.” o zaman korkmadan Yüce Divana gönderin, o
insanları da, o 4 bakanı da vebalden kurtarın. Kamuoyuna çıktıkları zaman
şaibeli olmaktan onlar da çıksın, onlar da kurtulsunlar. Siz onlar adına
aslında onları mahkûm ediyorsunuz.
Hepinize
saygılar sunuyorum. (MHP sıralarından alkışlar) 
MEHMET METİNER
(Adıyaman) – Niye 2001’de yapmadınız?
BAŞKAN –
Teşekkür ederim.
Tutumumun
lehinde Sayın Mustafa Elitaş konuşacak.
Buyurun, süreniz
üç dakika. (AK PARTİ sıralarından alkışlar) 
MUSTAFA ELİTAŞ
(Kayseri) – Sayın Başkan, değerli milletvekilleri; yüce heyetinizi saygıyla
selamlıyorum.
Öncelikle, İç
Tüzük’ün 63’üncü maddesinde bu usul tartışmasına yer olmadığına işaret etmek
istiyorum çünkü İç Tüzük’ün 63’üncü maddesi açık ve net: “Görüşmeye yer olup
olmaması.” Şu anda gündemimiz belli, Danışma Kuruluyla bu işi yaptık. “Başkanı
gündeme davet -Başkan zaten gündemde- veya Türkiye Büyük Millet Meclisinin
çalışma usullerine uymaya davet.” Başkan, önümdeki örneklerde de 1999 yılından
bu tarafa yapılmış soruşturma komisyonu raporlarının sonuçlarıyla ilgili
paralel bir açıklama yapmış, orada da bir problem yok. “Bir konuyu öne alma
veya geriye bırakma.” O da olmadığına göre, İç Tüzük’ün 63’üncü maddesine göre
usul tartışması açılması tamamen yanlış.
Bakın, Sayın
Halaçoğlu az önce dedi ki: “Milletvekilleri gizli oylamada şunları yapacak,
bunları yapacak.” 2001 yılında bu Anayasa değiştirilmiş. 2001 yılından önce
yapılan bütün soruşturma komisyonu önergeleri açık oylamayla yapılmış, 2001
yılında gizli oylamaya geçilmiş. İlk gizli oylamanın sonunda: 
“Başkan –
Arkadaşlar, ikaz etmemize rağmen, gerek olmadan, rica ediyorum, oylar gizli
kullanılsın yani gizliliğe riayet edelim. Eğer birilerine bir şey göstermek
istiyorsanız bu, milletvekili seviyesine uymayan bir davranıştır. Herkes
vicdanına göre gitsin, içeride oyunu kullansın. 
Süleyman Turan Çirkin (Hatay) – Sana
ne, sana ne?”
Yani, değerli milletvekilleri, bu
Türkiye Büyük Millet Meclisi gizli oylamayı, o Parlamentoda, 57’nci Hükûmet
döneminde, 21’inci Dönem Parlamentosunda almasına rağmen, kendi oylarıyla
çıkarmalarına rağmen Anayasa’daki gizli oylamayı ilk defa ihlal eden durum
ortaya çıkmıştır. 
YUSUF HALAÇOĞLU (Kayseri) – Kötü bir
durum işte. 
MUSTAFA ELİTAŞ (Devamla) - Bakın,
değerli milletvekilleri, size sonuçları okuyorum. 
YUSUF HALAÇOĞLU (Kayseri) – Siz de
ihlal ediyorsunuz o zaman. 
MUSTAFA ELİTAŞ (Devamla) - Mesela,
biraz önce Sayın Mehmet Akif Hamzaçebi ifade ettiler, dediler ki: Değerli
milletvekilleri, İç Tüzük’ün 112’nci maddesinin beşinci fıkrası komisyonun Yüce
Divana sevk etmeme yönündeki raporlarının reddi ancak Yüce Divana sevke dair
verilen ve sevk kararının hangi ceza hükmüne dayanacağını gösteren bir
önergenin kabulüyle mümkün olur hükmünü taşımaktadır. Bu hükme göre,
Başkanlığımıza Yüce Divana sevke dair bir önerge verilmemiştir. Bu itibarla
Komisyon raporu benimsenmiştir efendim. Bütün örnekler bu şekilde. Yani, şimdi
bütün örnekler bu şekildeyken şu anda kalkıp da “İç Tüzük’ün geçmişteki
uygulamaları yanlış, bütün uygulamalar, icraatlar yanlış.” diye ortaya çıkıp
yeni bir İç Tüzük ihdas etmek herhâlde anlamlı değildir diye düşünüyorum. 
Yüce heyetinizi saygıyla selamlıyorum.
(AK PARTİ sıralarından alkışlar)
BAŞKAN – Teşekkür ederim. 
Aleyhte Mehmet Akif Hamzaçebi
konuşacak. 
Buyurun. (CHP sıralarından alkışlar) 
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; hepinizi saygıyla selamlıyorum. 
İç Tüzük’ün “Soruşturmanın
sonuçlandırılması” başlıklı 112’nci maddesinin ilgili fıkrası şöyle diyor:
“Komisyonun Yüce Divana sevk etmeme yönündeki raporlarının reddi ancak Yüce
Divana sevk yönünde verilen bir önergenin kabulüyle mümkün olur.” Yüce Divana
sevk yönünde verilen önergeler 2 eski Sayın Bakanla ilgili olarak yapılan
oylamada kabul edilmedi. Dolayısıyla, Yüce Divana sevk edilmeme yönünde Genel
Kurul bir irade ortaya koydu bunda kuşku yok. Sorun; bu oylamanın sonucunu
Sayın Başkan ilan ederken “Önerge kabul edilmemiştir.” dedikten sonra, o hâlde
“Meclis Soruşturma Komisyonu Raporu kabul edilmiştir.” cümlesindedir. 
ÜNAL KACIR (İstanbul) – Öyle demişti,
buradan o çıkar.
MEHMET AKİF HAMZAÇEBİ (Devamla) –
Hayır, buradan o çıkmaz. Sadece, Yüce Divana sevk önergesi kabul edilmemiştir.
Eğer illa Genel Kurul iradesini yorumlayacak isek, Genel Kurul iradesi Meclis
Soruşturması Komisyonu Raporu’nun reddi yönündedir çünkü ret yönünde çıkan
oylar, İç Tüzük’te yazılı olmamakla birlikte, salt çoğunluk olan 276’yı bulmuş
değildi. 
Size bir örnek vermek istiyorum:
Varsayalım ki Yüce Divana sevk yönünde bir önerge yok, biz Meclis Soruşturması
Komisyonu Raporu’nu yine burada görüşeceğiz -İç Tüzük emridir bu- ama Meclis
Soruşturma Komisyonu Raporu oylamaya sunulmayacak çünkü Yüce Divana sevk
yönünde bir talep yok; sadece görüşülecek ve kalacak.
ÜNAL KACIR (İstanbul) – Yani, kabul
edilmiş olacak. 
MEHMET AKİF HAMZAÇEBİ (Devamla) – Böyle
bir durumda oylamaya sunulmayan bir rapor “kabul edilmiştir” veya
“reddedilmiştir” gibi bir sonuca yönelik olarak bir işleme tabi tutulmayan
rapor bizim şimdi bu akşam yaşadığımız örnekte “Meclis Soruşturma Komisyonu
Raporu kabul edilmiştir.” gibi bir sonuca bağlanamaz; bu, İç Tüzük’e aykırıdır.

Sayın Başkan, eğer bu tutumunda ısrar
eder, bu tutumunu değiştirmez ise eylemli İç Tüzük ihlali yapmış olur. İç Tüzük
açık. 
ÜNAL KACIR (İstanbul) – Sayın Başkan
“kabul edilmiştir” değil de “reddedilmemiştir” diyebilirsiniz. 
MEHMET AKİF HAMZAÇEBİ (Devamla) –
Bakın, hayır, Yüce Divana sevk yönünde verilen önergeler reddedilmiştir. Sayın
Başkanın ilan etmesi gereken sonuç budur. Meclis Soruşturması Komisyonu
Raporu’nun Genel Kurul tarafından kabul edildiğine ilişkin bir irade yoktur. 
Sayın Başkan her oylama öncesinde
önergeleri okuyor, içeriğini okuyor ve ondan sonra oylamaya geçiyor. Oylanan
rapor değil arkadaşlar. Tutum yanlış. Bugüne kadarki uygulamaların böyle olması
Başkanlığın tutumunun doğru olduğu anlamına gelmez. 
Ben, Sayın Başkanın tutumunu
değiştirmesi gerektiğini tekrar ifade ediyor, hepinize saygılar sunuyorum. (CHP
sıralarından alkışlar) 
BAŞKAN – Teşekkür ederim.
112’nci maddenin beşinci fıkrasına
göre, Komisyon raporunun herhangi bir şekilde Yüce Divana sevk veya sevk
edilmemesi bir önergenin kabulüyle veya reddiyle gerçekleşiyor. 
MEHMET AKİF HAMZAÇEBİ (İstanbul) –
“Sevk edilmemesi...” demiyor. 
BAŞKAN - Lütfen… 
Bakın ne diyor 112/5: “Komisyonun Yüce
Divana sevk etmeme yönündeki raporu…” 
ALİ ÖZGÜNDÜZ (İstanbul) – Sayın Başkan,
“… etmeme yönünde…” 
BAŞKAN - Neyle bitiriyor? Önergenin
kabulüyle. Yani, bir komisyonun raporunun burada, Genel Kurulda kabulü veya
reddi bir önergenin kabulü veya reddiyle gerçekleşebiliyor. Biz, önergeyi burada
kabul etmiyoruz.
OKTAY VURAL (İzmir) – “Kabulü” yok
efendim, “reddi” var, “kabulü” yok. 
BAŞKAN - Dolayısıyla da buradaki
ifadeye uygun olarak rapor yönünde karar vermiş oluyoruz.
Bakın, burada…
ALİ ÖZGÜNDÜZ (İstanbul) – Sayın Başkan…

BAŞKAN - Bir dakika… 
112/5’te, komisyonun raporunun kabul
veya kabul edilmemesi bir önergenin kabulü veya reddiyle ilgilidir. 
OKTAY VURAL (İzmir) – Hayır efendim,
kabul edilip… 
BAŞKAN - Lütfen… 
OKTAY VURAL (İzmir) – Bakın, öyle bir
şey yok, “reddi” var. 
BAŞKAN – Ben tutumumda bir değişiklik
yapmayacağım. 
OKTAY VURAL (İzmir) – Sayın Başkan… 
BAŞKAN - Lütfen… 
OKTAY VURAL (İzmir) – Sayın Başkan,
yanlış okuyorsunuz. 
İDRİS BALUKEN (Bingöl) – Kabulüne dair
bir şey yok Sayın Başkan. 
BAŞKAN – Çok doğru okudum. 
OKTAY VURAL (İzmir) – “Kabulü” ya da
“kabul edilmemesi” diye bir madde yok. Okuyun bakalım. 
İDRİS BALUKEN (Bingöl) – Hayır, hayır… 
BAŞKAN – Bakın, ben ne dedim? Bir
komisyon raporunun… 
OKTAY VURAL (İzmir) – Okuyalım… 
BAŞKAN – Bunu buradan okumadım. 
OKTAY VURAL (İzmir) - Sayın Başkan… 
BAŞKAN – Bakın, Sayın Vural, bir
komisyon raporunun reddi veya kabulü…
ALİ ÖZGÜNDÜZ (İstanbul) – Hayır, hayır…

OKTAY VURAL (İzmir) – “Kabulü” yok
efendim!
BAŞKAN – …veya… 
OKTAY VURAL (İzmir) – “Kabulü” diye bir
şey yok!
BAŞKAN – Kardeşim, iki işlem… 
OKTAY VURAL (İzmir) - İç Tüzük’ü
okuyun! 
BAŞKAN – Arkadaşım, iki tane işlem de
önergenin kabulü veya reddiyle gerçekleşiyor. 
OKTAY VURAL (İzmir) - Sayın Başkan, İç
Tüzük’ü okur musunuz? 
BAŞKAN – Okuyorum. 
OKTAY VURAL (İzmir) – Okuyun! 
BAŞKAN - Özet olarak da bunu
söylüyorum. 
OKTAY VURAL (İzmir) – Okuyun! 
BAŞKAN - Tutumumda da değişiklik
yapmıyorum. Allah Allah! 
OKTAY VURAL (İzmir) – Sizdeki metin
farklı mı? Diyor ki: “Raporlarının reddi…” 
BAŞKAN – Şimdi, Sayın Vural…
OKTAY VURAL (İzmir) – “Raporlarının
reddi…” diyor. 
BAŞKAN - Sayın Vural, müsaade eder
misiniz… 
OKTAY VURAL (İzmir) – Kabulüyle ilgili
bir oylama yok. 
BAŞKAN – Biz burada neyi görüşüyoruz?
Komisyonun raporunu. 
OKTAY VURAL (İzmir) - Hayır efendim… 
BAŞKAN – Bir dakika… 
OKTAY VURAL (İzmir) - Sevk etmemek…
Önergeyi görüşüyoruz. 
BAŞKAN – Bir dakika… 
OKTAY VURAL (İzmir) – Komisyon raporu
oylanmıyor. 
BAŞKAN – Ya, bir dakika… 
Bizim yaptığımız önergenin oylanması
veya reddedilmesi, Komisyonun raporunun yönünde veya aksinde bir sonuç
çıkaracak. Bunu nasıl açıklayabilirim başka ben? Lütfen…
OKTAY VURAL (İzmir) – Sayın Başkan,
bakın, siz İç Tüzük maddesini okumuyorsunuz… 
BAŞKAN – Lütfen… 
Ben İç Tüzük’ü çok güzel okudum.
OKTAY VURAL (İzmir) - Yanlış
okuyorsunuz.
BAŞKAN – Çok doğru okuyorum. Siz öyle
nitelendirebilirsiniz. 
OKTAY VURAL (İzmir) – Neyi okuyorsunuz?
Okumasını bilmiyorsunuz. 
ALİ ÖZGÜNDÜZ (İstanbul) – Çocuk
oyuncağı mı?
BAŞKAN - Teşekkür ederim. 
Devam ediyoruz. 
OKTAY VURAL (İzmir) – “Reddi” yazıyor. 
BAŞKAN – Bakın, ben, reddi veya kabulü
diyorum, duymuyorsunuz galiba! 
OKTAY VURAL (İzmir) – “Raporun kabulü”
diye bir şey yok, reddiyle ilgili bir oylama var. 
BAŞKAN – Bakın, ben size satır satır
okumuyorum. Diyorum ki: Bu Tüzük’ten hareket ederek…
OKTAY VURAL (İzmir) – satır satır
okuyun, harf harf okuyun, kelime kelime okuyun.
BAŞKAN – Lütfen, tamam, teşekkür
ederim. Lütfen…
OKTAY VURAL (İzmir) – İç Tüzük
maddesini bile okuyamıyorsunuz.
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Komisyonlardan Gelen Diğer İşler
(Devam)
1.- Isparta Milletvekili Süreyya Sadi
Bilgiç ve 76 Milletvekilinin; Bazı Maddi Menfaatler Karşılığında Bir Şahsın
İran’a Altın İhracatı İşlerinde İmtiyaz Sağladığı, Gana’dan Kaçak Yollarla
Yurda Sokulmak İstendiği İddia Edilen 1,5 Ton Altınla İlgili Adli ve İdari
Soruşturmaları Engelleyerek Altının Dubai’ye Çıkışını Sağlamaya Çalıştığı ve Bu
Eylemlerin Kaçakçılıkla Mücadele Kanunu’na Muhalefet Oluşturduğu, Türk Ceza
Kanunu’nun 204 ve 252’nci Maddelerine Uyduğu İddiasıyla Ekonomi Eski Bakanı
Mehmet Zafer Çağlayan; Bazı Maddi Menfaatler Karşılığında Bir Şahsın Araçlarına
Trafikte Emniyet Şeridini Kullanma İmtiyazı Verdiği ve Söz Konusu Şahıs İçin
Koruma Polisi Görevlendirdiği, Bu Şahısla Birlikte Gözaltına Alınan Bazı
Şüphelilerin ve Yakınlarının Yasaya Aykırı Olarak İstisnai Yoldan Türk
Vatandaşlığına Geçirilmesini Sağladığı, Bu Şahısla İlgili Adli veya İstihbari
Çalışma Yapılıp Yapılmadığının Araştırılması İçin Talimat Verdiği, Bu Şahsın
Usulsüzlükleri Hakkında Basında Çıkacak Haberlerin Engellenmesi İçin Girişimde
Bulunduğu ve Bu Eylemlerin Türk Ceza Kanunu’nun 204, 255, 252 ve 285’inci
Maddelerine Uyduğu İddiasıyla İçişleri Eski Bakanı Muammer Güler; Bazı Maddi
Menfaatler Karşılığında Bir Şahsın Turizm Belgeli Bir Otel Kiralama Girişimi
ile Yakınlarına Vize Alınması İşleri İçin Aracılık Ettiği, Bu Şahısla İlgili
Bir Soruşturma Olup Olmadığı Yönünde İlgili Kurum ve Kuruluşlarda Araştırma
Yapılmasını Sağladığı, Bu Şahsın Faaliyetiyle İlgili Basında Haber Yapılmasının
Önlenmesi İçin Girişimlerde Bulunduğu ve Bu Eylemlerin Türk Ceza Kanunu’nun 255
ve 252’nci Maddelerine Uyduğu İddiasıyla Avrupa Birliği Eski Bakanı Egemen
Bağış ile Bir Suç Örgütünün Yönetici ve Üyelerinin Kendilerine Sağlanan ve
Miktar ve Değeri Tespit Edilemeyen Bazı Menfaatler Karşılığında Kişiye Özel
İmtiyazlı İmar Planlarını Onaylattıkları, İmar Planlarına Aykırı Olarak Yapılan
Bazı Projelerin Usulsüzlüklerine Göz Yumdukları ve Denetimlerden Sorunsuzca
Geçmelerini Sağladıkları ve Bu Eylemlerin Bir Kısmının Kendisinin Görevde
Olduğu Sırada ve Onun Bilgisi Doğrultusunda Gerçekleştirildiği, Ayrıca
Bakanlıktan İş Alan Bazı Şirketlerin Yemek İşlerinin Yakınlarının Ortağı Olduğu
Şirketlere Verilmesi İçin Tavassut Ettiği ve Bu Eylemlerin Türk Ceza Kanunu’nun
255 ve 257’nci Maddelerine Uyduğu İddiasıyla Çevre ve Şehircilik Eski Bakanı
Erdoğan Bayraktar Hakkında Anayasa’nın 100’üncü, İç Tüzük’ün 107 ve 108’inci
Maddeleri Uyarınca Bir Meclis Soruşturması Açılmasına İlişkin Önergesi ve
Meclis Soruşturması Komisyonu Raporu (9/8) (S.Sayısı: 681) (Devam)
BAŞKAN - Sayın milletvekilleri, üçüncü
oylama, Avrupa Birliği eski Bakanı Egemen Bağış hakkında verilen elli üç
önergeye ilişkindir. Şimdi bu önergeleri okutuyorum:
Türkiye Büyük
Millet Meclisi Başkanlığına
9/8 esas numaralı Ekonomi Eski Bakanı
Mehmet Zafer Çağlayan, İçişleri Eski Bakanı Muammer Güler, Avrupa Birliği Eski
Bakanı Egemen Bağış ile Çevre ve Şehircilik Eski Bakanı Erdoğan Bayraktar
Hakkında Kurulan Meclis Soruşturması Komisyonu yaptığı çalışmalar neticesinde,
yapılan oylamada Avrupa Birliği eski Bakanı Egemen Bağış'ın Yüce Divana sevk
edilmesine gerek olmadığına oy çokluğu ile karar vermiştir.
Yaptığımız tahkikat neticesindeki
bulgular nedeniyle Komisyonun Yüce Divana sevk etmeme yönündeki raporuna karşıyız.
Komisyon raporunun reddini ve eski Bakanın kabul edilen Meclis Soruşturması
önergesine konu fiillerinden dolayı, 5237 sayılı Türk Ceza Kanunu'nun 252 ve
255 inci maddeleri uyarınca Yüce Divana sevk edilmesini talep ediyoruz.
Levent Gök Engin
Altay Mehmet Akif Hamzaçebi
Ankara Sinop İstanbul
Gerekçe:
681 Sıra Sayılı Ekonomi Eski Bakanı
Mehmet Zafer Çağlayan, İçişleri Eski Bakanı Muammer Güler, Avrupa Birliği Eski
Bakanı Egemen Bağış ile Çevre ve Şehircilik Eski Bakanı Erdoğan Bayraktar
Hakkında Kurulan Meclis Soruşturması Komisyonu Raporunun, İstanbul Milletvekili
Osman Korutürk, İzmir Milletvekili Erdal Aksünger, İzmir Milletvekili Rıza
Türmen ve Tekirdağ Milletvekili Emre Köprülü tarafından verilen Karşı Oy
bölümünde yer alan gerekçelerle Yüce Divana sevk edilmesi talep edilmektedir.
Türkiye Büyük
Millet Meclisi Başkanlığına
9/8 esas numaralı Ekonomi Eski Bakanı
Mehmet Zafer Çağlayan, İçişleri Eski Bakanı Muammer Güler, Avrupa Birliği Eski
Bakanı Egemen Bağış ve Çevre ve Şehircilik Eski Bakanı Erdoğan Bayraktar
Hakkında Kurulan Meclis Soruşturması Komisyonu yaptığı çalışmalar sonucunda,
yapılan oylamada Avrupa Birliği Eski Bakanı Egemen Bağış’ın Yüce Divan'a
sevkine gerek olmadığı yönündeki kararını oy çokluğu ile vermiştir.
Yaptığımız inceleme sonucunda
edindiğimiz somut bulgular nedeniyle Komisyon'un, Avrupa Birliği Eski Bakanı
Egemen Bağış’ı, Yüce Divan'a sevk etmeme yönündeki rapor ve kararına karşıyız.
Komisyon raporunun reddi ile eski bakan hakkında kabul edilen Meclis Soruşturma
önergesine konu fiillerinden dolayı 5237 sayılı Türk Ceza Kanunu’nun 252’nci ve
255’inci maddeleri gereğince Yüce Divana sevk edilmesini talep ediyoruz. 
 Pervin Buldan  İdris
Baluken
 Iğdır  Bingöl
Gerekçe: 
681 sıra sayılı Ekonomi eski Bakanı Mehmet Zafer Çağlayan, İçişleri eski
Bakanı Muammer Güler, Avrupa Birliği eski Bakanı Egemen Bağış ve Çevre ve
Şehircilik eski Bakanı Erdoğan Bayraktar Hakkında Kurulan Meclis Soruşturması
Komisyonu Raporu’nda yer alan ve eski Bakan Egemen Bağış'ın; hakkında iddia
edilen suçlamalara konu eylemleri gerçekleştirdiği yönündeki hususlar uyarınca
Yüce Divana sevk edilmesi talep edilmektedir. Nitekim, Komisyon Raporu'nda yer
alan Adli Tıp Raporu’nun telefon görüşmelerini gerçek olarak gösteren raporu
ile MASAK'ın bilirkişilerinin "mal beyanlarının uyumsuzluğu" yani
makul olmayan mal artış raporunda yer alan somut bulgular da Egemen Bağış'ın
Yüce Divana sevkini zorunlu kılmaktadır.
BAŞKAN – Sayın milletvekilleri, şimdi okutacağım birer milletvekili
tarafından imzalanmış bulunan 49 ayrı önergenin metinleri aynı olduğundan ilk
önergeyi okuttuktan sonra diğer önergelerin sahiplerinin isimlerini okutacağım;
yalnız, on beş dakika aradan sonra. 
Kapanma Saati: 23.54
ALTINCI OTURUM
Açılma Saati: 00.10
BAŞKAN: Başkan Vekili Ayşe Nur
BAHÇEKAPILI
KÂTİP ÜYELER:
Muharrem IŞIK (Erzincan), Muhammet Bilal MACİT (İstanbul)
----0----
BAŞKAN – Sayın milletvekilleri, Türkiye
Büyük Millet Meclisinin 44’üncü Birleşiminin Altıncı Oturumunu açıyorum.
Avrupa Birliği eski Bakanı Egemen Bağış
hakkındaki iki adet Yüce Divana sevk önergesi okunmuştu. Şimdi kalan diğer üç
önergeyi okutacağım.
Sayın milletvekilleri, şimdi okutacağım
birer milletvekili tarafından imzalanmış bulunan kırk dokuz ayrı önergenin
metinleri aynı olduğundan ilk önergeyi okuttuktan sonra diğer önergelerin
sahiplerinin isimlerini okutacağım.
Türkiye Büyük
Millet Meclisi Başkanlığına
Rüşvet ve yolsuzlukla ilgili 17-25
Aralık 2013'te başlayan süreçte Avrupa Birliği eski Bakanı İstanbul
Milletvekili Egemen Bağış hakkındaki iddialarla ilgili adli kolluğa, yargıya
yapılan müdahaleler, fezlekelerin Meclise gönderilmesi ve iadesi esnasında
kamuoyunun gözleri önünde sergilenen hukuk skandalları, milletvekillerinin
fezlekeleri incelemesinin engellenmesi, Meclis Soruşturması Komisyonu
aşamasında sayısal çoğunluğun tahakkümü sonucu yaşanan hadiseler, Komisyon
oylamasının yapılacağı gün Başkan ve üyeler üzerinde kurulan baskılar sonucu
erteleme, 5 Ocak 2014 tarihinde Komisyon oylaması sırasında yayınlanan
ilanlarla üyelerin iradesinin baskı altına alınması, "hukukun üstünlüğü"
değil, "üstünlerin hukuku”nun uygulandığı ve bu suretle kamu vicdanının
derinden yaralandığı unutulmaz kara bir leke olarak not edilmiş, rüşvet ve
yolsuzluk tarihinde unutulmaz yerini almıştır.
Dört bakanla ilgili yaşanmış olan
"Komisyonmatik" süreci, TBMM'nin kurumsal itibarında ve hukuk devleti
ilkesinde ciddi tahribata yol açabilecek nitelikte kritik ve çok vahim bir
algıya zemin oluşturmaktadır. Dolayısıyla, Türkiye Büyük Millet Meclisi
üyeleri, itibarını, iradesini, değerlerini yakından ilgilendiren bu oylamada
tarih ve millet önünde hayati bir sınav vereceklerdir. Meclis soruşturma
önergesini kabul eden TBMM'nin, bu irade doğrultusunda yargı yolunu açması,
hukuk devleti ilkesine bağlılık ve milletin vicdanının tecellisi fırsatını
sağlayacaktır.
Avrupa Birliği eski Bakanı İstanbul
Milletvekili Egemen Bağış'ın, yaptığı bazı uygunsuz işler karşılığında Rıza
Sarraf’tan kendisine maddi menfaat ve kazançlar sağladığı anlaşılmaktadır.
Şöyle ki rapor, muhalefet şerhleri ve
dosya münderecatı incelendiğinde; 
1)  Yapılan teknik takiplerde Rıza
Sarraf’ın, Abdullah Happani'ye üç ayrı tarihte olmak üzere ayakkabı kutusuna,
elbise ve gömlek kutusuna ve çikolata kutularına koyarak 500'er bin dolar
hazırlattığı ve bunun gideceği yeri bildirdiği ve sonra kendisinin "şey
için de çok teşekkür ediyorum. Beni mahcup ettiniz" ifadesine karşılık
Sarraf tarafından "olur mu ne demek olur mu sayın bakanım" şeklinde
cevap verdiği, bu cümleden olarak rüşvet trafiğinin bariz delil olarak
netleştiği,
2) Rıza Sarraf ile yapılan telefon
görüşmelerinde ilerdeki işlere mahsuben kendisine üç defa 500 bin dolar ödeme
yapıldığı,
3)  Rıza Sarraf’ın yakınlarına vize
alınması konusunda aracılık yaptığı ve turizm belgesine sahip bir otelin
kiralama işleminde aracılık ettiği,
4)  Rıza Sarraf’la ilgili kurum ve
kuruluşlarda bir soruşturma yapılıp yapılmadığı konusunda araştırma yaptırdığı,
5) Rıza Sarraf’la ilgili yazılı ve
görsel basında çıkacak olumsuz haberleri engellediği,
6) Bakanlık görevi süresince şahsi ve
birinci derecedeki yakınlarının banka hesaplarında büyük miktarda (döviz, Türk
Lirası) hareketlerinin olduğu ve bu konudaki yazılı ve sözlü savunmalarında
yetersizlik ve tutarsızlıklar bulunduğu,
7) Bakanlık görevi süresince şahsi ve
birinci derecedeki yakınlarının menkul ve gayrimenkullerinde büyük artışlar
olduğu bu konudaki yazılı ve sözlü savunmalarında yetersizlik ve tutarsızlıklar
olduğu,
Kanaatine varılmıştır.
Yukarıda açıklanan sebeplerle, Avrupa
Birliği eski Bakanı İstanbul Milletvekili Egemen Bağış'ın sağladığı menfaatler
ve yaptığı kanunsuz işlerden dolayı, Türk Ceza Kanunu'nun "Nüfuz
ticareti" başlıklı 255, "Rüşvet" başlıklı 252. maddeleri
uyarınca, hakikatin ortaya çıkması ve bağımsız ve tarafsız bir yargılamada
adaletin tecellisi için Yüce Divana sevki gerekmektedir.
Gereğini arz ve talep ederiz.
Devlet
Bahçeli
Osmaniye
Aynı mahiyetteki diğer önergelerin imza sahipleri:
 Adnan
Şefik Çirkin  Ahmet Duran Bulut  Ahmet
Kenan Tanrıkulu
 Hatay
 Balıkesir  İzmir
 Ali
Halaman  Ali Öz  Ali
Uzunırmak
 Adana
 Mersin  Aydın
 Alim
Işık  Atila Kaya  Bahattin
Şeker
 Kütahya
 İstanbul  Bilecik
 Bülent
Belen  Celal Adan  Cemalettin
Şimşek
 Tekirdağ
 İstanbul  Samsun
 D.
Ali Torlak  Edip Semih Yalçın  Emin
Çınar 
 İstanbul
 Gaziantep  Kastamonu
 Emin
Haluk Ayhan  Engin Alan  Erkan
Akçay
 Denizli
 İstanbul  Manisa
 Faruk
Bal  Hasan Hüseyin Türkoğlu  İsmet
Büyükataman
 Konya
 Osmaniye  Bursa
 Kemalettin
Yılmaz  Koray Aydın  Mehmet
Erdoğan
 Afyonkarahisar
 Trabzon  Muğla
 Mehmet
Şandır  Meral Akşener  Mesut
Dedeoğlu
 Mersin
 İstanbul  Kahramanmaraş
 Muharrem
Varlı  Murat Başesgioğlu  Mustafa
Erdem
 Adana
 İstanbul  Ankara
 Münir
Kutluata  Necati Özensoy  Oktay
Öztürk
 Sakarya
 Bursa  Erzurum
 Oktay
Vural  Özcan Yeniçeri  Reşat
Doğru
 İzmir
 Ankara  Tokat
 Ruhsar
Demirel  Sadir Durmaz  Sinan
Oğan
 Eskişehir
 Yozgat  Iğdır
 Sümer
Oral  Tunca Toskay  Yıldırım
Tuğrul Türkeş
 Manisa
 Antalya  Ankara
 Yusuf
Halaçoğlu  Yusuf Ziya İrbeç  Zühal
Topcu
 Kayseri
 Antalya  Ankara

 Mustafa
Kalaycı Seyfettin Yılmaz Mehmet
Günal
 Konya Adana Antalya
BAŞKAN – Şimdi kalan diğer iki önergeyi okutuyorum:
Türkiye Büyük Millet Meclisi Başkanlığına
Rüşvet
ve yolsuzlukla ilgili 17-25 Aralık 2013'te başlayan süreçte Avrupa Birliği eski
Bakanı İstanbul Milletvekili Egemen Bağış hakkındaki iddialarla ilgili adli
kolluğa, yargıya yapılan müdahaleler, fezlekelerin Meclise gönderilmesi ve
iadesi esnasında kamuoyunun gözleri önünde hukuk skandalları,
milletvekillerinin fezlekeleri incelemesinin engellenmesi, Meclis Soruşturması
Komisyonu aşamasında sayısal çoğunluğun tahakkümü sonucu yaşanan hadiseler,
Komisyon oylamasının yapılacağı gün Başkan ve üyeler üzerinde kurulan baskılar
sonucu erteleme, 5 Ocak 2014 tarihinde Komisyon oylaması sırasında yayınlanan
ilanlarla üyelerin iradesinin baskı altına alınması, "hukukun üstünlüğü"
değil, "üstünlerin hukuku"nun uygulandığı ve bu suretle kamu
vicdanının derinden yaralandığı unutulmaz kara bir leke olarak not edilmiş,
rüşvet ve yolsuzluk tarihinde unutulmaz yerini almıştır.
Dört
bakanla ilgili yaşanmış olan "Komisyonmatik" süreci, TBMM'nin
kurumsal itibarında ve hukuk devleti ilkesinde ciddi tahribata yol açabilecek
nitelikte kritik ve çok vahim bir algıya zemin oluşturmaktadır. Dolayısıyla,
Türkiye Büyük Millet Meclisi üyeleri, itibarını, iradesini, değerlerini
yakından ilgilendiren bu oylamada tarih ve millet önünde hayati bir sınav
vereceklerdir. Meclis soruşturma önergesini kabul eden TBMM'nin, bu irade
doğrultusunda yargı yolunu açması, hukuk devleti ilkesine bağlılık ve milletin
vicdanının tecellisi fırsatını sağlayacaktır.
Avrupa Birliği eski Bakanı İstanbul
Milletvekili Egemen Bağış'ın, yaptığı bazı uygunsuz işler karşılığında Rıza
Sarraf’tan kendisine maddi menfaat ve kazançlar sağladığı suçlarıyla ilgili
rapor, muhalefet şerhleri ve dosya münderecatı incelendiğinde;
1) Yapılan
teknik takiplerde Rıza Sarraf’ın, Abdullah Happani'ye üç ayrı tarihte olmak
üzere ayakkabı kutusuna, elbise ve gömlek kutusuna ve çikolata kutularına
koyarak 500'er bin dolar hazırlattığı ve bunun gideceği yeri bildirdiği ve
sonra kendisinin "şey için de çok teşekkür ediyorum. Beni mahcup
ettiniz" ifadesine karşılık Sarraf tarafından "olur mu ne demek olur
mu sayın bakanım" şeklinde cevap verdiği, bu cümleden olarak rüşvet
trafiğinin bariz delil olarak netleştiği,
2) Rıza Sarraf ile yapılan telefon
görüşmelerinde ilerdeki işlere mahsuben kendisine üç defa 500 bin dolar ödeme
yapıldığı,
3) Rıza Sarraf’ın yakınlarına vize
alınması konusunda aracılık yaptığı ve turizm belgesine sahip bir otelin
kiralama işleminde aracılık ettiği,
4)  Rıza Sarraf’la ilgili kurum ve
kuruluşlarda bir soruşturma yapılıp yapılmadığı konusunda araştırma yaptırdığı,
5)  Rıza Sarraf’la ilgili yazılı ve
görsel basında çıkacak olumsuz haberleri engellediği,
6)  Bakanlık görevi süresince şahsi ve
birinci derecedeki yakınlarının banka hesaplarında büyük miktarda (döviz, Türk
Lirası) hareketlerinin olduğu ve bu konudaki yazılı ve sözlü savunmalarında
yetersizlik ve tutarsızlıklar bulunduğu,
7) Bakanlık görevi süresince şahsi ve
birinci derecedeki yakınlarının menkul ve gayrimenkullerinde büyük artışlar
olduğu bu konudaki yazılı ve sözlü savunmalarında yetersizlik ve tutarsızlıklar
olduğu, 
Hususları tespit edilmiştir.
Yukarıda açıklanan sebeplerle, Avrupa
Birliği eski Bakanı İstanbul Milletvekili Egemen Bağış'ın sağladığı menfaatler
ve yaptığı kanunsuz işlerden dolayı, Türk Ceza Kanunu'nun "Rüşvet"
başlıklı 252. maddesi uyarınca, hakikatin ortaya çıkması ve bağımsız ve
tarafsız bir yargılamada adaletin tecellisi için Yüce Divana sevki
gerekmektedir.
Gereğini arz ve
talep ederim.
Lütfü Türkkan 
Kocaeli 
Türkiye Büyük
Millet Meclisi Başkanlığına
Rüşvet ve yolsuzlukla ilgili 17-25
Aralık 2013'te başlayan süreçte Avrupa Birliği eski Bakanı İstanbul
Milletvekili Egemen Bağış hakkındaki iddialarla ilgili adli kolluğa, yargıya
yapılan müdahaleler, fezlekelerin Meclise gönderilmesi ve iadesi esnasında
kamuoyunun gözleri önünde hukuk skandalları, milletvekillerinin fezlekeleri
incelemesinin engellenmesi, Meclis Soruşturması Komisyonu aşamasında sayısal
çoğunluğun tahakkümü sonucu yaşanan hadiseler, Komisyon oylamasının yapılacağı
gün Başkan ve üyeler üzerinde kurulan baskılar sonucu erteleme, 5 Ocak 2014
tarihinde Komisyon oylaması sırasında yayınlanan ilanlarla üyelerin iradesinin
baskı altına alınması, "hukukun üstünlüğü" değil, "üstünlerin
hukuku"nun uygulandığı ve bu suretle kamu vicdanının derinden yaralandığı
unutulmaz kara bir leke olarak not edilmiş, rüşvet ve yolsuzluk tarihinde
unutulmaz yerini almıştır.
Dört bakanla ilgili yaşanmış olan
"Komisyonmatik" süreci, TBMM'nin kurumsal itibarında ve hukuk devleti
ilkesinde ciddi tahribata yol açabilecek nitelikte kritik ve çok vahim bir
algıya zemin oluşturmaktadır. Dolayısıyla, Türkiye Büyük Millet Meclisi
üyeleri, itibarını, iradesini, değerlerini yakından ilgilendiren bu oylamada
tarih ve millet önünde hayati bir sınav vereceklerdir. Meclis soruşturma
önergesini kabul eden TBMM'nin, bu irade doğrultusunda yargı yolunu açması,
hukuk devleti ilkesine bağlılık ve milletin vicdanının tecellisi fırsatını
sağlayacaktır.
Avrupa Birliği eski Bakanı İstanbul Milletvekili
Egemen Bağış'ın, yaptığı bazı uygunsuz işler karşılığında Rıza Sarraf’tan
kendisine maddi menfaat ve kazançlar sağladığı suçlarıyla ilgili rapor,
muhalefet şerhleri ve dosya münderecatı incelendiğinde;
1)  Yapılan teknik takiplerde Rıza
Sarraf’ın, Abdullah Happani'ye üç ayrı tarihte olmak üzere ayakkabı kutusuna,
elbise ve gömlek kutusuna ve çikolata kutularına koyarak 500'er bin dolar
hazırlattığı ve bunun gideceği yeri bildirdiği ve sonra kendisinin "şey
için de çok teşekkür ediyorum. Beni mahcup ettiniz" ifadesine karşılık
Sarraf tarafından "olur mu ne demek olur mu sayın bakanım" şeklinde
cevap verdiği, bu cümleden olarak rüşvet trafiğinin bariz delil olarak
netleştiği,
2) Rıza Sarraf ile yapılan telefon
görüşmelerinde ilerdeki işlere mahsuben kendisine üç defa 500 bin dolar ödeme
yapıldığı,
3)  Rıza Sarraf’ın yakınlarına vize
alınması konusunda aracılık yaptığı ve turizm belgesine sahip bir otelin
kiralama işleminde aracılık ettiği,
4) Rıza Sarraf’la ilgili kurum ve
kuruluşlarda bir soruşturma yapılıp yapılmadığı konusunda araştırma yaptırdığı,
5) Rıza Sarraf’la ilgili yazılı ve
görsel basında çıkacak olumsuz haberleri engellediği,
6)  Bakanlık görevi süresince şahsi ve
birinci derecedeki yakınlarının banka hesaplarında büyük miktarda (döviz, Türk
Lirası)hareketlerinin olduğu ve bu konudaki yazılı ve sözlü savunmalarında
yetersizlik ve tutarsızlıklar bulunduğu,
7) Bakanlık görevi süresince şahsi ve
birinci derecedeki yakınlarının menkul ve gayrimenkullerinde büyük artışlar
olduğu bu konudaki yazılı ve sözlü savunmalarında yetersizlik ve tutarsızlıklar
olduğu,
Hususları tespit edilmiştir.
Yukarıda açıklanan sebeplerle, Avrupa
Birliği eski Bakanı İstanbul Milletvekili Egemen Bağış'ın sağladığı menfaatler
ve yaptığı kanunsuz işlerden dolayı, Türk Ceza Kanunu'nun "Nüfuz
ticareti" başlıklı 255. maddesi uyarınca, hakikatin ortaya çıkması ve
bağımsız ve tarafsız bir yargılamada adaletin tecellisi için Yüce Divana sevki
gerekmektedir.
Gereğini arz ve talep ederim. 
S. Nevzat Korkmaz 
Isparta
BAŞKAN – Sayın
milletvekilleri, Avrupa Birliği eski Bakanı Egemen Bağış hakkında verilen
önergelerin mahiyeti aynı olduğu için birlikte işleme alıp oylarınıza
sunacağım. 
Anayasa’nın
100’üncü maddesinin üçüncü fıkrasında “Yüce Divana sevk kararı ancak üye
tamsayısının salt çoğunluğunun gizli oyuyla alınır.” hükmü, İç Tüzük’ün 112’nci
maddesinin altıncı fıkrasında da “Yüce Divana sevk kararı ancak üye
tamsayısının salt çoğunluğu ile alınır.” hükmü yer almaktadır. Bu nedenle,
oylamayı gizli oylama şeklinde yapacağız ve önergenin kabul edilmesi için 276
kabul oyu arayacağız. Toplantı yeter sayısı olmak kaydıyla gizli oylamada kabul
oyu 276’nın altında olduğu takdirde Yüce Divana sevk kabul edilmemiş olacaktır.
Gizli oylamanın ne şekilde yapılacağı
hakkında bilgi vermek istiyorum:
Komisyon ve Hükûmet sıralarında yer
alan kâtip üyelerden Komisyon sırasındaki kâtip üye, Adana’dan başlayarak
İstanbul’a kadar, İstanbul dâhil, Hükûmet sırasındaki kâtip üye ise İzmir’den
başlayarak Zonguldak’a kadar, Zonguldak dâhil, adı okunan milletvekiline 1’i
beyaz, 1’i yeşil, 1’i de kırmızı olmak üzere 3 yuvarlak pul ile mühürlü zarf
verecek ve bu pul ve zarf verilen milletvekilini ad defterine işleyecektir.
Milletvekilleri Başkanlık kürsüsünün
sağında ve solunda yer alan kabinlerden başka yerde oylarını
kullanamayacaklardır. Vekâleten oy kullanacak bakanlar da yerine oy
kullanacakları bakanın ilinin bulunduğu bölümde oylarını kullanacaklardır.
Bilindiği üzere, bu pullardan beyaz olanı “kabul”, kırmızı olanı “ret”, yeşil
olanı ise “çekimser” oyu ifade etmektedir.
Oyunu kullanacak sayın üye kâtip üyeden
üç yuvarlak pul ile mühürlü zarfı aldıktan ve adını ad defterine
işaretlettikten sonra kapalı oy verme yerine girecek, oy olarak kullanacağı
pulu burada zarfın içerisine koyacak, diğer iki pulu ise ıskarta kutusuna
atacaktır. Bilahare, oy verme yerinden çıkacak olan üye oy pulunun bulunduğu
zarfı Başkanlık Divanı kürsüsünün önüne konulan oy kutusuna atacaktır. Oylamada
adı okunmayan milletvekiline pul ve zarf verilmeyecektir.
Sayın milletvekillerinin oy
kabinlerinin önünde bir yoğunluk oluşturmamalarını rica ediyorum.
Oylamaya başlamadan önce vekâleten oy
kullanan Sayın Bakanların listesini okuyorum: Başbakan Ahmet Davutoğlu’nun
yerine Başbakan Yardımcısı Yalçın Akdoğan, Başbakan Yardımcısı Ali Babacan’ın
yerine Başbakan Yardımcısı Bülent Arınç, Sağlık Bakanı Mehmet Müezzinoğlu’nun
yerine Bilim, Sanayi ve Teknoloji Bakanı Fikri Işık, Maliye Bakanı Mehmet
Şimşek’in yerine Gıda, Tarım ve Hayvancılık Bakanı Mehmet Mehdi Eker, Avrupa
Birliği Bakanı Volkan Bozkır’ın yerine Ekonomi Bakanı Nihat Zeybekci, Kültür ve
Turizm Bakanı Ömer Çelik’in yerine Gümrük ve Ticaret Bakanı Nurettin Canikli,
Orman ve Su İşleri Bakanı Veysel Eroğlu’nun yerine Gençlik ve Spor Bakanı Akif
Çağatay Kılıç vekâleten oy kullanacaktır. 
Hazırun cetveline Sayın Bakanların
hangi Bakanın yerine oy kullandığını işaretlemesini rica ediyorum. 
Şimdi oylamaya Adana ilinden
başlıyoruz.
(Oyların toplanmasına başlandı)
BAŞKAN - Oyunu kullanmayan sayın üye
var mı? Yok. 
Oylama işlemi bitmiştir. 
Oy kupalarını kaldıralım lütfen.
(Oyların ayrımı yapıldı)
BAŞKAN – Sayın milletvekilleri, Avrupa
Birliği Eski Bakanı Egemen Bağış hakkında verilen Yüce Divana sevke ilişkin
önergelerin gizli oylamasının sonucunu okuyorum:
“Kullanılan oy sayısı 517
Kabul 245
Ret 255
Çekimser 7
Boş 6
Geçersiz 4
Kâtip Üye Kâtip
Üye
Muharrem Işık Muhammet
Bilal Macit
Erzincan İstanbul”
Bu sonuca göre önerge kabul
edilmemiştir. 
Böylece Soruşturma Komisyonunun raporu
kabul edilmiş yani Avrupa Birliği eski Bakanı Egemen Bağış’ın Yüce Divana sevk
edilmemesine karar verilmiştir. 
Sayın milletvekilleri, kullanılan
oyların zarfları şu anda yerlerde olduğundan, onların toparlanması için on
dakika ara veriyorum. 
Kapanma Saati:
01.22
YEDİNCİ OTURUM
Açılma Saati: 01.30
BAŞKAN: Başkan Vekili Ayşe Nur
BAHÇEKAPILI
KÂTİP ÜYELER:
Muharrem IŞIK (Erzincan), Bayram ÖZÇELİK (Burdur)
-----0-----
BAŞKAN – Türkiye Büyük Millet
Meclisinin 44’üncü Birleşiminin Yedinci Oturumunu açıyorum.
Sayın milletvekilleri, 4’üncü oylama
Çevre ve Şehircilik eski Bakanı Erdoğan Bayraktar hakkında verilen 53 önergeye
ilişkindir. 
Şimdi bu önergeleri okutuyorum:
Türkiye Büyük
Millet Meclisi Başkanlığına
9/8 esas numaralı Ekonomi Eski Bakanı
Mehmet Zafer Çağlayan, İçişleri Eski Bakanı Muammer Güler, Avrupa Birliği Eski
Bakanı Egemen Bağış ile Çevre ve Şehircilik Eski Bakanı Erdoğan Bayraktar
Hakkında Kurulan Meclis Soruşturması Komisyonu yaptığı çalışmalar neticesinde,
yapılan oylamada Çevre ve Şehircilik eski Bakanı Erdoğan Bayraktar'ın Yüce
Divana sevk edilmesine gerek olmadığına oy çokluğu ile karar vermiştir.
Yaptığımız tahkikat neticesindeki
bulgular nedeniyle Komisyonun Yüce Divana sevk etmeme yönündeki raporuna
karşıyız. Komisyon raporunun reddini ve eski Bakanın kabul edilen Meclis
Soruşturması önergesine konu fiillerinden dolayı, 5237 sayılı TCK'nın 255,
257’nci maddeleri uyarınca Yüce Divana sevk edilmesini talep ediyoruz.
 Levent Gök Engin
Altay Mehmet Akif Hamzaçebi
 Ankara Sinop 
İstanbul
Gerekçe:
681 Sıra Sayılı Ekonomi Eski Bakanı
Mehmet Zafer Çağlayan, İçişleri Eski Bakanı Muammer Güler, Avrupa Birliği Eski
Bakanı Egemen Bağış ile Çevre ve Şehircilik Eski Bakanı Erdoğan Bayraktar
Hakkında Kurulan Meclis Soruşturması Komisyonu Raporunun, İstanbul Milletvekili
Osman Korutürk, İzmir Milletvekili Erdal Aksünger, İzmir Milletvekili Rıza
Türmen ve Tekirdağ Milletvekili Emre Köprülü tarafından verilen Karşı Oy
bölümünde yer alan gerekçelerle Yüce Divana sevk edilmesi talep edilmektedir.
Türkiye Büyük
Millet Meclisi Başkanlığına
9/8 esas numaralı Ekonomi Eski Bakanı
Mehmet Zafer Çağlayan, İçişleri Eski Bakanı Muammer Güler, Avrupa Birliği Eski
Bakanı Egemen Bağış ve Çevre ve Şehircilik Eski Bakanı Erdoğan Bayraktar
Hakkında Kurulan Meclis Soruşturması Komisyonu yaptığı çalışmalar sonucunda,
yapılan oylamada Çevre ve Şehircilik Eski Bakanı Erdoğan Bayraktar'ın Yüce
Divan’a sevkine gerek olmadığı yönündeki kararını oy çokluğuyla vermiştir.
Yaptığımız inceleme sonucunda
edindiğimiz somut bulgular nedeniyle Komisyon’un, Çevre ve Şehircilik Eski
Bakanı Erdoğan Bayraktar'ı, Yüce Divan'a sevk etmeme yönündeki rapor ve
kararına karşıyız. Komisyon raporunun reddi ile eski bakan hakkında kabul
edilen Meclis Soruşturma önergesine konu fiillerinden dolayı 5237 sayılı Türk
Ceza Kanununun 257’nci maddesi gereğince Yüce Divan’a sevk edilmesini talep
ediyoruz.
 Pervin Buldan İdris
Baluken 
 Iğdır Bingöl
Gerekçe:
681 sıra sayılı Ekonomi Eski Bakanı
Mehmet Zafer Çağlayan, İçişleri Eski Bakanı Muammer Güler, Avrupa Birliği Eski
Bakanı Egemen Bağış ve Çevre ve Şehircilik Eski Bakanı Erdoğan Bayraktar
Hakkında Kurulan Meclis Soruşturması Komisyonu Raporu’nda yer alan ve eski
Bakan Erdoğan Bayraktar'ın hakkında iddia edilen suçlamalara konu eylemleri
gerçekleştirdiği yönündeki hususlar uyarınca Yüce Divana sevk edilmesi talep
edilmektedir. Nitekim, Komisyon Raporu'nda yer alan Adli Tıp Raporu’nun telefon
görüşmelerini gerçek olarak gösteren raporu ile MASAK'ın bilirkişilerinin mal
beyanlarının uyumsuzluğu yani makul olmayan mal artış raporunda yer alan somut
bulgular da Erdoğan Bayraktar'ın Yüce Divana sevkini zorunlu kılmaktadır. 
BAŞKAN – Sayın milletvekilleri, şimdi,
okutacağım birer milletvekili tarafından imzalanmış bulunan 49 ayrı önergenin
metinleri aynı olduğundan ilk önergeyi okuttuktan sonra diğer önergelerin
sahiplerinin isimlerini okutacağım.
Türkiye Büyük
Millet Meclisi Başkanlığına
Rüşvet ve yolsuzlukla ilgili 17-25
Aralık 2013'te başlayan süreçte Çevre ve Şehircilik eski bakanı Erdoğan
Bayraktar hakkındaki iddialarla ilgili adli kolluğa, yargıya yapılan
müdahaleler, fezlekelerin Meclise gönderilmesi ve iadesi esnasında kamuoyunun
gözleri önünde sergilenen hukuk skandalları, milletvekillerinin fezlekeleri
incelemesinin engellenmesi, Meclis soruşturması komisyonu aşamasında sayısal
çoğunluğun tahakkümü sonucu yaşanan hadiseler, Komisyon oylamasının yapılacağı
gün başkan ve üyeler üzerinde kurulan baskılar sonucu erteleme, 5 Ocak 2014
tarihinde komisyon oylaması sırasında yayınlanan ilanlarla üyelerin iradesinin
baskı altına alınması, “hukukun üstünlüğü” değil, “üstünlerin hukuku”nun
uygulandığı ve bu suretle kamu vicdanının derinden yaralandığı unutulmaz kara
bir leke olarak not edilmiş, rüşvet ve yolsuzluk tarihinde unutulmaz yerini
almıştır.
Dört bakanla ilgili yaşanmış olan
“Komisyonmatik” süreci, TBMM'nin kurumsal itibarında ve hukuk devleti ilkesinde
ciddi tahribata yol açabilecek nitelikte kritik ve çok vahim bir algıya zemin
oluşturmaktadır. Dolayısıyla, Türkiye Büyük Millet Meclisi üyeleri, itibarını,
iradesini, değerlerini yakından ilgilendiren bu oylamada tarih ve millet önünde
hayati bir sınav vereceklerdir. Meclis soruşturma önergesini kabul eden
TBMM'nin, bu irade doğrultusunda yargı yolunu açması, hukuk devleti ilkesine
bağlılık ve milletin vicdanının tecellisi fırsatını sağlayacaktır.
Çevre ve Şehircilik eski Bakanı Trabzon
Milletvekili Erdoğan Bayraktar'ın kendi ifadesiyle dönemin Başbakanı Tayyip
Erdoğan'ın bilgisi tahtında, imar planlarına uygun olarak yapılmayan projelere
onay verdiği ve özel imtiyazlı imar planları çıkardığı anlaşılmaktadır.
Şöyle ki rapor, muhalefet şerhleri ve
dosya münderecatı incelendiğinde; 
 Yolsuzlukların ortaya çıkması üzerine
dönemin Başbakanı Tayyip Erdoğan tarafından istifaların istenmesi üzerine
Televizyonlara yaptığı açıklamada, "Ben ne yaptımsa, Başbakanın bilgisiyle
yaptım, istifa edeceksem önce Başbakanın da istifası gerekir" şeklindeki
beyanıyla iddiaları kabul ve ikrar ettiği,
İstanbul Zorlu Center Projesinde resmi
belgelerde sahtecilik yapıldığı, kaçak yapılara izin/onay verildiği,
 Özyazıcı İnşaata ait İstanbul Ataköy
sahilinde bulunan projeye imar planına uyulmadan izin/onay verildiği,
İstanbul
Sarıyer'de İller Bankası'na ait birinci derecede sit alanında olan arazinin
gerçek dışı raporlarla imara açıldığı,
 Ağaoğlu İstanbul Bakırköy 46 projesi
için yasal olmayan bir şekilde imar izni/onay verildiği,
 İstanbul Maslak Acıbadem Hastanesi'nin
ek hizmet binası için Boğaziçi Kanunu'na aykırı imar izni/onayı verildiği,
 Taşyapı İnşaat Firması'nın Bulgar
Ortodoks Kilisesi Vakfına ait arazi için yasal olmayan özel proje hazırlandığı,
ayrıca sağlık tesisi yapılması için imar izni verilen firmaya daha sonra otel
yapımı için yasal olmayan imar izni/onayı verildiği,
İstanbul Beykoz'da bulunan Arif
Yüksel'e ait imarda yeşil alan olarak gözüken yer, kanuni olmayan bir şekilde
imara açılması,
Bakanlık görevi süresince şahsi ve
birinci derecedeki yakınlarının banka hesaplarında büyük miktarda (döviz, Türk
Lirası) hareketlerinin olduğu ve bu konudaki yazılı ve sözlü savunmalarında
yetersizlik ve tutarsızlıklar bulunduğu,
 Bakanlık görevi süresince şahsi ve
birinci derecedeki yakınlarının menkul ve gayrimenkullerinde büyük artışlar
olduğu bu konudaki yazılı ve sözlü savunmalarında tutarsızlıklar olduğu,
Kanaatine varılmıştır.
Yukarıda
açıklanan sebeplerle Çevre ve Şehircilik eski Bakanı Trabzon Milletvekili
Erdoğan Bayraktar'ın imar planlarına aykırı yapılan bütün bu usulsüzlüklere göz
yumduğu ve denetimden sorunsuz bir şekilde geçmelerini sağlamak suretiyle
menfaat temin ettiğinden Türk Ceza Kanunu'nun "Nüfuz ticareti"
başlıklı 255, "Görevi kötüye kullanma" başlıklı 257. Maddeleri
uyarınca, hakikatin ortaya çıkması ve bağımsız ve tarafsız bir yargılamada
adaletin tecellisi için Yüce Divan'a sevki gerekmektedir.
Gereğini arz ve
talep ederiz.
 Devlet Bahçeli 
 Osmaniye 
 Adnan Şefik Çirkin  Ahmet
Duran Bulut  Ahmet Kenan Tanrıkulu
 Hatay  Balıkesir İzmir
 Ali Halaman  Ali
Öz  Ali Uzunırmak
 Adana  Mersin
 Aydın
 Alim Işık  Atila
Kaya  Bahattin Şeker
 Kütahya  İstanbul
 Bilecik
 Bülent Belen  Celal
Adan  Cemalettin Şimşek
 Tekirdağ  İstanbul
 Samsun
 D. Ali Torlak  Edip
Semih Yalçın  Emin Çınar 
 İstanbul  Gaziantep
 Kastamonu
 Emin Haluk Ayhan  Engin
Alan  Erkan Akçay
 Denizli  İstanbul
 Manisa
 Faruk Bal  Hasan
Hüseyin Türkoğlu  İsmet Büyükataman
 Konya  Osmaniye
 Bursa
 Kemalettin Yılmaz  Koray
Aydın  Mehmet Erdoğan
 Afyonkarahisar  Trabzon
 Muğla
 Mehmet Şandır  Meral
Akşener  Mesut Dedeoğlu
 Mersin  İstanbul
 Kahramanmaraş
 Muharrem Varlı  Murat
Başesgioğlu  Mustafa Erdem
 Adana  İstanbul
 Ankara
 Münir Kutluata  Necati
Özensoy  Oktay Öztürk
 Sakarya  Bursa
 Erzurum
 Oktay Vural  Özcan
Yeniçeri  Reşat Doğru
 İzmir  Ankara
 Tokat
 Ruhsar Demirel  Sadir
Durmaz  Sinan Oğan
 Eskişehir  Yozgat
 Iğdır
 Sümer Oral  Tunca
Toskay  Yıldırım Tuğrul Türkeş
 Manisa  Antalya
 Ankara
 Yusuf Halaçoğlu  Yusuf
Ziya İrbeç  Zühal Topcu
 Kayseri  Antalya
 Ankara 
 Lütfü Türkkan Mehmet
Günal S. Nevzat Korkmaz
 Kocaeli Antalya Isparta
BAŞKAN – Şimdi, diğer iki önergeyi
okutuyorum:
Türkiye Büyük
Millet Meclisi Başkanlığına
Rüşvet ve yolsuzlukla ilgili 17-25
Aralık 2013'te başlayan süreçte Çevre ve Şehircilik eski bakanı Erdoğan
Bayraktar hakkındaki iddialarla ilgili adli kolluğa, yargıya yapılan
müdahaleler, fezlekelerin Meclise gönderilmesi ve iadesi esnasında kamuoyunun
gözleri önünde sergilenen hukuk skandalları, milletvekillerinin fezlekeleri
incelemesinin engellenmesi, Meclis soruşturması komisyonu aşamasında sayısal
çoğunluğun tahakkümü sonucu yaşanan hadiseler, komisyon oylamasının yapılacağı
gün başkan ve üyeler üzerinde kurulan baskılar sonucu erteleme, 5 Ocak 2014 tarihinde
komisyon oylaması sırasında yayınlanan ilanlarla üyelerin iradesinin baskı
altına alınması, "hukukun üstünlüğü" değil, "üstünlerin
hukuku"nun uygulandığı ve bu suretle kamu vicdanının derinden yaralandığı
unutulmaz kara bir leke olarak not edilmiş, rüşvet ve yolsuzluk tarihinde
unutulmaz yerini almıştır.
Dört bakanla ilgili yaşanmış olan "Komisyonmatik"
süreci, TBMM'nin kurumsal itibarında ve hukuk devleti ilkesinde ciddi
tahribata yol açabilecek nitelikte kritik ve çok vahim bir algıya zemin oluşturmaktadır.
Dolayısıyla, Türkiye Büyük Millet Meclisi üyeleri, itibarını, iradesini,
değerlerini yakından ilgilendiren bu oylamada tarih ve millet önünde hayati bir
sınav vereceklerdir. Meclis soruşturma önergesini kabul eden TBMM'nin, bu irade
doğrultusunda yargı yolunu açması, hukuk devleti ilkesine bağlılık ve milletin
vicdanının tecellisi fırsatını sağlayacaktır.
Çevre ve Şehircilik eski Bakanı Trabzon
Milletvekili Erdoğan Bayraktar'ın kendi ifadesiyle dönemin Başbakanı Tayyip
Erdoğan'ın bilgisi tahtında, imar planlarına uygun olarak yapılmayan projelere
onay verdiği ve özel imtiyazlı imar planları çıkardığı suçlarıyla ilgili rapor,
muhalefet şerhleri ve dosya münderecatı incelendiğinde;
Yolsuzlukların ortaya çıkması üzerine
dönemin Başbakanı Tayyip Erdoğan tarafından istifaların istenmesi üzerine
Televizyonlara yaptığı açıklamada, "Ben ne yaptımsa, Başbakanın bilgisiyle
yaptım, istifa edeceksem önce Başbakanın da istifası gerekir" şeklindeki
beyanıyla iddiaları kabul ve ikrar ettiği,
 İstanbul Zorlu Center Projesinde resmi
belgelerde sahtecilik yapıldığı, kaçak yapılara izin/onay verildiği,
Özyazıcı İnşaata ait İstanbul Ataköy
sahilinde bulunan projeye imar planına uyulmadan izin/onay verildiği,
 İstanbul Sarıyer'de İller Bankası'na
ait birinci derecede sit alanında olan arazinin gerçek dışı raporlarla imara
açıldığı,
 Ağaoğlu İstanbul Bakırköy 46 projesi
için yasal olmayan bir şekilde imar izni/onay verildiği,
 İstanbul Maslak Acıbadem Hastanesi'nin
ek hizmet binası için Boğaziçi Kanunu'na aykırı imar izni/onayı verildiği,
 Taşyapı İnşaat Firması'nın Bulgar
Ortodoks Kilisesi Vakfına ait arazi için yasal olmayan özel proje hazırlandığı,
ayrıca sağlık tesisi yapılması için imar izni verilen firmaya daha sonra otel
yapımı için yasal olmayan imar izni/onayı verildiği,
 İstanbul Beykoz'da bulunan Arif
Yüksel'e ait imarda yeşil alan olarak gözüken yer, kanuni olmayan bir şekilde
imara açılması,
 Bakanlık görevi süresince şahsi ve
birinci derecedeki yakınlarının banka hesaplarında büyük miktarda (döviz, Türk
Lirası) hareketlerinin olduğu ve bu konudaki yazılı ve sözlü savunmalarında
yetersizlik ve tutarsızlıklar bulunduğu,
 Bakanlık görevi süresince şahsi ve
birinci derecedeki yakınlarının menkul ve gayrimenkullerinde büyük artışlar
olduğu bu konudaki yazılı ve sözlü savunmalarında tutarsızlıklar olduğu,
Hususları tespit edilmiştir.
Yukarıda açıklanan sebeplerle Çevre ve
Şehircilik eski Bakanı Trabzon Milletvekili Erdoğan Bayraktar'ın imar
planlarına aykırı yapılan bütün bu usulsüzlüklere göz yumduğu ve denetimden sorunsuz
bir şekilde geçmelerini sağlamak suretiyle menfaat temin ettiğinden Türk Ceza
Kanunu'nun "Görevi kötüye kullanma" başlıklı 257. Maddesi uyarınca,
hakikatin ortaya çıkması ve bağımsız ve tarafsız bir yargılamada adaletin
tecellisi için Yüce Divan'a sevki gerekmektedir.
Gereğini arz ve talep ederim.
Seyfettin Yılmaz
Adana
Türkiye Büyük
Millet Meclisi Başkanlığına
Rüşvet ve yolsuzlukla ilgili 17-25
Aralık 2013'te başlayan süreçte Çevre ve Şehircilik eski bakanı Erdoğan
Bayraktar hakkındaki iddialarla ilgili adli kolluğa, yargıya yapılan
müdahaleler, fezlekelerin Meclise gönderilmesi ve iadesi esnasında kamuoyunun
gözleri önünde sergilenen hukuk skandalları, milletvekillerinin fezlekeleri
incelemesinin engellenmesi, Meclis soruşturması komisyonu aşamasında sayısal
çoğunluğun tahakkümü sonucu yaşanan hadiseler, komisyon oylamasının yapılacağı
gün başkan ve üyeler üzerinde kurulan baskılar sonucu erteleme, 5 Ocak 2014
tarihinde komisyon oylaması sırasında yayınlanan ilanlarla üyelerin iradesinin
baskı altına alınması, "hukukun üstünlüğü" değil, "üstünlerin
hukuku"nun uygulandığı ve bu suretle kamu vicdanının derinden yaralandığı
unutulmaz kara bir leke olarak not edilmiş, rüşvet ve yolsuzluk tarihinde
unutulmaz yerini almıştır.
Dört bakanla ilgili yaşanmış olan
"Komisyonmatik" süreci, TBMM'nin kurumsal itibarında ve hukuk devleti
ilkesinde ciddi tahribata yol açabilecek nitelikte kritik ve çok vahim bir
algıya zemin oluşturmaktadır. Dolayısıyla, Türkiye Büyük Millet Meclisi
üyeleri, itibarını, iradesini, değerlerini yakından ilgilendiren bu oylamada
tarih ve millet önünde hayati bir sınav vereceklerdir. Meclis soruşturma
önergesini kabul eden TBMM'nin, bu irade doğrultusunda yargı yolunu açması,
hukuk devleti ilkesine bağlılık ve milletin vicdanının tecellisi fırsatını
sağlayacaktır.
Çevre ve Şehircilik eski Bakanı Trabzon
Milletvekili Erdoğan Bayraktar'ın kendi ifadesiyle dönemin Başbakanı Tayyip
Erdoğan'ın bilgisi tahtında, imar planlarına uygun olarak yapılmayan projelere
onay verdiği ve özel imtiyazlı imar planları çıkardığı suçlarıyla ilgili rapor,
muhalefet şerhleri ve dosya münderecatı incelendiğinde;
Yolsuzlukların ortaya çıkması üzerine
dönemin Başbakanı Tayyip Erdoğan tarafından istifaların istenmesi üzerine
Televizyonlara yaptığı açıklamada, "Ben ne yaptımsa, Başbakanın bilgisiyle
yaptım, istifa edeceksem önce Başbakanın da istifası gerekir" şeklindeki
beyanıyla iddiaları kabul ve ikrar ettiği,
İstanbul Zorlu Center Projesinde resmi
belgelerde sahtecilik yapıldığı, kaçak yapılara izin/onay verildiği,
Özyazıcı İnşaata ait İstanbul Ataköy
sahilinde bulunan projeye imar planına uyulmadan izin/onay verildiği,
İstanbul Sarıyer'de İller Bankası'na
ait birinci derecede sit alanında olan arazinin gerçek dışı raporlarla imara
açıldığı,
Ağaoğlu İstanbul Bakırköy 46 projesi
için yasal olmayan bir şekilde imar izni/onay verildiği,
İstanbul Maslak Acıbadem Hastanesi'nin
ek hizmet binası için Boğaziçi Kanunu'na aykırı imar izni/onayı verildiği,
Taşyapı İnşaat Firması'nın Bulgar
Ortodoks Kilisesi Vakfına ait arazi için yasal olmayan özel proje hazırlandığı,
ayrıca sağlık tesisi yapılması için imar izni verilen firmaya daha sonra otel
yapımı için yasal olmayan imar izni/onayı verildiği,
İstanbul Beykoz'da bulunan Arif
Yüksel'e ait imarda yeşil alan olarak gözüken yer, kanuni olmayan bir şekilde
imara açılması,
Bakanlık görevi süresince şahsi ve
birinci derecedeki yakınlarının banka hesaplarında büyük miktarda (döviz, Türk
Lirası) hareketlerinin olduğu ve bu konudaki yazılı ve sözlü savunmalarında
yetersizlik ve tutarsızlıklar bulunduğu,
Bakanlık görevi süresince şahsi ve
birinci derecedeki yakınlarının menkul ve gayrimenkullerinde büyük artışlar
olduğu bu konudaki yazılı ve sözlü savunmalarında tutarsızlıklar olduğu,
Hususları tespit edilmiştir.
Yukarıda açıklanan sebeplerle Çevre ve
Şehircilik eski Bakanı Trabzon Milletvekili Erdoğan Bayraktar'ın imar
planlarına aykırı yapılan bütün bu usulsüzlüklere göz yumduğu ve denetimden
sorunsuz bir şekilde geçmelerini sağlamak suretiyle menfaat temin ettiğinden
Türk Ceza Kanunu'nun "Nüfuz ticareti" başlıklı 255. Maddesi uyarınca,
hakikatin ortaya çıkması ve bağımsız ve tarafsız bir yargılamada adaletin
tecellisi için Yüce Divan'a sevki gerekmektedir.
Gereğini arz ve talep ederim.
Mustafa Kalaycı
Konya
BAŞKAN – Sayın milletvekilleri, Çevre
ve Şehircilik eski Bakanı Erdoğan Bayraktar hakkında verilen önergelerin
mahiyeti aynı olduğu için birlikte işleme alıp oylarınıza sunacağım.
Anayasa’nın 100’üncü maddesinin üçüncü
fıkrasında “Yüce Divana sevk ancak üye tamsayısının salt çoğunluğunun gizli
oyuyla alınır.” hükmü, İç Tüzük’ün 112’nci maddesinin altıncı fıkrasında da
“Yüce Divana sevk kararı ancak üye tamsayısının salt çoğunluğu ile alınır.”
hükmü yer almaktadır. Bu nedenle oylamayı gizli oylama şeklinde yapacağız ve
önergenin kabul edilmesi için 276 kabul oyu arayacağız. Toplantı yeter sayısı
olmak kaydıyla gizli oylamada kabul oyu 276’nın altında olduğu takdirde Yüce
Divana sevki kabul edilmemiş olacaktır.
Gizli oylamanın ne şekilde yapılacağı
hakkında bilgi vermek istiyorum:
Komisyon sırasındaki kâtip üye
Adana’dan başlayarak İstanbul’a kadar, İstanbul dâhil, Hükûmet sırasındaki
kâtip üye ise İzmir’den başlayarak Zonguldak’a kadar, Zonguldak dâhil, adı
okunan milletvekillerine 1’i beyaz, 1’i yeşil, 1’i de kırmızı olmak üzere 3
yuvarlak pul ile mühürlü zarf verecek ve pul ile zarf verilen milletvekilini ad
defterinde işaretleyecektir.
Milletvekilleri Başkanlık kürsüsünün
sağında ve solunda yer alan kabinlerden başka yerde oylarını
kullanamayacaklardır. Vekâleten oy kullanacak bakanlar da yerine oy
kullanacakları bakanın ilinin bulunduğu bölümde oylarını kullanacaktır.
Bildiğiniz gibi, bu pullardan beyaz olanı “kabul”, kırmızı olanı “ret”, yeşil
olanı ise “çekimser” oyu ifade etmektedir.
Oyunu kullanacak sayın üye, kâtip
üyeden üç yuvarlak pul ile mühürlü zarfı aldıktan sonra ve de adını ad
defterine işaretlettikten sonra kapalı oy verme yerine girecek, oy olarak
kullanacağı pulu burada zarfın içine koyacak, diğer iki pulu ise ıskarta
kutusuna atacaktır.
Sayın milletvekilleri, lütfen, kâtip üyelerin
önünü biraz boşaltabilir misiniz, her iki taraftan da. Lütfen, lütfen biraz
geriye gidin, başlatmam oylamayı, başlatamam, lütfen; lütfen, biraz geriye,
lütfen. Sayın Çetinkaya, lütfen. Sayın milletvekilleri, bakın, kâtip üyelerden
şikâyet alıyorum, itiraz var, oylamayı başlatmayacağım, lütfen orayı boşaltır
mısınız, her iki tarafı da.
MAHMUT TANAL (İstanbul) – İdare
amirlerini göreve davet edin Sayın Başkanım.
BAŞKAN – Sayın milletvekilleri,
gerçekten yapmayacağım. Ben burada ne söylüyorum acaba, sorabilir miyim sayın
milletvekillerine. 
YUSUF HALAÇOĞLU (Kayseri) – On dakika
ara verin Sayın Başkan, on dakika ara verin.
BAŞKAN – Bilahare, oy verme yerinden
çıkacak olan üye oy pulunun bulunduğu zarfı Başkanlık Divanı kürsüsünün önüne
konulan oy kutusuna atacaktır. Oylamada adı okunmayan milletvekiline pul ve
zarf verilmeyecektir.
Sayın milletvekillerinin oy
kabinlerinin önünde bir yoğunluk oluşturmamalarını rica ediyorum.
MAHMUT TANAL (İstanbul) – Bence ara
verin Sayın Başkan.
BAŞKAN – Şimdi, vekâleten oy kullanacak
Sayın Bakanlar hakkında bilgi vermek istiyorum: Sayın milletvekilleri, Başbakan
Ahmet Davutoğlu’nun yerine Başbakan Yardımcısı Yalçın Akdoğan, Başbakan
Yardımcısı Ali Babacan’ın yerine Başbakan Yardımcısı Bülent Arınç, Sağlık
Bakanı Mehmet Müezzinoğlu’nun yerine Bilim, Sanayi ve Teknoloji Bakanı Fikri
Işık, Maliye Bakanı Mehmet Şimşek’in yerine Gıda, Tarım ve Hayvancılık Bakanı
Mehmet Mehdi Eker, Avrupa Birliği Bakanı Volkan Bozkır’ın yerine Ekonomi Bakanı
Nihat Zeybekci, Kültür ve Turizm Bakanı Ömer Çelik’in yerine Gümrük ve Ticaret
Bakanı Nurettin Canikli, Orman ve Su İşleri Bakanı Veysel Eroğlu’nun yerine
Gençlik ve Spor Bakanı Akif Çağatay Kılıç vekâleten oy kullanacaktır. 
Katip üyeler, başlayabilir miyiz, iyi
midir durum?
Şimdi gizli oylamaya Adana ilinden
başlıyoruz.
(Oyların toplanmasına başlandı)
(Oyların toplanmasına devam edildi)
BAŞKAN – Oyunu kullanmayan sayın üye
var mıdır? 
Oylama işlemi bitmiştir. 
Oy kupaları kaldırılsın. 
(Oyların ayrımına başlandı)
BAŞKAN – Oy pusulasından 50 TL çıktı
arkadaşlar, hazineye irat… 
(Oyların ayrımına devam edildi)
BAŞKAN – Sayın milletvekilleri, Çevre
ve Şehircilik eski Bakanı Erdoğan Bayraktar hakkında verilen Yüce Divana sevke
ilişkin önergelerin gizli oylaması sonucunu okuyorum:
“Kullanılan oy sayısı 515
Kabul 219
Ret 288
Çekimser 3
Boş 3
Geçersiz 2
Kâtip Üye Kâtip
Üye
Muhammet Bilal Macit Muharrem
Işık
İstanbul Erzincan”
Bu sonuca göre önerge kabul
edilmemiştir. Böylece Soruşturma Komisyonunun raporu kabul edilmiş yani Çevre
ve Şehircilik eski Bakanı Erdoğan Bayraktar’ın Yüce Divana sevk edilmemesine
karar verilmiştir.
Sayın milletvekilleri, alınan karar
gereğince, kanun tasarı ve teklifleri ile komisyonlardan gelen diğer işleri
sırasıyla görüşmek için 21 Ocak 2015 Çarşamba günü saat 14.00’te toplanmak
üzere birleşimi kapatıyorum.
Kapanma Saati:
02.43




(x) (10/1175) esas numaralı Meclis
Araştırması Önergesi’nin tam metni tutanağa eklidir.


(X) 681 S. Sayılı Basmayazı tutanağa
eklidir.




