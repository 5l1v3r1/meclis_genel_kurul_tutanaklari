








DÖNEM:
24 CİLT:
2 YASAMA YILI: 2





TÜRKİYE BÜYÜK MİLLET MECLİSİ
TUTANAK DERGİSİ

 5’inci Birleşim
11
Ekim 2011 Salı

(TBMM
Tutanak Müdürlüğü tarafından hazırlanan bu Tutanak Dergisi’nde yer alan ve
kâtip üyeler tarafından okunmuş bulunan her tür belge ile konuşmacılar
tarafından ifade edilmiş ve tırnak içinde belirtilmiş alıntı sözler aslına
uygun olarak yazılmıştır.)
İ Ç İ N D E K İ L E R

I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A)
Milletvekillerinin Gündem Dışı Konuşmaları
1.- Kütahya Milletvekili Hasan Fehmi
Kinay’ın, Kütahya ili Simav ilçesinde meydana gelen depremin yol açtığı
mağduriyetlere ilişkin gündem dışı konuşması
2.- Kütahya Milletvekili Alim
Işık’ın, Kütahya ili Simav ilçesinde meydana gelen depremin yol açtığı
mağduriyetlere ilişkin gündem dışı konuşması
3.- Antalya Milletvekili Arif
Bulut’un, Antalya ilinde meydana gelen sel felaketinin yol açtığı hasara
ilişkin gündem dışı konuşması
IV.- AÇIKLAMALAR
1.- Antalya Milletvekili Gürkut
Acar’ın, Antalya’daki sel felaketinin yol açtığı zarara ve alınması gereken
önlemlere ilişkin açıklaması
2.- Tokat Milletvekili Reşat
Doğru’nun, depremle ilgili önlemlerin alınmasına ve vatandaşların
bilgilendirilmesine ilişkin açıklaması
3.- İstanbul Milletvekili Haluk
Eyidoğan’ın, Simav depremi nedeniyle kurulacak olan yeni konutların Naşa fayı
üzerinde olduğuna, TOKİ’nin bu konuda herhangi bir araştırma yapıp yapmadığına
ilişkin açıklaması
4.- Kocaeli Milletvekili Haydar
Akar’ın, Kocaeli depremi üzerinden yaklaşık on bir yıl geçmesine rağmen hâlâ
kullanılmamakta olan ve yıkılmayı bekleyen binalar hakkında neden hiçbir işlem
yapılmadığına ilişkin açıklaması
5.- Tokat Milletvekili Orhan
Düzgün’ün, Kuzeydoğu Anadolu fayının tam ortasında bulunan Tokat ilinin Erbaa,
Niksar ve Reşadiye ilçelerinde depremle ilgili tedbirlerin alınması yönünde
Hükûmetin daha fazla gayret göstermesine ilişkin açıklaması
6.- Mersin Milletvekili Mehmet
Şandır’ın, MHP Grubu olarak Antalya Haskızılören köyünde yaşanan sel felaketi
nedeniyle hayatını kaybeden vatandaşlara Allah’tan rahmet, ailelerine ve
dostlarına başsağlığı dilediğine ve bölgede gereken tedbirlerin alınmasına
ilişkin açıklaması
7.- Kayseri Milletvekili Mustafa
Elitaş’ın, AK PARTİ Grubu olarak Antalya’daki sel felaketiyle ilgili
araştırmaların sürdüğüne ve bu konuda grubunun hassasiyetine ilişkin açıklaması
8.- Muğla Milletvekili Mehmet
Erdoğan’ın, Ege ve Akdeniz bölgelerinde devam eden aşırı yağışlara ilişkin
açıklaması
9.- Antalya Milletvekili Mehmet
Günal’ın, Antalya ili Serik ilçesinde meydana gelen sel felaketine ilişkin
açıklaması
10.- Şırnak Milletvekili Hasip
Kaplan’ın, tutuklu milletvekillerinin yemin merasiminin tamamlatılarak yasama
faaliyetlerine katılmasının sağlanmasına ilişkin açıklaması 
V.- BAŞKANLIĞIN GENEL KURULA
SUNUŞLARI
A) Meclis
Araştırması Önergeleri
1.- Malatya Milletvekili Mahmut
Mücahit Fındıklı ve 21 milletvekilinin, kayısı üretimi ve pazarlamasında
yaşanan sorunların araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/11)
2.- İzmir Milletvekili Erdal Kalkan
ve 23 milletvekilinin, balıkçılığın sorunları ve çözüm yollarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/12)
3.- Bitlis Milletvekili Vahit Kiler
ve 24 milletvekilinin, bal ve diğer arı ürünlerinin üretimi ve pazarlanmasında
yaşanan sorunların araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/13)
B) Çeşitli
İşler
1.- Görüşmeleri izlemek üzere Genel
Kurulu teşrif eden, Hindistan Cumhurbaşkanı Yardımcısı ve Eyaletler Konseyi
Başkanı Sayın Hamid Ansari ve beraberindeki heyete Başkanlıkça “Hoş geldiniz”
denilmesi
VI.- ÖNERİLER

A) Danışma
Kurulu Önerileri
1.- Gündemdeki sıralamanın yeniden
düzenlenmesine ilişkin Danışma Kurulu önerisi 
VII.- SÖZLÜ SORULAR VE CEVAPLARI
1.- Ardahan Milletvekili Ensar
Öğüt’ün, Göle-Balçeşme köyünün su deposunun yenilenmesine ilişkin İçişleri
Bakanından sözlü soru önergesi (6/2) ve Gıda, Tarım ve Hayvancılık Bakanı
Mehmet Mehdi Eker’in cevabı
2.- Ardahan Milletvekili Ensar
Öğüt’ün, Kars’a et kombinası açılıp açılmayacağına ilişkin sözlü soru önergesi
(6/41) ve Gıda, Tarım ve Hayvancılık Bakanı Mehmet Mehdi Eker’in cevabı
3.- Ardahan Milletvekili Ensar
Öğüt’ün, hayvancılık sektörüne ve veteriner hekimliğe ilişkin sözlü soru
önergesi (6/42) ve Gıda, Tarım ve Hayvancılık Bakanı Mehmet Mehdi Eker’in
cevabı
4.- Tokat Milletvekili Reşat
Doğru’nun, haşhaş ekim ve üretimine ilişkin sözlü soru önergesi (6/54) ve Gıda,
Tarım ve Hayvancılık Bakanı Mehmet Mehdi Eker’in cevabı
5.- Tokat Milletvekili Reşat
Doğru’nun, su ürünleri yetiştiriciliğinde üretim sistemleri ve üretim tesis
kontrollerine ilişkin sözlü soru önergesi (6/55) ve Gıda, Tarım ve Hayvancılık
Bakanı Mehmet Mehdi Eker’in cevabı
6.- Tokat Milletvekili Reşat
Doğru’nun, deniz yüzeyi kira bedellerine ilişkin sözlü soru önergesi (6/57) ve
Gıda, Tarım ve Hayvancılık Bakanı Mehmet Mehdi Eker’in cevabı
7.- Tokat Milletvekili Reşat
Doğru’nun, su ürünleri yetiştiriciliği ve teşviklerine ilişkin sözlü soru
önergesi (6/58) ve Gıda, Tarım ve Hayvancılık Bakanı Mehmet Mehdi Eker’in
cevabı
8.- Ardahan Milletvekili Ensar
Öğüt’ün, Ardahan’da şap hastalığı için alınacak önlemlere ilişkin sözlü soru
önergesi (6/60) ve Gıda, Tarım ve Hayvancılık Bakanı Mehmet Mehdi Eker’in
cevabı
9.- Ardahan Milletvekili Ensar
Öğüt’ün, Ardahan’daki çiftçilerin mera sorununa ilişkin sözlü soru önergesi
(6/67) ve Gıda, Tarım ve Hayvancılık Bakanı Mehmet Mehdi Eker’in cevabı
10.- Ardahan Milletvekili Ensar
Öğüt’ün, AOÇ’nin kiraladığı taşınmazlara ilişkin sözlü soru önergesi (6/86) ve
Gıda, Tarım ve Hayvancılık Bakanı Mehmet Mehdi Eker’in cevabı
11.- Ardahan Milletvekili Ensar
Öğüt’ün, Van-Gürpınar’da görülen şarbon hastalığı nedeniyle hayvanların telef
olmasına ilişkin sözlü soru önergesi (6/95) ve Gıda, Tarım ve Hayvancılık
Bakanı Mehmet Mehdi Eker’in cevabı
12.- Ardahan Milletvekili Ensar
Öğüt’ün, kamu kuruluşlarınca ödenen kira bedellerine ilişkin Başbakandan sözlü
soru önergesi (6/97) (Cevaplanmadı)
13.- Tokat Milletvekili Reşat
Doğru’nun, emeklilerin banka promosyonu alıp almayacaklarına ilişkin
Başbakandan sözlü soru önergesi (6/114) (Cevaplanmadı)
14.- Ardahan Milletvekili Ensar
Öğüt’ün, Ardahan’da büyükbaş hayvan et kesiminin denetimine ilişkin sözlü soru
önergesi (6/117) ve Gıda, Tarım ve Hayvancılık Bakanı Mehmet Mehdi Eker’in
cevabı
15.- Ardahan Milletvekili Ensar
Öğüt’ün, Ardahan’da arıcılıkla uğraşan üreticilerin yaşadığı mağduriyete
ilişkin sözlü soru önergesi (6/118) ve Gıda, Tarım ve Hayvancılık Bakanı Mehmet
Mehdi Eker’in cevabı
VIII.- SEÇİMLER
A)
Komisyonlarda Açık Bulunan Üyeliklere Seçim
1.- Anayasa; Adalet; Millî Savunma;
İçişleri; Dışişleri; Millî Eğitim, Kültür, Gençlik ve Spor; Bayındırlık, İmar,
Ulaştırma ve Turizm; Çevre; Sağlık, Aile, Çalışma ve Sosyal İşler; Tarım, Orman
ve Köy İşleri; Sanayi, Ticaret, Enerji, Tabii Kaynaklar, Bilgi ve Teknoloji;
Dilekçe; Plan ve Bütçe; Kamu İktisadi Teşebbüsleri; İnsan Haklarını İnceleme;
Avrupa Birliği Uyum komisyonlarında açık bulunan üyeliklere seçim
2.- İnsan Haklarını İnceleme
Komisyonunda açık bulunan üyeliğe seçim
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A)
Komisyonlara Geri Çekilen Teklifler
1.- Ordu Milletvekili İhsan Şener ve
Kocaeli Milletvekili Azize Sibel Gönül’ün, Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ve Anayasa Komisyonu
Raporu (2/8) (S. Sayısı: 12) 
B) Kanun
Tasarı ve Teklifleri
1.- Türkiye Cumhuriyeti Hükûmeti ile
İran İslam Cumhuriyeti Hükûmeti Arasında Kapıköy ve Razi Kara Hudut Kapılarının
Ortak Kullanımına İlişkin Mutabakat Zaptının Onaylanmasının Uygun Bulunduğuna
Dair Kanun Tasarısı ve Dışişleri Komisyonu Raporu (1/287) (S. Sayısı: 2) 
X.- USUL HAKKINDA GÖRÜŞMELER
1.- Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifinin (S. Sayısı: 12)
Komisyona geri verilmesi nedeniyle, Başkanın tutumu hakkında usul görüşmesi 

I.- GEÇEN TUTANAK ÖZETİ
TBMM
Genel Kurulu saat 15.00’te açıldı.

Edirne
Milletvekili Mehmet Müezzinoğlu’nun, doğal zenginliğe sahip Ergene havzasının
önemine ve havzada meydana gelen çevre kirliliğinin önlenmesi için alınması
gereken tedbirlere,
Erzurum
Milletvekili Oktay Öztürk’ün, Erzurum ili Tortum ilçesi Bağbaşı beldesinde
yapılmak istenen hidroelektrik santrallere,
İlişkin
gündem dışı konuşmalarına, Orman ve Su İşleri Bakanı Veysel Eroğlu cevap verdi.

Bolu
Milletvekili Tanju Özcan, Bolu ilinin temel sorunlarına ilişkin gündem dışı bir
konuşma yaptı.

Kırklareli
Milletvekili Turgut Dibek,
Edirne
Milletvekili Kemal Değirmendereli,
Gaziantep
Milletvekili Ali Serindağ, 
Şırnak
Milletvekili Hasip Kaplan, 
Ergene
havzasındaki çevre kirliliğine;
Erzurum
Milletvekili Oktay Öztürk,
Antalya
Milletvekili Gürkut Acar,
Trabzon
Milletvekili Mehmet Volkan Canalioğlu,
HES
uygulamalarındaki sorunlara;
İstanbul
Milletvekili Kadir Gökmen Öğüt, “parasız eğitim istiyoruz” pankartı açan 2
gencin on beş aydır süren tutukluluk hâllerinin çözümlenmesi için düzenlemeler
yapılmasına,
Sivas
Milletvekili Malik Ecder Özdemir, Sivas Divriği ilçesinin içme suyu sorununa,
Kütahya
Milletvekili Alim Işık, Kütahya Beşkarış Sulama Barajı’nın projesinin
değiştirilerek Kütahya’daki sulama alanlarının daraltılıp suyun bir kısmının
Afyonkarahisar’a taşındığı yönündeki iddialara,
Tunceli
Milletvekili Kamer Genç, Cumhurbaşkanı seçimine ve üniversite öğrencilerinin
yurt sorununa,
Çanakkale
Milletvekili Mustafa Serdar Soydan, tadilat dolayısıyla kapatılacak olan
Çanakkale Havaalanı’nın Özbek Ovası’na taşınmasına,
Malatya
Milletvekili Veli Ağbaba, Yoncalı Barajı’nın tamamlanamadığına ve Yazıhan
ilçesi Bereketli köyü yakınına bir köprü yapılmasının ulaşıma getireceği olumlu
etkilere,
İstanbul
Milletvekili Aykut Erdoğdu, enerji sektöründeki kötü yönetime ve yolsuzluklara,

Adıyaman
Milletvekili Salih Fırat, GAP kapsamındaki barajların pompaj istasyonlarının
tamamlanamamasının tarım üzerindeki olumsuz etkilerine,
Ankara
Milletvekili Levent Gök, Ankara metro çalışmalarının ne zaman biteceğine,
İlişkin
birer açıklamada bulundular.

Aydın
Milletvekili Mehmet Erdem ve 21 milletvekilinin, üzüm yetiştiriciliği ve
bağcılık sektöründeki sorunların araştırılarak (10/8),
Kocaeli
Milletvekili Azize Sibel Gönül ve 26 milletvekilinin, boşanma olaylarının ve
sebeplerinin araştırılarak (10/9),
Antalya
Milletvekili Sadık Badak ve 24 milletvekilinin, seracılık faaliyetlerinin
geliştirilmesi ve yaygınlaştırılması için (10/10),
Alınması
gereken önlemlerin belirlenmesi amacıyla Meclis araştırması açılmasına ilişkin
önergeleri Genel Kurulun bilgisine sunuldu; önergelerin gündemdeki yerlerini
alacağı ve ön görüşmelerinin, sırası geldiğinde yapılacağı açıklandı.
Gündemin
"Sözlü Sorular" kısmının:
1’inci
sırasında bulunan (6/1),
8’inci ” ” (6/8),
19’uncu ” ” (6/19),
21’inci ” ” (6/21),
24’üncü ” ” (6/24),

34’üncü ” ” (6/34),
54’üncü ” ” (6/53),
70’inci ” ” (6/69),
104’üncü ” ” (6/103),
108’inci ” ” (6/107),
150’nci ” ” (6/150),
152’nci ” ” (6/152),
153’üncü ” ” (6/153),
154’üncü ” ” (6/154),
156’ncı ” ” (6/156),
157’nci ” ” (6/157),
159’uncu ” ” (6/159),
165’inci ” ” (6/165),
166’ncı ” ” (6/166),
167’nci ” ” (6/167),
168’inci ” ” (6/168),
Esas
numaralı sözlü sorulara, Ulaştırma Bakanı Binali Yıldırım cevap verdi. 
Mardin
Milletvekili Muammer Güler,
Mersin
Milletvekili Mehmet Şandır,
Muş
Milletvekili Sırrı Sakık,
Trabzon
Milletvekili Mehmet Akif Hamzaçebi,
İstanbul’un
düşman işgalinden kurtuluşunun 88’inci yıl dönümüne,
Kocaeli
Milletvekili Haydar Akar, Kocaeli Cengiz Topel Havaalanı’ndaki tadilat
çalışmalarına,
Trabzon
Milletvekili Mehmet Volkan Canalioğlu, Trabzon-Sarp ve Trabzon-Erzurum demir
yoluyla ilgili bir projenin Hükûmet Programı’nda olmadığına,
Artvin
Milletvekili Uğur Bayraktutan, kamulaştırma ihtilaflarının yol yapımlarını
geciktirdiğine;
İlişkin
birer açıklamada bulundular.

 11
Ekim 2011 Salı günü saat 15.00’te toplanmak üzere birleşime 17.44’te son
verildi.

 Meral
AKŞENER
 Başkan
Vekili
 Mustafa
HAMARAT Muhammet
Rıza YALÇINKAYA
 Ordu Bartın
 Kâtip
Üye Kâtip
Üye 

 
II.- GELEN
KâĞITLAR
 No:
5
7 Ekim 2011 Cuma
Raporlar
1.-
Türkiye Cumhuriyeti Hükümeti ile İran İslam Cumhuriyeti Hükümeti Arasında
Kapıköy ve Razi Kara Hudut Kapılarının Ortak Kullanımına İlişkin Mutabakat
Zaptının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/287) (S. Sayısı: 2) (Dağıtma tarihi: 7.10.2011) (GÜNDEME)
2.-
Türkiye Cumhuriyeti ile Irak Cumhuriyeti Arasında Terörle Mücadele Anlaşmasının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/379) (S. Sayısı: 3) (Dağıtma tarihi: 7.10.2011) (GÜNDEME)
3.-
Türkiye Cumhuriyeti Hükümeti ile Irak Cumhuriyeti Hükümeti Arasında Güvenlik
İşbirliği Antlaşmasının Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu (1/381) (S. Sayısı: 4) (Dağıtma tarihi: 7.10.2011)
(GÜNDEME)
4.-
Türkiye Cumhuriyeti Hükümeti ile Ürdün Haşimi Krallığı Hükümeti Arasında Gümrük
Konularında İşbirliği ve Karşılıklı Yardım Anlaşmasının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/412) (S.
Sayısı: 5) (Dağıtma tarihi: 7.10.2011) (GÜNDEME) 
5.-
Türkiye Cumhuriyeti Hükümeti ile Gürcistan Hükümeti Arasında Kara Gümrük Geçiş
Noktalarının Ortak Kullanımına İlişkin Mutabakat Zaptının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/429) (S.
Sayısı: 8) (Dağıtma tarihi: 7.10.2011) (GÜNDEME) 
6.-
Ordu Milletvekili İhsan Şener ve Kocaeli Milletvekili Azize Sibel Gönül’ün,
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ve Anayasa Komisyonu Raporu (2/8) (S. Sayısı: 12) (Dağıtma tarihi:
7.10.2011) (GÜNDEME)

 No:
6
10 Ekim 2011 Pazartesi
Raporlar
1.-Türkiye
Cumhuriyeti Hükümeti ile Brezilya Federatif Cumhuriyeti Hükümeti Arasında
Gümrük Konularında Karşılıklı İdari Yardım Anlaşmasının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/417) (S.
Sayısı: 6) (Dağıtma tarihi: 10.10.2011) (GÜNDEME)
2.-Türkiye
Cumhuriyeti Hükümeti ile İran İslam Cumhuriyeti Hükümeti Arasında Esendere ve
Sero Kara Hudut Kapılarının Ortak Kullanımına Dair Anlaşmanın Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu (1/427) (S.
Sayısı: 7) (Dağıtma tarihi: 10.10.2011) (GÜNDEME)
3.-Güneydoğu
Avrupa Kanun Uygulama Merkezi Sözleşmesinin Onaylanmasının Uygun Bulunduğuna
Dair Kanun Tasarısı ve Dışişleri Komisyonu Raporu (1/442) (S. Sayısı: 9)
(Dağıtma tarihi: 10.10.2011) (GÜNDEME)

4.-Türkiye
Cumhuriyeti Hükümeti ile İran İslam Cumhuriyeti Hükümeti Arasında Türkiye-İran
Hududunda Yeni Kara Hudut Kapılarının Açılmasına Dair Mutabakat Zaptının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/450) (S. Sayısı: 10) (Dağıtma tarihi: 10.10.2011) (GÜNDEME)
5.-Türkiye
Cumhuriyeti Hükümeti ile Umman Sultanlığı Arasında Gümrük Konularında İşbirliği
ve Karşılıklı Yardım Anlaşmasının Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/453) (S. Sayısı: 11) (Dağıtma tarihi:
10.10.2011) (GÜNDEME)
6.-Türkiye
Cumhuriyeti Hükümeti ile Nijerya Federal Cumhuriyeti Hükümeti Arasında
Yatırımların Karşılıklı Teşviki ve Korunmasına İlişkin Anlaşmanın
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/289) (S. Sayısı: 13) (Dağıtma tarihi: 10.10.2011) (GÜNDEME)
7.-Nükleer
Terörizmin Önlenmesine İlişkin Uluslararası Sözleşmenin Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/328) (S.
Sayısı: 14) (Dağıtma tarihi: 10.10.2011) (GÜNDEME)
8.-Suç
Gelirlerinin Aklanması, Araştırılması, El Konulması, Müsaderesi ve Terörizmin
Finansmanına İlişkin Avrupa Konseyi Sözleşmesinin Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/332) (S.
Sayısı: 15) (Dağıtma tarihi: 10.10.2011) (GÜNDEME)
9.-Avrupa
Uyuşturucu ve Uyuşturucu Bağımlılığını İzleme Merkezinin Çalışmalarına Türkiye
Cumhuriyetinin Katılımı ile İlgili Olarak Avrupa Topluluğu ve Türkiye
Cumhuriyeti Arasında Yapılan Anlaşmanın Onaylanmasının Uygun Bulunduğuna Dair
Kanun Tasarısı ve Dışişleri Komisyonu Raporu (1/342) (S. Sayısı: 16) (Dağıtma
tarihi: 10.10.2011) (GÜNDEME)
10.-Türkiye
Cumhuriyeti ile Irak Cumhuriyeti Arasında Kapsamlı Ekonomik Ortaklık
Anlaşmasının Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu (1/353) (S. Sayısı: 17) (Dağıtma tarihi: 10.10.2011)
(GÜNDEME)
11.-Türkiye
Cumhuriyeti ile Çek Cumhuriyeti Arasında Yatırımların Karşılıklı Teşviki ve
Korunması Anlaşmasının Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu (1/355) (S. Sayısı: 18) (Dağıtma tarihi: 10.10.2011)
(GÜNDEME)
12.-Türkiye
Cumhuriyeti Enerji ve Tabii Kaynaklar Bakanlığı ve Gürcistan Enerji Bakanlığı
Arasında Türkiye-Gürcistan Elektrik Enterkonneksiyonlarının Geliştirilmesi
Hakkında Mutabakat Zaptının Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/365) (S. Sayısı: 19) (Dağıtma tarihi:
10.10.2011) (GÜNDEME) 
13.-
Birleşmiş Milletler İklim Değişikliği Çerçeve Sözleşmesine Yönelik Kyoto
Protokolüne İlişkin Taraflar Konferansında Alınan Kararın Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/398) (S.
Sayısı: 20) (Dağıtma tarihi: 10.10.2011) (GÜNDEME)
14.-Türkiye
Cumhuriyeti Hükümeti ile Yeni Zelanda Hükümeti Arasında Hava Hizmetlerine Dair
Anlaşmanın Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/423) (S. Sayısı: 21) (Dağıtma tarihi: 10.10.2011) (GÜNDEME)
15.-Türkiye
Cumhuriyeti Hükümeti ile Avustralya Hükümeti Arasında Hava Ulaştırma
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/425) (S. Sayısı: 22) (Dağıtma tarihi: 10.10.2011)
(GÜNDEME)

16.-Türkiye
Cumhuriyeti ile İsviçre Konfederasyonu Arasında Gelir Üzerinden Alınan
Vergilerde Çifte Vergilendirmeyi Önleme Anlaşması ve Eki Protokolün
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/426) (S. Sayısı: 23) (Dağıtma tarihi: 10.10.2011) (GÜNDEME)
17.-Türkiye
Cumhuriyeti ile Finlandiya Cumhuriyeti Arasında Gelir Üzerinden Alınan Vergilerde
Çifte Vergilendirmeyi Önleme Anlaşması ile Anlaşmaya İlişkin Protokol ve
Notaların Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/434) (S. Sayısı: 24) (Dağıtma tarihi: 10.10.2011) (GÜNDEME)
18.-Türkiye
Cumhuriyeti Hükümeti ile Kuveyt Devleti Hükümeti Arasında Yatırımların
Karşılıklı Teşviki ve Korunması Anlaşmasının Onaylanmasının Uygun Bulunduğuna
Dair Kanun Tasarısı ve Dışişleri Komisyonu Raporu (1/444) (S. Sayısı: 25)
(Dağıtma tarihi: 10.10.2011) (GÜNDEME)
19.-Türkiye
Cumhuriyeti Hükümeti ile Kuzey Kıbrıs Türk Cumhuriyeti Hükümeti Arasında Kuzey
Kıbrıs Türk Cumhuriyetinin Su İhtiyacının Karşılanmasına İlişkin
Hükümetlerarası Çerçeve Andlaşmanın Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/446) (S. Sayısı: 26) (Dağıtma tarihi:
10.10.2011) (GÜNDEME)
20.-Türkiye
Cumhuriyeti Hükümeti ile Brezilya Federatif Cumhuriyeti Hükümeti Arasında Gelir
Üzerinden Alınan Vergilerde Çifte Vergilendirmeyi Önleme ve Vergi Kaçakçılığına
Engel Olma Anlaşması ve Eki Protokolün Onaylanmasının Uygun Bulunduğuna Dair
Kanun Tasarısı ve Dışişleri Komisyonu Raporu (1/449) (S. Sayısı: 27) (Dağıtma
tarihi: 10.10.2011) (GÜNDEME)
21.-187
Sayılı İş Sağlığı ve Güvenliği Geliştirme Çerçeve Sözleşmesine Katılmamızın
Uygun Bulunduğuna Dair Kanun Tasarısı ve Dışişleri Komisyonu Raporu (1/454) (S.
Sayısı: 28) (Dağıtma tarihi: 10.10.2011) (GÜNDEME)
22.-Türkiye
Cumhuriyeti Hükümeti ve Rusya Federasyonu Hükümeti Arasında Hava Ulaştırma
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/465) (S. Sayısı: 29) (Dağıtma tarihi: 10.10.2011) (GÜNDEME)
23.-Türkiye
Cumhuriyeti Hükümeti ve Ekvator Cumhuriyeti Hükümeti Arasında Ticaret İşbirliği
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/466) (S. Sayısı: 30) (Dağıtma tarihi: 10.10.2011) (GÜNDEME)
24.-Türkiye
Cumhuriyeti Sağlık Bakanlığı ile Irak Cumhuriyeti Sağlık Bakanlığı Arasında
Sağlık Alanında İşbirliğine Dair Mutabakat Zaptının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/391) (S.
Sayısı: 31) (Dağıtma tarihi: 10.10.2011) (GÜNDEME)
25.-Türkiye
Cumhuriyeti Hükümeti ve Kazakistan Cumhuriyeti Hükümeti Arasında Hoca Ahmet
Yesevi Uluslararası Türk-Kazak Üniversitesinin İşleyişine Dair Anlaşma ile 22
Ekim 2009 Tarihli Türkiye Cumhuriyeti Hükümeti ile Kazakistan Cumhuriyeti
Hükümeti Arasında Hoca Ahmet Yesevi Uluslararası Türk-Kazak Üniversitesinin
İşleyişine Dair Anlaşmaya Değişiklikler Getirilmesi Hakkında Protokolün
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/440) (S. Sayısı: 32) (Dağıtma tarihi: 10.10.2011) (GÜNDEME)

 No:
7
11 Ekim 2011 Salı
Yazılı Soru Önergeleri
1.-
Kırklareli Milletvekili Turgut Dibek’in, yurt dışı seyahatlerine ilişkin
Başbakandan yazılı soru önergesi (7/415) (Başkanlığa geliş tarihi: 26/09/2011)
2.-
Hatay Milletvekili Mehmet Ali Ediboğlu’nun, Hatay Cilvegözü Sınır Kapısındaki
akaryakıt kaçakçılığı iddialarına ilişkin Başbakandan yazılı soru önergesi
(7/416) (Başkanlığa geliş tarihi: 26/09/2011)
3.-
İstanbul Milletvekili Umut Oran’ın, terör saldırıları ile bu saldırılardan
zarar gören esnaf ve hayatını kaybedenlerin yakınlarına yapılan yardımlara
ilişkin Başbakandan yazılı soru önergesi (7/417) (Başkanlığa geliş tarihi:
26/09/2011)
4.-
İstanbul Milletvekili Mehmet Akif Hamzaçebi’nin, Trabzon Çaykara’da yapımı
planlanan ve inşasına başlanan HES projesine ilişkin Başbakandan yazılı soru
önergesi (7/418) (Başkanlığa geliş tarihi: 26/09/2011)
5.-
Sivas Milletvekili Malik Ecder Özdemir’in, Piri Reis Gemisine ilişkin
Başbakandan yazılı soru önergesi (7/419) (Başkanlığa geliş tarihi: 26/09/2011)
6.-
İstanbul Milletvekili Umut Oran’ın, İstanbul’da Ayamama Deresi yatağının ıslahı
çalışmalarına ilişkin Başbakandan yazılı soru önergesi (7/420) (Başkanlığa
geliş tarihi: 26/09/2011)
7.-
İstanbul Milletvekili Mehmet Akif Hamzaçebi’nin, Rize-Gündoğdu’da yaşanan sel
felaketi ile ilgili iddialara ilişkin Başbakandan yazılı soru önergesi (7/421)
(Başkanlığa geliş tarihi: 27/09/2011)
8.-
İstanbul Milletvekili Aykut Erdoğdu’nun, Kamu İhale Kurumunca iptal edilen
belediye ihalelerine ilişkin Maliye Bakanından yazılı soru önergesi (7/422)
(Başkanlığa geliş tarihi: 28/09/2011)
9.-
İzmir Milletvekili Oktay Vural’ın, terör örgütü ile yapıldığı iddia edilen
müzakerelere ilişkin Başbakandan yazılı soru önergesi (7/423) (Başkanlığa geliş
tarihi: 27/09/2011)
10.-
Mersin Milletvekili Ali Rıza Öztürk’ün, Atlantik Konseyi’nin Ortadoğu
uzmanlarından David Philips’in kaleme aldığı raporda yer alan iddialara ilişkin
Başbakandan yazılı soru önergesi (7/424) (Başkanlığa geliş tarihi: 28/09/2011)
11.-
İstanbul Milletvekili Aykut Erdoğdu’nun, Hazine Müsteşarlığının, Hazine
garantisi ile belediyelere kullandırttığı yurt dışı kredilerine ilişkin
Başbakandan yazılı soru önergesi (7/425) (Başkanlığa geliş tarihi: 28/09/2011)
12.-
Mersin Milletvekili Mehmet Şandır’ın, aile kurumunun güçlendirilmesi ve
boşanmalardaki artışın nedenlerinin araştırılmasıyla ilgili verilen bir Meclis
araştırması önergesine ilişkin Başbakandan yazılı soru önergesi (7/426)
(Başkanlığa geliş tarihi: 28/09/2011)
13.-
Mersin Milletvekili Mehmet Şandır’ın, PKK terör örgütünün metropollerde bombalı
eylem hazırlığı içinde olduğu iddiaları ve bu konuda alınan önlemlere ilişkin
Başbakandan yazılı soru önergesi (7/427) (Başkanlığa geliş tarihi: 28/09/2011)
14.-
Mersin Milletvekili Mehmet Şandır’ın, PKK terör örgütünün sivillere ve güvenlik
güçlerine yönelik eylemleri ve bu konuda alınan önlemlere ilişkin Başbakandan
yazılı soru önergesi (7/428) (Başkanlığa geliş tarihi: 28/09/2011)

15.-
İstanbul Milletvekili Mahmut Tanal’ın, belediyelerdeki özel kalem müdürlüğü
kadrolarına yapılan atamalara ve belediyelerin denetimlerine ilişkin
Başbakandan yazılı soru önergesi (7/429) (Başkanlığa geliş tarihi: 29/09/2011)
16.-
İstanbul Milletvekili Süleyman Çelebi’nin, üst düzey bir kamu görevlisi
hakkında Kamu Görevlileri Etik Kurulu tarafından verilen karara ilişkin
Başbakandan yazılı soru önergesi (7/430) (Başkanlığa geliş tarihi: 29/09/2011)
17.-
İstanbul Milletvekili Mahmut Tanal’ın, 2002 yılından itibaren Başbakan sıfatı
ile kabul edilen ve diğer ülke yöneticilerine takdim edilen hediye ve ödüllere
ilişkin Başbakandan yazılı soru önergesi (7/431) (Başkanlığa geliş tarihi:
29/09/2011)
18.-
Ankara Milletvekili Aylin Nazlıaka’nın, MİT’in uzman yardımcılığı sınavındaki
erkek olma şartına ve MİT’teki kadın personel sayısına ilişkin Başbakandan
yazılı soru önergesi (7/432) (Başkanlığa geliş tarihi: 29/09/2011)
19.-
Balıkesir Milletvekili Namık Havutça’nın, SEKA Balıkesir İşletmesinin
özelleştirilmesine ilişkin Başbakandan yazılı soru önergesi (7/433) (Başkanlığa
geliş tarihi: 29/09/2011)
20.-
İstanbul Milletvekili Mustafa Sezgin Tanrıkulu’nun, kolluk kuvvetlerinin
orantısız güç kullanmaları nedeniyle açılan davalara ve sonuçlarına ilişkin
Başbakandan yazılı soru önergesi (7/434) (Başkanlığa geliş tarihi: 30/09/2011)
21.-
Tekirdağ Milletvekili Faik Öztrak’ın, kredi notunun artırılmasının ardından
meydana gelen spekülatif olaylara ilişkin Başbakan Yardımcısından (Ali
Babacan) yazılı soru önergesi (7/435) (Başkanlığa geliş tarihi: 26/09/2011)
22.-
Mersin Milletvekili Ali Rıza Öztürk’ün, Libyalı muhaliflere yapılan para
yardımına ilişkin Başbakan Yardımcısından (Ali Babacan) yazılı soru önergesi
(7/436) (Başkanlığa geliş tarihi: 30/09/2011)
23.-
İstanbul Milletvekili Erdoğan Toprak’ın, TRT’nin terör konusunda halkı
bilinçlendirme projelerine ilişkin Başbakan Yardımcısından (Bülent Arınç)
yazılı soru önergesi (7/437) (Başkanlığa geliş tarihi: 29/09/2011)
24.-
Antalya Milletvekili Gürkut Acar’ın, TRT kanallarında klasik müzik yayınlarının
azaldığı iddialarına ilişkin Başbakan Yardımcısından (Bülent Arınç) yazılı
soru önergesi (7/438) (Başkanlığa geliş tarihi: 30/09/2011)
25.-
Ankara Milletvekili Levent Gök’ün, cezaevlerinde bulunan tutuklu ve hükümlülere
kötü muamele yapıldığı iddialarına ilişkin Adalet Bakanından yazılı soru
önergesi (7/439) (Başkanlığa geliş tarihi: 26/09/2011)
26.-
İstanbul Milletvekili Melda Onur’un, HES projelerine ilişkin Orman ve Su İşleri
Bakanından yazılı soru önergesi (7/440) (Başkanlığa geliş tarihi: 27/09/2011)
27.-
İstanbul Milletvekili Melda Onur’un, cezaevlerinde sağlık sorunu bulunan
tutuklu ve hükümlülerin talepleri ile yaşam koşullarının iyileştirilmesine
ilişkin Adalet Bakanından yazılı soru önergesi (7/441) (Başkanlığa geliş
tarihi: 27/09/2011)
28.-
Antalya Milletvekili Gürkut Acar’ın, Tanık Koruma Kanunu uygulamalarına ilişkin
Adalet Bakanından yazılı soru önergesi (7/442) (Başkanlığa geliş tarihi:
27/09/2011)
29.-
İstanbul Milletvekili Ali Özgündüz’ün, Devlet aleyhine işkence ve kötü muamele
nedeniyle açılan davalara ilişkin Adalet Bakanından yazılı soru önergesi
(7/443) (Başkanlığa geliş tarihi: 30/09/2011)

30.-
Balıkesir Milletvekili Ayşe Nedret Akova’nın, zeytin üretimi ve üreticisinin
desteklenmesine ilişkin Gıda, Tarım ve Hayvancılık Bakanından yazılı soru
önergesi (7/444) (Başkanlığa geliş tarihi: 27/09/2011)
31.-
Bursa Milletvekili Turhan Tayan’ın, Bursa ve bazı ilçelerindeki zeytin üreticilerinin
mağduriyetine ilişkin Gıda, Tarım ve Hayvancılık Bakanından yazılı soru
önergesi (7/445) (Başkanlığa geliş tarihi: 28/09/2011)
32.-
Burdur Milletvekili Ramazan Kerim Özkan’ın, TAR-GEL Projesi kapsamında ataması
planlanan veteriner hekim ve ziraat mühendislerine ilişkin Gıda, Tarım ve
Hayvancılık Bakanından yazılı soru önergesi (7/446) (Başkanlığa geliş tarihi:
30/09/2011)
33.-
Kırklareli Milletvekili Turgut Dibek’in, Ankaraspor Kulüp Başkanına ilişkin
İçişleri Bakanından yazılı soru önergesi (7/447) (Başkanlığa geliş tarihi:
26/09/2011)
34.-
Sivas Milletvekili Malik Ecder Özdemir’in, bir terör örgütü zanlısının yurt
dışına kaçtığı iddialarına ilişkin İçişleri Bakanından yazılı soru önergesi
(7/448) (Başkanlığa geliş tarihi: 27/09/2011)
35.-
Mersin Milletvekili Aytuğ Atıcı’nın, hastanelerde uygulanan zorunlu tasarruf
tedbirlerine ilişkin Sağlık Bakanından yazılı soru önergesi (7/449) (Başkanlığa
geliş tarihi: 27/09/2011)
36.-
Gaziantep Milletvekili Mehmet Şeker’in, Gaziantep’in eğitimde başarı sıralamasındaki
yerine ilişkin Milli Eğitim Bakanından yazılı soru önergesi (7/450) (Başkanlığa
geliş tarihi: 26/09/2011)
37.-
Antalya Milletvekili Gürkut Acar’ın, personel ve öğretmen atamalarına ilişkin
Milli Eğitim Bakanından yazılı soru önergesi (7/451) (Başkanlığa geliş tarihi:
27/09/2011)
38.-
Mersin Milletvekili Mehmet Şandır’ın, Doğu ve Güneydoğu Anadolu bölgelerinde
görev yapan bazı öğretmenlerin PKK terör örgütü tarafından kaçırılması ve bu
konuda alınan önlemlere ilişkin Milli Eğitim Bakanından yazılı soru önergesi
(7/452) (Başkanlığa geliş tarihi: 28/09/2011)
39.-
İstanbul Milletvekili Ali Özgündüz’ün, yükseköğretim harçları ve ek ücret
ödemelerine ilişkin Milli Eğitim Bakanından yazılı soru önergesi (7/453)
(Başkanlığa geliş tarihi: 30/09/2011)
40.-
Manisa Milletvekili Sakine Öz’ün, Anadolu, fen ve sosyal bilimler liselerinde
okutulan ikinci yabancı dile ilişkin Milli Eğitim Bakanından yazılı soru
önergesi (7/454) (Başkanlığa geliş tarihi: 30/09/2011)
41.-
Antalya Milletvekili Gürkut Acar’ın, ulusal eğitim politikasına ilişkin Milli
Eğitim Bakanından yazılı soru önergesi (7/455) (Başkanlığa geliş tarihi:
30/09/2011)
42.-
Balıkesir Milletvekili Namık Havutça’nın, Bandırma-Manyas-Gönen arası yol yapım
ve bakım çalışmalarına ilişkin Ulaştırma Bakanından yazılı soru önergesi
(7/456) (Başkanlığa geliş tarihi: 27/09/2011)
43.-
Giresun Milletvekili Selahattin Karaahmetoğlu’nun, Karadeniz sahil yoluna ve
meydana gelen doğal felaketlere ilişkin Ulaştırma Bakanından yazılı soru
önergesi (7/457) (Başkanlığa geliş tarihi: 28/09/2011)
44.-
Zonguldak Milletvekili Ali İhsan Köktürk’ün, Karadeniz Bölgesindeki yedi ili
kapsayan Çevre Düzeni Planına ilişkin Çevre ve Şehircilik Bakanından yazılı
soru önergesi (7/458) (Başkanlığa geliş tarihi: 27/09/2011)
45.-
İstanbul Milletvekili Osman Taney Korutürk’ün, NATO Stratejik Konsepti
çerçevesinde Türkiye’nin Füze Kalkanı Projesine katılmasına ilişkin Dışişleri
Bakanından yazılı soru önergesi (7/459) (Başkanlığa geliş tarihi: 29/09/2011)
46.-
Giresun Milletvekili Selahattin Karaahmetoğlu’nun, elektrik dağıtımının
özelleştirilmesi sonrasında hizmet kalitesindeki yeterliliğe ilişkin Enerji ve
Tabii Kaynaklar Bakanından yazılı soru önergesi (7/460) (Başkanlığa geliş
tarihi: 27/09/2011)
47.-
Kırklareli Milletvekili Turgut Dibek’in, Ankaraspor’un gelirine ilişkin Gençlik
ve Spor Bakanından yazılı soru önergesi (7/461) (Başkanlığa geliş tarihi:
26/09/2011)

Meclis
Araştırması Önergeleri
1.-
Malatya Milletvekili Mahmut Mücahit Fındıklı ve 21 Milletvekilinin, kayısı
üretimi ve pazarlamasında yaşanan sorunların araştırılarak alınması gereken
önlemlerin belirlenmesi amacıyla bir Meclis araştırması açılmasına ilişkin
önergesi. (10/11) (Başkanlığa geliş tarihi: 27/09/2011)
2.-
İzmir Milletvekili Erdal Kalkan ve 23 Milletvekilinin, balıkçılığın sorunları
ve çözüm yollarının araştırılarak alınması gereken önlemlerin belirlenmesi
amacıyla bir Meclis araştırması açılmasına ilişkin önergesi. (10/12)
(Başkanlığa geliş tarihi: 28/09/2011)
3.-
Bitlis Milletvekili Vahit Kiler ve 24 Milletvekilinin, bal ve diğer arı
ürünlerinin üretimi ve pazarlanmasında yaşanan sorunların araştırılarak
alınması gereken önlemlerin belirlenmesi amacıyla bir Meclis araştırması
açılmasına ilişkin önergesi. (10/13) (Başkanlığa geliş tarihi: 28/09/2011)

 
11
Ekim 2011 Salı
BİRİNCİ
OTURUM
Açılma
Saati: 15.00
BAŞKAN:
Başkan Vekili Mehmet SAĞLAM
KÂTİP
ÜYELER: Muhammet Rıza YALÇINKAYA (Bartın), Özlem YEMİŞÇİ (Tekirdağ)
BAŞKAN
- Türkiye Büyük Millet Meclisinin 5’inci Birleşimini açıyorum. 
Toplantı
yeter sayımız vardır, görüşmelere geçiyoruz.
Gündeme
geçmeden önce üç sayın milletvekiline gündem dışı söz vereceğim.
Konuşma
süreleri beşer dakikadır.
Hükûmet
bu konuşmalara cevap verebilir. Hükûmetin cevap verme süresi yirmi dakikadır.
Gündem
dışı ilk söz, Kütahya ili Simav ilçesinde yaşanan deprem nedeniyle Hükûmetin
yaptığı çalışmalar ve alınması gereken önlemler hakkında söz isteyen Kütahya
Milletvekili Hasan Fehmi Kinay’a aittir.
Buyurun
Sayın Kinay. (AK PARTİ sıralarından alkışlar)
Süreniz
beş dakika.
III.-
GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.-
Kütahya Milletvekili Hasan Fehmi Kinay’ın, Kütahya ili Simav ilçesinde meydana
gelen depremin yol açtığı mağduriyetlere ilişkin gündem dışı konuşması
HASAN
FEHMİ KİNAY (Kütahya) – Teşekkür ediyorum Sayın Başkanım.
Sayın
Başkan, değerli milletvekilleri; 19 Mayıs 2011 tarihinde, merkezi Kütahya Simav
ilçesinde yaşanan 5,9 büyüklüğündeki deprem nedeniyle Hükûmetimizin bugüne
kadar yürütmüş olduğu çalışmalar, gerek Simav, Hisarcık, Şaphane ve Pazarlar
ilçelerimizde afet kapsamında alınan önlemler hakkında, bölgeye yapılan yardım
ve yatırımlar hakkında Genel Kurulu bilgilendirmek üzere söz almış bulunuyorum.
Bu vesileyle hepinize saygılarımı sunuyorum.
Türkiye
Büyük Millet Meclisinin 24’üncü Yasama Döneminin ülkemiz ve milletimize
hayırlar getirmesini temenni ediyorum. 
Tabii,
ülkemiz afet bölgesi. Bugün de biliyorsunuz Antalya, Denizli, Manisa ve
Balıkesir illerimizde 4 ölüm ve 6 kayıpla sonuçlanan bir felaket daha yaşandı.
Bu vesileyle ölenlere Allah’tan rahmet, ailelerine de başsağlığı diliyorum.
Konuşmamın
başında Sayın Başbakanımızın muhterem validelerine Allah’tan rahmet diliyorum,
kendilerine sabrı cemil niyaz ediyorum. 
Annelerimiz,
babalarımız bizlerin en değerli varlıklarıdır. Her evlat tertemiz duygularla
yüklü bir anne yüreğinin hayatı boyunca arkasında olduğunu bilerek
yaşamaktadır. Bir annenin ölümü hayatın bir anda mesnetsiz kaldığına işarettir.
Bu boşluk ne yazık ki doldurulamaz ve her annenin ölümü çok büyük bir acıyla
insan yüreğini ömür boyu mutlaka burkmaktadır. Bu vesile ile ahirete intikal
etmiş bütün yakınlarımıza Allah’tan rahmet diliyorum.
Değerli
milletvekilleri, öncelikle şunu belirtmek isterim ki Simav depremi nedeniyle
yürütülen çalışmalar bizzat Sayın Başbakanımız Recep Tayyip Erdoğan’ın talimatları
doğrultusunda ve yoğun ilgisiyle devam etmektedir. Her gün bölgedeki sivil
toplum kuruluşlarıyla, belediye başkanlarımızla sürekli temas hâlindeyiz ve
yapılmakta olan, gerek yerel yönetimler tarafından gerekse ilgili
bakanlıklarımız, kuruluşlarımız tarafından yürütülen bütün çalışmaları büyük
bir dikkat ve titizlikle takip ediyoruz.

Deprem
19 Mayıs tarihinde takriben saat 23.15 sularında meydana geldi. O saatte
bölgeye intikal ettik. Birkaç saat içerisinde Sayın Orman ve Su İşleri
Bakanımız Profesör Doktor Veysel Eroğlu Bey de bölgeye intikal ettiler. Onun
riyasetinde ilgili kurum ve kuruluşlarımız, Valimiz, belediye başkanlarımızla
birlikte Simav’da birkaç saat içerisinde koordinasyon merkezi oluşturuldu ve
yoğun bir çalışma temposuna başlandı. Tabii ki bu çalışmalarda güvenlik
güçlerimiz, Garnizon Komutanlığımız, o anda ihtiyaç duyulan tüm faktörler
devreye sokuldu. Aynı saatlerde çadır kurma işlemleri başladı. Sabah
saatlerinde depremzedelere sıcak çorba ikramına başlandı. 
Bu,
Türkiye’de, özellikle geçmişte Sakarya, Adapazarı, Kocaeli ve Düzce
depremlerinde yaşadığımız o ciddi sorunların ardından devletimizin tüm kurum ve
kuruluşlarıyla gerekli dersi aldığını gösteren önemli bir başarıydı. 
Sayın
Başbakan Yardımcımız Cemil Çiçek Bey afet bölgesine intikal etti. Hükûmetimiz,
hemen ertesi gün, Bakanlar Kurulundan karar çıkarmak suretiyle bölgeyi afet
kapsamına aldı. Bu da yapılan çalışmaları büyük bir hızla yürütmemizi ve kaynak
sorunuyla karşılaşmamamızı sağlayan en önemli gelişmeydi.
Tabii
ki bölgeyle ilgili yapılan çalışmalar, Sayın Başbakanımızın 3 Temmuz tarihinde
bizzat Simav’a gelerek, ayrıca Pazarlar, Şaphane ilçelerimizi de ziyaret ederek
yapılan çalışmaları yerinde müşahede etmesiyle ve talimatları ilgililere hemen
orada vermesiyle çok büyük bir hız kazanmıştır. Bu sebeple, Sayın Başbakanımıza
Kütahya halkı adına bir kez daha şükranlarımızı, minnetlerimizi arz ediyorum. 
Değerli
dostlar, deprem, Simav gibi küçük bir ilçede, o bölgede, takriben 100 bin
civarında nüfusun yaşadığı bölgemizde çok ciddi sorunlara neden oldu. Tabii,
burada bizim özellikle gündeme getirmek istediğimiz, bu sorunların çözümüne
ilişkin bundan sonra da yapılması gereken önemli adımlar var. En başta, Afet
Kanunu’nda bir değişiklik yapılma ihtiyacı var. Diğer taraftan, tabii ki deprem
nedeniyle bölgedeki turizm yatırımları, bu bölgenin ekonomik faaliyetlerini
yürüten…
(Mikrofon
otomatik cihaz tarafından kapatıldı) 
HASAN
FEHMİ KİNAY (Devamla) – Sayın Başkan…
BAŞKAN
– Özür dilerim, süre vermiyoruz.
Çok
teşekkür ediyorum efendim. 
HASAN
FEHMİ KİNAY (Devamla) – Saygılar sunuyorum. (AK PARTİ sıralarından alkışlar)
BAŞKAN
– Değerli milletvekilleri, gündem dışı ikinci söz, Kütahya ili Simav ilçesinde
yaşanan depremin yol açtığı mağduriyetlerle ilgili söz isteyen Kütahya Milletvekili
Alim Işık’a aittir.
Buyurun
Sayın Işık. (MHP sıralarından alkışlar)
Süreniz
beş dakika. 
2.-
Kütahya Milletvekili Alim Işık’ın, Kütahya ili Simav ilçesinde meydana gelen
depremin yol açtığı mağduriyetlere ilişkin gündem dışı konuşması
ALİM
IŞIK (Kütahya) – Sayın Başkan, değerli milletvekilleri; Kütahya ili Simav
ilçesi merkez üssü olmak üzere 19 Mayıs 2011 tarihinde Simav, Pazarlar,
Şaphane, Hisarcık ve Gediz ilçelerini de etkileyen 5,9 şiddetindeki Simav
depreminin yol açtığı mağduriyetlerle ilgili gündem dışı söz almış
bulunmaktayım. Bu vesileyle Meclisimizin 24’üncü Döneminin hayırlara vesile
olmasını diliyor, hepinize saygılarımı sunuyorum.
Depremin
olduğu saatten bugüne kadar deprem bölgesinde her türlü desteği esirgemeyen
başta Türk Kızılayı olmak üzere tüm kamu kurum ve kuruluşlarına, sivil toplum
kuruluşlarına ve vatandaşlarımıza ayrı ayrı teşekkürü de bir borç biliyorum. 

Bilindiği
gibi Simav depremi 12 Haziran 2011 genel seçimleri öncesinde -üzülerek ifade
ediyorum ki- siyasi polemiklere konu olmuş, deprem sonrasında Sayın Başbakanın
ilçeye olan ziyaretinden akılda kalan tek kelime ya da tek söz, o gün için
yemin etmemiş Cumhuriyet Halk Partili milletvekillerinin tükürdüklerini
yalayacakları polemiği olmuştur. Vatandaşlarımız hâlbuki kendilerinin derdine
derman arayan bir konuşmayı o gün bekliyorlardı.
Değerli
milletvekilleri, deprem sonrasında Başbakanlık Afet ve Acil Durum Yönetimi
Başkanlığı, Simav Acil Durum Yönetim Merkezi tarafından hazırlanan 29 Mayıs
2011 tarihli rapora göre yaklaşık 16 bin dolayında binada yapılan ön hasar
tespit çalışmalarının sonunda binaların yüzde 54’ünün hafif, orta ya da ağır
hasarlı bina olduğu tespit edilmiştir. Dolayısıyla bu deprem ilçedeki binaların
yarısından fazlasının neredeyse oturulamaz duruma geldiği bir deprem olarak
tarihe geçmiştir. Ancak ne yazık ki yetkililerin bir kısmı bu depremi görmezden
gelerek hafife almakla çok büyük hata yaptıklarını bugünlerde anlamış
durumdadırlar.
Özetle
ilçedeki binaların 17 Şubat 2009 tarihinde yaşanmış diğer depremden kalan
yorgunluk sonucunda çok büyük bir bölümü bugün yeniden yapılmak ya da
güçlendirilmek durumunda kalmıştır. Kütahya İl Afet ve Acil Durum Müdürlüğünün
Pamukkale Üniversitesiyle yapmış olduğu protokole istinaden yapılan çalışmanın
sonucunda ilçedeki on iki mahallenin tüm binaları gezilmiş ve 22 Eylül 2011
tarihli rapora göre, son rapora göre, 1.208 daire veya dükkânın ağır hasarlı,
908 daire veya dükkânın da orta hasarlı olduğu sonuca bağlanmıştır. Bu raporla,
daha önce binaları orta hasarlı olup da ağır hasara dönüşmüş olan vatandaşlar
şu anda ne yapacaklarını bilemez durumda ve şaşkın hâldedir. 
Söz
konusu deprem ilçede çok ciddi boyutta bir göçe yol açmıştır. Binlerce
vatandaşımız bugün ilçeyi terk etmiş, başka yerlere gitmiş durumdadırlar. Yine
şehrin altyapısı tamamen çökmüş, bu amaçla Simav Belediyesinin Başbakanlık ve
ilgili bakanlıklardan talep ettiği 30 milyon TL’lik maddi yardım talebi bugüne
kadar karşılıksız kalmıştır. 
İlçenin
binaları gibi ekonomisi de çökmüş, esnaf ve sanatkârlarımız maalesef bugün iş
yapamaz ve birçoğu dükkânını kapatır duruma düşmüştür. Ancak TOKİ’nin devlet
arazilerine ve bir kısım şahıs arazilerine başlattığı inşaatla bu depremi
fırsata dönüştüren insanların da olduğu bir gerçektir. Öyle ki 2008 yılından
beri sıkıntılı olarak yapımı devam eden, teslimi gecikmiş 192 konutluk TOKİ
evleri birçok eksiğine ve hatalı imalata rağmen deprem fırsat bilinerek
vatandaşlara teslim edilmiş ama bugün vatandaşların birçoğu bu evlerde duramaz
hâle gelmişlerdir. 
Yaşanan
deprem, Başbakanlıkça genel hayata etkili sayılarak binaları zarar gören
vatandaşların afetzede kabul edilmesi kararlaştırılmış ancak bunun gereği
hiçbir şekilde bugüne kadar yerine getirilememiştir. 
Maliye
Bakanlığı, 1 Kasım 2011 tarihine kadar vergileri ertelemiş ama 1 Kasımdan sonra
ne olacağı belirsizdir. Bu insanlar vergileri çift mi ödeyecek, faizli mi
ödeyecek, hangi sürede diğer aylara yayacak, bu belirsizdir ve vatandaş çok
sıkıntılıdır. 
Tarım
kredi kooperatiflerine olan çiftçi borçları ödenemediği için birçok çiftçi şu
anda kaçak ya da icralık durumdadır. İlçe Millî Eğitim Müdürlüğü tarafından
gençlerimizin öğretmen olarak atanacağına yönelik kayıtlar karşılıksız
kalmıştır ve bu gençler bugün işsizdir. 
İlçede
eğitim…
(Mikrofon
otomatik cihaz tarafından kapatıldı)
ALİM
IŞIK (Devamla) – Sürem bitti herhâlde.
Çok
teşekkür ediyorum.
Hepinize
saygılar sunuyorum. (MHP sıralarından alkışlar)

BAŞKAN
– Özür dilerim Sayın Alim. 
Çok
teşekkür ediyorum.
Gündem
dışı üçüncü söz, Antalya İlimizde meydana gelen sel felaketi hakkında söz
isteyen Antalya Milletvekili Arif Bulut’a aittir.
Buyurun
Sayın Bulut. (CHP sıralarından alkışlar)
Süreniz
beş dakika.
3.-
Antalya Milletvekili Arif Bulut’un, Antalya ilinde meydana gelen sel
felaketinin yol açtığı hasara ilişkin gündem dışı konuşması
ARİF
BULUT (Antalya) – Sayın Başkan, değerli milletvekilleri; yüce heyetinizi
saygıyla selamlıyorum. 
9
Ekim Pazar günü gece saat 22.00 ilâ 24.00 arasında Antalya İli Serik ilçesi
Gebiz beldesindeki dağlık bölgede metrekareye 300 kilogram yağış düşerek
Küçükaksu Çayı’nın taşmasına sebep olmuş ve oluşan şiddetli sel nedeniyle çok
ciddi bir afet ortaya çıkmıştır. 10 Ekim Pazartesi günü Cumhuriyet Halk Partisi
Antalya milletvekilleri olarak Sayın Deniz Baykal, Sayın Osman Kaptan, Sayın
Gürkut Acar, Sayın Yıldıray Sapan ve ben derhal bölgeye intikal ettik.
Gördüğümüz manzara korkunçtu. Bu çayın kenarında bulunan Haskızılören köyünün
Pınargözü Mahallesi’nde 6 vatandaşımız evleriyle beraber sele kapılarak
kaybolmuşlardır. Arama kurtarma çalışmaları hava kararıncaya kadar devam etmiş
ancak kayıp vatandaşlarımıza ulaşılamamıştır. Sel 10 evi tamamen yok etmiştir,
20 ev çok ağır hasarlıdır, 50 evde hafif hasar vardır. Köy okulu, köy konağı ve
muhtarlık binası ağır hasarlıdır. Küçükaksu Çayı üzerinde bulunan dört köprünün
dördü de sel tarafından sökülerek tamamen ortadan kalkmıştır. Bölgeye kara
yoluyla ulaşılamaz hâldedir. Bölgedeki arama kurtarma çalışmalarını yapan
ekipler helikopterler vasıtasıyla bölgeye ulaşabilmişlerdir. 
Gebiz
ve Abdurrahmanlar beldesinin su kaynakları afet bölgesinde olduğu için ve su
sağlayan ana arterler tamamen tahrip olduğundan ciddi içme suyu sıkıntısı baş
göstermiştir. Elektrik ve telefon hatları ileri derecede tahrip olmuştur. 
Afet
bölgesi aynı zamanda taşımalı bölge okulunun bulunduğu köydür. Okul harabe
hâline gelmiş, eğitim durmuştur. 
Küçük
Aksu Çayı’nın Aksu Çayı ile birleşmesinden sonra daha büyük bir sel taşkını
ortaya çıkmış, Aksu ilçesi -ki bu ilçe Büyükşehir merkez ilçelerinden
birisidir- ve Serik Ovası’nda 45 bin dekardan fazla arazi sular altında
kalmıştır. Bunun yaklaşık 5 bin dekarı sera altı örtülü arazidir. Nar ve
narenciye bahçeleri harap olmuştur. Hasat zamanı gelmiş olan pamuk ve mısır
tarlaları sular altındadır. 
Gebiz
beldesinde on dört köyün grup yolu kullanılamaz hâldedir. Bazı köylere hâlen
ulaşılamamıştır. Aksu Ovası ve Abdurrahmanlar beldesi taşkın suları altındadır.

Bölgede
son birkaç yılda üst üste gelen afetler ciddi bir travma yaratmıştır, hem can
kaybı hem de ciddi maddi kayıplar ortaya çıkmıştır. Bir sene önce aynı bölgede
dolu afeti ve sel taşkınına bağlı afet nedeniyle can kaybı ve büyük maddi
hasarlar meydana gelmiştir. 
Vatandaşlarımızın
can güvenliğini sağlamak, eğitim ve sağlık hizmetlerini eksiksiz vermek, yol,
su, elektrik gibi altyapı hizmetlerini bölgeye götürmek devletin temel
görevlerindendir. Bu nedenle, Hükûmet bölgeyi derhâl afet bölgesi kapsamına
alarak öncelikle kayıp olan vatandaşlarımızın bulunması için her türlü imkânı
seferber etmeli ve vatandaşlarımızın zaman geçirilmeden bulunmasını
sağlamalıdır. Arkasından çok ciddi bir hasar tespit çalışması yaparak bu afet
nedeniyle zarar görmüş, maddi ve manevi travmaya uğramış vatandaşlarımızın
kayıplarını tazmin etmelidir ve en kısa zamanda yaralarını sarmalıdır. İleriye
dönük olarak da doğal afetler nedeniyle aşırı can ve mal kayıplarını önleyecek
altyapı sorunlarını çözmelidir. 

Bölgeden
son aldığımız haberlere göre 2 vatandaşımızın cenazesine ulaşıldığı, ancak
kimlik tespitinin yapılamadığı belirtilmiştir. Hayatını kaybeden vatandaşlarımıza
Allah’tan rahmet, ailelerine de başsağlığı ve sabır diliyorum. 
Ayrıca,
Denizli ve Manisa’da meydana gelen aşırı yağış ve seller ile hayatını kaybeden
vatandaşlarımıza Allah’tan rahmet, ailelerine de başsağlığı ve sabır diliyorum.
Hepinizi
saygıyla selamlıyorum. (CHP sıralarından alkışlar)
BAŞKAN
– Sayın milletvekilleri, gündeme geçiyoruz.
Gündeme
geçmeden önce 8 arkadaşımız söz istemiş. Şimdi, 60’a göre “Olağanüstü
durumlarda pek kısa, yerinden söz verilebilir.” diyor ama bu kadar arkadaşa
verdiğimiz zaman bu ayrı bir çalışma zamanını gerektiriyor takdir edersiniz.
Mesela Sayın Acar söz istemişler. 
Neyle
ilgiliydi?
GÜRKUT
ACAR (Antalya) – Antalya’daki sel felaketiyle ilgili konuşacağım Sayın Başkan.
BAŞKAN
– Buyurun, yerinizden bir dakika.
IV.-
AÇIKLAMALAR
1.-
Antalya Milletvekili Gürkut Acar’ın, Antalya’daki sel felaketinin yol açtığı
zarara ve alınması gereken önlemlere ilişkin açıklaması
GÜRKUT
ACAR (Antalya) – Sayın Başkan, değerli arkadaşlar; hepinizi saygıyla
selamlıyorum.
Antalya,
Toros Dağlarında birikip Antalya ovalarına akan sularıyla bir akarsu
cennetidir. Ancak, bu dereler yağışın bol olduğu yılarda taşmakta, can ve mal
kayıplarına neden olmaktadır. 1977’li yıllarda, bu taşkınlar nedeniyle “Gavur
Deresi” adı verilen Kumluca'daki dere, CHP iktidarı tarafından ıslah edilerek
uzun yıllardan beri taşkınlar önlenmiştir. 
Ancak,
o yıllardan bu yana derelerde yeterli ıslah çalışmaları ihmal edildiği için
sürekli olarak can kayıpları yaşamaktayız. Geçen yıl da aynı bölgede 3
yurttaşımız hayatını kaybetti. 
Aksu
Çayı’nın kuzeyinde Karayollarının bölünmüş yol yapımları sırasında 2 metrelik
kot farkı nedeniyle sel suları geçiş alanı bulamadığı için Abdurrahmanlar
beldesinin hemen tamamı sularla kaplanmış durumdadır.
Antalya-Aksu-Serik
arasında yapılan yol, köprü, menfez gibi üst yapıların planlanması ve kurulması
aşamasında kurumlar arası eş güdüm sağlanmamıştır. Bu nedenle doğa olayı afete
dönüşmüştür.
Aksu
Çayı’nın ıslah edilmesi ve yol, köprü çalışmalarında Devlet Su İşleri ve
Karayolları Genel Müdürlüğünün birlikte çalışmaları gerekir. Bu nedenle
bölgenin kentin iklimine, yağış rejimine göre planlanması zorunludur.
BAŞKAN
– Teşekkür ederim.
Gündem
dışı veyahut 60’a göre zannederim Sayın Reşat Doğru...
REŞAT
DOĞRU (Tokat) – Depremle ilgili efendim.
BAŞKAN
– Depremle ilgili...
FERİT
MEVLÜT ASLANOĞLU (İstanbul) – Sayın Başkan, Simav depremiyle ilgili İstanbul
Milletvekilimiz de söz istedi.
BAŞKAN
- Buyurun yerinizden bir dakika...
2.-
Tokat Milletvekili Reşat Doğru’nun, depremle ilgili önlemlerin alınmasına ve
vatandaşların bilgilendirilmesine ilişkin açıklaması
REŞAT
DOĞRU (Tokat) – Teşekkür ederim Sayın Başkanım.
Ülkemiz
deprem kuşağı içerisinde bulunmaktadır. Ülkemizde çeşitli zamanlarda depremler
de olmuştur. Yaşanan depremlerden çok önemli dersler çıkartmalı, tecrübe sahibi
de olmalıyız. 

Milletvekili
olduğum Tokat ili de Kuzey Anadolu fay hattı gibi önemli bir deprem kuşağında
bulunmaktadır. Depremi yaşamadan depremle ilgili önlemler tavizsiz alınmalı,
devlet tarafından da yakinen takip edilmelidir. Yapı tekniğine mutlaka
uyulmalıdır, mevcut binaların dayanıklılıkları artırılmalı, mutlaka deprem
sigortası herkes tarafından yaptırılmalıdır.
Ayrıca,
depremle ilgili de vatandaşların bilgilendirilmesinin de çok önemli olduğunu
düşünüyor, Sayın Başkanım söz verdiğiniz için teşekkür ediyorum.
BAŞKAN
– Teşekkürler Sayın Doğru.
Değerli
arkadaşlarımız, yine 60’a göre Sayın Eyidoğan...
3.-
İstanbul Milletvekili Haluk Eyidoğan’ın, Simav depremi nedeniyle kurulacak olan
yeni konutların Naşa fayı üzerinde olduğuna, TOKİ’nin bu konuda herhangi bir
araştırma yapıp yapmadı-ğına ilişkin açıklaması
HALUK
EYİDOĞAN (İstanbul) – Teşekkür ederim.
Bu
deprem 5,7 büyüklüğündedir ve beklenenden çok fazla hasar yapmıştır. Bu da
ülkemizde çok sık rastlanan bir durumdur. MTA’nın raporlarına göre deprem “Naşa
fayı” dediğimiz Simav’ın kuzeyindeki bir fay üzerinde olmuştur. 5 kilometre
genişliğinde olan 20 kilometre uzunluğunda olan bu fay zonu, yine MTA’nın
verilerine göre, diğer sismolojik verilere göre, 6-6,5 büyüklüğünde bir deprem yaratabilecek
bir potansiyeldedir. Ancak TOKİ Başkanlığının aldığı kararla Simav’a bu deprem
nedeniyle kurulacak yeni konutlar –900 küsur adettir- bunlar Simav’ın kuzeyinde
bu yeni fay zonu üzerinde kurulmaktadır. Bu konuda TOKİ’nin herhangi bir
araştırma yapıp yapmadığını bilmiyoruz. Naşa fayı, Simav fayı kadar etkili bir
faydır ve günümüzde de deprem bilimciler bu son depremin Simav fayı üzerinde
değil, Naşa fayı üzerinde olduğunu tartışmaktadırlar. 
Bilgilerinize
sunarım.
BAŞKAN
– Teşekkürler Sayın Eyidoğan. 
Sayın
Akar, siz ne hakkında konuşacaktınız?
HAYDAR
AKAR (Kocaeli) – Kocaeli depremi hakkında konuşacaktım. 
BAŞKAN
– Buyurun, bir dakika, yerinizden. 
4.-
Kocaeli Milletvekili Haydar Akar’ın, Kocaeli depremi üzerinden yaklaşık on bir
yıl geçmesine rağmen hâlâ kullanılmamakta olan ve yıkılmayı bekleyen binalar
hakkında neden hiçbir işlem yapılmadığına ilişkin açıklaması
HAYDAR
AKAR (Kocaeli) – Arkadaşlar, Kocaeli’de bu depremi yaşayan bir arkadaşınız
olarak… Biraz evvel Simav’da yapılanları arkadaşlar açıkladılar ama Kocaeli’nde
hâlâ kullanılmamakta olan, yıkılmayı bekleyen binalar mevcut ve yaklaşık on bir
yıl geçmesine rağmen bunlar hakkında hiçbir işlem yapılmamaktadır. Yine
Kocaeli’nde mevcut kalıcı iş yerleri var, bugün harabe olarak kullanılmaktalar,
bunlar için de henüz bir çözüm üretilmemiştir. Yaklaşık on bir yıl geçmesine
rağmen Kocaeli’ne o dönemden sonra bir çivi çakılmamıştır ve çakılmamaya devam
ediyor. Bunlar da mezbelelik hâle dönüşmüştür. 
Bilgilerinize
sunarım. 
BAŞKAN
– Teşekkür ederiz. 
Değerli
arkadaşlarım, şimdi, Sayın Kinay ile Sayın Işık da söz istemişler. Her ikisi de
biraz önce beşer dakika konuştukları için, müsaade ederlerse, bir sonraki
arkadaşlara geçmek istiyorum. 
ALİM
IŞIK (Kütahya) – Eksik kalanları tamamlayacaktık Sayın Başkan. 
BAŞKAN
– Bir dahaki sefere.
Sayın
Düzgün, depremle ilgili, buyurun efendim. 

5.-
Tokat Milletvekili Orhan Düzgün’ün, Kuzeydoğu Anadolu fayının tam ortasında
bulunan Tokat ilinin Erbaa, Niksar ve Reşadiye ilçelerinde depremle ilgili
tedbirlerin alınması yönünde Hükûmetin daha fazla gayret göstermesine ilişkin
açıklaması
ORHAN
DÜZGÜN (Tokat) – Sayın Başkanım, biliyorsunuz ki doğal afetlerden korunmanın en
iyi yöntemi önceden tedbir almaktır. Benim de milletvekili olduğum Tokat’ta
Kelkit havzası olarak bilinen ve bizim üç tane önemli ilçemizin kurulmuş
olduğu, Kuzeydoğu Anadolu fayının da tam ortasında bulunan Erbaa, Niksar ve
Reşadiye’de depremle ilgili tedbirlerin alınması yönünde Sayın Hükûmetin gayret
göstermesini talep ediyorum. 
Teşekkür
ederim. 
BAŞKAN
– Ben teşekkür ederim. 
Sayın
Nebati.
NUREDDİN
NEBATİ (İstanbul) – Efendim, vazgeçiyorum. 
BAŞKAN
– Sayın Şandır. 
6.-
Mersin Milletvekili Mehmet Şandır’ın, MHP Grubu olarak Antalya Haskızılören
köyünde yaşanan sel felaketi nedeniyle hayatını kaybeden vatandaşlara Allah’tan
rahmet, ailelerine ve dostla-rına başsağlığı dilediğine ve bölgede gereken
tedbirlerin alınmasına ilişkin açıklaması
MEHMET
ŞANDIR (Mersin) – Çok teşekkür ederim Sayın Başkanım. 
Ben
de başta Antalya olmak üzere ülkemizin birçok il merkezinde ve çevresinde
yaşanan sel felaketi dolayısıyla söz aldım. 
Değerli
milletvekilleri, Antalya Haskızılören köyünde yaşanan, gerçekten afat olan bu
felakette hayatını kaybeden vatandaşlarımıza Milliyetçi Hareket Partisi Grubu
olarak yüce Allah’tan rahmetler diliyorum, ailelerine, dostlarına başsağlığı
diliyorum. Bu vesileyle de bir hususu hatırlatmak istiyorum. Bir acı
yaşanmıştır, 6 vatandaşımız kayıptır, 4 tanesinin öldüğü ifade edilmektedir ve
bu konu bugün bu Genel Kurulda konuşulacaktır ama ne yazık ki iktidarın bir tek
bakanı karşı sıralarda oturmamaktadır. Ne zaman olacaklar burada? Yani felaket
içerisinde çırpınan insanların sorunlarının konuşulduğu bir süreçte, bir
zeminde meselenin yetkilisi ve sorumlusu olmazsa olur mu? Bunlara dikkat edilmesi
ve alınması gereken tedbirlerin alınmasını Milliyetçi Hareket Partisi Grubu
olarak biz de talep ediyoruz. 
Teşekkür
ediyorum Sayın Başkan. 
BAŞKAN
– Teşekkür ederim Sayın Başkan. 
Sayın
Elitaş…
7.-
Kayseri Milletvekili Mustafa Elitaş’ın, AK PARTİ Grubu olarak Antalya’daki sel
felaketiyle ilgili araştırmaların sürdüğüne ve bu konuda grubunun hassasiyetine
ilişkin açıklaması
MUSTAFA
ELİTAŞ (Kayseri) – Sayın Başkanım, teşekkür ediyorum. 
Biz
de Antalya’daki sel felaketiyle ilgili AK PARTİ Grubu olarak hassasiyetimizi
ifade etmek istiyoruz. Bugün Antalya Milletvekili arkadaşımız sel felaketi
geçiren bölgelerde, hem vatandaşlarımızın dertlerine derman olmak hem de onları
yerinde incelemek üzere orada milletvekili arkadaşlarımız. Ama bugün Bakanlar
Kurulu saat 14.30’da başladığından dolayı… Hem sözlü sorulara, gündem dışı
konuşmalara Sayın Bakanımız cevap verecekti. Biraz sonra, Sayın Bakanımdan
aldığımız bilgi çerçevesinde, Sayın Bakanımız burada, gelecek; inşallah fırsat
bulabilirse gündem dışı konuşmalar ile hem de gündemdeki konularla ilgili
bilgilendirmeye çalışacak. Biliyorsunuz pazartesi günü Bakanlar Kurulu
toplantısının günüydü ama Sayın Başbakanımızın validelerinin vefatı
münasebetiyle bu toplantıyı ancak bugün yapabilmiş olduk. O anlamda Bakanlar
Kurulu sıralarında arkadaşlarımızın olmamasının sebebi budur diye Sayın
Şandır’a iletiyorum. İnşallah biraz sonra, Sayın Enerji Bakanımız ifade
ettiler, Bakan Bey buraya gelecekler. 

BAŞKAN
– Teşekkür ederim Sayın Başkan. 
Sayın
Acar, siz daha önce görüşmüştünüz. Yine bir şey söylemek istiyor musunuz?
GÜRKUT
ACAR (Antalya) – Efendim, ilave… Bitmedi sözüm, sadece iki cümlem kaldı.
Lütfederseniz eğer…
MUSTAFA
ELİTAŞ (Kayseri) – Olmaz efendim, ilavesi olmaz Sayın Başkan. Bir kere…
BAŞKAN
– Böyle bir usulümüz yok ama buyurun efendim.
Buyurun.
GÜRKUT
ACAR (Antalya) – Sağ olun Sayın Başkan.
MUSTAFA
ELİTAŞ (Kayseri) – Sayın Başkan ama bunu bir usul hâline getiriyorsunuz. 
GÜRKUT
ACAR (Devamla) – Değerli arkadaşlar, bitiriyorum lütfen. Sadece şunu söylemek
istiyorum. 
MUSTAFA
ELİTAŞ (Kayseri) – Sayın Başkanım, usul hâline getiriyorsunuz efendim. Bakın,
benim de… 
GÜRKUT
ACAR (Devamla) – Eksik kalan kısımdı efendim. 
İktidarın
Antalya’ya gereken önemi vermediği kanısındayız.
MUSTAFA
ELİTAŞ (Kayseri) – Sayın Başkanım, bunu istisna olarak… Sayın Başkanım…
BAŞKAN
– Haklısınız efendim, haklısınız. Bitiyor zaten, başka da yok. 
GÜRKUT
ACAR (Devamla) – Türkiye'nin örtü altı üretiminin yüzde 70’ini, narenciye
üretiminin büyük bir kısmını üreten Antalya köylüsünün can güvenliği ve sel
felaketinden korunması için derhâl bir planlama ve yatırım çalışması
başlatılmalıdır. Bu ikazlarımıza rağmen gerekenler yapılmazsa, bundan sonra
selden ölenlerin vebali iktidar partisinin üzerinde kalacaktır. Biz bu
çalışmaları bekliyoruz. 
Saygılar
sunuyorum Sayın Başkanım. 
BAŞKAN
– Teşekkür ederim. 
Buyurun
Sayın Elitaş. 
MUSTAFA
ELİTAŞ (Kayseri) – Sayın Başkanım, izin verirseniz bir konuya açıklık getirmek
istiyorum. Biraz önce Değerli Milletvekilimiz konuştu çünkü, zamanı
yetmediğinden bir daha verdiniz, ama bu süre bir dakikayla sınırlandırılmış bir
süredir, herhâlde istisna olarak verdiniz, kayıtlara geçilmesi adına, aksi
hâlde usul hâline gelir, bundan sonra önüne geçemeyiz diye ifade etmek
istiyorum. 
Teşekkür
ederim. 
BAŞKAN
– Haklısınız. Teşekkür ederim. 
Değerli
milletvekilleri, gündeme geçiyoruz. 
Gıda,
Tarım ve Hayvancılık Bakanı Sayın Mehdi Eker, gündemin “Sözlü Sorular” kısmında
yer alan sorulardan 1, 35, 36, 48, 49, 51, 52, 54, 61, 79, 88, 90, 105, 108 ve
109’uncu sıralarındaki soruları birlikte cevaplandırmak istemişlerdir. Sayın
Bakanın bu istemi sırası gelince yerine getirilecektir. 
Değerli
milletvekilleri, Başkanlığın Genel Kurula sunuşları vardır, arz ediyorum. 
Meclis
araştırması açılmasına ilişkin üç önerge vardır, ayrı ayrı okutuyorum:
V.-
BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.-
Malatya Milletvekili Mahmut Mücahit Fındıklı ve 21 milletvekilinin, kayısı
üretimi ve pa-zarlamasında yaşanan sorunların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/11)
 21/09/2011

Türkiye
Büyük Millet Meclisi Başkanlığına
Bölge
ve ülke ekonomisine ciddi katkılar sağlayan kayısının üretiminden
pazarlanmasına kadar tüm sorunlarının tespit edilerek gereken önlemlerin
alınması hususunda Anayasa’nın 98’inci ve İç Tüzüğün 104 ve 105’inci maddeleri
gereğince Meclis araştırması açılmasını arz ederiz. 
1)
Mahmut Mücahit Fındıklı (Malatya)
2)
Mehmet Akyürek  (Şanlıurfa)
3)
Ahmet Arslan (Kars)
4)
Durdu Mehmet Kastal (Osmaniye)
5)
Avni Erdemir (Amasya)
6)
Tülay Selamoğlu (Ankara)
7)
Oya Eronat  (Diyarbakır)
8)
Mehmet Öntürk (Hatay)
9)
Özcan Ulupınar (Zonguldak)
10)
Tülay Bakır (Samsun) 
11)
Yahya Akman (Şanlıurfa)
12)
Mahmut Kaçar (Şanlıurfa)
13)
Yusuf Başer (Yozgat) 
14)
Kemalettin Aydın (Gümüşhane)  
15)
Zülfü Demirbağ (Elâzığ) 
16)
Fatma Salman Kotan (Ağrı) 
17)
Mehmet Süleyman Hamzaoğulları (Diyarbakır) 
18)
Emrullah İşler (Ankara) 
19)
Ali Rıza Alaboyun (Aksaray) 
20)
İsmail Safi  (İstanbul) 
21)
Zeyid Aslan  (Tokat) 
22)
Orhan Karasayar (Hatay) 
Gerekçe:

Kayısı
Malatya ili ve içinde bulunduğu bölge için çok önemli bir ekonomik değerdir.
Malatya halkının % 80’inin geçim kaynağı, doğrudan ya da dolaylı olarak kayısıdır.

Malatya
ili ve bölge halkı için önemli bir ekonomik değer olan kayısı, ülkemiz
ekonomisi için de önemli bir gelir potansiyeline sahiptir. Ancak çeşitli
nedenlerle bu önemli ürün, bugüne kadar yeterince değerlendirilememiş, bölge
halkına ve ülke ekonomisine istenen düzeyde artı değer yaratılamamıştır. 
Çünkü;
kayısı yetiştiriciliğinde kalitenin yükseltilmesi çalışmaları yetersizdir. Bu
çalışmaların artırılarak sürdürülmesi, bunun için de kayısıya yönelik bilimsel
araştırmalar yapılması gerekmektedir. 
Kayısı
ürününe zarar veren beyaz çil, larva gibi zararlılarla mücadele etkisiz
kalmaktadır. Bu sorunun giderilmesi için üniversitelerle iş birliği içerisinde
çalışmak zorunludur. 
Kayısının
geleneksel yöntemlerle yapılan hasadı ürüne önemli ölçüde zarar vermekte ve bu
da ihracatımız yönünden büyük sorun teşkil etmektedir. Bu nedenle, kayısı
hasadı için daha farklı bir yöntem bulunabilmesi için bilimsel çalışmalara hız
verilmesi gerekmektedir. 
Kayısı
yetiştiriciliği, kayısının toplanması, kükürtlenmesi ve depolanması gibi
konularda üreticinin eğitilmesi ve bilinçlendirilmesi çalışmaları yetersizdir. 
Kayısı
üreticisine hasattan önce gübre, zirai ilaç gibi harcamalarında destek
verilmesinin sağlanması gerekmektedir.

Üretici,
kayısının fiyat istikrarsızlığından korkarak kükürdü fazla vermekte ve bu fazla
kükürtlü ürün ise Avrupa Birliği ülkelerine ihracatta sıkıntı yaratmaktadır. 
Kayısının
ulusal ve uluslararası medyalarda reklamı ve tanıtımı ciddi bir şekilde
yapılmamaktadır. 
Kayısının
yaş olarak satışına yeterince önem ve ağırlık verilmemektedir. Yaş kayısı gibi,
kayısı çekirdeğinin de kabuk ve iç kabuk olarak değerlendirilmesi istenen
seviyede değildir.
Kayısının
uluslararası standartlarda ambalajlanması yapılmamakta, bu durum da kayısının
ihracatının önünde büyük engel oluşturmaktadır.
Bütün
dünyada artan natürel ürün eğilimine paralel olarak, kükürtlü üründen
vazgeçilerek, kayısının doğal ortamda, kimyasal işlem yapmadan kurutulması ve
bunun için gereken bilimsel çalışmaların yapılması gerekmektedir.
Kayısının
(konserve, reçel, marmelat, hoşaf ve meyve suyu gibi) ürün çeşitlemesi ile
ulusal ve uluslararası pazarlara sunulması imkânları kısıtlıdır. 
İhracatın
artırılması için gerekli olan iade desteği kayısı ürününe sağlanmamaktadır. 
Kayısı
ürünü hem bölge halkına hem de ülke ekonomisine çok önemli katkılar
yapabilecek, önemli bir ihracat potansiyeline sahip olabilecek iken, bütün bu
sorunlar ve yetersizlikler yüzünden yeterince değerlendirilememektedir.
Yukarıda
saydığımız nedenlerle, kayısının hem bölge hem de ülke ekonomisi için daha
etkin ve verimli bir şekilde değerlendirilmesi, gerekli araştırmaların
yapılması ve sorunların giderilmesi için gerekli acil önlemlerin Meclisimiz
tarafından tespit edilmesi amacıyla bu Meclis araştırma önergesi hazırlanmıştır.
2.-
İzmir Milletvekili Erdal Kalkan ve 23 milletvekilinin, balıkçılığın sorunları
ve çözüm yollarının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/12)
Türkiye
Büyük Millet Meclisi Başkanlığına
Ülkemiz
balıkçılığının sorunları ve çözüm yollarının belirlenmesi amacıyla Anayasamızın
98 inci ve İçtüzüğümüzün 104 üncü ve 105 inci maddeleri gereğince Meclis
Araştırma Komisyonu kurulmasını arz ederiz.
1)
Erdal Kalkan  (İzmir)
2)
Mehmet Akyürek  (Şanlıurfa)
3)
Ahmet Arslan  (Kars)
4)
Mehmet Daniş  (Çanakkale) 
5)
Durdu Mehmet Kastal  (Osmaniye)
6)
Mahmut Kaçar  (Şanlıurfa)
7)
Avni Erdemir  (Amasya)
8)
Tülay Selamoğlu  (Ankara)
9)
Özcan Ulupınar  (Zonguldak)
10)
Oya Eronat  (Diyarbakır)
11)
Mehmet Öntürk  (Hatay)
12)
Tülay Bakır  (Samsun)
13)
Yusuf Başer  (Yozgat)
14)
Yahya Akman  (Şanlıurfa)
15)
Kemalettin Aydın  (Gümüşhane)
16)
Zülfü Demirbağ  (Elâzığ)

17)
Mehmet Ersoy  (Sinop)
18)
Fatma Salman Kotan  (Ağrı)
19)
Mehmet Süleyman Hamzaoğulları  (Diyarbakır)
20)
Emrullah İşler  (Ankara)
21)
Ali Rıza Alaboyun  (Aksaray)
22)
İsmail Safi  (İstanbul)
23)
Zeyid Aslan  (Tokat)
24)
Orhan Karasayar  (Hatay)
Gerekçe:
Üç
tarafı denizlerle çevrili olan ülkemiz bir deniz ülkesidir. Ülkemiz 8.333 km
kıyı şeridine sahip, 177.714 km akarsu, irili ufaklı 200 doğal göl, 243 adet
baraj gölü, 750 adet sulama göleti olmak üzere toplam 1.193 adet su kaynağı ve
çok zengin balık türü ile su ürünleri yetiştiriciliği için son derece uygun
koşullara sahip olmasına rağmen dünya su ürünleri üretimi yapan ülkeler
sıralamasında gerilerde kalmaktadır. 26 milyon hektar alanda su ürünleri üretim
alanına sahip olan ülkemizde avcılık ve yetiştiricilik dâhil toplam balık
üretimimiz 650 bin ton/yıldır.
Dünyada
Japonya ve Amerika başta olmak üzere İngiltere, İsveç, Norveç, Danimarka,
Almanya ve İtalya balıkçılığa çok önem vermekte, kurdukları modern filolarla
bol miktarda balık avlamakta ve ekonomilerine önemli girdiler sağlamaktadırlar.
Ülkemizde ise amatör ve kıyı balıkçılığı yapılmaktadır. Sadece kıyı
balıkçılığının yapılıp açık deniz balıkçılığının yapılmaması ülkemizin açık
denizlere uzak olmasından kaynaklanmaktadır.
Su
ürünleri üretim alanları neredeyse tarım alanlarına yakın olmasına karşın su
ürünleri sektörünün GSYİH'dan aldığı pay binde 43 olurken tarım sektöründen
aldığı pay yüzde 2.34’tür. Bu dengesizliğin gerisinde, ülkemizin ulusal bir
balıkçılık politikası ve planlamasından yoksun olması sonucu bilinçsiz avcılık,
kirlenme ve geçmiş hükûmetlerin ekolojik değişimi algılamakta gecikmesi gibi
sebepler yatmaktadır.
Türkiye'nin
Avrupa Birliği müzakere sürecinde AB balıkçılık mevzuatına uyum konusundaki
yükümlülükleri 2003 yılında açıklanan Katılım Ortaklığı Belgesi ile ortaya
konmuştur. Bu bağlamda, kısa vadede balıkçılık yönetimi, kontrol, pazarlama ve
yapısal uyuma ilişkin Türkiye mevzuatının, AB mevzuatına uyumlaştırılması
öncelik olarak ele alınmıştır. Orta vadede ise balıkçılık yönetiminin kurumsal
kapasitesinin yeniden organize edilmesi ve güçlendirilmesi; balıkçılık
yönetimi, kontrol, pazarlama ve yapısal uyum çalışmalarının AB mevzuatına
uyumlaştırılması; AB mevzuatı ile uyumlu bir bilgisayarlı balıkçı tekne kayıt
sistemi hedeflenmiştir.
Söz
konusu proje kapsamında, yasal ve yapısal politikalar, koruma, kontrol ve
kaynak yönetimi, pazar organizasyonu ve su ürünleri bilgi sistemi konularında
gerekli düzenlemeler yapılacaktır. Bu projenin işlerlik kazanması açısından
Tarım ve Köy İşleri Bakanlığımız bünyesinde Su Ürünleri Genel Müdürlüğü'nün
veya benzeri müstakil bir yapının kurulması ve bu sayede ülkemizdeki
balıkçılığın daha kurumsal bir kimliğe kavuşması sağlanacaktır.
Öte
yandan balık yetiştiriciliği diğer hayvan türleri yetiştiriciliğinde elde
edilen ürün açısından mukayese edildiğinde oldukça kârlı bir işletme şeklidir.
Örneğin 7 kg yemden 1 kg sığır eti, 2 kg yemden 1 kg tavuk eti elde
edilebildiği hâlde 1,7 kg yemden 1 kg balık eti elde edilebildiği
düşünüldüğünde ve de yetiştirme alanı açısından beher metrekarede barındırılabilecek
hayvan sayısı göz önünde tutulduğunda işletme kârlılığı da ortaya çıkacaktır.
Buna karşın ülkemizde ucuz olmasına rağmen kişi başına balık tüketimi 7-8 kg
iken Japonya'da yaklaşık 50 kg'dır. AB ülkelerinde tüketim 30 kg/yıldır. Diğer
taraftan hayvansal ürün anlamında Avrupa Birliğine ihracat yapabildiğimiz tek
üründür ve bu toplam kültür balıkçılık ile elde edilen üretimin %35'ini
oluşturmaktadır.

İnsan
için ihtiva ettiği proteinler, endüstriye hammadde sağlamasının yanı sıra
yaklaşık 250.000 aile, geçimini balıkçılık faaliyetlerinden sağlamaktadır.
Ayrıca bu rakamlara, su ürünleri sektörünün yan sanayi ve pazarlama
kanallarında çalışan nüfus dahil edildiğinde, balıkçılık sektörünün sorunları
çözümlendiğinde kıyı illerimiz ve dolayısıyla ülkemiz için önemli bir istihdam
yaratma potansiyeli ortaya çıkacaktır. Tüm bu gelişmeler göz önünde
bulundurulduğunda, ülkemiz balıkçılığının sorunları ve çözüm yollarının
belirlenmesi için meclis araştırması açılması uygun olacaktır.
3.-
Bitlis Milletvekili Vahit Kiler ve 24 milletvekilinin, bal ve diğer arı
ürünlerinin üretimi ve pazarlanmasında yaşanan sorunların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/13)
Türkiye
Büyük Millet Meclisi Başkanlığına
Bal
ve diğer arı ürünlerinin üretiminde ve pazarlanmasında yaşanan sorunların
araştırılarak; ülkemizde arı varlığı ve arıcılık potansiyelinin etkin ve
verimli değerlendirilmesi, ürün kalitesi ve çeşitliliğinin geliştirilerek
ekonomik değerinin yükseltilmesi için alınması gereken önlemlerin belirlenmesi
amacıyla, Anayasa’nın 98. ve TBMM İçtüzüğü’nün 104. ve 105. maddeleri uyarınca
Meclis Araştırması açılmasını saygılarımızla arz ederiz.
1) Vahit
Kiler (Bitlis)
2) Mehmet
Akyürek (Şanlıurfa)
3) Tülay
Selamoğlu (Ankara)
4) Ahmet
Arslan  (Kars)
5) Bünyamin
Özbek (Bayburt)
6) Avni
Erdemir (Amasya)
7) Oya
Eronat (Diyarbakır)
8) Durdu
Mehmet Kastal (Osmaniye)
9) Özcan
Ulupınar (Zonguldak)
10) Tülay
Bakır (Samsun)
11) Mehmet
Öntürk (Hatay)
12) Mahmut
Kaçar (Şanlıurfa)
13) Mehmet
Daniş (Çanakkale)
14) Kemalettin
Aydın (Gümüşhane)
15) Zülfü
Demirbağ (Elâzığ)
16) Yahya
Akman (Şanlıurfa)
17) Mehmet
Ersoy (Sinop)
18) Yusuf
Başer (Yozgat)
19) Fatma
Salman Kotan (Ağrı)
20) Mehmet
Süleyman Hamzaoğulları (Diyarbakır)
21) Emrullah
İşler (Ankara)
22) İsmail
Safi (İstanbul) 
23) Ali
Rıza Alaboyun (Aksaray)
24) Orhan
Karasayar (Hatay) 
25) Zeyid
Aslan (Tokat)

Gerekçe:
Milattan
önce 7000 yılına ait mağara resimleri ve fosiller incelendiğinde, insanların
daha o tarihlerde arıcılıkla ilgili faaliyetlerde bulunduğu görülür. Dünya
tarihinde bu denli eski olan arıcılık, Anadolu'da da köklü bir geçmişe dayanır.
Bal, Anadolu'nun çok eskiden beri bilinen besin maddelerinden birisidir.
Hititler'in başkenti Boğazköy'de bulunan milattan önce 1300'lere dayalı bazı
yazıtlardaki bulgular, arıcılığın eski Anadolu kültürlerinde de önemli bir yer
tuttuğunu göstermektedir. Ülkemizde bazı yerleşim merkezlerinin isimlerinde bal
sözcüğünün geçmesi, topraklarımızda balın ve balcılığın tarihini net bir
şekilde ortaya koyan bir başka açıklama sayılabilir.
Ülkemiz
geniş flora sahaları, çiçeklenme için uygun mevsimleri, topoğrafik yapısı, bal
verimi yüksek kır çiçekleri, endüstri bitkileri, akasya, kestane, ıhlamur,
kızılcam ormanları gibi doğal kaynaklar yönünden arıcılık için son derece
şanslı bir ülkedir. Arıcılığımız, mevcut durumu itibariyle önemli bir
potansiyele sahip olmasına rağmen, bu potansiyelin tam olarak kullanıldığı
söylenemez.
Ülkemizin
her bölgesinde arı kovanları mevcuttur. Bu kovanlardan da birbirinden farklı
lezzette çeşit çeşit bal elde edilir. Doğu Anadolu'da Bitlis, Erzurum, Kars;
Güneydoğu Anadolu'da Şemdinli; Orta Anadolu'da Ankara, Konya; Karadeniz'de
Anzer Yaylası ile Ege Bölgesi'nin bazı kesimleri bal üretiminin ülkemizdeki
çeşitliliğini ve frekansını gösterir. Bu yoğun frekansın, işlek ve yararlı bir
ifade biçimiyle arz edilebilmesi için bir takım bilgi ve tecrübe katmanlarının
ortak paydaya oturtulması gerekir. Zira, bilgisiz ve tecrübesiz bir üretim
anlayışı kazanç değil, zarar getirir. Öte yandan, kalitesiz ve hatta sahte bal
üretimi, denetim mekanizmasının işlek olmasının önemini sergilemektedir. Bu
açıdan sahte balla mücadele noktasında ciddi yaptırımlar elzemdir.
Son
iki yüz seneyi kapsayan Avrupa merkezli bazı buluşlar, arıcılığın daha fenni ve
gelişmiş metotlarla yapılır olmasını sağlamıştır. Ancak büyük zenginliğe sahip
ülkemizi de yakından ilgilendiren bu buluşların, gen merkezi Orta Doğu olan
balın, üretimin olmadığı Avrupa'da yapılıyor olması düşündürücüdür. Oysaki Orta
Doğu ile Avrupa arasındaki koordinatlarıyla ülkemiz, zengin üretimin ve bu
üretimin sağlıklı şartlarda oluşturulması adına geçerli bir konumdadır. Üretim
miktarı ve kalitesi eksen kabul edildiğinde, Avrupa Birliği'ne girme arifesinde
olan ülkemiz, Avrupa'nın yıllık 200.000 ton olan bal ihtiyacını göz önüne
almalı ve 35.000 ton olan üretim miktarını hızla artırmalıdır. Bu açıdan da,
koloni varlığı açısından dünya ikincisi olan ama bal üretimi açısından dünya
dördüncüsü olan ülkemizde, 150.000'den fazla ailenin geçim kaynağı olan
arıcılığın sorunlarını iyi etüt etmemiz elzemdir. Bilimsel kaynak ve bu konuda
bilgi sahibi bilimsel kurumlar üretimini, kalitesini artırırken; standarda ve
pazarlamaya yönelik stratejiler de ülkemizin kazanç hanesini
zenginleştirecektir. 
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler, sırası geldiğinde yapılacaktır.
Sayın
milletvekilleri, şimdi Danışma Kurulunun bir önerisi vardır, okutup işleme
alacağım ve oylarınıza sunacağım.
VI.-
ÖNERİLER 
A) Danışma Kurulu Önerileri
1.-
Gündemdeki sıralamanın yeniden düzenlenmesine ilişkin Danışma Kurulu önerisi 

Danışma
Kurulu Önerisi
 Tarih:
11/10/2011

Danışma
Kurulunun 11/10/2011 Salı günü yaptığı toplantıda, aşağıdaki önerilerin Genel
Kurulun onayına sunulması uygun görülmüştür. 



 Cemil
  Çiçek




 Türkiye
  Büyük Millet Meclisi 




 Başkanı









 Mustafa
  Elitaş Emine
  Ülker Tarhan




 Adalet
  ve Kalkınma Partisi Cumhuriyet
  Halk Partisi




 Grubu
  Başkan Vekili Grubu
  Başkan Vekili 









 Mehmet
  Şandır  Pervin
  Buldan




 Milliyetçi
  Hareket Partisi Barış
  ve Demokrasi Partisi




 Grubu
  Başkan Vekili Grubu
  Başkan Vekili



Öneriler:
Gelen
kâğıtlar listesinde yayınlanan ve bastırılarak dağıtılan 12 sıra sayılı İçtüzük
Teklifi ile 2, 3, 4, 5, ve 8 sıra sayılı Kanun tasarılarının 48 saat geçmeden
gündemin Kanun Tasarı ve Teklifleri ile Komisyonlardan Gelen Diğer İşler
Kısmının srasıyla 1, 2, 3, 4, 5 ve 6 ncı sırasına alınması ve diğer işlerin
sırasının buna göre teselsül ettirilmesi,
Genel
Kurulun 11/10/2011 Salı günkü Birleşiminde; bir saat süreyle sözlü soru
önergelerinin görüşülmesinden sonra diğer denetim konularının görüşülmeyerek
gündemin Kanun Tasarı ve Teklifleri ile Komisyonlardan Gelen Diğer İşler
Kısmında yer alan işlerin görüşülmesi, 
önerilmiştir.

BAŞKAN
– Öneriyi oylarınıza sunuyorum: Kabul edenler… Etmeyenler…
KAMER
GENÇ (Tunceli) – Sayın Başkan, söz istiyorum efendim. 
BAŞKAN
– Oylamaya geçtim, lütfen. 
KAMER
GENÇ (Tunceli) – Efendim?
BAŞKAN
- …Kabul edilmiştir.
KAMER
GENÇ (Tunceli) – Nasıl kabul edilmiştir? Sayın Başkan, söz isteyen var mı diye
sordun mu sen?
BAŞKAN
– Bayağı kabul edilmiştir. Oylamaya geçtim, lütfen yerinize oturun. 
Evet,
devam edin lütfen. 
KAMER
GENÇ (Tunceli) – Söz isteyeni soracaksın. Öyle her şeyi örtbas edemezsin canım.
Daha sen dün geldin oraya. Doğru dürüst Meclisi yönet. (AK PARTİ sıralarından
“Bağırma” sesleri)
BAŞKAN
– Lütfen oturun, lütfen oturun. 
Sayın
Genç, bakınız… 
KAMER
GENÇ (Tunceli) – Hayır efendim, Danışma Kurulu kararı üzerinde konuşma hakkımız
var, niye bugün saldırıyorsunuz?
BAŞKAN
– Sayın Genç, bir saniye durur musunuz. 
Arkadaşlarınız
da duydu, “Kabul edenler” dedim oylamaya başlandı söz istediniz. Bir dahaki sefere.

KAMER
GENÇ (Tunceli) – Eee kabul ettin… Ben ondan önce söz istiyorum, duymadın.
Hesabına gelmedi mi duymuyorsun. 

BAŞKAN
- Rica edeyim yani. Geçin… Siz bunu bilen bir insansınız, lütfen.
KAMER
GENÇ (Tunceli) - Böyle Meclis Başkanlığı yönetilmez. Hesabına gelmeyen şeyleri
duymazlığa verirsen burada Meclis Başkanlığı yapamazsın. 
BAŞKAN
– Bir dahaki sefere size sorarız. 
Sayın
milletvekilleri, Gıda, Tarım ve Hayvancılık Bakanı Sayın Mehdi Eker gündemin
“Sözlü Sorular” kısmında yer alan sorulardan 1, 35, 36, 48, 49, 51, 52, 54, 61,
79, 88, 90, 105, 108 ve 109’uncu sıralardaki soruları birlikte cevaplandırmayı
istemişlerdir.
Şimdi
soruları sırasıyla okutuyorum:
VII.-
SÖZLÜ SORULAR VE CEVAPLARI
1.-
Ardahan Milletvekili Ensar Öğüt’ün, Göle-Balçeşme köyünün su deposunun
yenilenmesine ilişkin İçişleri Bakanından sözlü soru önergesi (6/2) ve Gıda,
Tarım ve Hayvancılık Bakanı Mehmet Mehdi Eker’in cevabı
Türkiye
Büyük Millet Meclisi Başkanlığına
Aşağıdaki
sorularımın İçişleri Bakanı Sayın İdris Naim Şahin tarafından sözlü olarak
cevaplandırılması konusunda gereğinin yapılmasını saygılarımla arz ederim.
11.7.2011
 Ensar
Öğüt
 Ardahan
Ardahan
Göle ilçesi Balçeşme köyündeki vatandaşlarımızın kullandığı içme suyu şebekesi
deposu çökmüştür. Bu durumdan dolayı hemşerilerimiz sağlıklı su
içmemektedirler. Bu durumun düzeltilmesi ve hemşerilerimizin ihtiyacının
giderilmesi gerekmektedir. 
1-
Ardahan Göle ilçesi Balçeşme köyündeki vatandaşlarımızın kullandığı içme suyu
şebekesine bağlı depo çökmüş bulunmaktadır. Deponun bir an evvel yapılması için
bir çalışmanız var mıdır?
2.-
Ardahan Milletvekili Ensar Öğüt’ün, Kars’a et kombinası açılıp açılmayacağına
ilişkin sözlü soru önergesi (6/41) ve Gıda, Tarım ve Hayvancılık Bakanı Mehmet
Mehdi Eker’in cevabı
Türkiye
Büyük Millet Meclisi Başkanlığına
Aşağıdaki
sorularımın Tarım ve Gıda Bakanı Sayın Mehdi Eker tarafından sözlü olarak
cevaplandırılması konusunda gereğinin yapılmasını saygılarımla arz ederim.
18.7.2011
 Ensar
Öğüt
 Ardahan
Ülkemizde
8 adet olan Et kombinası hayvancılığın yoğun olduğu tüm illerde yeniden
yapılandırılarak ve güçlendirilerek kurulması büyük önem taşımaktadır. Sağlıklı
ve ucuz et yemek için Et kombinalarına olan ihtiyaç devam etmektedir. Canlı
hayvan Et ve Süt piyasasında devletin belirleyici rol oynaması istikrarsızlığın
önüne büyük oranda geçecektir.
1-
Ülkemizde bulunan 8 adet et kombinası ihtiyaca cevap verememektedir. Özellikle
hayvancılığın yapıldığı Doğu Anadolu başta olmak üzere Kars Et kombinası
açılacak mı?
3.-
Ardahan Milletvekili Ensar Öğüt’ün, hayvancılık sektörüne ve veteriner
hekimliğe ilişkin sözlü soru önergesi (6/42) ve Gıda, Tarım ve Hayvancılık
Bakanı Mehmet Mehdi Eker’in cevabı
Türkiye
Büyük Millet Meclisi Başkanlığına
Aşağıdaki
sorularımın Tarım ve Gıda Bakanı Sayın Mehdi Eker tarafından sözlü olarak
cevaplandırılması konusunda gereğinin yapılmasını saygılarımla arz ederim.
18.7.2011
 Ensar
Öğüt
 Ardahan

Dünyanın
en eski mesleklerinden biri olan Veteriner hekimliği mesleği ne yazık ki, az
gelişmiş ülkelerde ve ülkemizde önemi yeterince anlaşılmamıştır. Gelişmiş
ülkelerde Veteriner hekimliği mesleğine bilimsel ve sosyal alanda önem
verilmektedir.
1-
Günümüzde hayvanlardan insanlara geçen hastalıklar hızla artmaktadır. Bunun
önlenmesi için ne tür önlemler alıyorsunuz?
2-
Canlı hayvan ve et ithalatı kaçınılmaz hale geliyorsa, kurbanlık ithal edilecek
duruma gelinmesinin sebepleri nelerdir?
3-
Hayvancılık yapmak isteyenlerin sayısının azalmasının altında yatan sebepler
nelerdir, bunların düzeltilmesi için hangi önlemler alınıyor?
4-
Veteriner hekimlik mesleğinin yeterince önemsenmesi için çalışmalarınız var
mıdır?
4.-
Tokat Milletvekili Reşat Doğru’nun, haşhaş ekim ve üretimine ilişkin sözlü soru
önergesi (6/54) ve Gıda, Tarım ve Hayvancılık Bakanı Mehmet Mehdi Eker’in
cevabı
Türkiye
Büyük Millet Meclisi Başkanlığına
Aşağıdaki
sorumun Gıda Tarım ve Hayvancılık Bakanı Sayın Mehdi Eker tarafından sözlü
olarak cevaplandırılmasını arz ederim.
 Dr.
Reşat Doğru
 Tokat
Soru:
Haşhaş ekimi ülke genelinde sınırlı şekilde yapılmaktadır. Tokat ili olarak
arazi yapısı haşhaş ekimine müsait olmasına rağmen çok az sayıda çiftçiler ürün
ekebilmekte ve faydalanmaktadır. Alternatif ürün olarak Tokat ilinde ekim
sahasını arttıracak mısınız? Türkiye ve Tokat ilinde ne kadar haşhaş ekim
yapılmakta, ne kadar üretilmektedir? 
5.-
Tokat Milletvekili Reşat Doğru’nun, su ürünleri yetiştiriciliğinde üretim
sistemleri ve üretim tesis kontrollerine ilişkin sözlü soru önergesi (6/55) ve
Gıda, Tarım ve Hayvancılık Bakanı Mehmet Mehdi Eker’in cevabı
Türkiye
Büyük Millet Meclisi Başkanlığına
Aşağıdaki
sorumun Gıda Tarım ve Hayvancılık Bakanı Sayın Mehmet Mehdi Eker tarafından
sözlü olarak cevaplandırılmasını arz ederim.
 Dr.
Reşat Doğru
 Tokat
Soru:
Su ürünleri yetiştiriciliğinde Ülkemizde çevre dostu üretim sistemleri ile
ilgili çalışmalar var mıdır? Kıyı balık çiftliklerinin çevreyi kirlettiği,
doğal yapıyı bozduğu iddiaları basında yer almaktadır. Bu konuda 2010 yılında
kaç üretim tesisi kontrol edilmiş, kaç işletmeye uyarı yapılmıştır?
6.-
Tokat Milletvekili Reşat Doğru’nun, deniz yüzeyi kira bedellerine ilişkin sözlü
soru önergesi (6/57) ve Gıda, Tarım ve Hayvancılık Bakanı Mehmet Mehdi Eker’in
cevabı
Türkiye
Büyük Millet Meclisi Başkanlığına
Aşağıdaki
sorumun Gıda Tarım ve Hayvancılık Bakanı Sayın Mehmet Mehdi Eker tarafından
sözlü olarak cevaplandırılmasını arz ederim.
 Dr.
Reşat Doğru
 Tokat
Soru:
Ülkemizde su ürünleri yetiştiriciliğinde deniz yüzeyi kira bedelleri ne
kadardır. Komşu Ülkelerle kıyaslandığında, Ülke olarak durumumuz nedir?
7.-
Tokat Milletvekili Reşat Doğru’nun, su ürünleri yetiştiriciliği ve teşviklerine
ilişkin sözlü soru önergesi (6/58) ve Gıda, Tarım ve Hayvancılık Bakanı Mehmet
Mehdi Eker’in cevabı

Türkiye
Büyük Millet Meclisi Başkanlığına
Aşağıdaki
sorumun Gıda Tarım ve Hayvancılık Bakanı Sayın Mehmet Mehdi Eker tarafından
sözlü olarak cevaplandırılmasını arz ederim.
 Dr.
Reşat Doğru
 Tokat
Soru:
Dünya genelinde protein ihtiyacı her geçen gün giderek artmaktadır. Su
kaynakları ve deniz zengini olan ülkemizde 2010 yılında ne kadar su ürünleri
üretilip yetiştirilmiştir. Bakanlık olarak su ürünleri devlet politikaları
nedir. Teşvikler ne kadar verilmiştir?
8.-
Ardahan Milletvekili Ensar Öğüt’ün, Ardahan’da şap hastalığı için alınacak
önlemlere ilişkin sözlü soru önergesi (6/60) ve Gıda, Tarım ve Hayvancılık
Bakanı Mehmet Mehdi Eker’in cevabı
Türkiye
Büyük Millet Meclisi Başkanlığına
Aşağıdaki
sorularımı Gıda, Tarım ve Hayvancılık Bakanı tarafından sözlü olarak
cevaplandırılmasını konusunda gereğinin yapılmasını saygılarımla arz ederim.
16.8.2011
 Ensar
Öğüt
 Ardahan
Doğu
Anadolu’da yaşayan vatandaşlarımızın büyük bir bölümü geçimlerini Tarım ve
Hayvancılık yaparak sağlamaktadırlar. Yıllardan beri hayvan sağlığına önem
verilmesi gerektiğini söylemekteyiz. Ne yazık ki geçici önlemler alınıp
hastalıkların önüne geçilememektedir. Bu nedenle çok hayvan telef olmaktadır.
Bu da hemşerilerimizin maddi kayıplarına yol açmaktadır. Bu durumda
Ardahan’daki hemşerilerimiz hayvancılık yapmaktan vazgeçer duruma gelmiştirler.
1-
Ardahan’da baş gösteren Şap hastalıklarının önüne geçilmediğinden dolayı
hayvancılık yapan hemşerilerimizin maddi kayıpları olmaktadır. Bu hastalığın
kesin olarak önüne geçmek için hangi önlemleri alacaksınız?
9.-
Ardahan Milletvekili Ensar Öğüt’ün, Ardahan’daki çiftçilerin mera sorununa
ilişkin sözlü soru önergesi (6/67) ve Gıda, Tarım ve Hayvancılık Bakanı Mehmet
Mehdi Eker’in cevabı
Türkiye
Büyük Millet Meclisi Başkanlığına
Aşağıdaki
sorularımın Tarım ve Gıda Bakanı Sayın Mehdi Eker tarafından sözlü olarak
cevaplandırılması konusunda gereğinin yapılmasını saygılarımla arz ederim.
28.7.2011
 Ensar
Öğüt
 Ardahan
Ardahan
da hayvancılığın ve organik tarımın merkezi illerinden birisidir, ülkemizde
hayvancılık, su kaynakları ve organik tarım açısından eşsiz ve ender illerden
biridir. Bölgemizde mera sorunları kronik bir hâl almıştır. Ardahan’ın birçok
büyük merası bulunmaktadır. Meralar gizlice kiraya verilmektedir. 
1-
Ardahan’da mera sorunu en çok Hoçivan’ı vururken, yıllardır birbiriyle kavgalı
olan köyler vardır. Hoçivan başta olmak üzere Ardahan’daki mera sorununu
çiftçileri dikkate alarak kiralama sisteminin bu bölgede çiftçilik yapanların
göz önünde bulundurularak yapılacak mı?
10.-
Ardahan Milletvekili Ensar Öğüt’ün, AOÇ’nin kiraladığı taşınmazlara ilişkin
sözlü soru önergesi (6/86) ve Gıda, Tarım ve Hayvancılık Bakanı Mehmet Mehdi
Eker’in cevabı
Türkiye
Büyük Millet Meclisi Başkanlığına
Aşağıdaki
sorularımın Tarım ve Gıda Bakanı Sayın Mehdi Eker tarafından sözlü olarak
cevaplandırılması konusunda gereğinin yapılmasını saygılarımla arz ederim.
22.7.2011
 Ensar
Öğüt
 Ardahan

AOÇ’nin
Atatürk’ün vasiyet mektubunda belirttiği amaçlara uygun olmadığı gibi, AOÇ
Müdürlüğü’nün gelir yönünden de menfaatine uygun yapılmamış olduğu veya çok
düşük kira bedeli ile kullanıldığı görülmüştür. Bazı kiracıların ödedikleri
kira tutarları günün rayiç bedellerinin çok altında kalmıştır. Sorunlardan biri
kiracıların kiraladıkları açık ve kapalı alanları sürekli genişletme
içindedirler. 
1-
AOÇ’nin kiraladığı taşınmazların sayısı ne kadardır? 
2-
AOÇ’ye yakın bir yerde kiralanan aynı değerde bir iş yeri kirasıyla AOÇ’de
kiralanan iş yeri arasında büyük bir fark bulunmaktadır. Bu fark neden
olmuştur?
3-
AOÇ’de yapılan kiralama işlemleri kaç yılda bir yapılıyor, en fazla oturan
kiracı kaç yıldan beri orada oturuyor? 
11.-
Ardahan Milletvekili Ensar Öğüt’ün, Van-Gürpınar’da görülen şarbon hastalığı
nedeniyle hayvanların telef olmasına ilişkin sözlü soru önergesi (6/95) ve
Gıda, Tarım ve Hayvancılık Bakanı Mehmet Mehdi Eker’in cevabı
Türkiye
Büyük Millet Meclisi Başkanlığına
Aşağıdaki
sorularımın Tarım ve Gıda Bakanı Sayın Mehdi Eker tarafından sözlü olarak
cevaplandırılması konusunda gereğinin yapılmasını saygılarımla arz ederim.
21.7.2011
 Ensar
Öğüt
 Ardahan
Van
Gürpınar ilçesinde bulunan hemşehrilerimizin tek geçim kaynağı tarım ve
hayvancılıktır. İlçede şarbon hastalığı baş göstermiş ve birçok vatandaşımız
şarbonlu et yediğinden dolayı hastaneye kaldırılmış olmasının yanında
vatandaşların hayvanları telef olmaktadır. 
1-
Van Gürpınar ilçesinde görülen şarbon hastalığının bir an evvel önüne geçmek
için acil önlemlerin alınması ve vatandaşlarımızın zarar görmemesi, yine
vatandaşlarımızın hayvanlarının telef olmaması için hangi önlemler alınacak? 
12.-
Ardahan Milletvekili Ensar Öğüt’ün, kamu kuruluşlarınca ödenen kira bedellerine
ilişkin Başbakandan sözlü soru önergesi (6/97) (Cevaplanmadı)
Türkiye
Büyük Millet Meclisi Başkanlığına 
Aşağıdaki
sorularımın Başbakan Sayın Recep Tayyip Erdoğan tarafından sözlü olarak
cevaplandırılması konusunda gereğinin yapılmasını saygılarımla arz ederim.
21.7.2011
 Ensar
Öğüt
 Ardahan
Ülkemizde
arazi sorunu olmamasına rağmen başta büyük illerde olmak üzere bütün Türkiye’de
bulunan kamu kuruluşları kiralık binalarda hizmet vermektedirler. Kiralık binalara
ödenen yıllık bedellerle yeni ve daha elverişli hizmet binalarının oluşması ile
kamu binaları yapılabilir. 
1-
Bütün ülkede kirada oturan kamu kuruluşlarının sayısı ne kadardır?
2-
Kamu kuruluşlarının bina kira bedellerinin toplamı ne kadardır?
13.-
Tokat Milletvekili Reşat Doğru’nun, emeklilerin banka promosyonu alıp
almayacaklarına ilişkin Başbakandan sözlü soru önergesi (6/114) (Cevaplanmadı)
Türkiye
Büyük Millet Meclisi Başkanlığına
Aşağıdaki
sorumun Başbakan Sayın Recep Tayyip Erdoğan tarafından sözlü olarak
cevaplandırılmasının teminini arz ederim.
 Dr.
Reşat Doğru
 Tokat

Soru:
Memur ve işçilere verilen banka promosyonlarından emeklilerin de yararlanması
konusunda bir çalışmanız var mıdır?
14.-
Ardahan Milletvekili Ensar Öğüt’ün, Ardahan’da büyükbaş hayvan et kesiminin
denetimine ilişkin sözlü soru önergesi (6/117) ve Gıda, Tarım ve Hayvancılık
Bakanı Mehmet Mehdi Eker’in cevabı
Türkiye
Büyük Millet Meclisi Başkanlığına
Aşağıdaki
sorularımın Tarım ve Gıda Bakanı Sayın Mehdi Eker tarafından sözlü olarak
cevaplandırılması konusunda gereğinin yapılmasını saygılarımla arz
ederim.24.8.2011
 Ensar
Öğüt
 Ardahan
Ardahan'da
yıllara ve mevsimlere göre değişmekle birlikte ortalama 250 ile 300 bin
arasında değişen büyükbaş hayvan varlığı Ardahan’da bulunmaktadır. 81 vilayet
içinde ilk defa olmamak kaydıyla şap hastalığı yüzünden sık sık karantina
uygulanan vilayet konumuna gelmiştir. Yıllık ortalama 50 ile 80 bin arası
büyükbaş hayvanın il dışına nakledildiği bilinmektedir. Bu hastalığa karşı
gerekli önlemler alınmazsa Ardahan'da hayvancılık bitecek bu da işsizliği ve
göçü tetikleyecektir.
1-
Ardahan'da günlerdir karantina uygulanmasına rağmen et kesimi devam ediyor,
denetlenmiş hayvanlar mı kesiliyor denetlenmemiş hayvanlar mı, denetlemeyi kim
yapıyor?
15.-
Ardahan Milletvekili Ensar Öğüt’ün, Ardahan’da arıcılıkla uğraşan üreticilerin
yaşadığı mağduriyete ilişkin sözlü soru önergesi (6/118) ve Gıda, Tarım ve
Hayvancılık Bakanı Mehmet Mehdi Eker’in cevabı
Türkiye
Büyük Millet Meclisi Başkanlığına
Aşağıdaki
sorularımın Tarım ve Gıda Bakanı Sayın Mehdi Eker tarafından sözlü olarak
cevaplandırılması konusunda gereğinin yapılmasını saygılarımla arz
ederim.24.8.2011
 Ensar
Öğüt
 Ardahan
Ardahan'da
arıcılık birliğine kayıtlı olarak 550 birlik üyesi ve 45 bin kovan
bulunmaktadır. Geçen sene Ardahan'da 800 ton bal üretimi yapılmıştır. Ancak bu
yıl yağmurların sağanak yağışlı geçmesi nedeniyle bal verimi önemli derecede
düşmüştür. Büyük paralar yatırılarak uzun uğraşlar sonucu arı dolu kovanlar
sönecektir. Bu da yeni bir işsizlik dalgası ve Ardahan’da göçü tetikleyecektir.
1-
Ardahan arıcılık birliğine kayıtlı olan arıcılar başta olmak üzere arıcılıkla
uğraşan üreticilere kovanlarının sönmemesi için kovan başına 15 kg şeker
verilecek mi?
2-
Arıcılıkla uğraşan üreticilerimizin bankalara olan borçları bir yıl süre ile
ertelenecek mi, yeni yapılandırma yapılacak mı? 
BAŞKAN
– Okunan soruları cevaplandırmak üzere Gıda, Tarım ve Hayvancılık Bakanımız
Sayın Mehdi Eker. 
Buyurun
Sayın Bakan. (AK PARTİ sıralarından alkışlar) 
Süreniz
otuz beş dakikadır.
GIDA,
TARIM VE HAYVANCILIK BAKANI MEHMET MEHDİ EKER (Diyarbakır) – Sayın Başkan, yüce
Meclisin değerli üyeleri; hepinizi saygıyla selamlıyorum. 
Öncelikle,
son birkaç gün içerisinde Antalya, Denizli, Manisa başta olmak üzere Ege,
Marmara, Akdeniz bölgelerimizdeki bazı illerde vuku bulan sel, dolu, taşkın,
hortum gibi tabii afetler nedeniyle tüm milletimize geçmiş olsun dileklerimi
sunmak istiyorum. Antalya’da altı tane maalesef kaybımız var. Bunun üç
tanesinin cesedine ulaşıldı, Serik İlçesi Haskızılören Köyü’nde, ikisinin
kimliği tespit edildi, birinin henüz kimliği tespit edilemedi. Allah’tan rahmet
diliyorum ve ailelerine, milletimize başsağlığı diliyorum. Denizli’de yine bir
kayıp vatandaşımız var. Manisa ilimizde de iki tane kayıp vatandaşımız var.
Bunlarla ilgili tabii, arama çalışmaları sürdürülmektedir. 

Söz
konusu afet bölgelerinde il valilerimizin koordinasyonunda gerekli tüm kamu
kurum ve kuruluşları, bütün ilgili daireler üzerlerine düşen görevi şu anda
yapmaktadırlar. Gerek kısa vade içerisinde yapılabilecek kurtarma çalışmaları
gerek vatandaşlarımızın çok acil ihtiyaçlarının giderilmesi gerekse orta vadeye
dönük olarak hasar tespit çalışmaları şu anda yapılmaktadır. 
Antalya
ilimizden Başbakanlık Acil Durum Genel Müdürlüğümüze 1 milyon liralık bir nakit
para talebinde bulunulmuş ve bu, Antalya Valiliğimiz emrine gönderilmiştir.
Birkaç saat önce de Muğla vilayetimizden yine 500 bin lira civarında bir nakdî
para talebinde bulunulmuş, o da karşılanıyor. Diğer vilayetlerimizle ilgili
olarak da gelen talepler tabii ki değerlendiriliyor. 
Allah’tan
bu tür… Tabii, bu doğal bir afet. Biraz önce burada oturumu izlerken de yine
sesler geliyordu. Biraz önce Ankara’da da bir dolu yağışı vuku buldu, sesler
geldi. 
Tabii,
Bakanlığımla ilgili olarak da özellikle gerek tarım alanları, sera bölgeleri
gerek açıkta yetiştirilen sebze ve meyve alanlarında vuku bulan hasarlar var,
onlarla ilgili tespitler yapılıyor. Bizim, tabii, şu ana kadar özellikle
Antalya’nın Serik, Aksu ve Manavgat ilçelerinde tespit ettiğimiz; Serik’te 10
köyde 300 çiftçi, 3.700 dekar açık alan, 200 dekar kapalı alan; Aksu ilçesinde
16 köyde 950 çiftçi, 40 bin dekar açık alan, 2 bin dekar kapalı alan; Manavgat
ilçesinde de yine balık yetiştiriciliğinde kullanılan havuzlar ile bazı
küçükbaş hayvanlar ve depolanmış ürünlerin hasar gördüğü ilk belirlemelere göre
tespit edilmiş. Bunlarla ilgili, tabii, önümüzdeki dönemde kesin tespitler
yapıldıktan sonra, yasaların elverdiği ölçüde, imkânlarla, Hükûmetimizin,
devletimizin imkânlarıyla bu konuda vatandaşlarımızın yaraları sarılacaktır. 
Yine,
keza Denizli ili Çameli ilçesinde sel felaketi dün vuku bulmuş ve dört köyde
yine özellikle balık yetiştiricilerinin 500 dekar tarımsal alanda bir zararı
olduğu tespit edilmiş. Yine bazı büyükbaş ve küçükbaş hayvan kayıpları,
telafatı söz konusu olmuştur. 
Manisa
Aksihar’da Yeğenoba köyünde özellikle 2 bin ila 3 bin civarında zeytin ağacının
yerinden söküldüğü, zarar gördüğü tespit edilmiş. Gördes Kayacık beldesinde de
yine bir tünelin çöktüğü tespit edilmiştir. 
Şimdi,
bunlar, tabii Tarım Bakanlığıyla ilgili bizim ilk tespitlerimiz ama kuşkusuz,
diğer bakanlıklarımızın, diğer ilgili birimlerimizin sorumluluğundaki
dairelerde, sektörlerde de sorunlar meydana gelmiştir. Gerek Çevre ve Şehircilik
Bakanlığımızla ilgili gerek Orman ve Su İşleri Bakanlığımızla ilgili gerekse
Ulaştırma vesaire diğer bütün bakanlıklarımızla ilgili, onların çalışma alanına
giren konularda meydana gelen hasar tespitleri yapılıyor ve bunlarla ilgili
çalışmalar yapılıyor. 
Ben,
bu vesileyle bir daha milletimize başsağlığı diliyorum ve Allah’tan bir daha bu
tür doğal afetlerle karşılaşılmamasını temenni ediyorum. 
Sayın
Başkan, değerli milletvekilleri; bugün huzurunuzda bulunmamın önemli
sebeplerinden bir tanesi bana tevdi edilen sözlü soru önergelerini cevaplama
ihtiyacıdır. 
Ardahan
Milletvekili Sayın Ensar Öğüt’ün İçişleri Bakanımız Sayın İdris Naim Şahin’e
yöneltmiş olduğu bir sorusu var, bu ilk soru olması hasebiyle, müsaadenizle onu
başlangıç itibarıyla cevaplamak istiyorum. 
Göle
ilçesi Balçeşme köyündeki su sorununa ilişkin olarak Sayın Ensar Öğüt’ün
sorusuna cevaben İçişleri Bakanlığımızca hazırlanan cevap şu: Ardahan ili Göle
ilçesi Balçeşme köyünde Valilikçe yaptırılan incelemede, soru önergesinde iddia
edilen herhangi bir hususun söz konusu olmadığı, bahse konu su deposunun sağlam
olduğu ve köyün içme suyunda da bir sorun bulunmadığı anlaşıldığı yine Ardahan
Valiliğimiz tarafından yapılan tespitle İçişleri Bakanlığımız tarafından
hazırlanan cevaptır bu. Bunu bu şekilde bilgilerinize sunmak istiyorum.

Sayın
Ensar Öğüt’ün 6/41, 6/42, 6/60, 6/67, 6/86, 6/95, 6/117 ve 6/118 sayılı
soruları birbirine yakın veya benzer mahiyette bulunduklarından dolayı da
bunlarla ilgili alt başlıklar itibarıyla bu sorulara cevap vereceğim değerli
milletvekilleri.
Sayın
Öğüt’ün, Kars’a et kombinası açılıp açılmayacağına ilişkin sorusuyla ilgili
olarak: Türkiye genelinde Et ve Balık Kurumuna ait 10 adet et kombinası
bulunuyor. Bunun 5 adeti Ağrı, Bingöl, Diyarbakır, Erzurum, Van, doğu ve
güneydoğu bölgelerimize hizmet vermektedir. Bildiğiniz gibi, bunların tamamı
1990’lı yılların başında özelleştirme kapsamına alınmış ve 28 civarındaki
kombina da özelleştirilmişti. 2005 yılında Hükûmetimiz bu uygulamanın bir
yanlış uygulama olduğunu ve dolayısıyla da Türkiye’de hayvancılıkla ilgili
KİT’lerin esasen, eğer özelleştirilecekse, en sona bırakılması gerektiği
gerçeğinden hareketle biz de özelleştirme kapsamından çıkarıp Et ve Balık
Kurumu kombinalarını, Gıda, Tarım ve Hayvancılık Bakanlığımıza bağlamak
suretiyle, epey de yatırım yapmak suretiyle -ki 100 milyona yakın bir yatırım
yapıldı bu kombinalara- ve bunları biz tekrar hizmete açtık, üstüne yenilerini
de tabii, ilave ettik. Et ve Balık Kurumunun hâlihazırda 10 adet kombinası var
ve 10 adet kombinayla birlikte Türkiye’de gerek üreticilerin yetiştirdikleri
hayvanların kesimiyle ilgili pazar oluşturma gerekse piyasadaki et fiyatları
dengesini regüle etmek maksadıyla da iki yönlü bir hizmette bulunmakta, sektöre
de oldukça ciddi katkı sağlamaktadır.
Hâlihazırda,
Et ve Balık Kurumunun Kars ilindeki et kombinasıyla ilgili bir çalışması yok
ama önümüzdeki aylarda, yıllarda, bu yapılacak olan çalışma neticesinde eğer
mutlaka Kars’a da bir Et Balık Kurumu kombinası açılması gerekiyorsa veya
kiralamak suretiyle orada bir işletme çalıştırılması gerekiyorsa o da ayrıca
değerlendirilecektir. 
Sayın
Öğüt’ün, hayvanlardan insanlara geçen hastalıklara ilişkin sorusuyla ilgili
olarak da bildiğiniz gibi değerli milletvekilleri, ihbarı mecburi hayvan
hastalıkları ve bildirimine ilişkin bir yönetmeliğimiz var. Burada, özellikle
hayvanlardan insanlara geçen hastalıklar tespit edilmiş, belirlenmiş ve bu
hastalıklar içerisinde yer alan, özellikle insan sağlığını da toplum sağlığını
da ilgilendiren yani sadece hayvanlarda, hayvanlar arasında problem yaratmakla
kalmayıp yani ekonomik bir kayba yol açmakla kalmayıp aynı zamanda insanlara da
o hastalıkları bulaştıran birtakım etmenler vardır, hastalık etkenleri, işte,
bakteriler, virüsler vesaire, bunların sebep olduğu hastalıklar vardır, bunlar
belirlenmiştir. Sığır tüberkülozu, sığır brusellası, koyun ve keçi brusellası,
kuş gribi, ruam hastalıkları gibi hastalıklar da ayrıca bunlar tazminata
konudur yani bunlar, tespit edildikleri takdirde, tazminatı ödenmek suretiyle
mecburi kesime tabi tutulmaktadır, sahiplerine de bunların parası ödenmektedir.
Neden? Çünkü, bu hastalıkların var olması, sürdürülmesi, yayılması, sadece
hayvanlar açısından değil toplum sağlığı açısından da ciddi risk ve tehlike
oluşturduğundan dolayı, bunlara tazminat ödenip bunlar kestirilmektedir. 
Bakanlığımızca
yürütülen Hayvan Hastalıklarıyla Mücadele ve Hayvan Hareketlerinin Kontrolü
Projesi kapsamında yapılan programlar ile il, ilçe gıda, tarım ve hayvancılık
müdürlüklerimizce aşılama, klinik ve laboratuvar incelemesi, mezbaha kontrolü,
serolojik ve alerjik testler uygulanmak suretiyle hem hayvan sağlığının hem de
halk sağlığının korunması için çalışmalar yoğun olarak sürdürülmektedir.
Bakanlığımızca uluslararası sürdürülen Kuduz Hastalığının Kontrolü Projesi, Kuş
Gribi ve İnsana Tesir Eden Salgına Hazırlık ve Müdahale Projesi gibi projelerle
de hayvan ve halk sağlığının sürdürülebilir güvencesi temin edilmeye
çalışılmaktadır. 
Sayın
Öğüt’ün kurbanlık hayvan ithaline ilişkin sorusuyla ilgili olarak da şu
hususları bilginize sunmak istiyorum: Dünya Hayvan Sağlığı Örgütü tarafından Mayıs
2010 tarihinde Türkiye Cumhuriyeti tarihinde ilk defa Türkiye'nin bir bölgesine
şaptan ari bir statü kazandırıldı. Yani hayvanlarda çok yaygın ve çok bulaşıcı
olan şap diye bildiğimiz bir hastalık var ve bu hastalık sınır tanımayan bir
hastalıktır, öyle ki araçların tekerleklerinin üzerindeki çamurun içerisinde
yüzlerce kilometre bunun virüsü taşınabiliyor. Yani bununla mücadele etmek tek
başına sizin ülkenizdeki mücadeleyle de mümkün değil ancak ada ülkelerinde çok
sıkı tedbirlerle olabilecek bir şey. Bizim de komşularımız maalesef
standartlar… İşte, Gürcistan, Ermenistan, İran, Azerbaycan, Irak, Suriye
komşularımızda bu tür çalışmalar maalesef yeterince yapılmadığından dolayı
oradan buraya doğru hem havayla hem çeşitli nakil araçlarıyla bu virüs geliyor.
Biz de Türkiye'nin batısından bu eradikasyon projesine başladık ve boğazların
geçişini kontrol etmek suretiyle Türkiye'nin tarihinde ilk defa olarak Trakya
bölgesini şap hastalığından ari hâle getirdik. Bu çok önemli bir adım, çok
büyük bir başarı. Cumhuriyet tarihinde ilk defa böyle bir şey söz konusu ve
Dünya Hayvan Sağlığı Teşkilatı, Dünya Sağlık Örgütü de bu statüyü tanıdı ve
Türkiye'nin bu bölgesine bu konuda sertifika verildi. Biz son üç yıl içerisinde
de bu pozisyonumuzu, bu statümüzü koruyoruz. Yani üç yılda bütün bu, işte,
kurban bayramlarındaki durumlara vesairelere rağmen, biz burada şap
hastalığının ortaya çıkmamasına yol açan tedbirleri aldık ve dolayısıyla da bir
sorun bugüne kadar çıkmadı.
Şimdi,
değerli arkadaşlar, bizim muhalefet partilerimizin bunu muhalefet aracı olarak
kullanmasına ben bir şey demiyorum ama tabii, burada konuşurken, özellikle bu
konuyu bilen insanların konuşurken burada insafla, vicdanla konuşması lazım
çünkü biz Türkiye’nin diğer bölgelerinde kurbanlık hayvan ithalatı yapmadık ve
yapmıyoruz; biz, sadece Trakya’da, geçişler kontrol altında olduğu için ve
Trakya’daki vatandaşlarımız orada bir mağduriyet yaşamasın diye, Anadolu’dan
oraya geçişler son derece de kısıtlı ve kontrollü olduğu için, birileri onu
istismar edip de fiyatları anormal şekilde yükseltmesin diye sadece Trakya
bölgesinde hayvan ithaline izin veriyoruz. Özü bu, işin esası bu. Dolayısıyla
geçen sene de biz bunu yaptık, bu sene de bunu yapıyoruz. Neden? Trakya’daki,
özellikle İstanbul’un Avrupa yakasındaki vatandaşlarımız bir sorunla
karşılaşmasın diye. Anadolu için değil. 
Şimdi
ben size bir rakam vereceğim. Değerli arkadaşlar, Türkiye genelinde 2010
yılında kesilen kurbanlık sayısı, 590 bin civarında büyükbaş, 2 milyon 200 bin
civarında da küçükbaş hayvandır. Bunlar tespitli, hepsinin kulak küpesi var ve
gelen yeri, sevk edilen yeri vesairesi belli. Şu anda Türkiye’de, Kurban
Bayramı’na bir ay civarında zaman var ve bir ay öncesinde bizim yine
besihanelerde yaptığımız tespitler -ki kulak küpeleri dâhil, bunların
tespitiyle- 869 bin büyükbaş hayvan kurbanlık için hazırlanmış, 3 milyon 200
bin de küçükbaş hayvan yine kurbanlık için hazırlanmış durumda. Demek ki 249
bin büyükbaş, yaklaşık 1 milyon 100 bin de küçükbaş hayvan fazlalığımız var.
Yani geçen sene tükettiğimizden, geçen sene kestiğimizden daha fazla elimizde,
Türkiye genelinde hayvan varlığı var, kurbanlık için hazırlanmış. Hiçbir sorun
yok. Burada, Trakya’daki -biz Trakya işinde yine oradaki tespitlerimizi de
yaptık- mesele de şu: Edirne, Kırklareli, Tekirdağ’da şu anda 24 bin büyükbaş,
yaklaşık 100 bin küçükbaş kurbanlık hayvan var bu üç vilayette. İstanbul’un
Avrupa yakasının kurbanlık ihtiyacı da 41 bin büyükbaşla 55 bin küçükbaş
hayvandır ve biz burayı bir zarar görmesin diye, İstanbul’daki tüketici bir
haksız fiyatla karşı karşıya kalmasın diye de dünyanın şap hastalığı olmayan
ülkelerinden sadece o bölgede getirilip değerlendirilmek üzere, oraya mahsus
olmak üzere ithalatına izin veriyoruz. Bu da doğru bir şeydir, yanlış bir şey
değildir, doğru bir şeydir ve bunu da biz Türkiye’de hayvan hastalıklarıyla
mücadelenin daha etkin yapılmasını temin açısından gerekli görüyoruz. Bu
mücadeleyi, bu kontrolü sürdürmemiz lazım. Trakya’nın bu pozisyonunu
sürdürmemiz lazım. Neden? Çünkü biz Trakya için şunu düşünüyoruz: Mademki
burası şaptan ari statü kazandı, aşılı arilik statüsü kazandı, o hâlde biz
dünyanın başka ülkelerine ihracat yapacağımız zaman Trakya’yı bir ihracat üssü
olarak düşünmek durumundayız. Yani Türkiye'nin şap hastalığı bulunmayan bir
bölgesinde biz ihracat üssü olarak orayı seçiyoruz ve o pozisyonu sürdürmemiz
gerekiyor. Dolayısıyla değerli milletvekilleri, burada kimse bunu böyle ucuz
politik mülahazalarla değerlendirmeye kalkmasın. 

ENSAR
ÖĞÜT (Ardahan) – Ucuz politika değil, Sayın Bakan Kars ve Ardahan’da hayvan
kalmadı, şaptan bütün hayvanlar öldü. 
AYKUT
ERDOĞDU (İstanbul) – Hijazi şirketi, siz tanıyorsunuz…
GIDA,
TARIM VE HAYVANCILIK BAKANI MEHMET MEHDİ EKER (Devamla) – Dolayısıyla…
ENSAR
ÖĞÜT (Ardahan) – Siz neden bahsediyorsunuz? Kars-Ardahan bölgesinde hayvan
kalmadı, şaptan öldü. 
GIDA,
TARIM VE HAYVANCILIK BAKANI MEHMET MEHDİ EKER (Devamla) – Oraya geleceğim,
geleceğim.
ENSAR
ÖĞÜT (Ardahan) – Ona cevap verin bakalım. Sadece Posof’ta kaç tane hayvan öldü
onu söyleyin?
GIDA,
TARIM VE HAYVANCILIK BAKANI MEHMET MEHDİ EKER (Devamla) – Oraya geleceğim.
ENSAR
ÖĞÜT (Ardahan) – Trakya’yı arındırdınız, öteki taraf Türkiye değil mi?
GIDA,
TARIM VE HAYVANCILIK BAKANI MEHMET MEHDİ EKER (Devamla) – Değerli arkadaşlar,
şap hastalığı sınır tanımayan bir hastalık. Şap hastalığıyla ilgili mücadele
sürüyor ve çok etkin bir şekilde, Türkiye'nin geçmişte hiçbir döneminde
yapılmadığı kadar etkili sürüyor.
ENSAR
ÖĞÜT (Ardahan) – Bozuk iğneler, bozuk iğneler geliyor. 
BAŞKAN
– Sayın Ensar…
GIDA,
TARIM VE HAYVANCILIK BAKANI MEHMET MEHDİ EKER (Devamla) – Bak öyle değil, öyle
değil, sen onu yanlış biliyorsun. 
ENSAR
ÖĞÜT (Ardahan) – Bozuk iğneler geliyor.
GIDA,
TARIM VE HAYVANCILIK BAKANI MEHMET MEHDİ EKER (Devamla) – Sen onu yanlış
biliyorsun Ensar Bey. 
BAŞKAN
– Sayın Bakan… Sayın Ensar lütfen müdahale etmeyin.
GIDA,
TARIM VE HAYVANCILIK BAKANI MEHMET MEHDİ EKER (Devamla) – Veya yanlış
bilmiyorsun da senin işine öyle geliyor, öyle konuşmak işine geliyor. (AK PARTİ
sıralarından alkışlar)
ENSAR
ÖĞÜT (Ardahan) - Öyledir, öyledir, doğrusu o. 
GIDA,
TARIM VE HAYVANCILIK BAKANI MEHMET MEHDİ EKER (Devamla) – Öyle değil. 
Bak,
bu Tarım Bakanlığında benim otuz üçüncü yılım, otuz üçüncü yılım.
ENSAR
ÖĞÜT (Ardahan) – Şimdi hayvan kalmadı! 
GIDA,
TARIM VE HAYVANCILIK BAKANI MEHMET MEHDİ EKER (Devamla) – Orada Veteriner
İşleri Genel Müdürlüğü de yaptım, genel müdür muavinliği de yaptım, bakanlık da
yaptım, uzmanlık da yaptım. 
ENSAR
ÖĞÜT (Ardahan) – Kurbanlık hayvanı dışarıdan getirmeye mecburlar. 
GIDA,
TARIM VE HAYVANCILIK BAKANI MEHMET MEHDİ EKER (Devamla) – Ben, on beş tane de
hükûmetin Tarım Bakanıyla benden önce çalıştım, teknik eleman olarak, uzman
olarak, genel müdür olarak. Ben, her birinin bu işlere ne kadar para
harcadığını, her birinin ne kadar proje uyguladığını çok iyi biliyorum. Bana
bunları siz anlatmayın. Kendimin ne yaptığını da biliyorum, onların da ne
yaptığını biliyorum. 
AYKUT
ERDOĞDU (İstanbul) – Sayın Bakan, Hijazi’den başka şirket yok mu? 
GIDA,
TARIM VE HAYVANCILIK BAKANI MEHMET MEHDİ EKER (Devamla) – Şu anda Türkiye çok
büyük bir alanda mesafe katetti, bundan sonra da mesafe katedecek. 

Siz
eleştirilerinizi yapıcı yaparsınız, ben, onlar başım üstüne, onları uygularım.
AYKUT
ERDOĞDU (İstanbul) – Yazık memleketin parasına! 
GIDA,
TARIM VE HAYVANCILIK BAKANI MEHMET MEHDİ EKER (Devamla) – Ama öyle ucuz
şeylerle, ucuz politikalarla yok. O popülizm devri kapandı.
AYKUT
ERDOĞDU (İstanbul) – Hiç popülizm değil!
GIDA,
TARIM VE HAYVANCILIK BAKANI MEHMET MEHDİ EKER (Devamla) – Ona millet artık
itibar etmiyor ki zaten seçimlerde de onun sonuçlarını görüyoruz.
AYKUT
ERDOĞDU (İstanbul) – İhaleye fesat karıştırmaktır. 
GIDA,
TARIM VE HAYVANCILIK BAKANI MEHMET MEHDİ EKER (Devamla) – Millet artık o işlere
prim vermiyor. (AK PARTİ sıralarından alkışlar) 
AYKUT
ERDOĞDU (İstanbul) – Bu, ihaleye fesat karıştırmaktır. 
GIDA,
TARIM VE HAYVANCILIK BAKANI MEHMET MEHDİ EKER (Devamla) – O popülizme artık
millet prim vermiyor, geçin. 
Sayın
Başkan, değerli milletvekilleri; Sayın Öğüt’ün yine hayvancılık yapmak isteyenlerin
azalmasına ilişkin sorusuyla ilgili olarak, Hükûmetimizce hayvancılığa verilen
önem çerçevesinde tarımsal destekler içerisinde hayvancılığa ayrılan pay önemli
seviyede artırılmıştır. 
Şimdi,
değerli arkadaşlar, 2002 yılında biz geldiğimizde, Türkiye Tarım Bakanlığı,
Türkiye Cumhuriyeti Hükûmeti, hayvancılığa 83 milyon lira destek veriyordu,
toplam, hepsi topu, hepsi buydu, 83 milyon lira ve o gün toplam tarım
destekleri içerisindeki payı yüzde 4,4 yani 100 lira devlet tarıma destek
veriyorsa sadece 4,4 lirasını hayvancılığa veriyordu. 
Şimdi,
ben, size 2011’i söylüyorum: Toplam tarım desteğim 6,5 milyar, 1,8’di, 6,5
milyar veriyoruz. Bunun, toplam tarım desteklerinin içerisinde hayvancılığın
payı yüzde 27, yüzde 4,4 değil yüzde 27 ve rakamı da 1 milyar 700 milyon lira.
Bugün itibarıyla da –bakın daha ekim ayının başındayız- 1 milyar 350 milyon
lira, benim Türkiye’de çiftçiye, hayvancılık yapan üreticiye verdiğim nakit
destek bu. Ödedim bu parayı, 1 milyar 350 milyon bugün itibarıyla ödedim. Yıl
sonuna kadar 1 milyar 700 milyon liraya ulaşacak. Şimdi eğer önem verilmeseydi…
Şimdi ben size bir rakam vereceğim bunu da dikkatinize sunuyorum. 
Bakın
bundan sekiz sene önce Türkiye’de içinde elli başın üzerinde büyükbaş hayvan
bulunan işletme sayısı yani çiftlik sayısı ne kadardı biliyor musunuz? 4.300. 
MAHMUT
TANAL (İstanbul) - O zaman etin kilosu ne kadardı, bugün ne kadar?
GIDA,
TARIM VE HAYVANCILIK BAKANI MEHMET MEHDİ EKER (Devamla) - Arkadaşlar 4.300
rakamı bugün 24 bin, üzerine yeni 20 bin tane biz elli başın üzerinde daha
fazla hayvan bulunan çiftlik kurdurduk. 
SADİR
DURMAZ (Yozgat) – Toplam sayıyı söyler misiniz?
GIDA,
TARIM VE HAYVANCILIK BAKANI MEHMET MEHDİ EKER (Devamla) - Bu, bu dönemde
yapıldı, bu dönemde. Yani 4.300’ü siz 24 bin yapmışsanız Türkiye’de
hayvancılığa daha çok yatırım yapılıyor demektir, Türkiye’de çiftlik nitelik
olarak sayıca yükseliyor, artıyor demektir, bunu da hiçbir şekilde dikkatten
kaçırmamamız lazım. Bununla ilgili gerek Doğu Anadolu Bölgesi’nde gerek
Güneydoğu Anadolu Bölgesi’nde gerek GAP illerinde gerek DAP illerinde özel
projeler hayata geçirdik. Sıfır faizli uygulama getirdik. Bakın bugün
itibarıyla sadece bir yıl içerisinde hayvancılık yapmak üzere kullanılan
faizsiz kredi miktarı 5 milyar 300 milyon lira. 5 milyar 300 milyon lira
Türkiye’de çiftçi, bir parayla, sizin bildiğiniz parayla 5 katrilyon
arkadaşlar yani bu az buz bir para değil. Biz milyar diyorsak paranın niteliği,
değeri farklılaştığı için biz ona milyar diyoruz. Onun için burada değerli
arkadaşlar, biz Ulusal Et Konseyini kurduk, Ulusal Süt Konseyini kurduk.
Hayvancılığın gerçekte daha yüksek üretim standardıyla yapılması yönünde çok
ciddi tedbirler alındı. Bu, 2012 yılında da devam edecek.
Yine
şu projeler hâlen devam ediyor hayvancılıkla ilgili: Sığırlarda suni tohumlama,
ön soy kütüğü ve soy kütüğü çalışması projesi, döl kontrol faaliyetleri,
küçükbaş hayvancılığın ıslahı, mera ve yem bitkileri üretimini geliştirme,
yetiştirici, üretici örgütlerinin kurulması, hayvan hastalıklarıyla mücadele,
süt sığırcılığı kooperatif yatırımları, hayvan gen kaynakları ve
sürdürülebilirliğin sağlanması, bir de koyun ve keçi yetiştiriciliğini
geliştirme projesi. Bunlar, şu anda aktif olarak bu projeler, Bakanlığımızın
çalışmaları içerisinde bu başlıklar altında bu projeler sürdürülüyor.
Şimdi,
son sekiz yılda hayvancılıkla ilgili değerli milletvekillerimin özellikle bunu
da hatırda tutmasını istirham ederim: Büyükbaş hayvan sayısında yüzde 16’lık
bir artış var ama kültür ırkı oranında çok daha ciddi bir yükseliş var. Yani
verimi düşük ırklar yüksek verimli ırklara dönüştürülüyor. Bu yüzde 19’du
-toplam hayvanların- şu anda yüzde 38-39’a çıktı ve toplam varlıkta da yüzde
16’lık bir artış var. Kültür ırkı hayvan sayısındaki artış oranı yüzde 127’dir
arkadaşlar, yüzde 127. Onun için, hayvan başına hem süt verimi hem et veriminde
önemli artış var. Ortalama süt verimi yüzde 67 arttı ve karkasta da yani
hayvanın verdiği ette de yüzde 40 oranında -et veriminde- artış var. 
Sayın
Öğüt’ün yine veteriner hekimlik mesleğinin önemine ilişkin sorusuyla ilgili
olarak da değerli arkadaşlar, elbette ki veteriner hekimlik önemli bir
meslektir, bütün diğer meslekler gibi insanlığa ciddi katkıları ve hizmetleri
olan bir meslektir. 
Son
dokuz yıl içerisinde benim Hükûmetim 5 bin veteriner hekim aldı göreve. Tarım
Bakanlığına en son 1989 yılında 250 tane toplam personel alınmıştı, 89 yılında;
ondan bu yana alınmamıştı bizim Hükûmetimiz gelinceye kadar ve biz 5 binin
üzerinde veteriner hekim aldık, bunları çalıştırdık. 
RAMAZAN
KERİM ÖZKAN (Burdur) – Maaşları ne kadar?
GIDA,
TARIM VE HAYVANCILIK BAKANI MEHMET MEHDİ EKER (Devamla) – Sayın Özkan, onu en
iyi sen bilirsin, sen veteriner hekimsin.
RAMAZAN
KERİM ÖZKAN (Burdur) – 1.000 lira… 1.000 lira… 
GIDA,
TARIM VE HAYVANCILIK BAKANI MEHMET MEHDİ EKER (Devamla) - Şimdi politika
yapacağım diye rakamları çarpıtma.
RAMAZAN
KERİM ÖZKAN (Burdur) – 1.000 liraya çalıştırıyorsunuz.
GIDA,
TARIM VE HAYVANCILIK BAKANI MEHMET MEHDİ EKER (Devamla) - AB mevzuatlarının
uyumlaştırılmasıyla ilgili olarak 12’nci fasıl çalışmalarında ağırlıklı olarak
veteriner hekimlik ve hayvan sağlığı konularında çalışmalar yapılıyor.
Özellikle veteriner hekimler ve veteriner hekimlik uygulamalarıyla ilgili
olarak gerek mevzuat çalışmaları gerekse personel istihdamı konularında önemli
ilerlemeler kaydedilmiştir. 
Sayın
Öğüt’ün, Ardahan’daki şap hastalığıyla, alınacak önlemlere ilişkin sorusuyla
ilgili olarak da… Veteriner Hizmetleri, Bitki Sağlığı, Gıda ve Yem Kanunu’yla
Şap Hastalığının Kontrolüne İlişkin Yönetmelik hükümleri çerçevesinde
Ardahan’da da Türkiye'nin diğer bölgelerinde olduğu gibi önemli çalışmalar
yapılıyor. Özellikle sınır ili olması hasebiyle ve şap virüsünün de sınır
tanımayan bir hastalık olması sebebiyle, özellikle sınır geçişlerindeki -biraz
önce de söylediğim gibi- araçların tekerleği üzerindeki çamurun içerisinde bile
nakledilebilen bir virüstür. Onun için, orada gerek aşılama gerek hayvan
sevklerinde düzenli muayene ve raporlamanın yapılması son derece de önemlidir.
Yılda 2 defa büyükbaş hayvanlar aşılanmakta, küçükbaş hayvanlar da şimdi yılda
1 defa aşı programına alındı. Ücretsiz olarak temin edilen aşılarla
hayvanlarımız aşılanıyor, şap hastalıklarına karşı bağışıklıkları
güçlendiriliyor.
Şimdi,
arkadaşlar, bazen şöyle bir şey olabiliyor: Siz ülkenizde bir aşı üretiyorsunuz
fakat dünyanın başka bölgesindeki bir yeni virüs ulaşabiliyor size ve bu zarar
verebiliyor. Bunu da dikkate almamız lazım.
Sayın
Başkan, değerli milletvekilleri; Sayın Öğüt’ün AOÇ’nin kiraladığı taşınmazlara
ilişkin sorusuyla ilgili olarak da… AOÇ’nin 84 adedi resmî kurum ve kuruluşlar,
53 adedi özel şahıs ve şirket kiracıları olmak üzere toplamda 137 adet kiracısı
bulunmaktadır. Kiralık alanların kira bedelleri rayice uygun olup düşük kaldığı
durumlarda kira tespit davaları açılabilmektedir. AOÇ tarafından yapılan
kiralamalarda kiralık alanlar boşaldığında yeni kiralama için ilgili
yönetmeliğin 100 ve 101’inci maddesi uyarınca kiralama işlemleri ihaleye
çıkabiliyor. Atatürk Orman Çiftliği hem Yüksek Denetleme Kurulunun hem Meclis
KİT Komisyonunun hem herkesin bütün denetimine açıktır, hesabı kitabı, her şeyi
ortadadır. 
Yine
Sayın Öğüt’ün Van Gürpınar’da görülen şarbon hastalığı nedeniyle hayvanların
telef olmasına ilişkin sorusuyla ilgili olarak da… İhbarı zorunlu hastalıklar
arasında yer alan şarbon hastalığı ile mücadeleye etkili bir şekilde devam
ediliyor. Hastalık tespit edilen yerlerde gerek kordon gerek karantina,
temizlik ve dezenfeksiyon uygulamaları yapılarak, hastalığın yayılmasının
önlenmesi için tedbirler alınıyor. Hastalık çıkan yerlerde bulunan hayvanlarda
ve son beş yıl içerisinde hastalık görülen yerlerde bulunan hayvanlarda aşılama
yapılmaktadır. Hastalık çıkan yerlerde bulunan yetiştiricilere, yine il sağlık
müdürlükleri, ilçe sağlık grup başkanlıklarıyla iş birliği ve koordinasyon
içerisinde hastalık hakkında bilgilendirme de yapılmaktadır. 
Sayın
Başkan, değerli milletvekilleri; Sayın Öğüt’ün Ardahan’daki büyükbaş hayvan et
kesiminin denetimine ilişkin sorusuyla ilgili olarak da... Bakanlığımızca
mezbahalarda kesilecek hayvanların kesim öncesi ve kesim sonrası muayeneleri
resmî veteriner hekimler tarafından yapılmakta, kesim öncesi ve sonrası yapılan
muayeneler sonucunda tüketime uygun olan etler piyasaya arz edilmekte, denetim
sonucu uygun olmayan etler imha edilmektedir.
Ardahan’da
arıcılıkla uğraşan üreticilerin yaşadıkları mağduriyetle ilişkin soruyla ilgili
olarak da... İlk defa arıcılığı biz destekleme kapsamına aldık, 2003 yılında
başlattı Hükûmetimiz ve bugüne kadar devam ediyor. Şimdiye kadar da arıcılığa
130 milyon lira, yani 130 trilyon lira, biz destek ödemesi yaptık. Ardahan
ilinde 2010 yılında Arı Yetiştiricileri Birliği üyesi olan 312 üreticiye,
25.369 aktif koloni sahibi olana toplam 152 bin lira destekleme ödemesi
yapılmış. 2011 yılında da birlik üyesi arıcılara yapılacak olan destekleme
ödemeleri için kovan tespitlerine göre hak edişlerinin hazırlanması çalışmaları
şu anda Bakanlığımız il, ilçe müdürlüklerinde devam ediyor, kasım ayı sonunda
bitecektir.
Desteklerle
Ardahan’da 2002 yılında 18.777 adet yeni kovan var iken, 2010 yılında yeni
kovan sayısı Ardahan’da 67.909’a ulaşmıştır. Şimdi, Ardahan’da eğer kovan
sayısı 18 binden 67.900’e çıktıysa bu, aslında bir destek yapıldığını
gösteriyor.
BAŞKAN
– Sayın Bakanım, bir dakikanızı alabilir miyim?
V.-
BAŞKANLIĞIN GENEL KURULA SUNUŞLARI (Devam)
B) Çeşitli İşler
1.-
Görüşmeleri izlemek üzere Genel Kurulu teşrif eden, Hindistan Cumhurbaşkanı
Yardımcısı ve Eyaletler Konseyi Başkanı Sayın Hamid Ansari ve beraberindeki
heyete Başkanlıkça “Hoş geldiniz” denilmesi
BAŞKAN
– Sayın milletvekilleri, Türkiye Büyük Millet Meclisi Başkanı Sayın Cemil
Çiçek’in resmî konuğu olarak ülkemizi ziyaret etmekte olan Hindistan
Cumhurbaşkanı Yardımcısı ve Eyaletler Konseyi Başkanı Sayın Hamid Ansari ve
beraberindeki heyet şu anda Meclisimizi teşrif etmiş bulunuyorlar, kendilerine
Meclisimiz adına “Hoş geldiniz” diyorum. (Alkışlar)

VII.-
SÖZLÜ SORULAR VE CEVAPLARI (Devam)
1.-
Ardahan Milletvekili Ensar Öğüt’ün, Göle-Balçeşme köyünün su deposunun
yenilenmesine ilişkin İçişleri Bakanından sözlü soru önergesi (6/2) ve Gıda,
Tarım ve Hayvancılık Bakanı Mehmet Mehdi Eker’in cevabı (Devam)
2.-
Ardahan Milletvekili Ensar Öğüt’ün, Kars’a et kombinası açılıp açılmayacağına
ilişkin sözlü soru önergesi (6/41) ve Gıda, Tarım ve Hayvancılık Bakanı Mehmet
Mehdi Eker’in cevabı (Devam)
3.-
Ardahan Milletvekili Ensar Öğüt’ün, hayvancılık sektörüne ve veteriner
hekimliğe ilişkin sözlü soru önergesi (6/42) ve Gıda, Tarım ve Hayvancılık
Bakanı Mehmet Mehdi Eker’in cevabı (Devam)
4.-
Tokat Milletvekili Reşat Doğru’nun, haşhaş ekim ve üretimine ilişkin sözlü soru
önergesi (6/54) ve Gıda, Tarım ve Hayvancılık Bakanı Mehmet Mehdi Eker’in
cevabı (Devam)
5.-
Tokat Milletvekili Reşat Doğru’nun, su ürünleri yetiştiriciliğinde üretim
sistemleri ve üretim tesis kontrollerine ilişkin sözlü soru önergesi (6/55) ve
Gıda, Tarım ve Hayvancılık Bakanı Mehmet Mehdi Eker’in cevabı (Devam)
6.-
Tokat Milletvekili Reşat Doğru’nun, deniz yüzeyi kira bedellerine ilişkin sözlü
soru önergesi (6/57) ve Gıda, Tarım ve Hayvancılık Bakanı Mehmet Mehdi Eker’in
cevabı (Devam)
7.-
Tokat Milletvekili Reşat Doğru’nun, su ürünleri yetiştiriciliği ve teşviklerine
ilişkin sözlü soru önergesi (6/58) ve Gıda, Tarım ve Hayvancılık Bakanı Mehmet
Mehdi Eker’in cevabı (Devam)
8.-
Ardahan Milletvekili Ensar Öğüt’ün, Ardahan’da şap hastalığı için alınacak
önlemlere ilişkin sözlü soru önergesi (6/60) ve Gıda, Tarım ve Hayvancılık
Bakanı Mehmet Mehdi Eker’in cevabı (Devam)
9.-
Ardahan Milletvekili Ensar Öğüt’ün, Ardahan’daki çiftçilerin mera sorununa
ilişkin sözlü soru önergesi (6/67) ve Gıda, Tarım ve Hayvancılık Bakanı Mehmet
Mehdi Eker’in cevabı (Devam)
10.-
Ardahan Milletvekili Ensar Öğüt’ün, AOÇ’nin kiraladığı taşınmazlara ilişkin
sözlü soru önergesi (6/86) ve Gıda, Tarım ve Hayvancılık Bakanı Mehmet Mehdi Eker’in
cevabı (Devam)
11.-
Ardahan Milletvekili Ensar Öğüt’ün, Van-Gürpınar’da görülen şarbon hastalığı
nedeniyle hayvanların telef olmasına ilişkin sözlü soru önergesi (6/95) ve
Gıda, Tarım ve Hayvancılık Bakanı Mehmet Mehdi Eker’in cevabı (Devam)
12.-
Ardahan Milletvekili Ensar Öğüt’ün, kamu kuruluşlarınca ödenen kira bedellerine
ilişkin Başbakandan sözlü soru önergesi (6/97) (Cevaplanmadı) (Devam)
13.-
Tokat Milletvekili Reşat Doğru’nun, emeklilerin banka promosyonu alıp
almayacaklarına ilişkin Başbakandan sözlü soru önergesi (6/114) (Cevaplanmadı)
(Devam)
14.-
Ardahan Milletvekili Ensar Öğüt’ün, Ardahan’da büyükbaş hayvan et kesiminin
denetimine ilişkin sözlü soru önergesi (6/117) ve Gıda, Tarım ve Hayvancılık
Bakanı Mehmet Mehdi Eker’in cevabı (Devam)
15.-
Ardahan Milletvekili Ensar Öğüt’ün, Ardahan’da arıcılıkla uğraşan üreticilerin
yaşadığı mağduriyete ilişkin sözlü soru önergesi (6/118) ve Gıda, Tarım ve
Hayvancılık Bakanı Mehmet Mehdi Eker’in cevabı (Devam)
BAŞKAN
– Buyurun Sayın Bakanım. 
GIDA,
TARIM VE HAYVANCILIK BAKANI MEHMET MEHDİ EKER (Devamla) – Teşekkür ediyorum
Sayın Başkan. Umarım bu süreme eklenecektir. 
Sayın
Başkan, değerli milletvekilleri; Sayın Reşat Doğru’nun 6/54, 6/55, 6/57 ve 6/58
no’lu soru önergeleriyle ilgili. Tokat ilinde haşhaş ekim alanının artırılması
ve Türkiye ve Tokat’taki üretim miktarlarına ilişkin olarak ülkemizde haşhaş
ekimi yapılacak il ve ilçeler, Afyon Alkaloidleri Fabrikasının kapsül ihtiyacı,
mevcut stok durumu ve ihraç imkânları dikkate alınarak her yıl Bakanlar Kurulu
kararıyla belirleniyor. Bakanlar Kurulunca haşhaş ekimine müsaade edilen
yerlerde TMO tarafından yapılan planlama çerçevesinde yıllık 20 bin ton haşhaş
kapsülü işleme kapasitesine sahip Afyon Alkaloidleri Fabrikasının ham madde
ihtiyacının karşılanmasını teminen Birleşmiş Milletler teşkilatınca ülkemize
verilen 700 bin dekar limit dâhilinde çizilmemiş haşhaş kapsülü üretimi
yaptırılmaktadır. Tokat ilinin haşhaş ekim limiti 3 bin dekar olmasına rağmen,
üreticilerin talepleri dikkate alınarak 2010-2011 tarım döneminde, 30 yerleşim
merkezinde, 994 üreticiye 3.226 dekar alanda haşhaş ekim izni verilmiştir. Ekim
izni verilen alanların ölçümü neticesinde tespit edilen 2.655 dekar fiilî hasat
alanından 169 ton haşhaş kapsülü üretimi gerçekleştirilmiş olup kapsül bedeli
olarak üreticilere 456.864 TL ödeme yapılmıştır. 
Sayın
Doğru’nun su ürünleri yetiştiriciliğinde üretim sistemleri ve üretim tesis
kontrollerine ilişkin sorusuyla ilgili olarak, su kaynaklarımızın verimli
olarak kullanılmasını sağlamak, su ürünleri yetiştiriciliğini geliştirmek ve
ekonomiye katkısını artırmak amacıyla Bakanlığımız tarafından önemli projeler
hayata geçirilmiştir. Deniz balıkları yetiştiriciliğini geliştirme programı
uygulamaya konularak balık çiftliklerinin çevreye zarar vermeden üretim
yapmaları için denizlerdeki ağ-kafes işletmeleri kıyıdan en az 0,6 deniz mili
uzaklığa, en az 30 metre derinliğe ve akıntı hızının en az 0,1 metre/saniye
olduğu alanlara taşınmaları sağlanmış, hassas alanlar ve SİT alanlarında üretim
yapmaları yasaklanmıştır. Bu düzenlemeyle ülkemizde su ürünleri yetiştiriciliği
yapan işletmeler kıyı ötesi üretim yapan modern işletmelere dönüştürülmüştür. 
Şunu
özellikle sizlerle paylaşmak istiyorum: Türkiye’de kültür balıkçılığı çok
önemli bir gelişme sağladı. Bundan sekiz sene önce Türkiye yılda 60 bin ton
kültür balıkçılığından balık elde ediyordu. Bugün 167 bin tona çıktı.
Avrupa’daki şehirlerde bugün satılan her 4 çupra ve levrekten 1 tanesi
Türkiye’den gidiyor yani Brüksel’de, Berlin’de, Londra’da, Paris’te, Avrupa
ülkelerinde de biz bunu ihraç ediyoruz. (AK PARTİ sıralarından alkışlar) 
Sadece
Keban Baraj Gölü’nde, sadece Elâzığ ilinin bir yıldaki kültür balıkçılığı
olarak ürettiği alabalık miktarı 23 bin ton, sadece Elâzığ’ın Keban ilçesinde,
Keban Baraj Gölü’nde. Biz bunu destekleme kapsamına almak suretiyle yaptık yani
bu durduk yerde olmadı. Yoksa 60 bin ton 167 bin tona çıkmazdı. Bunu
gerçekleştirdik. 
Şimdi,
burada, tabii, özellikle 2011 yılı başında da biz bazı düzenlemeler yaptık.
Deniz yüzeyi kiralama alanları bazı illerimizde çok yüksekti. 1.500 liraya
kadar bir dekar deniz yüzeyi alanı kirası alınabiliyordu bazı illerimizde. Biz
bunların limitlerini aşağı çektik ve Türkiye de artık Avrupa Birliğiyle bu
alanda rekabet edebilecek duruma geldi. Bunun için Sayın Doğru’nun deniz yüzeyi
kira bedellerine ilişkin sorusundaki cevap da bu şekilde tarafımdan arz edildi.
Kira bedelleri 10 kat azaltıldı ve Avrupa Birliği üyesi ülkeleri seviyesine
çekildi. 
Yine
Sayın Doğru’nun su ürünleri yetiştiriciliği ve teşviklerine ilişkin sorusuyla
ilgili olarak… Bakanlığımızca su ürünleri avcılığıyla ilgili olarak sadece
üretimin arttırılmasına değil aynı zamanda sürdürülebilirliğine yönelik bir
politika izlenmektedir. Yani sadece biz değil, bizim torunlarımız da balık avlayabilsin
bu ülkede. Bunu mutlaka hayata geçirmemiz lazım, bunun üzerinde kararlı bir
şekilde durmamız lazım, politikalarımızı buna göre uygulamamız lazım.
2010
yılında ülkemiz toplam su ürünleri üretimi 653 bin ton gerçekleşti.
Yetiştiricilik üretimi, uygulanan politikalarla ilk defa 2003 yılında…
(Mikrofon
otomatik cihaz tarafından kapatıldı) 
BAŞKAN
– Evet, Sayın Bakan teşekkür ediyoruz.
GIDA,
TARIM VE HAYVANCILIK BAKANI MEHMET MEHDİ EKER (Devamla) – Bitireceğim.

BAŞKAN
– Süre vermiyoruz, çok özür dilerim. 
OKTAY
VURAL (İzmir) – Diğer Bakanın süresinden kullansın, yarım kaldı. 
BAŞKAN
– Değerli arkadaşlar, şimdi soru-cevap kısmı var… 
GIDA,
TARIM VE HAYVANCILIK BAKANI MEHMET MEHDİ EKER (Devamla) – Sözümü kestiniz Sayın
Başkan…
BAŞKAN
– Sayın Bakanım, özür dilerim, süre vermiyoruz efendim, süreniz bitti. 
Şimdi
soru-cevap kısmına geçiyorum. 
Soru
sahipleri isterlerse yerlerinden kısa bir soru sorabilirler. 
Buyurun
Sayın Doğru. 
GIDA,
TARIM VE HAYVANCILIK BAKANI MEHMET MEHDİ EKER (Devamla) – Teşekkür ederim Sayın
Başkan. (AK PARTİ sıralarından alkışlar)
MAHMUT
TANAL (İstanbul) – Bence adaletsiz bir şey oldu!
BAŞKAN
– Sayın Bakan, biraz sonra cevap hakkınız var, o sırada veririz. 
Buyurun.

REŞAT
DOĞRU (Tokat) – Teşekkür ederim Sayın Başkanım. 
Sayın
Bakanı dinleyince, tarımda ve hayvancılıkta hiçbir sorunun kalmadığını öğrenmiş
bulunuyoruz. 
GIDA,
TARIM VE HAYVANCILIK BAKANI MEHMET MEHDİ EKER (Diyarbakır) – Çözüyoruz,
çözüyoruz! 
REŞAT
DOĞRU (Tokat) – Hâlbuki, şöyle bir Anadolu’ya çıkınız, Anadolu’nun her tarafında
o kadar çok sorun var ki. Tarımla ilgili, insanlar tarıma artık küser pozisyona
gelmişler. Ben ne ekeyim de zarar etmeyeyim diye düşünürken, Sayın Bakan “Her
şey mükemmel, tarımdaki insanlar geçimlerini en iyi şekilde temin ediyor.”
diyorlar. 
Ayrıca,
hayvancılıkla ilgili olarak da Sayın Bakanım, madem hayvancılıkta bu kadar
iyiyiz, etin kilosu kaç para? Şu anda kesecek et bulamıyor kasaplar biliyor
musunuz? 57 lira, 60 lira. 
GIDA,
TARIM VE HAYVANCILIK BAKANI MEHMET MEHDİ EKER (Devamla) – 20 lira! 20 lira!
REŞAT
DOĞRU (Tokat) – Önümüzdeki zaman içerisinde, şimdi kurban mevsimi geliyor…
OKTAY
VURAL (İzmir) – Efendim, Sayın Bakan yerinden laf atacağına…
REŞAT
DOĞRU (Tokat) – Sayın Bakanım, biz size cevap vermedik, burada cevap
vereceksiniz. 
OKTAY
VURAL (İzmir) – Sayın Bakan sataşma bakanı gibi oldu! 
REŞAT
DOĞRU (Tokat) – Sayın Bakan bana sataşıyor! 
OKTAY
VURAL (İzmir) – Evet, sataşma var, süreyi yeniden başlatın.
BAŞKAN
– Buyurun Sayın Doğru. 
REŞAT
DOĞRU (Tokat) – Efendim, süremi Sayın Bakan kullanıyor. 
Efendim,
şu anda kurban mevsimi geliyor, acaba kurbanlıkların fiyatı ne olacak? Sizin
söylemiş olduğunuz sayılara baktığımız zaman 200 bin civarında…
(Mikrofon
otomatik cihaz tarafından kapatıldı) 
BAŞKAN
– Teşekkürler Sayın Doğru. 
REŞAT
DOĞRU (Tokat) – Cevap veremedim ki! Sayın Bakan konuştu benim yerime! 
BAŞKAN
– Sayın Doğru, burada “Çok kısa bir açıklama isteyebilir.” diyor. Lütfen, rica
edeyim…
FERİT
MEVLÜT ASLANOĞLU (İstanbul) – Sayın Başkan, 10 tane sorusu var, 10 dakika süre
vermediniz. 

BAŞKAN
– “Çok kısa tekrar açıklama isteyebilir.” diyor.
Şimdi
sıra Sayın Öğüt’te.
FERİT
MEVLÜT ASLANOĞLU (İstanbul) – Sayın Başkan, on tane sormuş. Benim bir sorum
olsa bana hak veriyorsun, on tane soru sormuş. 
BAŞKAN
- Sayın Ensar Öğüt…
ENSAR
ÖĞÜT (Ardahan) – Sayın Başkanım, teşekkür ederim. 
Zamanımız
yok. 
Büyük
Millet Meclisi çatısı altında Sayın Bakanı yanıltan bir yalan söylettiler:
“Göle’nin Balçeşme köyünde her şey tamam, sular akıyor, dört dörtlük.” Ya o
valiyi, kaymakamı, muhtarı oradan, görevden alacaksınız ya da oraya derhâl bir
ekip gönderip orayı araştıracaksınız Sayın Bakanım. 
Şimdi
ben köyden eski muhtar Resul Çelik, İlhan Zincirci, Yücel Kotan, Mevlüt Kolik,
Esmani Kolik, Ömer Çelenk, bunların bir kısmıyla görüştüm ve bunlar “Bizim
evimize su gelmiyor, biz yayladan suyu eşek sırtında getiriyoruz. Sayın Bakan
ne söylüyor orada?” diyorlar, şimdi telefon açtılar. Böyle bir yanıltma
olabilir mi?
Ben
buradan savcılara suç duyurusunda bulunuyorum, Ardahan savcılarına: Lütfen,
Göle’nin Balçeşme köyünde Bakana bu yalanı söyletenleri, Türkiye Cumhuriyeti
devletinin Bakanına yalan söyletenleri bulsunlar ve soruşturma açsınlar,
cezalandırsınlar. 
Sayın
Bakan, Kars, Ardahan, o bölge, siz de biliyorsunuz ki, bir zamanlar Türkiye’yi
besleyen…
(Mikrofon
otomatik cihaz tarafından kapatıldı) 
ENSAR
ÖĞÜT (Ardahan) – Bitti mi? 
BAŞKAN
– Özür dilerim Sayın Öğüt. 
FERİT
MEVLÜT ASLANOĞLU (İstanbul) – Sayın Başkan, on sorusu var, on. 
BAŞKAN
– Değerli arkadaşlarım, buradaki soru açık, sadece soru sahipleri açıklama isteyebilir
ve çok kısa diyor. 
FERİT
MEVLÜT ASLANOĞLU (İstanbul) – İstedi. 
BAŞKAN
- Rica edeyim… 
Şimdi,
Sayın Bakan, bu açıklama üzerine açıklama yapacak. 
AHMET
TOPTAŞ (Afyonkarahisar) - Bir dakika çok kısa bir süre.
BAŞKAN
– Böyle efendim, kusura bakmayın. 
Sayın
Bakan, beş dakika süreniz var. 
Buyurun
efendim. 
FERİT
MEVLÜT ASLANOĞLU (İstanbul) – Hayır, efendim. Olmaz Başkanım. Öyle bir usul
yok.
BAŞKAN
– Öyle söylüyor, İç Tüzük’te öyle söylüyor. 
FERİT
MEVLÜT ASLANOĞLU (İstanbul) – Hayır Sayın Başkan, beş dakika süre diye bir şey
yok. 
BAŞKAN
– Efendim, rica edeyim, bunun şeyi yok. 
FERİT
MEVLÜT ASLANOĞLU (İstanbul) – Sayın Başkan, böyle bir uygulama yok. Beş dakika
süre yok. Beş dakika diye bir usul yok. 
BAŞKAN
– Sonra izah edeyim, gelin. Var, var. 
FERİT
MEVLÜT ASLANOĞLU (İstanbul) - Hayır efendim, olmaz.
BAŞKAN
– Efendim, 98’inci madde açık, beş dakika diyor. 
Buyurun
Sayın Bakan. (AK PARTİ sıralarından alkışlar) 
GIDA,
TARIM VE HAYVANCILIK BAKANI MEHMET MEHDİ EKER (Diyarbakır) – Teşekkür ediyorum
Sayın Başkan. 

Sayın
Başkan, değerli milletvekilleri; hepinizi saygıyla selamlıyorum. 
Sayın
Reşat Doğru’nun söylediği hususlar yani “Biz bakanı dinlerken Türkiye’de hiç
sorun yokmuş, bütün sorunlar bitmiş.” böyle söylüyor. 
Değerli
arkadaşlar, hayat devam ettikçe sorunlar devam eder. Sorun da yaşayan bir
şeydir. Sorun, elbette ki bitmez. Aslolan, sorunsuzluk özlemi içerisinde olmak
değildir. O muhaldir, öyle bir şey olmaz. Biz, sorunla karşı karşıya
kaldığımızda o sorunu nasıl çözeceğimizi biliyoruz, o soruna çözüm
geliştiriyoruz ve o sorunun çözümünü yönetiyoruz. Bugüne kadar böyle geldik,
bundan sonra da böyle geleceğiz. Ha bunun ispatı ne? Sağlaması ne? Sağlaması,
geçirdiğimiz seçimler. Her seferinde siz burada bunu söylüyorsunuz, biz de
diyoruz ki: “Hayır, bu iş böyledir.” Milletimize gidiyoruz hakem olarak ve
milletimiz diyor ki: “Evet, bu sorun çözülüyor.” 
Bütün
sorunlar çözüldü değil, yeni sorunlar çıkıyor, yeni sorunlar çıkacak. Dünyada
2005 yılından önce kuş gribi diye bir hastalık bilinmiyordu, yoktu. 2005 yılı
sonbaharında kuş gribi hastalığı çıktı. Ama biz bu sorunu çözdük. Bu sorunla
mücadele ettik. Doğru bir şekilde mücadele ettik.
Şimdi,
diğer sorunlarla ilgili olarak da böyledir. Elbette ki, tarımın, hayvancılığın
zaman içerisinde yeni sorunları da olacak. 
Şimdi,
et fiyatlarını sordu… Değerli arkadaşlar, 50-60 lira değil et fiyatları.
REŞAT
DOĞRU (Tokat) – Şu anda kuzu etinin fiyatı kaç lira Sayın Bakanım?
GIDA,
TARIM VE HAYVANCILIK BAKANI MEHMET MEHDİ EKER (Devamla) – Hayır, kıyma 20
liradır. 
Bakın,
ben size…
REŞAT
DOĞRU (Tokat) – Et fiyatı kaç lira Sayın Bakanım?
GIDA,
TARIM VE HAYVANCILIK BAKANI MEHMET MEHDİ EKER (Devamla) – Hayır, biz, bak…
Bütün Türkiye’de değerli arkadaşlar, şimdi, bir tane çok uç bir örneği alıp
Türkiye’ye genellemeyin. Türkiye’de tüketilen etin yüzde 60’ı kuşbaşı ve
kıymadır, hatta 60’dan fazlas,ı 65’i. Bunun şu anda, kıymanın ortalama
Türkiye’deki fiyatı, ortalama fiyatı 20 lira, kuşbaşının ortalama fiyatı 22
lira. 
Şimdi,
eğri oturalım doğru konuşalım yani ve bu, 2010 yılı 26 Nisanından bugüne bu
fiyat yüzde 16 oranında da düştü. Yüzde 16… Hâlâ bundan 2010 yılı 26 Nisan
fiyatına göre bu fiyat, bugünkü fiyat o güne göre yüzde 16 düşüş gösteriyor. 
Bunu
bu şekilde bilginize ben arz etmek istiyorum. 
AHMET
TOPTAŞ (Afyonkarahisar) – Asgari ücretlinin bir buçuk günlük yevmiyesi. 
GIDA,
TARIM VE HAYVANCILIK BAKANI MEHMET MEHDİ EKER (Devamla) – Şimdi, değerli
arkadaşlar, asgari ücretle eskiden daha çok almıyordu. 
AHMET
TOPTAŞ (Afyonkarahisar) – Daha çok alıyordu.
GIDA,
TARIM VE HAYVANCILIK BAKANI MEHMET MEHDİ EKER (Devamla) – Eskiden daha çok
almıyordu asgari ücretle. Onu Maliye Bakanımız bütçe sunuşta size uzun
listesini verir, onu dinlersiniz. Sadece etle ilgili değil, bugünkü asgari
ücretle hangi kalemlerden ne kadar daha fazla ürün alınabildiğini Sayın Maliye
Bakanımız, bunu, burada, bu kürsüde uzun uzun anlattı. O listeden ben bir tane
size, arzu ederseniz göndereyim. Yani, bugünkü asgari ücretle de daha fazla,
öncekine göre daha fazla alınıyor. Tabii ki gönlümüz Türkiye’deki bütün
vatandaşlarımızın refah düzeyinin çok daha iyi yükselmesinden yanadır ve biz
zaten bunun için çalışıyoruz. Bütün yeni projeler, bütün gelir artışları, her
şeyin amacı budur, insana daha çok hizmet etmektir ama bu, söylendiği şekilde
de değildir. Meselenin sadece bir tarafını değil, bütün taraflarını birden
görmek gerekiyor.

Şimdi,
Sayın Öğüt’ün Balçeşme köyüyle ilgili söylediği hususlar... Sayın Öğüt burada
mı? Şimdi, değerli milletvekilleri, bize Ardahan Valiliğinden gelen, İçişleri
Bakanlığına ve İçişleri Bakanlığından da bana verilen bilgi, orada su deposuyla
ilgili bir sorun bulunmadığı yönünde. Ben bunu burada ifade ettim, söyledim.
Eğer sizin iddianız tersi bir yöndense, onu biraz sonra çek ederiz Valilikten,
gerekirse denetim yaptırırız, akla kara ortaya çıkar. Ondan hiç endişeniz
olmasın.
ENSAR
ÖĞÜT (Ardahan) – Rica ederim, bir heyet gönderin, bunu araştırın. Sayın
Bakanım, söylediğim isimler tutanaklara geçti. 
GIDA,
TARIM VE HAYVANCILIK BAKANI MEHMET MEHDİ EKER (Devamla) – Biz, yanlışın yanında
hiç olmadık, bundan sonra da yanlışın yanında olmayız. Kaldı ki, size verilen
bilginin yanlış olmadığı ne malum? Yani, onu da dikkate almamız lazım.
Dolayısıyla onu da bu şekilde bileceğiz.
Sayın
Başkan, değerli milletvekilleri; demin, su ürünleriyle ilgili olarak da Sayın
Reşat Doğru’nun hususu vardı. Değerli arkadaşlar, FAO tarafından yapılan
çalışmalarda da Türkiye, dünyanın, tarım hasılası yönünden dünyanın en büyük
7’nci ülkesi hâline geldi.
(Mikrofon
otomatik cihaz tarafından kapatıldı) 
GIDA,
TARIM VE HAYVANCILIK BAKANI MEHMET MEHDİ EKER (Devamla) – Biz Türkiye’yi
11’inci sıradan aldık, 7’nci sıraya yükselttik tarım hasılası açısından. 23
milyar dolarlık tarım hasılası 62 milyar dolarlık hasılaya çıktı. Türkiye,
dünyada dört tane ülkeyi geçti ve şu anda dünyanın 7’nci büyük tarım hasılasına
sahip olmuştur. (AK PARTİ sıralarından alkışlar)
BAŞKAN
– Teşekkür ederim Sayın Bakan.
Değerli
arkadaşlarım…
ENSAR
ÖĞÜT (Ardahan) - Sayın Başkanım, usul hakkında kısa bir açıklama yapmak
istiyorum.
BAŞKAN
– Sayın Öğüt, bir saniyenizi alabilir miyim. Efendim, bir saniye. Özür dilerim,
ben size söyleyeyim de sonra siz istiyorsanız yine isteyin.
ENSAR
ÖĞÜT (Ardahan) - Peki, tamam, dinliyorum.
BAŞKAN
– 98’inci maddeye göre bir saatlik süresi vardı soru ve cevapların. Şimdi,
burada o saat doldu. Onun için beş dakika dedim, üç dakika dedim. Şimdi, bu
saati geçmemiz mümkün değil. Kusura bakmayın.
ENSAR
ÖĞÜT (Ardahan) – Efendim, usul hakkında kısa bir açıklama yapmak istiyorum.
BAŞKAN
- Sorularınızı sordunuz, cevaplar verildi, tatmin etti etmedi, tekrar sorma
hakkınız var. 
FERİT
MEVLÜT ASLANOĞLU (İstanbul) – Sayın Başkanım, usul hakkında söz istiyor.
BAŞKAN
- Ama şu anda değil, bu bitti, bir saat doldu. Kusura bakmayın Sayın Öğüt. Özür
diliyorum.
ENSAR
ÖĞÜT (Ardahan) – Sayın Başkanım, usul hakkında, İç Tüzük’ün 98’inci maddesi
hakkında bir söz istiyorum efendim.
BAŞKAN
– Efendim, şimdi, bakınız… 
ENSAR
ÖĞÜT (Ardahan) – Bakın, özür diliyorum Sayın Başkanım. İsterseniz buradan
açıklayayım.
BAŞKAN
- Şu anda Genel Kurulda yıllardır uygulanan Tüzük’e de uygun bir uygulama
yapıyoruz. 
Usul
hakkında… Nedir usule itirazınız?
ENSAR
ÖĞÜT (Ardahan) – Burada diyor ki: “Hükûmet adına verilecek cevabın süresi beş
dakikayı geçmez.” 
BAŞKAN
– Hayır, o sizin ikinci sorunuzdan sonra. Ben de onun için beş dakika dedim,
beş dakikayı geçirmedik.

ENSAR
ÖĞÜT (Ardahan) – Ama bir dakika, soru sahibinin dakikası konmamış burada. 
BAŞKAN
– E ne yapayım ki?
ENSAR
ÖĞÜT (Ardahan) – Yani “bir dakika”, “iki dakika”, “beş dakika” demiyor.
MUSTAFA
ELİTAŞ (Kayseri) – Hayır, “Çok kısa” diyor.
BAŞKAN
– Ama usul şu: Sorularınız… 
ENSAR
ÖĞÜT (Ardahan) – Ama “Kısa bir açıklama” diyor.
BAŞKAN
- Bakınız, soruyu yazılı verdiniz, sorular okundu. 
MUSTAFA
ELİTAŞ (Kayseri) – “Çok kısa” diyor Ensar Bey.
BAŞKAN
- Sayın Ensar Öğüt, şimdi, sorularınızı daha evvel verdiniz, sorular okundu,
Sayın Bakan cevaba başladı. “Soruların okunması, cevap ve sizin sorularınız bir
saatlik süre...” diyor 98’inci madde. 
ENSAR
ÖĞÜT (Ardahan) – Ama benim demek istediğim şu…
BAŞKAN
- Bu süre doldu, bunda bir usulsüzlük yok.
ENSAR
ÖĞÜT (Ardahan) – Bakın, özür dilerim, on beş soruya iki dakika olmaz. On beş
soruysa açıklama böyledir.
BAŞKAN
– Efendim, o mantıkla giderseniz… Öyle bir sayı yok yani özür dilerim, keşke
olsa da hesap etsek.
ENSAR
ÖĞÜT (Ardahan) – Peki, takdirlerinize sunuyorum. 
Teşekkür
ederim.
BAŞKAN
– Şimdi, gündemin “Seçim” kısmına geçiyoruz.
REŞAT
DOĞRU (Tokat) – Sayın Başkan… Sayın Başkan…
BAŞKAN
– Sayın Doğru, rica edeyim.
Gündemin
“Seçim” kısmına geçiyoruz. Buna geçmeden önce arkadaşlarımızdan Sayın
Erdoğan’ın daha evvelki tartışmayla ilgili bir dakikalık bir soru şeyi vardı.
Yerinizden lütfen, sadece…
HAYDAR
AKAR (Kocaeli) – Benim de vardı.
BAŞKAN
– Hayır.
Buyurun
efendim. 
MEHMET
GÜNAL (Antalya) – Benim de vardı, silindi. 60’a göre bir dakika… 
MUSTAFA
ELİTAŞ (Kayseri) – Mehmet Günal mı, Erdoğan mı?
BAŞKAN
– Hayır, Sayın Erdoğan’ın.
MEHMET
GÜNAL (Antalya) – Benim de var. Bununla ilgili değil, Antalya ile ilgili.
BAŞKAN
– Sayın Günal, bitti, diğer arkadaşlar da var.
MEHMET
GÜNAL (Antalya) – Bununla ilgili değil, konuyla ilgili değil. 
BAŞKAN
– O zaman Sayın Erdoğan’dan sonra size vereyim, tamam.
Şimdi
Sayın Erdoğan’da, buyurun.
IV.-
AÇIKLAMALAR (Devam)
8.-
Muğla Milletvekili Mehmet Erdoğan’ın, Ege ve Akdeniz bölgelerinde devam eden
aşırı yağışlara ilişkin açıklaması
MEHMET
ERDOĞAN (Muğla) – Sayın Başkan, sayın milletvekilleri; hafta sonundan bu yana
Ege ve Akdeniz bölgelerinde devam eden aşırı yağışlar dolayısıyla hayatını
kaybeden vatandaşlarımıza Allah’tan rahmet diliyorum. Bu felaketler sebebiyle
zarar gören vatandaşlarımıza da geçmiş olsun dileklerimi iletiyorum. 
Bu
süre içerisinde Muğla ilinde de metrekareye 150 kilogram civarında yağmur
düşmüş, ekili alanlar, meyve bahçeleri ciddi zararlar görmüştür. Yine, bazı
yollar ve köprülerde de zararlar oluşmuştur. 

Buralarda
oluşan zararların süratle tespit edilerek vatandaşlarımızın mağduriyetlerinin
en kısa zamanda giderilmesi konusunda ilgili bakanlıkların hızlı hareket
etmesini ve vatandaşlarımızın bundan sonraki felaketlerde de daha ciddi
zararlara maruz kalmamaları konusunda gerekli tedbirlerin alınmasının
gerektiğini buradan bildirmek istiyorum. 
Gene
bu süre içerisinde vatandaşlarımıza gerekli yardımların da ilgili kurumlar
tarafından süratle yapılmasını arz ediyorum.
BAŞKAN
– Teşekkür ederim Sayın Erdoğan.
Antalya
Milletvekilimiz Sayın Günal bir geçmiş olsun diyecek; buyurun efendim çok kısa.
9.-
Antalya Milletvekili Mehmet Günal’ın, Antalya ili Serik ilçesinde meydana gelen
sel felaketine ilişkin açıklaması
MEHMET
GÜNAL (Antalya) – Teşekkür ederim Sayın Başkan.
Antalya
ili Serik ilçesine bağlı ağırlıklı olarak Gebiz beldemizde ciddi anlamda bir
sel felaketi yaşandı, yirmiden fazla evde, sağlık ocağında ve köy odasında
zarar var. 6 vatandaşımız kayıptı, 4’ünün cesedine ulaşıldığı bilgisi sabah
yapılan aramalar sonunda geldi. Hayatını kaybeden vatandaşlarımıza Allah’tan
rahmet diliyorum, yakınlarına başsağlığı diliyorum. Ciddi anlamda da
köprülerde, üç köprü, iki menfezde hasar var ama, tabii, bunun ötesinde Sayın
Tarım Bakanı burada konuştu, önemli tarım bölgesi sel felaketinin yaşandığı
alanlar. Hem Aksu’da hem de Serik ilçemizde ciddi hasarlar var. İnşallah bir an
önce orada zarar gören vatandaşlarımızın zararları da hasar tespit çalışmaları
sonrasında öncelikle ödenir. Son yıllarda, otuz-kırk yıldır görülmeyen bir
yağış aldığını söylüyorlar. İnşallah Hükûmet, burada üyeler buna destek olurlar
ve bir an önce vatandaşlarımızın zararları tazmin edilir. 
Teşekkür
ederim.
BAŞKAN
– Sayın milletvekilleri, gündemin “Seçim” kısmına geçiyoruz.
Komisyonlarda
boş bulunan ve Barış ve Demokrasi Partisi Grubuna düşen üyeler için seçim
yapacağız. 
Adayları
okutuyorum:
VIII.-
SEÇİMLER
A) Komisyonlarda Açık Bulunan Üyeliklere Seçim
1.-
Anayasa; Adalet; Millî Savunma; İçişleri; Dışişleri; Millî Eğitim, Kültür,
Gençlik ve Spor; Bayındırlık, İmar, Ulaştırma ve Turizm; Çevre; Sağlık, Aile,
Çalışma ve Sosyal İşler; Tarım, Orman ve Köy İşleri; Sanayi, Ticaret, Enerji,
Tabii Kaynaklar, Bilgi ve Teknoloji; Dilekçe; Plan ve Bütçe; Kamu İktisadi Teşebbüsleri;
İnsan Haklarını İnceleme; Avrupa Birliği Uyum komisyonlarında açık bulunan
üyeliklere seçim
İhtisas
Komisyonları Üyelikleri 
Aday
Listesi
Anayasa
Komisyonu
1)
Ayla Akat Ata  (Batman)
BAŞKAN
– Kabul edenler… Etmeyenler… Kabul edilmiştir.
Adalet
Komisyonu
1)
Murat Bozlak  (Adana)
BAŞKAN
– Kabul edenler… Etmeyenler… Kabul edilmiştir.
Millî
Savunma Komisyonu
1)
Hüsamettin Zenderlioğlu  (Bitlis)
BAŞKAN
– Kabul edenler… Etmeyenler… Kabul edilmiştir.

İçişleri
Komisyonu
1)
Sırrı Süreyya Önder  (İstanbul)
BAŞKAN
– Kabul edenler… Etmeyenler… Kabul edilmiştir.
Dışişleri
Komisyonu
1)
Nazmi Gür  (Van)
BAŞKAN
– Kabul edenler… Etmeyenler… Kabul edilmiştir.
Millî
Eğitim, Kültür, Gençlik ve Spor Komisyonu
1)
Mülkiye Birtane  (Kars)
BAŞKAN
– Kabul edenler… Etmeyenler… Kabul edilmiştir.
Bayındırlık,
İmar, Ulaştırma ve Turizm Komisyonu
1)
Demir Çelik  (Muş)
BAŞKAN
– Kabul edenler… Etmeyenler… Kabul edilmiştir.
Çevre
Komisyonu
1)
Erol Dora  (Mardin)
BAŞKAN
– Kabul edenler… Etmeyenler… Kabul edilmiştir.
Sağlık,
Aile, Çalışma ve Sosyal İşler Komisyonu
1)
İdris Baluken  (Bingöl)
BAŞKAN
– Kabul edenler… Etmeyenler… Kabul edilmiştir.
Tarım, Orman ve Köyişleri Komisyonu
1)
Halil Aksoy  (Ağrı)
BAŞKAN
– Kabul edenler… Etmeyenler… Kabul edilmiştir.
Sanayi,
Ticaret, Enerji, Tabii Kaynaklar, Bilgi ve Teknoloji Komisyonu
1)
İbrahim Binici  (Şanlıurfa)
BAŞKAN
– Kabul edenler… Etmeyenler… Kabul edilmiştir. 
Dilekçe
Komisyonu
1)
Emine Ayna  (Diyarbakır)
BAŞKAN
– Kabul edenler… Etmeyenler… Kabul edilmiştir. 
Plan
ve Bütçe Komisyonu
1)
Nursel Aydoğan  (Diyarbakır)
2)
Adil Kurt  (Hakkâri)
BAŞKAN
– Kabul edenler… Etmeyenler… Kabul edilmiştir. 
Kamu
İktisadi Teşebbüsleri Komisyonu
1)
Esat Canan  (Hakkâri)
2)
Özdal Üçer  (Van)
BAŞKAN
– Kabul edenler… Etmeyenler… Kabul edilmiştir. 
İnsan
Haklarını İnceleme Komisyonu
1)
Ertuğrul Kürkçü  (Mersin)
BAŞKAN
– Kabul edenler… Etmeyenler… Kabul edilmiştir. 
Avrupa
Birliği Uyum Komisyonu
1)
Sebahat Tuncel  (İstanbul)
BAŞKAN
– Kabul edenler… Etmeyenler… Kabul edilmiştir. 
HASİP
KAPLAN (Şırnak) – Sayın Başkanım…
BAŞKAN
– Buyurun. 

IV.-
AÇIKLAMALAR (Devam)
10.-
Şırnak Milletvekili Hasip Kaplan’ın, tutuklu milletvekillerinin yemin
merasiminin ta-mamlatılarak yasama faaliyetlerine katılmasının sağlanmasına
ilişkin açıklaması 
HASİP
KAPLAN (Şırnak) – Barış ve Demokrasi Partisi Grubu olarak İç Tüzük’ün 20’nci
maddesi uyarınca Meclis komisyonlarına görevlendirmelerimizi Meclis
Başkanlığına bildirmiştik. Kadın-Erkek Fırsat Eşitliği Komisyonuna da Şırnak
Milletvekilimiz Sayın Selma Irmak’ı önermiştik. Bildiğiniz gibi, Selma Irmak
tutuklu bir milletvekilimiz. Ancak, hükümlü değil. Tutuklu olanların hukuku ile
hükümlü olanların hukuku ayrı. Tutuklu vekillerin Meclis yasama faaliyetlerine
katılması mümkün. Burada önemli olan, yargı faaliyetiyle bir tedbir olarak
tutuklama kararı verilmiş olmasının karşısında burada bir idari tasarruf söz
konusu. Bu da, Meclis Başkanlığı ile Adalet Bakanlığının İç Tüzük gereği yemin
merasimini tamamlamaları gerekirdi… Aradan dört aya yakın bir süre geçti ve bu
konuda İç Tüzük’te hüküm bulunmadığı için maalesef Meclis Başkanlığı tutuklu 8
milletvekiliyle ilgili bu yemin merasimini, bu şartı tamamlamış değil. Bu,
tutuklu vekillerden kaynaklanmıyor, Barış ve Demokrasi Partisi Grubundan
kaynaklanmıyor. 
Ayrıca,
bildiğiniz gibi -yasa sürecinden bahsedeceğim- çok açık, 5275 sayılı Yasa
gereğince tutuklu olan herhangi bir kişi, izin prosedürü dâhilinde, tutuklu
yine idari bir tasarrufla -yani yargı kararıyla değil, yargısal değil idari bir
tasarrufla- izne çıkabiliyor ve izin şartının gerektirdiği haklı gerekçelerde
-bu geçmişte, yakında oldu, cenaze merasiminde oldu, farklı hastalık durumunda,
doğal afetlerde- olabiliyor.
Şimdi,
Meclisin 8 tane üyesi bu yemin merasimini yapamadığı için Meclis yasama
faaliyetlerine katılamıyor. Oysaki seçildiler, mazbatalarını aldılar ve hem hak
hem yükümlülük hem sorumluluk durumu söz konusu. Meclis bu noktada kilitlenmiş
durumda. Bizim görev verdiğimiz arkadaşımız bu Komisyonda, tutuklu dahi olsa,
cezaevi koşullarında dahi Meclis denetim yollarını kullanma hakkına sahip.
Nedir bu? Soru önergesi, araştırma önergesi, genel görüşme, gensoru veya kendi
komisyonuna raporlar sunma, öneriler sunma.
Şimdi,
tutuklu milletvekilinin eğer dört ay içinde yemin işlemi yapılmamışsa Meclis
Başkanlığının hem hukuki açıdan hem millî iradenin temsili açısından hem
milletvekilinin statüsü açısından çok ciddi bir kilitlenmişlik durumu var. Bu
konuda Meclis Başkanlığının, beklerdik ki -ki ben yazı yazmıştım Meclis
Başkanlığına- bir cevabı bize gelsin, desin ki: “Komisyona seçtiğiniz Sayın
Selma Irmak’ı biz Genel Kurulun oylamasına sunamıyoruz ama şu nedenle…” 
Bunu
şunun için söylüyorum: Yani Meclis Başkanlığı, milletvekilinin yasama
faaliyetini engelleme durumuna düştüğü zaman ve yanlış bir karar verdiği zaman
bu da bir idari tasarruf olduğu için idari yargı konusu olur. İdari yargı
konusu nasıl olur? Bu yanlış karara karşı olumsuz bir cevap aldığımız takdirde
hem grup olarak hem milletvekilinin idari yargıya yürütmenin durdurulması
istemiyle başvurma hakkı var. Buradan da sonuç almazsa Avrupa İnsan Hakları
Sözlemesi’nin Ek 1 Protokol 3’üncü maddesi, hür seçimlerin ihlali nedeniyle
bireysel başvuru hakkını kullanması var. 
Şimdi,
bu, milletin Meclisi. Milletin iradesiyle seçilen vekillerimiz… Ve dört ay
geçti aradan, az bir zaman değil. Bu konuda bütün partiler konuştu, biz
konuştuk. Milletin iradesinin önündeki engellerin bir an önce kaldırılması
gerektiğini söylüyoruz. Bu konuda, biz, Meclis Başkanlığının tutumunun yanlış
olduğunu düşünüyoruz. 63’üncü madde uyarınca bir usul tartışması açmak
istiyoruz. Genel Kurulda bulunan dört parti grubunun bu konuda oluşturacağı
görüşün… Yani bu bir oylama olayı değil. Ben sanmıyorum ki burada, milletin
iradesiyle seçilen hiçbir milletvekili arkadaşım, tutuklu vekiller yemin
etmesin diye oy kullanamama gibi bir durum çıkmaz. Ama Sayın Başkanım,
başkanlığınızda dört parti grup temsilcilerini bir kısa müzakereye arkada
çağırsanız, bu konuda bir çözüm bulsak. Ya bu tutuklu vekil arkadaşların yemin
durumu ne olacak? Özlük hakları bile sağlanamıyor. Sekreterleri, danışmanları
bilgilendiremiyor. Meclis çalışmaları gönderilemiyor. Belki şu an cezaevinde,
canlı yayından, Meclis TV’den -çünkü saat 7 olmadı- bizi izliyorlardı Sayın Başkanım,
alacağınız tutumu ve kararı. Ben burada bunu bir gerginlik, bir tartışma konusu
olarak getirmenin gereksiz olduğunu düşünüyorum ve bunu hukuk, meşruiyet ve İç
Tüzük’te açıklık olmadığı hâllerde evrensel hukukun ilkeleri gereği lehe bir
değerlendirmeyle bir çözüm bulunması gerektiğini düşünüyorum. Sanıyorum,
Bakanlığın bazı çalışmaları var, Meclis Başkanlığının da bazı çalışmaları
olduğunu biliyorum ancak bir konsensüs, mutabakat konusudur, bir beş dakika
müzakereyle yani odanızda, arkada dört grup temsilcisiyle bir görüşme
yapılmasını talep ediyorum. Bu usul tartışmasını da açmaya gerek duymuyorum,
zaten fazlasıyla söz hakkı verdiniz.
Beni
de dinlediğiniz için teşekkür ediyorum.
BAŞKAN
– Ben teşekkür ederim Sayın Kaplan.
FERİT
MEVLÜT ASLANOĞLU (İstanbul) – İstemiyor musunuz usul tartışması?
HASİP
KAPLAN (Şırnak) – İstemiyorum, talepte bulunuyorum. Dört gruptan arkadaşları
Başkanımızla kısa bir müzakere edip, bu konuda bir ön açabilir miyiz diye
Başkanımızdan inisiyatif kullanmasını talep ettim.
BAŞKAN
– Sayın Kaplan, ben talebinizi ve izahatınızı anlıyorum. Yalnız dikkat
buyurmuştunuz ki Meclis açıldığından bu yana bu Anayasa’nın yeminle ilgili
konusu, yerine getirilmeyen, milletvekillerimizin Meclis çalışmalarına iştiraki
yapılmadı, sağlanmadı. Şimdi, dolayısıyla bunu bir geleneksel uygulama olmaktan
ziyade, Meclisin açıldığından bugüne yapılan bir uygulama olarak kabul edersek,
size hak veriyorum. Mutlaka bu sorun çözülmeli ama arkada beş dakika konuşmakla
veya grupların konuşmasıyla da çözüleceğini zannetmiyorum açıkçası, samimi
olarak söylüyorum.
HASİP
KAPLAN (Şırnak) – Başkanım, bir mutabakat oluşturup gerekirse Başkanlığa, Sayın
Çiçek’in de bu dört grubun vekillerinin oluşturacağı bir ortak öneri Meclis
Başkanı Sayın Çiçek’in değerlendirmesi ve bu soruna köklü bir çözüm… Yani
vicdanen şurada milletvekili olan 8 arkadaşımın burada yasama faaliyetini
yapamaması bu Meclis için bir ayıptır Sayın Başkanım.
MUSTAFA
ELİTAŞ (Kayseri) – Sayın Başkanım, bu, Başkanlık Divanında konuşulacak
meseleleri Sayın Grup Başkan Vekili on beş dakikadır ifade etmeye çalışıyor.
Yani bu Meclis Başkanlığının yaptığı tasarrufu Türkiye Büyük Millet Meclisinin
yapmadığını ifade etmemiz gerekir. Bu, şu andaki, Genel Kurulda olmayan bir
şeyi, Meclis Başkanlık Divanının aldığı kararı burada tartışmaya açıyoruz,
yanlış bir şey yapıyoruz. Herhâlde meramını anlatmıştır, sonuçlandıralım diye
talep ediyorum.
BAŞKAN
– Sayın Kaplan, hakikaten… Şimdi, bakınız, zabıtlara geçti söyledikleriniz. Ben
de söz veriyorum, Sayın Başkana aktaracağım söylediklerinizi fakat burada
konuşularak hemen halledilecek bir konu olmadığını siz de takdir edersiniz.
HASİP
KAPLAN (Şırnak) – Peki Başkanım, o zaman bir şey daha arz edeceğim. 
Bu
arz edeceğim konu, yine Meclis Başkanlığı konusunu çok yakından ilgilendiriyor.
MUSTAFA
ELİTAŞ (Kayseri) – Sayın Başkanım, bunu hangi gerekçeyle Sayın Grup Başkan
Vekili arz ediyor? Efendim, İç Tüzük’te olmayan şeyi yapıyoruz biz burada.
BAŞKAN
– Şimdi bitirsin efendim. Bir söze başladı, bitirsin, hemen geçeceğim zaten.
Buyurun.
HASİP
KAPLAN (Şırnak) – Sayın Başkan, malumunuz Meclisin açılışında Cumhuriyet Halk
Partisiyle…
FERİT
MEVLÜT ASLANOĞLU (İstanbul) – Sayın Başkanım, o zaman usul tartışması açalım
biz de konuşalım.
MUSTAFA
ELİTAŞ (Kayseri) – Efendim, usul tartışması açmaya müsait bir durum da değil.
HASİP
KAPLAN (Şırnak) – …Barış ve Demokrasi Partisi, Sayın Başkanım, katılmadıkları
bir Danışma Kurulunda İç Tüzük 20’nci madde uyarınca komisyon üyeliklerinin
artırılarak bizim grubumuza 1 tek üyelik verildi. Yani AK PARTİ ile MHP’nin
yalnız katılımları… 25’ken komisyonlar 26’ya ayrıldı; MHP’nin 3, CHP’ye 6, bize
1’er üyelik verildi. Bundan sonraki bağımsız milletvekilleri için –ki 6 tane
bağımsız milletvekilliği var- hiçbir komisyonda yer ayrılmadı. 
Şimdi,
bu konuda, dört grubu olan Meclis konusunda iki gruptan oluşan bir Danışma
Kurulu söz konusu. CHP ile BDP katılmadığı bir Danışma Kurulunda komisyon
üyelikleri seçildi.
OKTAY
VURAL (İzmir) – Grup yoktu o zaman efendim.
HASİP
KAPLAN (Şırnak) – Sadece Plan Bütçe Komisyonu ile Kamu İktisadi Teşebbüsleri
Komisyonu kanunen belirlendiği için 2’şer üyeliğimiz burada. 
Biz
eşitlik, adalet ve özgürlük açısından, yani bu komisyon çalışmalarının eşitliği
açısından bir usul tartışması açmak istiyoruz Başkanlık Divanının bu kararıyla
ilgili çünkü biz bu Danışma Kurulunda yokken alınan bir karar. 63’e göre…
BAŞKAN
– Müsaade ederseniz Sayın Kaplan, bakın sizi dinledim ama şöyle bir şey vardı:
O karar sırasında siz Meclise gelmemiştiniz, yemin de etmemiştiniz.
Dolayısıyla, şimdi başvurunuzu yaparsınız, yeminden sonraki durumu Başkanlık
Divanı yeniden değerlendirebilir. Onu orada bırakalım diye düşünüyorum çünkü
siz o sırada Mecliste değildiniz, Mecliste olmayınca, yemin etmeyince tabii ki
mevcut gruplarla bir toplantı yapıldı, haklısınız ama onu bildirelim. Lütfen…
HASİP
KAPLAN (Şırnak) – Mecliste olmadığımız zaman, olmuyoruz diye, adaletsiz ve
hakkaniyetsiz, rakamlarla oynayarak komisyon sayılarını bir artırarak, bir
eksilterek buradaki grupların temsilinde bizim grubumuza 1 üyelik… Bizim 35
tane milletvekilimiz var Sayın Başkan. 
BAŞKAN
– Haklısınız. Efendim, şu talebiniz, gelip katıldığınıza göre…
HASİP
KAPLAN (Şırnak) – 53 milletvekili olan grubun 3 tane üyeliği var, 135 tane
vekili olan 6 üyeliği var. 
BAŞKAN
– Sayın Kaplan, gelip katıldığınıza göre şu talebiniz ulaştırılacaktır
Başkanlığa. Oturup yeniden değerlendirme yaparlar. Burada konuşacağımız şey
değil çünkü gerçekten siz yoktunuz o zaman. 
HASİP
KAPLAN (Şırnak) – Meclis Başkanlığı bu hataları yapmamalı Sayın Başkan.
BAŞKAN
– Özür diliyorum, yani gerçekten özür diliyorum.
VIII.-
SEÇİMLER (Devam)
A) Komisyonlarda Açık Bulunan Üyeliklere Seçim
(Devam)
2.-
İnsan Haklarını İnceleme Komisyonunda açık bulunan üyeliğe seçim
BAŞKAN
– Bir komisyon üyesi seçimi daha var. 
İnsan
Hakları İnceleme Komisyonunda boş bulunan ve Adalet ve Kalkınma Partisi Grubuna
düşen 1 üyelik için Ağrı Milletvekili Mehmet Kerim Yıldız aday gösterilmiştir.
Oylarınıza sunuyorum: Kabul edenler… Etmeyenler… Kabul edilmiştir.
HASİP
KAPLAN (Şırnak) – Başkanım, bir de bizim uluslararası komisyon üyeliklerine de
önerilerimiz, yani görevlendirmelerimiz vardı. Niye arkadaşlar onları…
BAŞKAN
– Onlar ayrı yerde oylanıyor, burada oylanmıyor. 
HASİP
KAPLAN (Şırnak) – Öyle mi? 
BAŞKAN
– Evet. 
HASİP
KAPLAN (Şırnak) – Yani Avrupa Karma Parlamentoya, NATO’ya verdiğimiz…
BAŞKAN
- Öbürleri de öyle. Bilahare konuşuruz. 
Alınan
karar gereğince gündemin “Kanun Tasarı ve Teklifleri ile Komisyonlardan Gelen
Diğer İşler Kısmı”na geçiyoruz ama bu arada bir yarım saat ara veriyorum, sonra
tekrar toplanacağız. Teşekkür ediyorum.
Kapanma
Saati: 17.17

İKİNCİ
OTURUM
Açılma
Saati: 17.42
BAŞKAN:
Başkan Vekili Mehmet SAĞLAM
KÂTİP
ÜYELER: Muhammet Rıza YALÇINKAYA (Bartın), Özlem YEMİŞÇİ (Tekirdağ)
BAŞKAN
– Sayın milletvekilleri, Türkiye Büyük Millet Meclisinin 5’inci Birleşiminin
İkinci Oturumunu açıyorum. 
IX.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER
A) Komisyonlara Geri Çekilen Teklifler
1.-
Ordu Milletvekili İhsan Şener ve Kocaeli Milletvekili Azize Sibel Gönül’ün,
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ve Anayasa Komisyonu Raporu (2/8) (S. Sayısı: 12)

Gündemin
1’inci sırasına alınan, Ordu Milletvekili İhsan Şener ve Kocaeli Milletvekili
Azize Sibel Gönül’ün, Türkiye Büyük Millet Meclisi İçtüzüğünde Değişiklik
Yapılmasına Dair İçtüzük Teklifi Komisyon tarafından İç Tüzük’ün 88’inci
maddesi uyarınca geri çekildiğinden görüşmelerine başlayamıyoruz. 
KAMER
GENÇ (Tunceli) – Sayın Başkan, nasıl çekilebilir? Gündeme alındı. Gündeme alınan…
BAŞKAN
– Komisyonlar her zaman çekebilirler gündeme alınan bir şeyi. 
KAMER
GENÇ (Tunceli) – Gündeme alındıktan sonra Genel Kurul… Okuyun kanunu, İç Tüzük
hükmünü okuyun. 
BAŞKAN
– Okudum ben İç Tüzük’ü ve böyle. 
KAMER
GENÇ (Tunceli) – Hayır, Sayın Başkan, yani böyle bir şey dediğinizde bu iş
olmuyor. Okuyun İç Tüzük’ü, okuyun! 
MEHMET
ŞANDIR (Mersin) – İç Tüzük 75’inci madde…
KAMER
GENÇ (Tunceli) – Gündeme alındıktan sonra Genel Kurul kararıyla olur. Gündeme
alındı, Danışma Kurulu kararı…
BAŞKAN
– Lütfen yerinize oturun siz, lütfen.
Okuyorum
efendim: “Madde 88: Esas komisyon veya Hükümet, tasarı veya teklifin tümünün,
belli bir veya birkaç maddesinin, komisyona geri verilmesini, bir defaya mahsus
olmak üzere isteyebilir.”
KAMER
GENÇ (Tunceli) – Ama daha müzakereye başlamadık. 
BAŞKAN
– Böyle bir şey söylemiyor efendim. İşte okudum, “oku” dediniz okudum. 
MEHMET
ŞANDIR (Mersin) – 75’inci maddeyi de okuyun. 
KAMER
GENÇ (Tunceli) – 75’inci maddede gündeme alınmışsa Genel Kurul kararıyla…
BAŞKAN
– Öbür cümleyi okuyorum: “Bu istem, görüşülmeksizin yerine getirilir.“ Başka
söyleyeceğiniz var mı? 
KAMER
GENÇ (Tunceli) – Sayın Başkan, efendim, o, Genel Kurulda müzakereye başladıktan
sonra komisyon veya Hükûmet geri çekebilir... 
AYŞE
NUR BAHÇEKAPILI (İstanbul) – Hiç öyle bir kayıt yok. 
KAMER
GENÇ (Tunceli) – Size biraz yanlış bilgi veriyorlar. 75’inci maddeyi okur
musunuz Sayın Başkan? 
BAŞKAN
– Böyle bir şey yok efendim. Ben maddeyi okuyorum tekrar. 
MEHMET
ŞANDIR (Mersin) – Sayın Başkanım…
BAŞKAN
– Buyurun Sayın Şandır.
MEHMET
ŞANDIR (Mersin) – Kanun teklifleriyle ilgili, 75’inci maddeye göre geri alma
işleminde Genel Kurulun karar alması gerekir çünkü gündeme alındı. 

KAMER
GENÇ (Tunceli) – Alınmış. 
MEHMET
ŞANDIR (Mersin) – Arkadaşlarımız da onu o şekilde değerlendirsin. Kanun
teklifleri gündeme alındıktan sonra İç Tüzük 75’e göre Genel Kurul kararıyla…
BAŞKAN
– 75’te “tümüyle” diyor efendim. 
KAMER
GENÇ (Tunceli) – Hayır, kaldı ki orada bir hüküm daha var, Sayın Başkan, ben
onu üzerime alıyorum, o teklifi üzerime alıyorum efendim. Teklifin
müzakeresinin devamı konusunda milletvekili üzerine alabilir. 
MUSTAFA
ELİTAŞ (Kayseri) – Hayır, efendim, onu yapamazsınız, komisyon çekiyorsa
yapamazsınız. 
KAMER
GENÇ (Tunceli) – Komisyon çekmiyor kardeşim.
AYŞE
NUR BAHÇEKAPILI (İstanbul) – Komisyon çekiyor. 
MUSTAFA
ELİTAŞ (Kayseri) – Teklif sahibi eğer onu isterse siz üzerinize alabilirsiniz. 
KAMER
GENÇ (Tunceli) – Anladım da ama yani hangisi? 
MUSTAFA
ELİTAŞ (Kayseri) – Komisyon çekiyor. 
KAMER
GENÇ (Tunceli) – Komisyon çekemez ki. Komisyon müzakerelere daha başlamadı bir
kere. 
AYŞE
NUR BAHÇEKAPILI (İstanbul) – Hiç öyle bir kayıt yok.
MUSTAFA
ELİTAŞ (Kayseri) – İşte başlamış ya efendim. 
KAMER
GENÇ (Tunceli) – Başlanmadı canım. 
HASİP
KAPLAN (Şırnak) – Meclis Danışma Kurulu oylandı…
BAŞKAN
– Müsaade buyurun. Bakınız, 75’inci maddeyi okuyorum: “Hükümet veya teklif
sahibi verilen kanun tasarısı veya tekliflerini gündeme alınmadan evvel Genel
Kurula bilgi verilmek şartıyla geri alabilirler.” Burada komisyon yok. Burada
Komisyon çekiyor efendim, Komisyon. 
KAMER
GENÇ (Tunceli) – Efendim, daha Komisyon yok ki! 
BAŞKAN
– Burada “Hükümet veya teklif sahibi” diyor. 
KAMER
GENÇ (Tunceli) – Sayın Başkan, Komisyon yok.
HASİP
KAPLAN (Şırnak) – Sayın Başkanım…
BAŞKAN
– Bir dakika… Rica edeyim… Bir dakika…
MUSTAFA
ELİTAŞ (Kayseri) – Sayın Başkanım, yaptığınız uygulama doğrudur efendim. 
BAŞKAN
– Evet.
KAMER
GENÇ (Tunceli) – Değil efendim.
BAŞKAN
– Bir saniye…
MUSTAFA
ELİTAŞ (Kayseri) – Teklif sahibi teklifini geri çekerse, Genel Kuruldan isterse
komisyona gitmez. 
BAŞKAN
– Evet.
MUSTAFA
ELİTAŞ (Kayseri) – Şu anda Komisyon çektiği için bunun görüşmeleri Komisyonda
devam etmek üzere Komisyon geri çekiyor. 
BAŞKAN
– Gayet açık. Gayet açık.
KAMER
GENÇ (Tunceli) – Hayır, Sayın Başkan, bakın…
MUSTAFA
ELİTAŞ (Kayseri) – İç Tüzük 88’e göre çekiyor efendim. 
KAMER
GENÇ (Tunceli) – Bakın, Komisyon daha oraya oturmadı. Sayın Başkan, daha…
MUSTAFA
ELİTAŞ (Kayseri) – Sayın Başkanım…
KAMER
GENÇ (Tunceli) – Yahu, bir doğrusunu konuşalım!
BAŞKAN
– Bir saniye efendim, bir saniye…
MUSTAFA
ELİTAŞ (Kayseri) – Bir dakika müsaade et, biz konuşalım.

KAMER
GENÇ (Tunceli) – Sen bilmiyorsun bunu.
MUSTAFA
ELİTAŞ (Kayseri) – Sen çok şey biliyorsun! Onda da yanılıyorsun hep.
Sayın
Başkan, 75’inci maddeye göre geri çekmeyi Hükûmet veya teklif sahibi
isteyebilir. 
KAMER
GENÇ (Tunceli) – Evet.
MUSTAFA
ELİTAŞ (Kayseri) – Hükûmet veya teklif sahibi bunun görüşmesini arzu etmiyor
anlamına gelir. Herhangi bir şekilde teklif sahibi veya Hükûmet bunun
görüşmesini isteyebilirse, isterse herhangi bir milletvekili bunu
sahiplenebilir. 
KAMER
GENÇ (Tunceli) – Ee, tamam.
MUSTAFA
ELİTAŞ (Kayseri) – Burada arkadaşımızın söylediği konu bu ama Komisyon “Ben bu
konuyu Komisyonda yeniden değerlendirmek istiyorum.” diye İç Tüzük 88’e göre
geri istemektedir. 
BAŞKAN
– Evet, mesele budur. 
MUSTAFA
ELİTAŞ (Kayseri) – Teklif sahibi istiyorsa görüşülmemek anlamına istemiştir.
BAŞKAN
– Doğrudur, biz de onu yapıyoruz. 
KAMER
GENÇ (Tunceli) – Hayır, arkadaşımız yanlış bilgi veriyor.
AYŞE
NUR BAHÇEKAPILI (İstanbul) – Yanlış bilgi değil.
KAMER
GENÇ (Tunceli) – Komisyon daha orada yetki sahibi olmadı. Komisyon müzakeresini
istemiyorsa Sayın Başkan…
BAŞKAN
– Sayın Genç, bir saniye…
MUSTAFA
ELİTAŞ (Kayseri) – Her şeyi biliyorum diye ortaya çıkıyor. Kafasını
karıştırıyorsun hazırunun. 
KAMER
GENÇ (Tunceli) – Bir dakika efendim. Bakın, iki tane şey var: Komisyon, bir
defa, daha oraya oturmadı, yetkisi başlamadı. Dolayısıyla oturmadığı takdirde
zaten müzakere erteleniyor.
BAŞKAN
– Tamam.
KAMER
GENÇ (Tunceli) – Komisyonun bunu geriye alabilmesi için evvela oraya oturacak,
müzakereye başlanacak…
AYŞE
NUR BAHÇEKAPILI (İstanbul) – Hiç öyle bir şey yok.
MUSTAFA
ELİTAŞ (Kayseri) – Allah Allah!
KAMER
GENÇ (Tunceli) – …ondan sonra geri istenecek efendim. 
AYŞE
NUR BAHÇEKAPILI (İstanbul) – Tüzükte hiç öyle bir şey yok.
KAMER
GENÇ (Tunceli) – Yetkisi yok Komisyonun.
MUSTAFA
ELİTAŞ (Kayseri) – Sayın Başkan, bu İç Tüzük’ün derhâl değişmesi lazım. 
BAŞKAN
– Bir dakika, Grup Başkan Vekili konuşuyor. 
OKTAY
VURAL (İzmir) – Sayın Başkanım, 88’inci madde, aslında sistematik olarak
bakıldığı zaman kanun tasarı ve tekliflerinin Genel Kurulda görüşülmesi
çerçevesinde ele alınan bir maddedir.
BAŞKAN
– Evet.
OKTAY
VURAL (İzmir) – Dolayısıyla Genel Kurulda görüşülmemiş olan konularla ilgili
75’inci maddeye göre işlem yapılması gerekiyor. Bu konuda komisyonun iradesi
değil, Genel Kurul iradesiyle olması gerekiyor. 
BAŞKAN
– Hayır, hayır…
MUSTAFA
ELİTAŞ (Kayseri) – Sayın Başkanım, Genel Kurul iradesine gerek yok, sadece şunu
yapabilirsiniz ama yaptığınız uygulama doğrudur. 
OKTAY
VURAL (İzmir) – Doğru değil. 
MUSTAFA
ELİTAŞ (Kayseri) – “Komisyon ve Hükûmet yerinde değil.” dediğiniz için zaten
başka konuya geçeceğiz ama Komisyon Başkanı burada. 
KAMER
GENÇ (Tunceli) – Ama geriye çekemezsiniz. 

MUSTAFA
ELİTAŞ (Kayseri) – Komisyon Başkanı dilekçesini vermiş, “Ben bunu Komisyonda
bir daha görüşülmek üzere istiyorum.” demiş ve İç Tüzük 88’e göre oylaması
istenecek bunun. 
OKTAY
VURAL (İzmir) – Sayın Komisyon otursun buraya, metni çeksin.
MUSTAFA
ELİTAŞ (Kayseri) – Hayır efendim, olur mu öyle? 88’inci maddeye göre… Yapmayın,
etmeyin!
HASİP
KAPLAN (Şırnak) – Sayın Başkan…
BAŞKAN
– Evet, buyurun Sayın Kaplan… 
OKTAY
VURAL (İzmir) – “Biz metni çekiyoruz.” der, biter. 
MUSTAFA
ELİTAŞ (Kayseri) – Sayın Vural, yanlış yapıyorsunuz.
AYŞE
NUR BAHÇEKAPILI (İstanbul) – Yazılı da isteyebilir.
MUSTAFA
ELİTAŞ (Kayseri) – Yazılı istemde bulunuyor.
AYŞE
NUR BAHÇEKAPILI (İstanbul) – Yazılı istedi zaten.
OKTAY
VURAL (İzmir) – Burası Komisyon Başkanının keyfine göre olan yer değil, Genel
Kurulda gündeme alınmalı.
MUSTAFA
ELİTAŞ (Kayseri) – Ona göre konuşuyoruz. 75’inci madde “Görüşülmemek üzere
istemleri…”
OKTAY
VURAL (İzmir) – Madem görüşmeyecektiniz, Meclis Başkanlığının kararını niye
aradınız? 
KAMER
GENÇ (Tunceli) – Sen karışıyorsun, sen!
MUSTAFA
ELİTAŞ (Kayseri) – Sayın Genç, senin biraz daha ders çalışman lazım! Otuz yıl
daha çalışman lazım senin! 
KAMER
GENÇ (Tunceli) – 88’inci maddeye göre müzakere şart.
HASİP
KAPLAN (Şırnak) – 88’e göre bir teklifin geri alınması, bir kişinin imzasıyla,
“Ben geri alırım.” sistemi mümkün değil. Bir kere, komisyon burada oturacak,
müzakere başlayacak, üzerinde görüşmeler başlayacak, görüşmeler başladıktan
sonra o komisyon yeter sayısı olacak, yetmiyor komisyonun orada oturması,
komisyonun yeter sayısının olması lazım. Eğer bunlar sağlanamazsa, burada de
facto bir durumla…
MUSTAFA
ELİTAŞ (Kayseri) – Sayın Başkanım, ya usul tartışması açacaksanız oya
sunacaksınız veya kararınıza devam edeceksiniz.
BAŞKAN
– Şimdi, değerli arkadaşlarım, çok açık bir şekilde, Komisyon Başkanı,
Başkanlığa bir yazı gönderiyor, diyor ki: “İç Tüzük’ün 88’inci maddesine göre
12’nci sıradaki Türkiye Büyük Millet Meclisi İçtüzüğünde Değişiklik Yapılmasına
Dair İçtüzük Teklifi’nin tümünü komisyonumuza geri çekiyoruz.”
OKTAY
VURAL (İzmir) – Çekemez.
BAŞKAN
– “Gereğini saygılarımla arz ediyorum.”
OKTAY
VURAL (İzmir) – Efendim, çekemez, elli tane yazı yazsa da çekemez, Genel Kurul
var burada ya! Komisyon iradesi Genel Kurul iradesinin üzerinde olur mu ya?
(Gürültüler)
MUSTAFA
ELİTAŞ (Kayseri) – Yapma Sayın Vural! (Gürültüler) Komisyon oraya oturmazsa
Genel Kurul iradesi oluşmaz.
BAŞKAN
– Şimdi, efendim… Hayır, hayır, öyle bir şey yok, lütfen oturun. (Gürültüler)
KAMER
GENÇ (Tunceli) – Sayın Başkan, 63’üncü maddeye göre usul tartışması açın. 
MUSTAFA
ELİTAŞ (Kayseri) – Sayın Başkan, usul tartışması açıyor musunuz efendim?
BAŞKAN
- Efendim, bir saniye, eğer isteniyorsa usul tartışması açalım.
KAMER
GENÇ (Tunceli) – Ben söz istiyorum o zaman aleyhte.
MUSTAFA
ELİTAŞ (Kayseri) –Sayın Başkan, lehte istiyoruz.
AYŞE
NUR BAHÇEKAPILI (İstanbul) – Lehte efendim.

OKTAY
VURAL (İzmir) – İç Tüzük’ün amir hükümleri var, Genel Kurulda olan bir kanun
tasarısı ya da teklifinin öne alınması için bile Danışma Kurulu kararıyla Genel
Kurulun iradesi istenirken, bir Sayın Komisyon Başkanının “Ben bunu gündemden
çıkarıyorum.” demesini kabul etmek, bu Genel Kurulun yetkisine saldırıdır ya.
Böyle bir şey olabilir mi Sayın Başkanım ya? 
ÜNAL
KACIR (İstanbul) - Komisyon Başkanı oturmayınca ne oluyor?
KAMER
GENÇ (Tunceli) – Yahu ertelenir.
OKTAY
VURAL (İzmir) – Ya, ertelenir.
ÜNAL
KACIR (İstanbul)- Ee? 
BAŞKAN
- Şimdi… 
KAMER
GENÇ (Tunceli) – Ertelenir ama geri alamaz. 
OKTAY
VURAL (İzmir) – Geri alamaz, böyle bir şey olmaz.
MUSTAFA
ELİTAŞ (Kayseri) – Sayın Başkan…
BAŞKAN
– Efendim…
HASİP
KAPLAN (Şırnak) – Başkanım, Meclisi boşaltsınlar, karar yeter sayısı olmazsa
yine kapansın.
OKTAY
VURAL (İzmir) – Hiç karar almasın.
HASİP
KAPLAN (Şırnak) – Şu anda komisyon yok, bakan yok, zaten ertelerler. AK
PARTİ’liler görüşmek istemiyorlarsa, çekilirler, boşaltırlar Genel Kurulu.
Yeter sayısı olmazsa…
OKTAY
VURAL (İzmir) – Mustafa Bey, müzakereye başlasın, çeksinler.
HASİP
KAPLAN (Şırnak) – Ama bu sistem olmaz.
OKTAY
VURAL (İzmir) – Ne gereksiz bir tartışma ya!
MUSTAFA
ELİTAŞ (Kayseri) – Sayın Başkanım, zaten usul tartışması için gereken vakti
yaptık. 
OKTAY
VURAL (İzmir) – Ne kadar gereksiz ya!
BAŞKAN
– Herkes konuşmasın.
MUSTAFA
ELİTAŞ (Kayseri) – Usul tartışması açın, oya sunun efendim. 
KAMER
GENÇ (Tunceli) – Ya, oyla olmaz ki.
OKTAY
VURAL (İzmir) – Hayır, İç Tüzük ihdası olur bu konuda. 
MUSTAFA
ELİTAŞ (Kayseri) – Efendim, yaptığınız uygulama doğrudur. 
OKTAY
VURAL (İzmir) – Usul tartışması değil; bu, usul değil!
BAŞKAN
– Şimdi, efendim, bakınız, iki yolumuz var: Uygulamaya başlattık, ya buna devam
ederiz ya usul tartışması açarız, ikisinden biri. Hangisini Meclis istiyorsa
ona döneriz. 
OKTAY
VURAL (İzmir) – Sayın Başkanım, yani usul tartışmasıyla siz İç Tüzük
değişikliği yapamazsınız. 
BAŞKAN
– İç Tüzük değişikliği yapmıyoruz biz. Kim demiş İç Tüzük değişikliği
yapıyoruz?
OKTAY
VURAL (İzmir) – Ne olursa olsun, değişiklik oluyor. 
Bakın,
Sayın Başkanım…
BAŞKAN
– Bir kanunun görüşülmesi söz konusu efendim. Şu anda ne komisyon var ne
bakanlık var. Bir yere sereceksiniz yani… (Gürültüler)
FERİT
MEVLÜT ASLANOĞLU (İstanbul) – Komisyonu çağırın bir kere Sayın Başkan.
Komisyonu çağırın önce. Yoksa erteleyeceksiniz, çağırın komisyonu.
HASİP
KAPLAN (Şırnak) – Erteleme ayrı, geri alma ayrı Sayın Başkanım.
KAMER
GENÇ (Tunceli) – Sayın Başkan, önce komisyonu çağırın...
FERİT
MEVLÜT ASLANOĞLU (İstanbul) – Çağırın komisyonu, komisyonu çağırmadınız. 
OKTAY
VURAL (İzmir) – Çağırın komisyonu.
BAŞKAN
– Pardon…
Komisyon?

FERİT
MEVLÜT ASLANOĞLU (İstanbul) – Komisyon!
BAŞKAN
- Yok.

KAMER
GENÇ (Tunceli) – O zaman ertelenmiştir. 
FERİT
MEVLÜT ASLANOĞLU (İstanbul) – Hükûmet?
MUSTAFA
ELİTAŞ (Kayseri) – Sayın Başkan, usul tartışması açıyor musunuz?
FERİT
MEVLÜT ASLANOĞLU (İstanbul) – Hayır, hayır, hayır… Çağırın, komisyonu çağırın.
OKTAY
VURAL (İzmir) – Erteleyin efendim, erteleyin.
MUSTAFA
ELİTAŞ (Kayseri) – Sayın Başkan…
BAŞKAN
– Şimdi, bir saniye efendim… (Gürültüler)
OKTAY
VURAL (İzmir) – Ne kadar anlamlı bir tartışma!
BAŞKAN
– Biz “88’e göre geri alınma.” dedik, arkadaşlarımız diyorlar ki: “Bu, usule
uygun değildir.”
FERİT
MEVLÜT ASLANOĞLU (İstanbul) – Evet. 
BAŞKAN
– Buyurun, usul tartışması… 
Sırasıyla
söz vereyim. 
MUSTAFA
ELİTAŞ (Kayseri) – Efendim, lehte.
BAŞKAN
– Buyurun efendim…
FERİT
MEVLÜT ASLANOĞLU (İstanbul) – Sayın Başkan, olmaz, komisyonu çağırmadınız daha.
Komisyonu ve Hükûmeti çağırın, açamazsınız daha.
BAŞKAN
– Lehte, aleyhte söz vereceğim. 
MUSTAFA
ELİTAŞ (Kayseri) – Sayın Başkan, bir kişi lehte, bir kişi aleyhte
verebilirsiniz efendim. 
Lehte…
BAŞKAN
– Lehte. 
Buyurun.
KAMER
GENÇ (Tunceli) – Aleyhte…
HASİP
KAPLAN (Şırnak) – Aleyhte…
OKTAY
VURAL (İzmir) – Sayın Şandır, aleyhte konuşacak.
FERİT
MEVLÜT ASLANOĞLU (İstanbul) – Sayın Başkanım, açamazsınız. Komisyonu davet
ettiniz, “Komisyon yok.” dediniz, açamazsınız daha.
MUSTAFA
ELİTAŞ (Kayseri) – “Komisyon yok.” demedi ya.
BAŞKAN
– Açtım efendim, açtım. Siz gereğini yapın, açtım. 
Buyurun.
(Gürültüler)
FERİT
MEVLÜT ASLANOĞLU (İstanbul) – Açamazsınız.
BAŞKAN
– Aleyhte kim konuşuyor?
HASİP
KAPLAN (Şırnak) – Biz aleyhte söz aldık, önce aleyhte konuşulması lazım.
BAŞKAN
– Tamam, aleyhte… Lütfen… Aleyhte… (Gürültüler) 
FERİT
MEVLÜT ASLANOĞLU (İstanbul) – Sayın Başkan, usul tartışması açamazsınız. Sayın
Başkan, komisyonu davet ettiniz, Hükûmeti davet ettiniz, daha açamazsınız.
BAŞKAN
– Buyurun efendim. 
MUSTAFA
ELİTAŞ (Kayseri) – Sayın Başkan, önce lehteki konuşmacı konuşur. 
HASİP
KAPLAN (Şırnak) – Arkadaşım… Sayın Elitaş, öğrenemedin mi? Önce aleyhte
konuşacağız, sonra çıkacaksın lehte konuşacaksın.
MUSTAFA
ELİTAŞ (Kayseri) – Sayın Başkan, yine usul hatası yapıyor, önce lehteki
konuşur. 
HASİP
KAPLAN (Şırnak) – Sana bir türlü öğretemedik Sayın Elitaş! 
MUSTAFA
ELİTAŞ (Kayseri) – Sayın Başkan, usul hatası yapıyor, önce lehteki konuşur.
BAŞKAN
– Buyurun. 
Süreniz
üç dakika. 

X.-
USUL HAKKINDA GÖRÜŞMELER
1.-
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifinin (S. Sayısı: 12) Komisyona geri verilmesi nedeniyle, Başkanın tutumu
hakkında usul görüşmesi 
HASİP
KAPLAN (Şırnak) – Leb demeden leblebi dediğimizi zannediyorsunuz ama öyle değil
arkadaşlar. 
Bakın,
burada çok ciddi bir konuyu konuşuyoruz. İlk defa, İç Tüzük’le ilgili, kadın
vekillerimizin talebi olan bir konu gündeme geldi. Şafak Pavey kardeşimizin
şahsında, onun ışıl ışıl gülümseyen yüzü bu Mecliste böyle bir kanun teklifini
dayattı. Biz de bu kanun teklifinde komisyon üyesi olarak yer almamıştık daha,
almış olsaydık farklı önerilerimiz olurdu ancak biz, anladık ki Meclis
Başkanlığına bu kanun teklifiyle ilgili bir önerge verdik. Bu önergede hem
kravat zorunluluğunun kaldırılmasını istedik hem inançlarının gereği olarak
kadın vekillerimizin baş örtüsü takabilecekleri bir önerge verdik. İşte,
Hükûmet burada sıkıştı ve teklifi geri almak için manevralara girişiyor, bu
yanlıştır. 
Bakın,
İç Tüzük 19’a göre Danışma Meclisi kararı aldık. Buraya geldi, oylandı mı?
Oylandı. Genel Kurul kabul etti mi? Etti. Genel Kurul gündemine aldı mı? Aldı
bugün, artık görüşeceğiz. Bakıyoruz, bakan yok, arazi; Komisyon yok, arazi!
Yani bu kendi teklifinizi, üstelik Komisyonda uzlaşılan bir teklifi burada
görmekten, görüşmekten niye sakınıyorsunuz arkadaşlar? Farklı öneriler
gelebilir, sizler de farklı önergeler verebilirsiniz, tartışabiliriz. Bu
Mecliste hâlâ militer üniformalarla, kara kara kıyafetlerle, pantolon veya etek
tartışmasını 21’inci yüzyılda yapmamızdan, artık çağ dışı tartışmaların
odağında olmamızdan daha utanç verici bir şey yoktur. Bu Meclis bunu
tartışamıyorsa ve maalesef ve maalesef Komisyonda uzlaşılan bir kanun
teklifini buraya getirip erteleme yerine geri almayı düşünüyorsa geri almak İç
Tüzük’e aykırı. Buyurun, AK PARTİ’li üyeler, boşaltırsınız salonu, karar yeter
sayısı olmaz, ertelenir, yarın geliriz. Bu sizin hoşunuza gitmiyorsa geri alma
gerekçenizi getirirsiniz, o geri alma gerekçesini bakanınız ve Komisyonunuzun
çoğunluğu ama Komisyonun çoğunluğu olması lazım... Öyle, arazi olarak, kaçarak,
burada, Mecliste ortaklaşa kanun çıkaramayız. Bu ayıptır, yazıktır, günahtır.
Yani bu Meclisin iradesiyle bu kadar açık oynanmaz. Daha dün anlaştığınız bir
teklif üzerinde Mecliste tartışma açmak doğru değildir, geri alınamaz,
erteleyebilirsiniz. (BDP sıralarından alkışlar)
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Kaplan.
Lehte
ve aleyhte ikişer arkadaşa söz vereceğiz. Sayın Kaplan aleyhte konuştu.
Lehinde
buyurun Sayın Bahçekapılı. 
Süreniz
üç dakika.
AYŞE
NUR BAHÇEKAPILI (İstanbul) – Teşekkür ederim Sayın Başkan.
Sayın
Başkan, değerli milletvekilleri; biraz önce Başkanlık Divanının almış olduğu
kararın lehinde söz aldım, konuşacağım.
Biraz
önce 12 sıra sayılı, İç Tüzük’te değişiklik yapılmasına ilişkin bir kanun
teklifini görüşürken esas komisyon olan Anayasa Komisyonu teklifini geri çekti,
Sayın Başkanlık Divanı da İç Tüzük’ün 88’inci maddesine uygun olarak bu düzenlemeyi
yaptığını beyan etti. Biz buna katılıyoruz çünkü İç Tüzük’ün 88’inci maddesinde
diyor ki: “Esas komisyon veya hükümet, tasarı veya teklifin tümünü veya belli
birkaç maddesini geri çekebilir.” Bu bir, esas komisyonun ve hükûmetin
tasarrufudur. Bu uygulamada esas komisyon, yani Anayasa Komisyonu bunu
yapmıştır. 
HASİP
KAPLAN (Şırnak) – Komisyon yerine geçmezse olmaz, yok ki yerinde. Komisyon
yerine geçmeden olmaz Başkanım.
AYŞE
NUR BAHÇEKAPILI (Devamla) – Yalnız, muhalefet sıralarından bazı itirazlar
geldi, 75’inci maddenin uygulanması gerektiğini söylediler. 75’inci madde de
şunu söylüyor, diyor ki: “Hükümet veya teklif sahibi verilen kanun tasarısı ve
tekliflerini gündeme alınmadan evvel…” Yani 75’inci madde, tasarı ve
tekliflerin gündeme alınmadığı zaman geçerli olan bir uygulamadır ama 88’inci
madde ise tasarının veya teklifin gündeme alındıktan sonra Hükûmet ve esas
komisyona verilen bir yetkidir. Esas Komisyon bunu kullanmıştır. Başkanlık
Divanına uygun, lehinde oy kullanacağız ve lehinde olduğu görüşümüzü bildirmek
isterim.
Saygılarımla.
(AK PARTİ sıralarından alkışlar)
BAŞKAN
– Teşekkür ederim.
Sayın
Şandır…
KAMER
GENÇ (Tunceli) – Sayın Başkan, en başta ben istemiştim. Neyse…
BAŞKAN
– Grup Başkan Vekiline verdim.
Süreniz
üç dakika Sayın Şandır.
MUSTAFA
ELİTAŞ (Kayseri) – Sayın Başkan, bu işlerde ve İç Tüzük’te, grup başkan
vekillerine öncelik hakkı verilmesi gerekir efendim.
MEHMET
ŞANDIR (Mersin) – Sayın Başkanım, değerli milletvekilleri; öncelikle saygılar
sunuyorum.
Gerçekten
Meclisimiz çalışmalarına böyle bir tartışmayla başlamamış olsaydı güzel olurdu.
Çok iyi niyetle, çok samimiyetle, bir zaruretin hukukileştirilmesi için bu
kanun tasarısı hazırlandı ve tüm gruplar da buna destek verdiler, Komisyondan
da böyle çıktı. Ancak ne olduysa bugün, gerekçesini bize anlatmadıkları,
muhtemelen kendilerinin de bilmedikleri bir sebeple bu kanun Komisyona geri
çekilmeye çalışılıyor 75’e göre veya 88’e göre. Hiç de önemli değil. Önemli
olan, bu niyeti sorgulamak lazım. Niye çekiyorsunuz? “Yarın görüşelim.”
Eyvallah, yarın görüşelim ama niye Komisyona çekiyorsunuz? 
Şimdi,
bir zaruretin, mecburiyetin samimiyetle hukukileştirilmesi için bir araya
geldik. Bir kardeşimizin çok özel bir sebebinden dolayı, hanım
milletvekillerimizin, kadın milletvekillerimizin tayyör, ceket giymesine yani
pantolon giymesine imkân sağlayalım ama bugün, bu konuya bir başka şeyler
girmeye başladı. “Kravat takılmasın, Genel Kurula baş örtüsüyle girilsin.”
Değerli
arkadaşlar, yani üzüm mü yiyeceğiz, bağcıyı mı döveceğiz? Başka alanların
sorunlarını başka alanlara karıştırarak tartışma çıkartmanın, gerginlik
yaratmanın, başlarken böyle anlamsız bir sürtüşmeye girmenin ne faydası var?
Doğru mu bu hadise arkadaşlar? 
Şimdi,
Komisyon… Kimdir Komisyon Başkanı bilmiyorum, yeni Millî Eğitim Komisyonumuz…
ÜNAL
KACIR (İstanbul) – Burhan Kuzu.
FERİT
MEVLÜT ASLANOĞLU (İstanbul) – Burhan Kuzu’dan…
MEHMET
ŞANDIR (Devamla) – Burhan Kuzu’dan geliyor.
BURHAN
KUZU (İstanbul) – Burhan Kuzu yanlış yapmaz zaten ondan “Doğru.” diyoruz. (AK
PARTİ sıralarından alkışlar)
MEHMET
ŞANDIR (Devamla) – Ah Hocam, ah benim güzel Hocam, yaptığınız her doğru
böyleyse işimiz zor demektir. Değerli Hocam, yaptığınız her doğru böyle
tartışılacaksa, bu Meclisi gerecekse yanlış olmuştur. Dolayısıyla, yani çok
samimiyetle, iş birliğiyle, uzlaşarak başladığımız şu ilk günde böyle bir
tartışmaya sebep olmak doğru olmamıştır Hocam, gerekçeniz ne olursa olsun ve
gerçekten toplumun… 
Milliyetçi
Hareket Partisi olarak söylüyorum: Yükseköğrenimde başını örttüğünden dolayı
öğrenim özgürlüğü kısıtlanan çocuklarımızın sorunları çözülmelidir. Milliyetçi
Hareket Partisi teklifinin arkasındadır. Gelin Anayasa’yı tekrar değiştirelim,
bunu düzeltelim ama bu mecburiyeti, bu desteği bir başka alanda kullanmaya
kalkarsanız bunda başka niyet aramak lazım. Hocam, yanlış olan husus budur.
Dolayısıyla,
ben Başkanın… Tabii, yanıltılıyor: 75 mi? 88 mi? E, Danışma Kurulunu niye
topladık? Niye karar aldık? Niye gündem belirledik? Belirlenmiş bir gündemi
Komisyonun bozmaya hakkı var mı? Böyle bir şey doğru olmamıştır, faydalı
olmamıştır. Dolayısıyla, komisyon orada toplanmadan başlamış bir müzakereyi
kesmeye de hakları yok, hukuki olmaz diye düşünüyorum.

Teşekkür
ederim. (MHP sıralarından alkışlar)
BAŞKAN
– Teşekkür ederim Sayın Şandır
Evet,
lehte…
Buyurun.
Süreniz
üç dakika.
MUSTAFA
ELİTAŞ (Kayseri) – Sayın Başkan, değerli milletvekilleri; yüce heyetinizi
saygıyla selamlıyorum. 
Aslında
Genel Kurulun biraz önceki ara verme süreci içerisinde biz grup başkan vekili
arkadaşlarımızla bu konuyu müzakere etmiştik. “Biz geneli üzerinde konuşmayı
yapalım, arkasından bunu komisyon gündemine alacak, orada değerlendirmeleri
yapacak. Bu süreç içerisinde ne yapalım?” dedik. Ondan önceki görüşmelerimizde
uluslararası sözleşmeyi görüşmeyeceğimizden dolayı bir kısım arkadaşlarımızın
işleri olduğundan göndermiştik. Dedik arkadaşlara “Uluslararası sözleşmeleri
görüşecek miyiz?” Bir kısmı “Benim konuşmacım yok, gidiyorlar.” dedi.
“Konuşmacı arkadaşlarınız yoksa bu teklifi gündemden çekelim, uluslararası
sözleşmeyi, gündemimizde olan altı tane sözleşmeyi de görüşüp bitirelim.”
dedik. Sayın Başkan ara vermeden önce, ara verdiği sırada bunu değerlendirdik.
Sonradan dedik ki: “Geneli üzerindeki görüşmeyi de yapmayalım.” Teknik olarak
bir düzenleme yapmamız gerekiyor. Bu teknik düzenleme… Hatta, biz “Sayın
Komisyon Başkanını buraya getirelim, konuşalım, imzasını atsın, isteminde
bulunsun...” O ara Kanunlar Kararlardaki arkadaşlarımız bunun 88’inci maddeye
göre istenmesinin ve düzenlenmesinin gerektiğini ifade ettiler. Komisyonun burada
olup istemesiyle, Komisyon sıralarında oturup istemesi ile imzalı dilekçeyle
istemesi arasında hukuki olarak hiçbir anlam, farklılık yoktur. 
Bakınız…
(CHP ve BDP sıralarından gürültüler)
HASİP
KAPLAN (Şırnak) – Hayır, oturması lazım. 
MUSTAFA
ELİTAŞ (Devamla) – Bakınız…
HASİP
KAPLAN (Şırnak) – Oturması lazım, görmemiz lazım. 
MUSTAFA
ELİTAŞ (Devamla) – Değerli arkadaşlar, müsaade edin. 
HASİP
KAPLAN (Şırnak) – Hacca gidenler de oy kullanıyordu. 
MUSTAFA
ELİTAŞ (Devamla) – Sayın Kaplan, müsaade edin. 
AYŞE
NUR BAHÇEKAPILI (İstanbul) – Sayın Kaplan, hiç öyle bir şey yok. 
HASİP
KAPLAN (Şırnak) – Burada oturması lazım Komisyonun.
MUSTAFA
ELİTAŞ (Devamla) – Sayın Kaplan, müsaade edin. 
AYŞE
NUR BAHÇEKAPILI (İstanbul) – Sayın Kaplan, hiç öyle bir şey yok. 
MUSTAFA
ELİTAŞ (Devamla) – Bakın, Sayın Kaplan, siz daha yeni Grup Başkan Vekili
oldunuz. 
HASİP
KAPLAN (Şırnak) – Vallahi, hacca gidenlere de oy kullandırdınız. 
AYŞE
NUR BAHÇEKAPILI (İstanbul) – Hiç öyle bir şey yok. Çok daha farklı şeyler var,
konuşturma bizleri.
BAŞKAN
– Lütfen…. Lütfen…
MUSTAFA
ELİTAŞ (Devamla) – Hukukçu olabilirsiniz ama Meclisin kanunları, kuralları
tecrübeyle ortaya çıkar. Az önce dediniz ki: “Okuyup öğren de gel, önce
aleyhte, sonra lehte konuşulur.” Hâlbuki, 60’ıncı maddeyi okumuş olsaydınız
veya duymuş olsaydınız, dört senelik milletvekilliği döneminizde burada
kendinizi tam vermiş olsaydınız, önce lehte, sonra aleyhte konuşulacağını
bilirdiniz çünkü 60’ıncı madde oydu. 
HASİP
KAPLAN (Şırnak) – Usul tartışması açılıyor Elitaş, açan konuşur. 
MUSTAFA
ELİTAŞ (Devamla) – Şimdi, bakın değerli arkadaşlar, 56’ncı madde ne diyor?
Türkiye Büyük Millet Meclisi çalışanlarının ve Türkiye Büyük Millet Meclisi
Genel Kurulunda çalışanlarla milletvekillerinin kılık kıyafetini düzenliyor.
Geçen dönemde 2 tane bayan…

HASİP
KAPLAN (Şırnak) – “Kadın” diyeceksin.
MUSTAFA
ELİTAŞ (Devamla) – …kadın arkadaşımız Meclis Başkan Vekili seçildiler. Onların
frak ve yelekle ilgili problemleri vardı, Başkanlık Divanı, bu konuyu -56’ncı
maddeyi- bütün grupların anlaşmasıyla birlikte, İç Tüzük değişikliğine ihtiyaç
duymadan çözdü. 
Şimdi,
bu konuyla ilgili 88’inci madde… Bir arkadaşımız 75’inci maddeyle ilgili bir
şey söylüyor, diyor ki: “Bunu çekerse ancak teklif sahibi veya Hükûmet
çekebilir.” Teklif sahibi çekiyorsa “Ben görüşülmesini istemiyorum.” anlamında
çekiyordur. O zaman birisi “Ben bunu kabul ediyorum.” deyip benimserse
görüşmelere devam edilebilir. 75’inci madde tamamen bununla ilgilidir. 
(Mikrofon
otomatik cihaz tarafından kapatıldı)
MUSTAFA
ELİTAŞ (Devamla) – 88’inci madde, komisyonun “Ben irademe devam ediyorum, bunu
görüşmeyi istiyorum, bu iradem aynı şekilde devam ediyor.” diye komisyona
çektiğinin ifadesidir.
HASİP
KAPLAN (Şırnak) – Elitaş, geri vitese niye taktınız, onu anlat. Niye geri
çekiyorsunuz, onu anlat da anlayalım. 
MUSTAFA
ELİTAŞ (Devamla) – Ben, Başkanlığın uygulamasının doğru olduğunu ifade ediyor,
saygılar sunuyorum. (AK PARTİ sıralarından alkışlar) 
BAŞKAN
– Teşekkür ederim. 
HASİP
KAPLAN (Şırnak) – Hikâye anlatmayın, niye geri çekiyorsunuz onu anlatın bize. 
MUSTAFA
ELİTAŞ (Kayseri) – Yarın Komisyonda öğrenirsiniz.
HASİP
KAPLAN (Şırnak) – Ya niye geri çekiyorsunuz?
MUSTAFA
ELİTAŞ (Kayseri) – Komisyon çekiyor, Komisyon çekiyor. 
HASİP
KAPLAN (Şırnak) – Genel Kurula, kamuoyuna doğru bildirin, doğru konuşun.
MUSTAFA
ELİTAŞ (Kayseri) – Yarın Komisyonda öğrenirsiniz. 
BAŞKAN
– Değerli milletvekilleri, İç Tüzük 88 “Esas komisyon veya Hükûmet, tasarı veya
teklifin belli birkaç maddesinin veya tamamının geri çekilmesini, bir defaya
mahsus olmak üzere isteyebilir.” diyor. Tutumumuz bu merkezdeydi, tutumumuzda
bir değişiklik olmadığına göre komisyon…
KAMER
GENÇ (Tunceli) – Sayın Başkan, Meclisi çok keyfî yönetiyorsunuz. Tutanakları
açıp bakın, aleyhte ilk sözü kim istedi? (AK PARTİ sıralarından gürültüler)
BAŞKAN
– Tutanaklarda da var, size… Bir saniye… Lütfen oturur musunuz, ben size söz
vermedim Sayın Genç. 
MUSTAFA
ELİTAŞ (Kayseri) – Sayın Başkan, Meclis Başkanlığına hakaret ediyor efendim bu.
KAMER
GENÇ (Tunceli) – Çok keyfî yönetiyorsunuz! 
BAŞKAN
– Lütfen oturur musunuz. İlk önce söz isteyiniz. Mecliste söz almadan
konuşulamaz yazılı veya sözlü. İlk önce söz isteyiniz. Lütfen… 
KAMER
GENÇ (Tunceli) – Daha dün oturdun buraya, bu Meclisi çok keyfi yönetiyorsun.
Keyfî yönettiğin zaman seni orada oturtmayız.
MUSTAFA
ELİTAŞ (Kayseri) – Sayın Başkanım… Sayın grup başkan vekilleri…
KAMER
GENÇ (Tunceli) – Aç tutanakları, aç tutanakları, kim aleyhte söz istedi? Önce
aleyhte söz isteyen benim. 
BAŞKAN
– Tutanaklarda var… Bakınız 75’inci madde… 
MUSTAFA
ELİTAŞ (Kayseri) – Sayın Başkan, Meclis Başkanlığına hakaret ediyor bu kişi!
Sayın grup başkan vekilleri… Sayın grup başkan vekilleri…
KAMER
GENÇ (Tunceli) – Önce aleyhte söz isteyen benim, 
BAŞKAN
– Hayır, tutanaklarda birçok uygulama var burada size gösterebilirim, gelin
göstersinler. 
KAMER
GENÇ (Tunceli) – Tutanakları açalım… 
BAŞKAN
– Tamam, lütfen, lütfen…
KAMER
GENÇ (Tunceli) – Çok keyfî yönetiyorsun.
BAŞKAN
– Hayır, keyfiyle alakası yok. 
KAMER
GENÇ (Tunceli) – İstediğine söz verip vermeme hakkına sahip değilsin. Meclisi
doğru yönet! 

BAŞKAN
– Ben 88’inci maddeyi uygulamaya çalıştım, usul açtınız ve ben yaptığım
uygulamanın doğru olduğu kanaatindeyim.
MUSTAFA
ELİTAŞ (Kayseri) – Bu bağımsız mı? Bağımsız mı bu?
KAMER
GENÇ (Tunceli) – Sana ne yahu, sana ne! (AK PARTİ sıralarından gürültüler) 
MUSTAFA
ELİTAŞ (Kayseri) – Ben seninle konuşmuyorum. 
KAMER
GENÇ (Tunceli) – Sen kim oluyorsun benim Grup Başkanıma müdahale ediyorsun? 
MUSTAFA
ELİTAŞ (Kayseri) – Ben Grup Başkan Vekiliyle konuşuyorum. 
KAMER
GENÇ (Tunceli) – Git yerine otur! Otur yerine! (AK PARTİ sıralarından
gürültüler)
MUSTAFA
ELİTAŞ (Kayseri) – Sayın Grup Başkan Vekili… Sayın Grup Başkan Vekili…
KAMER
GENÇ (Tunceli) – Bilmediğin konularda konuşma! Sen gel benim yanımda staj yap.
BAŞKAN
– Lütfen… Lütfen… Sayın Genç, lütfen… 
MUSTAFA
ELİTAŞ (Kayseri) – Sayın Grup Başkan Vekili, duymamakla mükellefsiniz herhâlde
siz.
KAMER
GENÇ (Tunceli) – Gel sana biraz bilgi vereyim ya! Gel sana biraz bilgi
öğreteyim!
BAŞKAN
– Lütfen, yerinize oturun. 
MUSTAFA
ELİTAŞ (Kayseri) – Sayın Başkan, Meclis Başkanlığına hakaret ediyor efendim. 
BAŞKAN
– Lütfen yerinize oturun. 
KAMER
GENÇ (Tunceli) – Bilmediğin şeyleri konuşma yahu!
MUSTAFA
ELİTAŞ (Kayseri) – Meclis Başkanlığına hakaret ediyor.
KAMER
GENÇ (Tunceli) – Yani orada ilk sözü ben istiyorum, tutanakları getirelim
bakalım.
MUSTAFA
ELİTAŞ (Kayseri) – Sayın Başkan, siz işleme devam edin.
KAMER
GENÇ (Tunceli) – İlk sözü ben istiyorum, başkasına veriyorsun çünkü AKP Grubu
benim konuşmamdan rahatsız oluyor. Ben o rahatsızlıkları…
BAŞKAN
– Kusura bakmayın, siz böyle konuşursanız… Size söz vermedik. 
MUSTAFA
ELİTAŞ (Kayseri) – Sayın Başkan, işleme devam edin efendim.
BAŞKAN
– Şimdi efendim, 2’nci sıraya alınan Türkiye Cumhuriyeti Hükûmeti ile İran
İslam Cumhuriyeti Hükûmeti Arasında Kapıköy ve Razi Kara Hudut Kapılarının
Ortak Kullanımına İlişkin Mutabakat Zaptının Onaylanmasının Uygun Bulunduğuna
Dair Kanun Tasarısı ve Dışişleri Komisyonu Raporu’nun görüşmelerine başlıyoruz.
IX.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER (Devam)
B) Kanun Tasarı ve Teklifleri
1.-
Türkiye Cumhuriyeti Hükûmeti ile İran İslam Cumhuriyeti Hükûmeti Arasında
Kapıköy ve Razi Kara Hudut Kapılarının Ortak Kullanımına İlişkin Mutabakat
Zaptının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/287) (S. Sayısı: 2) 
BAŞKAN
- Komisyon? Yok.
Hükûmet?
Yok.
Ertelenmiştir.
Bundan
sonraki görüşmelerde de, Komisyonun bulunmadığı anlaşıldığından, komisyonlardan
gelen diğer işleri sırasıyla görüşmek üzere sözlü soru önergeleriyle Kanun
tasarı ve tekliflerinin görüşülmesi için, 12 Ekim 2011 Çarşamba günü saat
15.00’te toplanmak üzere birleşimi kapatıyorum. 
Kapanma
Saati: 18.08




