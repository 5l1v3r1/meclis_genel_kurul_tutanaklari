



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 56’ncı
Birleşim
 12
Ocak 2017 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Batman Milletvekili Mehmet Ali Aslan’ın, Demokrat Araplar Derneğinin
kapatılmasına ilişkin gündem dışı konuşması
2.- Hatay Milletvekili Serkan Topal’ın, son dönemde yaşanan terör
olayları ve Hatay iline olan etkilerine ilişkin gündem dışı konuşması
3.- Bursa Milletvekili Muhammet Müfit Aydın’ın, Bursa iline ilişkin
gündem dışı konuşması

IV.- SATAŞMALARA İLİŞKİN KONUŞMALAR
1.- Çanakkale Milletvekili Bülent Turan’ın, Hatay Milletvekili Serkan
Topal’ın yaptığı gündem dışı konuşması sırasında Adalet ve Kalkınma Partisine
sataşması nedeniyle konuşması
2.- Manisa Milletvekili Özgür Özel’in, Çanakkale Milletvekili Bülent
Turan’ın sataşma nedeniyle yaptığı konuşması sırasında CHP Grubuna sataşması
nedeniyle konuşması
3.- Çanakkale Milletvekili Bülent Turan’ın, Manisa Milletvekili Özgür
Özel’in sataşma nedeniyle yaptığı konuşması sırasında Adalet ve Kalkınma
Partisine sataşması nedeniyle konuşması
4.- İstanbul Milletvekili Aykut Erdoğdu’nun, Kayseri Milletvekili
Mustafa Elitaş’ın CHP grup önerisi üzerinde yaptığı konuşması sırasında şahsına
sataşması nedeniyle konuşması
5.- Ankara Milletvekili Levent Gök’ün, Kayseri Milletvekili Mustafa
Elitaş’ın CHP grup önerisi üzerinde yaptığı konuşması sırasında Cumhuriyet Halk
Partisine sataşması nedeniyle konuşması
6.- Amasya Milletvekili Mehmet Naci Bostancı’nın, Ankara Milletvekili
Levent Gök’ün sataşma nedeniyle yaptığı konuşması sırasında AK PARTİ Grubuna
sataşması nedeniyle konuşması
7.- Kayseri Milletvekili Mustafa Elitaş’ın, Ankara Milletvekili Levent
Gök’ün sataşma nedeniyle yaptığı konuşması sırasında şahsına sataşması
nedeniyle konuşması
8.- Manisa Milletvekili Özgür Özel’in, Kırıkkale Milletvekili Ramazan
Can’ın 447 sıra sayılı Anayasa Değişiklik Teklifi’nin 6’ncı maddesi üzerinde AK
PARTİ Grubu adına yaptığı konuşması sırasında CHP Grubuna sataşması nedeniyle
konuşması
9.- Kırıkkale Milletvekili Ramazan Can’ın, Manisa Milletvekili Özgür
Özel’in sataşma nedeniyle yaptığı konuşması sırasında şahsına sataşması
nedeniyle konuşması
10.- İzmir Milletvekili Ahmet Tuncay Özkan’ın, Kırıkkale Milletvekili
Ramazan Can’ın sataşma nedeniyle yaptığı konuşması sırasında CHP Grubuna
sataşması nedeniyle konuşması
11.- Manisa Milletvekili Özgür Özel’in, Afyonkarahisar Milletvekili Ali
Özkaya’nın 447 sıra sayılı Anayasa Değişiklik Teklifi’nin 6’ncı maddesi
üzerinde şahsı adına yaptığı konuşması sırasında Cumhuriyet Halk Partisine
sataşması nedeniyle konuşması
12.- İstanbul Milletvekili Mehmet Muş’un, Manisa Milletvekili Özgür
Özel’in sataşma nedeniyle yaptığı konuşması sırasında şahsına ve Adalet ve
Kalkınma Partisine sataşması nedeniyle konuşması
13.- Manisa Milletvekili Özgür Özel’in, İstanbul Milletvekili Mehmet
Muş’un sataşma nedeniyle yaptığı konuşması sırasında CHP Grubuna sataşması
nedeniyle konuşması
14.- Amasya Milletvekili Mehmet Naci Bostancı’nın, Aydın Milletvekili
Bülent Tezcan’ın 447 sıra sayılı Anayasa Değişiklik Teklifi’nin 6’ncı
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
15.- İstanbul Milletvekili Burhan Kuzu’nun, Ankara Milletvekili Murat
Emir’in 447 sıra sayılı Anayasa Değişiklik Teklifi’nin 8’inci maddesi üzerinde
CHP Grubu adına yaptığı konuşması sırasında şahsına sataşması nedeniyle
konuşması
16.- Ankara Milletvekili Murat Emir’in, İstanbul Milletvekili Burhan Kuzu’nun
sataşma nedeniyle yaptığı konuşması sırasında şahsına sataşması nedeniyle
konuşması
17.- Ankara Milletvekili Murat Emir’in, Yozgat Milletvekili Yusuf
Başer’in 447 sıra sayılı Anayasa Değişiklik Teklifi’nin 8’inci maddesi üzerinde
AK PARTİ Grubu adına yaptığı konuşması sırasında Cumhuriyet Halk Partisine
sataşması nedeniyle konuşması
18.- İstanbul Milletvekili Engin Altay’ın, Adana Milletvekili Necdet
Ünüvar’ın 447 sıra sayılı Anayasa Değişiklik Teklifi’nin 8’inci maddesi
üzerinde şahsı adına yaptığı konuşması sırasında Cumhuriyet Halk Partisine
sataşması nedeniyle konuşması

V.- AÇIKLAMALAR
1.- İstanbul Milletvekili Engin Altay’ın, çok sayıda milletvekilinin bir
görüntüyü ya da görüntünün bir kısmını paylaşmak suretiyle belki de kendisini
hedef göstermek gayretinde olduğuna ilişkin açıklaması
2.- Ankara Milletvekili Levent Gök’ün, Cumhuriyet Halk Partisi olarak
çok hassas bir çizgide görevlerini yapmaya çalıştıklarına, Genel Kurulda
yaşanan şiddet görüntülerinin tasvip edilemeyeceğine, yaralanan tüm milletvekillerine
geçmiş olsun dileğinde bulunduğuna ve İstanbul Milletvekili Enis Berberoğlu’nun
davasında esas hakkındaki mütalaada müebbet hapis cezası istenmesinin siyasi
bir karar olduğuna ilişkin açıklaması
3.- Manisa Milletvekili Erkan Akçay’ın, kürsü masuniyetini ihlal eden
davranışların tasvip edilemeyeceğine, kürsü masuniyetini ihlal edenleri ve
fiziki müdahale içerisinde bulunanları kınadığına, Meclisin mehabetini,
saygınlığını ve güvenirliğini korumak ve fiziki kavgalara, müdahalelere meydan
vermemek gerektiğine ilişkin açıklaması
4.- Muş Milletvekili Ahmet Yıldırım’ın, Anayasa değişikliği teklifi
görüşmelerinin çalışma usul ve esaslarına aykırı bir tempoyla yapıldığına,
Ağrı’nın Tutak Belediyesinin eş başkanlarının yerine kayyum atanmasına, 80 belediyeye
el koymanın gasp olduğuna ve milletin seçiminden, oyundan korkmak anlamına
geldiğine ilişkin açıklaması
5.- Amasya Milletvekili Mehmet Naci Bostancı’nın, Parlamentonun
görevinin, kurallar dâhilinde, milletten almış olduğu temsil çerçevesinde meseleleri
müzakere etmek olduğuna ve Meclisin vazifesini yapmasını temin etmenin herkesin
ortak hukuku ve ahlakı olduğuna, dün Genel Kurulda yaşanan olayların üzüntü
verici olduğuna ilişkin açıklaması
6.- İstanbul Milletvekili Filiz Kerestecioğlu Demir’in, Amasya
Milletvekili Mehmet Naci Bostancı ile Bilecik Milletvekili Halil Eldemir’in HDP
grup önerisi üzerinde yaptığı konuşmalarındaki bazı ifadelerine ilişkin
açıklaması
7.- Muş Milletvekili Ahmet Yıldırım’ın, Oturum Başkanı TBMM Başkan
Vekili Ahmet Aydın’ın söz verme konusundaki tutumuna ilişkin açıklaması
8.- Muş Milletvekili Ahmet Yıldırım’ın, HDP grup önerisinin oylaması
sırasında istemiş oldukları yoklama talebinin dikkate alınmadığına ve oylamanın
geçersiz olduğuna ilişkin açıklaması
9.- Muş Milletvekili Ahmet Yıldırım’ın, İç Tüzük’ten doğan haklarını
kullanma hususunda en ufak bir tavır biçimini kabul etmelerinin mümkün
olmadığına ve yoklama talebinin sehven fark edilmemiş olduğunu kabul
ettiklerine ilişkin açıklaması
10.- Ankara Milletvekili Levent Gök’ün, Kayseri Milletvekili Mustafa
Elitaş’ın sataşma nedeniyle yaptığı konuşmasındaki bazı ifadelerine ilişkin
açıklaması
11.- İstanbul Milletvekili Filiz Kerestecioğlu Demir’in, kürsü
dokunulmazlığının aslında bu Mecliste dokunulmazlıkların kaldırılmasıyla ve 11
HDP milletvekilinin tutuklu olmasıyla bitmiş olduğuna ve Cumhurbaşkanının
Anayasa değişiklik teklifiyle ilgili bazı ifadelerine ilişkin açıklaması
12.- Aydın Milletvekili Bülent Tezcan’ın, Amasya Milletvekili Mehmet
Naci Bostancı’nın yerinden sarf ettiği bazı ifadelerine ilişkin açıklaması
13.- Manisa Milletvekili Özgür Özel’in, Kayseri Milletvekili Mustafa
Elitaş’ın yerinden sarf ettiği bazı ifadelerine ilişkin açıklaması
14.- İstanbul Milletvekili Eren Erdem’in, Genel Kurulda yaşanan olaylar
sırasında bir milletvekilinin bacağından yaralanmasının sorumlusu olarak
kendisinin gösterilmesine, bunun doğru olmadığına ve yaralanan milletvekilinin
bu konuda bir açıklama yapmasını istirham ettiğine ilişkin açıklaması

15.- Trabzon Milletvekili Muhammet Balta’nın, bacağından yaralanması
olayında sorumlunun İstanbul Milletvekili Eren Erdem olmadığına ama bir CHP
milletvekili olduğuna, AK PARTİ Genel Başkan Yardımcısını arkadan yumruklayan
CHP Grup Başkan Vekilini ve bazı ifadeleri nedeniyle Antalya Milletvekili Deniz
Baykal’ı kınadığına ilişkin açıklaması
16.- Gaziantep Milletvekili Şamil Tayyar’ın, İstanbul Milletvekili Eren
Erdem’in yaptığı açıklamasındaki bazı ifadelerine ilişkin açıklaması
17.- İstanbul Milletvekili Ahmet Hamdi Çamlı’nın, İstanbul Milletvekili
Eren Erdem’in yaptığı açıklamasındaki bazı ifadelerine ilişkin açıklaması
18.- Afyonkarahisar Milletvekili Ali Özkaya’nın, İstanbul Milletvekili
Eren Erdem’in yaptığı açıklamasındaki bazı ifadelerine ilişkin açıklaması
19.- İstanbul Milletvekili Mihrimah Belma Satır’ın, İstanbul
Milletvekili Eren Erdem’in yaptığı açıklamasındaki bazı ifadelerine ilişkin
açıklaması
20.- Manisa Milletvekili Özgür Özel’in, İstanbul Milletvekili Mihrimah
Belma Satır’ın yaptığı açıklamasındaki bazı ifadelerine ilişkin açıklaması
21.- Kayseri Milletvekili Mustafa Elitaş’ın, bir kadın milletvekiline
saldırdığı şeklindeki ifadenin düzeltilmesini istirham ettiğine ilişkin
açıklaması
22.- İstanbul Milletvekili Engin Altay’ın, Nef’i’den bir dörtlük okumak
istediğine ilişkin açıklaması

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın, Meclisteki
çalışmaları Anayasa ve İç Tüzük’e uygun ve millete yakışır bir tarzda yürütmek
için tüm grupların hassasiyet göstermesi gerektiğine ilişkin konuşması

VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Mardin Milletvekili Erol Dora ve 22 milletvekilinin, Türkiye’nin
imzaladığı hâlde çekince koyduğu insan haklarını gözetmek ve korumak temelli
uluslararası sözleşme ve protokollerin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/423)
2.- Antalya Milletvekili Çetin Osman Budak ve 22 milletvekilinin,
TOKİ’nin yaptığı ihalelerde ortaya çıkan kamu zararının boyutunun araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/424)
3.- Antalya Milletvekili Çetin Osman Budak ve 22 milletvekilinin,
elektrik dağıtım sisteminde kayıp kaçak tahsilatı konusundaki yargı kararlarının
uygulanmamasının yol açtığı sorunların ve dağıtım özelleştirmelerinin
sonuçlarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/425)



VIII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili İstanbul Milletvekili Filiz
Kerestecioğlu Demir tarafından, söz konusu internet kesintilerinin, bu
kesintileri gerçekleştirenlerin, arasındaki saiklerin ve bu kapsamda
yurttaşların anayasal/yasal/uluslararası sözleşmelerden doğan haklarının bu
yolla ihlal edilmesinin tespit edilmesi, sorumlularının belirlenmesi ve
internet kesintilerine çözüm bulunarak bugüne kadar gerçekleşen mağduriyetlerin
giderilmesi amacıyla 3/1/2017 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 12
Ocak 2017 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
2.- CHP Grubunun, Grup Başkan Vekilleri Ankara Milletvekili Levent Gök,
İstanbul Milletvekili Engin Altay ve Manisa Milletvekili Özgür Özel tarafından,
siyasi iktidarın basın ve ifade özgürlüğünü ortadan kaldıran uygulamaları ile
yayın yasaklarının halkın haber alma özgürlüğüne ve demokrasiye olan etkilerinin
araştırılarak alınması gereken önlemlerin belirlenmesi amacıyla 30/11/2015
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 12 Ocak 2017 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde yapılmasına
ilişkin önerisi

IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Emekli Sandığı Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/796) ile
Plan ve Bütçe Komisyonu Raporu (S. Sayısı: 446)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) 
3.- Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/666) ile Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 443)
4.- Türkiye Cumhuriyeti ile Rusya Federasyonu Arasında Cezai Konularda
Karşılıklı Adli Yardımlaşma ve Suçluların İadesi Anlaşmasının Onaylanmasının
Uygun Bulunduğuna Dair Kanun Tasarısı (1/650) ve Dışişleri Komisyonu Raporu (S.
Sayısı: 439)

X.- YAZILI SORULAR VE CEVAPLARI
1.- Siirt Milletvekili Besime Konca’nın, Siirt’in Şirvan ilçesine bağlı
Maden köyünde on altı işçinin toprak altında kaldığı facianın yaşandığı bakır
madeni işletmesinin iş sağlığı ve güvenliğine dair yükümlülüklerini yerine
getirmemesine ve madende yapılan son denetimlere ilişkin sorusu ve Çalışma ve
Sosyal Güvenlik Bakanı Mehmet Müezzinoğlu’nun cevabı (7/9692)
2.- Niğde Milletvekili Ömer Fethi Gürer’in, İŞ-KUR’a başvuran üniversite
mezunlarının branşlara göre dağılımına ilişkin sorusu ve Çalışma ve Sosyal
Güvenlik Bakanı Mehmet Müezzinoğlu’nun cevabı (7/9694)
3.- İstanbul Milletvekili Arzu Erdem’in, 4/C’li çalışanların mali,
sosyal ve özlük haklarına dair bir çalışma yapılıp yapılmadığına ilişkin sorusu
ve Çalışma ve Sosyal Güvenlik Bakanı Mehmet Müezzinoğlu’nun cevabı (7/9783)
4.- Denizli Milletvekili Kazım Arslan’ın, çalışma yolluklarının düzensiz
ve tüm personel arasında eşit olarak ödenmesinin önüne geçecek bir çalışma
yürütülüp yürütülmediğine ilişkin sorusu ve Gümrük ve Ticaret Bakanı Bülent
Tüfenkci’nin cevabı (7/9791)
5.- Denizli Milletvekili Kazım Arslan’ın, Ekonomi Bakanlığı tarafından
iptal edilen yatırım teşvik belgeleri kapsamında sağlanan destek unsurlarının
geri alınmasıyla ilgili yapılan işlemlere ilişkin sorusu ve Gümrük ve Ticaret
Bakanı Bülent Tüfenkci’nin cevabı (7/9797)
6.- İstanbul Milletvekili Mahmut Tanal’ın, Türkiye’deki üst düzey kamu
görevlisi sayısına ilişkin Başbakandan sorusu ve Çalışma ve Sosyal Güvenlik
Bakanı Mehmet Müezzinoğlu’nun cevabı (7/9838)
7.- Niğde Milletvekili Ömer Fethi Gürer’in, iş bulamayan arkeologlara ve
sanat tarihçilerine ilişkin sorusu ve Çalışma ve Sosyal Güvenlik Bakanı Mehmet
Müezzinoğlu’nun cevabı (7/9855)
8.- Kırklareli Milletvekili Türabi Kayan’ın, taşeron işçilerin
sözleşmelerinde taahhüt edilen ücret ve sosyal haklarını almakta yaşadıkları
sorunlarla ilgili Bakanlığa başvuru yapılıp yapılmadığına ve bu tür
mağduriyetlerle ilgili denetleme ve yaptırım mekanizmasına ilişkin sorusu ve
Çalışma ve Sosyal Güvenlik Bakanı Mehmet Müezzinoğlu’nun cevabı (7/9857)
9.- Niğde Milletvekili Ömer Fethi Gürer’in, bazı kamu kurumlarının Niğde
ilinde bulunmamasına ilişkin Başbakandan sorusu ve Çalışma ve Sosyal Güvenlik
Bakanı Mehmet Müezzinoğlu’nun cevabı (7/9920)
10.- Niğde Milletvekili Ömer Fethi Gürer’in, TOKİ’nin bazı ihalelerde
yüklenicilerden araç temin ettiği iddiasına ilişkin Başbakandan sorusu ve
Başbakan Yardımcısı Nurettin Canikli’nin cevabı (7/9921)
11.- Diyarbakır Milletvekili Altan Tan’ın, son on yıl içinde Van, Şırnak
ve Hakkâri illerinde yapılan vergi tahsilatına,
Son on yıl içinde Antalya ve Şanlıurfa illerinde yapılan vergi
tahsilatına,
Son on yıl içinde Konya ilinde yapılan vergi tahsilatına,
İlişkin soruları ve Maliye Bakanı Naci Ağbal’ın cevabı (7/9972), (7/9974),
(7/9975)
12.- Niğde Milletvekili Ömer Fethi Gürer’in, kamu kurumlarına ait
araçlara ve istihdam edilen şoförlere ilişkin Başbakandan sorusu ve Başbakan
Yardımcısı Nurettin Canikli’nin cevabı (7/10019)
12 Ocak 2017
Perşembe
BİRİNCİ OTURUM
Açılma Saati: 14.04
BAŞKAN: Başkan
Vekili Ahmet AYDIN
KÂTİP ÜYELER:
Ömer SERDAR (Elâzığ), Özcan PURÇU (İzmir)
----- 0 -----
BAŞKAN
– Türkiye Büyük Millet Meclisinin 56’ncı Birleşimini açıyorum. 
Toplantı
yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Demokrat Araplar Derneğinin kapatılması hakkında söz isteyen
Batman Milletvekili Mehmet Ali Aslan’a aittir. 
Sayın
Aslan, buyurun. (HDP sıralarından alkışlar) 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Batman Milletvekili Mehmet Ali Aslan’ın, Demokrat Araplar Derneğinin
kapatılmasına ilişkin gündem dışı konuşması
MEHMET
ALİ ASLAN (Batman) – Sayın Başkan ve Sayın Genel Kurulu saygıyla selamlıyorum. 
İlk
defa bu mikrofonlarla konuşuyoruz, biraz garip oldu galiba. 
Konu
şu: Arkadaşlar, Türkiye’de ilk defa bir Arap derneği KHK’lerle kapatılıyor.
Derneğin ismi de “Demokrat Araplar Derneği.” Artık, dernek Arap olduğu için mi
kapatıldı, demokrat olduğu için mi kapatıldı, bilemiyoruz çünkü hiçbir gerekçe
sunulmamıştır. Bu derneğin ve diğer gerek etnisite gerek inançları barındıran;
Alevilere yönelik, Kürtlere yönelik, Araplara yönelik, Süryanilere yönelik
kapatılan derneklerden dolayı bu uygulamayı meşrulaştıranları da kınıyorum. 
Tabii,
bu, bizim kapanan ilk derneğimiz değil. Maalesef, 2014’ten bu yana 3 derneğimiz
daha kapatılmıştır. Biri Anadolu Arap Birliği Derneğidir, mahkeme kararıyla
kapatıldı. Biri Genç Demokrat Araplar Derneğidir, yine mahkeme kararıyla, sırf,
tüzüğünde gençlere, çevreye, kadınlara, çocuklara yönelik yer verdiği için
kapatıldı. Bütün bu belgeleri isteyenlere ben arz edebilirim. Ve Anadolu Arap
Hareketi Derneğimiz yine bu son üç yıl içinde kapatılmıştır. Ve şahitlerim var,
hâkim bey demişti ki: “Vallahi kapatılmasını gerektirecek hiçbir gerekçe yok
ama vali bey istiyor diye kapatacağız. Siz Yargıtaya başvurursunuz, büyük
ihtimalle dernekleriniz yine açılır.” Şahitlerim de var. Tabii, hâkim bey günün
birinde vekil olup bunu dile getireceğimi hiç tahmin etmiyordu. 
Demokrat
Araplar Derneğinin gördüğünüz gibi resimleri ve mühürlenmiş şekli. Yine öyle… 
Arkadaşlar,
şunu bilelim ki Araplar, Hazreti Nuh’un gemisinin Cudi’ye oturmasından bu yana
Anadolu ve Mezopotamya toprakları içindedir, Sam’ın çocuklarıdır, Sami’nin
çocuklarıdır, Semitik’tirler. Yani biz sonradan buraya gelmiş değiliz. Milattan
önce burada varlığımızı sürdürmekteyiz ve inşallah sürdürmeye de devam
edeceğiz. 
Yine,
2009’daydı galiba -açılımla ilgili- Arapça, Kürtçe Süryanice ve diğer eski köy
isimlerinin iade edileceği söylenmişti, sözü verilmişti. 2009’da müracaat
etmiştik, tabii, derneğimiz yine bir ceza almıştı, o günkü Özgür Gündem
gazetesi de bunu dile getirmişti. Binlerce yerleşim yerinin ismi orijinalde
Arapça olduğu hâlde sadece “Tillo” ismi eski ismine kavuşmuştur, geriye kalan
yüzlerce, binlerce isim iade edilmemiştir. Osmanlı arşiv belgelerinde de eski
köy isimlerimiz Arapça olarak yer almaktadır. Başbakanlık Osmanlı arşivinden
aldığım belgeyi de sizlere gösterebiliriz. 
Arkadaşlar,
şunu hemen belirteyim ki, yani bizler farklı dil, inanç, mezhep, ırkların
sahipleri olarak, hep beraber bu toprakları, bu vatanı beraber halas eylemişiz.
Ve biz “Vatan sevgisi imandandır.” hadisinin hakikatine de iman etmişiz. Bunun
bir gereği, bir ispatını da size arz edeceğim, ibraz edeceğim yani bizim
dedelerimiz, atalarımız İstiklal Harbi’nde hep beraber, bu toprakların
kurtarılması için canlarını ve mallarını feda etmişler, eza çekmişler, cefa
çekmişler. Bir örneği: Bu, benim Mıhellemi ve Arap olan Derzbineli, Darussurlu
Dedem Ali Têlo’nun istiklal madalyası. Bu da, istiklal madalyasının kırmızı
şeritli olduğuna dair belgesi. Kırmızı şeritli demek cephede bizatihi savaşmış,
çarpışmış demektir. Atalarımız, dedelerimiz, birilerinin iktidarı için,
birilerinin ötekileştirmesi için bu vatanı, bu toprakları kurtarıp bizlere
emanet etmemiş. Kusura bakmayın, dedem ve dedem gibilerin sayesinde şu anda bu
Meclis kürsüsünde ve koltuklarında hepimiz oturuyoruz. Ama şunu da kabul
etmiyoruz: Bizler canımızı verirken, birilerinin bizim dilimizi, inancımızı,
ırkımızı inkâr etmesini ve bize ait olan dernekleri kapatmasını da asla kabul
etmiyoruz ve kabul de etmeyeceğiz.
Teşekkür
ediyorum. (HDP sıralarından alkışlar) 
BAŞKAN
– Teşekkür ediyorum Sayın Aslan.
Gündem
dışı ikinci söz, son dönemde yaşanan terör olayları ve Hatay iline olan
etkileri hakkında söz isteyen Hatay Milletvekili Serkan Topal’a aittir.
Buyurun
Sayın Topal. (CHP sıralarından alkışlar) 
2.- Hatay Milletvekili Serkan Topal’ın, son dönemde yaşanan terör
olayları ve Hatay iline olan etkilerine ilişkin gündem dışı konuşması
SERKAN
TOPAL (Hatay) – Teşekkür ediyorum Sayın Başkan.
Değerli
milletvekilleri, hepinizi saygıyla selamlıyorum.
Ülkemizde
iç politika iflas etmiş, dış politika iflas etmiş; teröristler cirit atıyor,
vatandaşlarımız ölüyor, milletimiz kan ağlıyor. Suriye savaşının Hatay
ekonomisine maliyeti 8 milyar doların üstünde. Getirmeyi planladığınız
değişiklik bu zararı telafi edecek mi? Hayır. Sadece Hatay’da genç işsizlik
oranı yüzde 25. Partili cumhurbaşkanlığı geldiği zaman gençlerimiz iş sahibi
olacak mı? Hayır.
Değerli
arkadaşlar, dolar 4 liraya doğru gidiyor, euroyu konuşamıyoruz bile; borsa
tamamen çökmüş, her yanınız FETÖ’cü dolmuş. Memleketimizde onca sorun varken,
maalesef, bugün bir kişinin siyasi ikbali için “partili cumhurbaşkanlığı” adı
altında anayasal padişahlık sistemini getirmeye çalışıyorsunuz. 
Sayın
milletvekilleri, bir kişi bir partinin genel başkanı olacak, milletvekillerini
belirleyecek, MYK’sına başkanlık edecek, parti başkanı olarak bürokratları
atayacak, atadığı kişilerden oluşan Millî Güvenlik Kuruluna başkanlık edecek,
HSYK üyelerini belirleyecek, Anayasa Mahkemesi üyelerini atayacak, Meclisi de
beğenmezse feshedecek, üstüne de devletin ve milletin birliğini temsil edecek.
Valileri atayacak, kaymakamları atayacak, il başkanlarını, ilçe başkanlarını
atayacak; biz de bundan, bütün bunları yaparken, ettiği tarafsızlık yeminine
bağlı kalmasını bekleyeceğiz, öyle mi? Mümkün mü bu değerli arkadaşlar, mümkün
mü? Bunun adı dünyanın her yerinde diktatörlüktür, anayasal padişahlıktır. Bu
gömlek ulusal kurtuluş mücadelesi vermiş bu ulusa dar gelir, dar.
“Giy-di-re-me-ye-cek-si-niz.” On dört yılda neyi yapamadınız da diktatörlük
rejimiyle yapacaksınız?
Peki,
teklifiniz bir yıl önce yasalaşmış olsaydı Beşiktaş’taki, Kayseri’deki,
Suruç’taki, Ankara’daki, Taksim’deki, Atatürk Havaalanındaki bombalar
patlamamış mı olacaktı, bunu engelleyebilecek miydiniz? On dört yıldır siz
iktidardaydınız. FETÖ terör örgütüne “Ne istediniz de vermedik?” diyenler, on
dört yıllık iktidar bu işin neresinde, bunu size soruyorum. Her olayda parmağı
olan on dört yıllık iktidarınız, maalesef “FETÖ yaptı.” deyince “Kandırıldık.”
dediniz. Peki, yarın yeniden “Kandırıldık.” derseniz kim yaptı diyeceksiniz,
“metö” mü “retö” mü yaptı diyeceksiniz?
Bugün
gelinen noktada, kendi iradesiyle birlikte milletin iradesini de tek bir kişiye
bırakan bu taslağı destekleyenleri tarih affetmeyecek ve ne yaparsanız yapın,
ne ederseniz edin, öyle bir gün gelecek ki, Hun İmparatorluğu’ndan Göktürklere,
Karamanlılardan Büyük Selçuklu İmparatorluğu’na, Osmanlı İmparatorluğu’ndan
Türkiye Cumhuriyeti’ne, adınız, getirmeye çalıştığınız diktatörlük rejimiyle
demokrasi ve cumhuriyete ihanet edenler içerisinde maalesef yer alacaktır.
Çanakkale’de yedi düvele “Dur yolcu!” diyen, Amasya Genelgesi’nde “Milletin
bağımsızlığını yine milletin azim ve kararı belirleyecektir.” diyen, İstiklal
Marşı’na “Korkma!” diye başlayan bu şanlı millet, ne dedesi tavuk kümesinde
saklananları ne de Seyit Onbaşıları da unutmadı, saltanat sevdalıları olan
sizleri de unutmayacak. Göğsünü -bu hayasızca- siper etmiş bu kürsüde oturan
cumhuriyet sevdalılarını da unutmayacak. 
Bağımsızlığı
karakteri olarak içselleştirmiş bu yüce millet, asla size şahsi emellerinizi
gerçekleştirme şansı vermeyecektir. Her zaman doğru olanı haykırarak halkımızla
birlikte el ele, cumhuriyetimizi sonuna kadar korumaya devam edeceğiz. Rejim
değişikliğine, diktatörlüğe, açık faşizme, anayasal padişahlığa “Hayır.”
diyeceğiz, “Hayır.” diyeceğiz, geçit vermeyeceğiz.
Yaşasın
Türkiye Cumhuriyeti.
AYŞE
SULA KÖSEOĞLU (Trabzon) – Zorbalık yakışır size, zorbalık.
SERKAN
TOPAL (Devamla) – Hepinizi saygıyla selamlıyorum. (CHP sıralarından alkışlar) 
AYŞE
SULA KÖSEOĞLU (Trabzon) – Kimin zorba olduğunu gördü bu Meclis.
BAŞKAN
– Teşekkür ediyorum.
BÜLENT
TURAN (Çanakkale) – Sayın Başkan… 
BAŞKAN
– Sayın Turan, buyurun.
BÜLENT
TURAN (Çanakkale) – Sataşmadan söz almak istiyorum izin verirseniz. “Saltanat
sevdasından kurtulamadınız.” gibi bir ifade kullandı grubumuza yönelik.
BAŞKAN
– Buyurun Sayın Turan. (AK PARTİ sıralarından alkışlar) 
Sataşmadan
dolayı iki dakika süre veriyorum.
Lütfen
yeni bir sataşmaya meydan vermeyelim.
IV.- SATAŞMALARA İLİŞKİN KONUŞMALAR
1.- Çanakkale Milletvekili Bülent Turan’ın, Hatay Milletvekili Serkan
Topal’ın yaptığı gündem dışı konuşması sırasında Adalet ve Kalkınma Partisine
sataşması nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; hepinizi saygıyla
selamlıyorum.
Cumhuriyet
tarihimizin en önemli görüşmelerinden birini yapmaya başladık. Elimizden
geldiğince suhuletle, soğuk akılla süreci İç Tüzük’e uygun götürmeye
çalışıyoruz. 
Az
önce konuşmacının bizi hayretler içerisinde bırakan, sanki hiç İç Tüzük’ü
okumamış gibi, sanki hiç teklifimizi okumamış gibi o teklifi daha demokratik,
daha millî egemenlik vurgusu olan bir teklif değil de sözüm ona saltanat
sevdalılarının, sözüm ona diktatörlük rejiminin yandaşlarının hazırladığı bir
metinmiş gibi ifade etmesini şaşkınlıkla izledik. 
Değerli
arkadaşlar, dün bu tabloda, bu Genel Kurulda Gazi Meclisimizde hiç kimseye
yakışmayan tablolar yaşadık. Aslında konuşmacının ifade ettiği saltanat sevdası
yaklaşımının da millî egemenliğe “Hayır.” demenin de kimler tarafından nasıl
yapıldığını tüm Türkiye görmüş oldu. Bu kürsüye saldıran, kürsüyü işgal eden,
Meclisteki vekilleri konuşturmayan, kendi siyasi kültürlerinden beslenen, sonuç
olarak buraya çıkıp da bizi engellemeye çalışanların tablosunun ne olduğunu
millet görmüş oldu. 
Size
rağmen daha demokratik bir ülke istiyoruz; size rağmen saltanata, diktatörlüğe
karşı çıkarak daha millî güvenliğin, daha millî egemenliğin kuvvetli olduğu,
daha çok demokrasinin olduğu bir ülkeyi hep beraber inşa etmek istiyoruz
arkadaşlar. 
Önyargısız
bir daha bizim teklifimizi okuduğumuzda, fren-denge sisteminin nasıl olduğunu,
nasıl millete hesap verebileceğini, Meclisle Cumhurbaşkanlığının karşılıklı
dengesinin nasıl olduğunu daha iyi görebileceksiniz. Ancak siz gözünüzü
kapattığınızda sadece kendinize gece yapıyorsunuz. Vursanız da kırsanız da bu
kürsüyü kaldırmaya kalksanız da biz buradayız, bu milletin isteklerini yerine
getirmek için buradayız. (AK PARTİ sıralarından alkışlar) 
Değerli
arkadaşlar, on beş yıldan beri millete rağmen bir iş yapmadık. Aynı şekilde
görevimizi yapacağız, bu teklifi, sizin “saltanat” diye aşağılamaya
kalktığınız, iftira attığınız, hakaret ettiğiniz bu teklifi millete
götüreceğiz. Patron millettir, ne derse o olacak, size rağmen olacak. 
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Buyurun Sayın Özel.
ÖZGÜR
ÖZEL (Manisa) – Sayın Başkan, sayın grup başkan vekili konuşmasında Cumhuriyet
Halk Partisini bu kürsüyü kırmakla, yıkmakla itham etmiştir. Cevap hakkımızı
kullanacağız. (AK PARTİ sıralarından gürültüler)
BÜLENT
TURAN (Çanakkale) – Yalan mı ya, yalan mı?
BAŞKAN
– İki dakika süre ben size de söz vereceğim. Lütfen yeni bir sataşmaya meydan
vermeyelim. 
Buyurun.
(CHP sıralarından alkışlar)
2.- Manisa Milletvekili Özgür Özel’in, Çanakkale Milletvekili Bülent
Turan’ın sataşma nedeniyle yaptığı konuşması sırasında CHP Grubuna sataşması
nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; öncelikle sayın grup
başkan vekilinin dün yaşananların bu Meclise yakışmadığı konusundaki
ifadelerine katılıyorum. Bu Mecliste dün yaşanan olaylar sırasında gerek Adalet
ve Kalkınma Partisinden Sayın Genel Başkan Yardımcısı Fatih arkadaşımızın
gerekse yaralanan ve zor durumda kalan tüm arkadaşlarımızın üzüntüsü içindeyiz,
bugün de bunu ifade ettik. Ancak eğer siyaset yapıyorsanız şunu bilin:
Doğrulardan ayrılarak, gerçek dışı bir şeyler söyleyerek, algı yönetimi
yaparak, binlerce sosyal medya hesabındaki trolü kullanarak gerçekleri
yanıltamazsınız. 
ALİM
TUNÇ (Uşak) – Arkadan gelip kalleşçe vurarak…
ÖZGÜR
ÖZEL (Devamla) - Dün Cumhuriyet Halk Partisi sizlere, grup başkan vekillerinize
defalarca şunu söyledi: Meclisi ilga edecek, ortadan kaldıracak, yetkilerini
bir başkasına devredecek bir maddeyi…
İMRAN
KILIÇ (Kahramanmaraş) – Milletten korkmayın, hep korktunuz.
ÖZGÜR
ÖZEL (Devamla) - …gece yarısı, televizyon yokken milletten kaçırarak
görüşmeyin, bunu yarın yapalım, yoksa buna demokratik tepkimizi göstereceğiz. 
AYŞE
SULA KÖSEOĞLU (Trabzon) – Kürsü işgali demokratik tepki değildir.
ALİM
TUNÇ (Uşak) – Böyle demokratik tepki mi olur, bu gasp olur, gasp!
ÖZGÜR
ÖZEL (Devamla) - “Hayır, gece üçte olacak.” dediniz. CHP olarak geldik,
konuşmamızı yaptık, sonra da -dünyadaki tüm parlamentolarda, Amerika’da on altı
saat “filibuster” oluyor, İspanya’da on yedi saat adam kürsüye geliyor- ey
sabırsızlar… (AK PARTİ sıralarından gürültüler) …yedi dakika dayanamadınız -bu
kürsüyü tuttuk- geldiniz 300 kişi, bu kürsüyü devirdiniz. Bu kürsüyü buradan
söküp saraya götürmeye kalktınız. (CHP sıralarından alkışlar, AK PARTİ
sıralarından gürültüler) 
Bakın,
dün sizin gözlerinize baktım, sizin gözlerinize.
AYŞE
SULA KÖSEOĞLU (Trabzon) – O kürsüyü işgal eden sizsiniz, siz!
İMRAN
KILIÇ (Kahramanmaraş) – Halktan korkuyorsunuz siz, milletten korkuyorsunuz. 
ÖZGÜR
ÖZEL (Devamla) - Bir gece önce kendiliğinden kulisimize gelip bir bardak
çayımızı içmeye gelenler, dün gece buraya kanımızı içmeye gelmişlerdi. (AK
PARTİ sıralarından gürültüler)
ALİM
TUNÇ (Uşak) – Yalancı! Yalancı!
İMRAN
KILIÇ (Kahramanmaraş) – Milletin vermediğini zorla almaya kalkıyorsunuz. (AK
PARTİ sıralarından gürültüler)
ŞİRİN
ÜNAL (İstanbul) – Şerefsiz! Allah belanı versin!
BAŞKAN
– Sayın milletvekilleri bir saniye.
BÜLENT
TURAN (Çanakkale) – Sayın Başkan…
ALİM
TUNÇ (Uşak) – Kalleşler belli, kalleşler! Arkadan gelip vuranlar belli!
BAŞKAN
- Sayın milletvekilleri istirham ediyorum, sabırlı olun. Varsa bir sataşma, söz
vereceğiz. 
ALİM
TUNÇ (Uşak) – Önce çektiğiniz yayınları bir izleyin, ondan sonra konuşun. 
BAŞKAN
- Buyurun Sayın Turan.
BÜLENT
TURAN (Çanakkale) – Sayın Başkan, grubumuza dönerek “Kan içmeye geldiniz.” diye
ifade ettiler. Söz alıp cevap vermek istiyorum. 
BAŞKAN
– Buyurun Sayın Turan, lütfen bu tartışmayı bitirelim.
3.- Çanakkale Milletvekili Bülent Turan’ın, Manisa Milletvekili Özgür
Özel’in sataşma nedeniyle yaptığı konuşması sırasında Adalet ve Kalkınma
Partisine sataşması nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; istemesek de
siyasette bazen polemik olur, tartışma olur, kavga olur.
MİHRİMAH
BELMA SATIR (İstanbul) – Seviye olur seviye, zekâ ve seviye olur. 
BÜLENT
TURAN (Devamla) – Ama iftiranın, seviyesizliğin, hakaretin bu kadarını, inanın
şaşırarak izliyoruz. (AK PARTİ sıralarından alkışlar)
İMRAN
KILIÇ (Kahramanmaraş) – Tek parti dönemini istiyorlar tek parti, alamayacaksınız
bunu, millet var. Kan ağlattınız bu millete yıllarca. 
BÜLENT
TURAN (Devamla) – Değerli arkadaşlar, rahat olun, 15 Temmuzda bu Meclisi, bu
kürsüyü işgal edemeyen Silahlı Kuvvetler -tırnak içerisinde- nasıl bir cevapla
karşılaşmışsa, arkadan bizi vurmaya kalkan, iki arkadaşımızı kalleşçe, alçakça,
şerefsizce arkadan vuranlar da aynı cevabı alacaklardır. (AK PARTİ sıralarından
alkışlar)
Dün,
bütün millet nasıl saldırı olduğunu burada gördü arkadaşlar. Arkadaşlarımızın
rencide olmaması için ayrıntıya girmeyeceğim ama hastanede kalan iki
arkadaşımıza da olayın dışında, izlerken, arkadan vurulduğunu, arkadan yumruk
atıldığını tüm medya gördü. İnsaf diyorum, diyecek bir şeyim yok.
İki,
değerli arkadaşlar, arkadan vurmanın ne demek olduğunu bu kürsüden söyleyemiyorum
ben, siz ne olduğunu biliyorsunuz. 
AYŞE
SULA KÖSEOĞLU (Trabzon) – Kalleşliktir, kalleşlik!
BÜLENT
TURAN (Devamla) – Bir diğer ifade, dedi ki sayın grup başkan vekili: “Bu kürsü
buradan gidecek.” Dün beraber izledik arkadaşlar, 300 kişi burada beraberdik.
Bu kürsüde konuşan bir grup başkan vekili varken, döndü grubuna, “Gelin
buraya.” dedi ve burayı işgal etti.
HİLMİ
BİLGİN (Sivas) – Provakatör!
BÜLENT
TURAN (Devamla) – Polatlı’nın sınırlarına gelen düşman askeri burayı işgal
edemedi, siz de edemeyeceksiniz, edemeyeceksiniz! (AK PARTİ sıralarından
“Bravo” sesleri, alkışlar)
Siz
burayı işgal etmeye kalkınca grubumuz da bu milletin kürsüsünü tekrar millete
vermek için gereğini yaptı, olay bundan ibaret. (AK PARTİ sıralarından
alkışlar)
SALİH
CORA (Trabzon) – Biz kürsüyü koruduk, kürsüyü savunduk. 
BÜLENT
TURAN (Devamla) – Değerli arkadaşlar, size rağmen oyuna gelmeyeceğiz. 
SALİH
CORA (Trabzon) – O kürsü milletindir!
BÜLENT
TURAN (Devamla) – Üç günden beri sakin olan sizler, hangi talimatla bilmiyorum,
dün aniden kavgaya başladınız. 
METİN KÜLÜNK (İstanbul) – Akşam geldi gitti mi?
BÜLENT TURAN (Devamla) – Oyuna gelmeyeceğiz. 
METİN KÜLÜNK (İstanbul) – Akşam geldi gitti.
BÜLENT TURAN (Devamla) – Hangi kafayla bunu yaptığınızı
biliyoruz ama bu milletin dediğinden başka bir şey burada olmayacak. 
Hepinizi saygıyla selamlıyorum. (AK PARTİ sıralarından
alkışlar)
SALİH CORA (Trabzon) – Terör örgütlerinden talimat
alıyorlar.
BAŞKAN – Teşekkür ediyorum Sayın Turan.
Sayın Altay...
ENGİN ALTAY (İstanbul) – Dünden beri birinci
tartışmadan, birinci olmasını istemediğimiz... (AK PARTİ sıralarından
gürültüler)
MUHAMMET BALTA (Trabzon) – Hesabı sana sorulacak!
BAŞKAN – Sayın milletvekilleri, lütfen, istirham
ediyorum. Sayın grup başkan vekilleri karşılıklı olarak, varsa sataşmalarda
cevap hakkı kullanıyorlar; ben de dinlemek durumundayım onları.
Buyurun Sayın Altay. (AK PARTİ sıralarından gürültüler)
METİN KÜLÜNK (İstanbul) – Sayın Balta...
MUHAMMET BALTA (Trabzon) – Ayıp! Ayıp!
METİN KÜLÜNK (İstanbul) – Sayın Balta...
ENGİN ALTAY (İstanbul) – Orayı susturur musunuz.
BAŞKAN – Sayın Altay, ben sizi dinliyorum.
Ben sizi dinliyorum, buyurun.
ENGİN ALTAY (İstanbul) – Dün birinci tartışmada
yaşananlarla ilgili... 
METİN KÜLÜNK (İstanbul) – Sayın Balta, kuduz aşısı
oldun mu?
MUHAMMET BALTA (Trabzon) – Oldum, oldum!
ENGİN ALTAY (İstanbul) – ...bir açıklama yapmıştım. 
METİN KÜLÜNK (İstanbul) – Aşı nereden geldi?
MUHAMMET BALTA (Trabzon) – Oldum! 
METİN KÜLÜNK (İstanbul) – Aferin.
ENGİN ALTAY (İstanbul) – Bunun üzerine çok sayıda...
HÜSNÜYE ERDOĞAN (Konya) – 133 kişi karantinaya alınması
lazım, hem de kafesli karantina.
METİN KÜLÜNK (İstanbul) – Yedek kuduz aşısı getirttir,
yedeği hazır olsun.
HÜSNÜYE ERDOĞAN (Konya) – Şüpheli var, 133 şüpheli var.
ENGİN ALTAY (İstanbul) – Bir müdahale eder misiniz.
BAŞKAN – Ben dinliyorum, sizi dinliyorum efendim.
ENGİN ALTAY (İstanbul) – O zaman burayı açın Sayın
Başkan. Arkadaşların da beni duyması lazım. Buradan konuşayım o zaman.
MUHAMMET BALTA (Trabzon) – Engin Altay, bunun hesabı
sorulacak sana!
BAŞKAN – Buyurun, dinliyorum ben sizi. (AK PARTİ ve CHP
sıralarından karşılıklı laf atmalar, gürültüler)
MUHAMMET BALTA (Trabzon) – Arkadan yıkmanın size hesabı
sorulacak!
BAŞKAN – Açalım bir dakika arkadaşlar. (AK PARTİ ve CHP
sıralarından karşılıklı laf atmalar, gürültüler)
ATİLA SERTEL (İzmir) – Tehdit etme! Tehditçi!
BAŞKAN – Sayın milletvekilleri, lütfen... Lütfen sayın
milletvekilleri...
Buyurun Sayın Altay.
MUHAMMET BALTA (Trabzon) – Bunun hesabı sorulacak sana!

ATİLA SERTEL (İzmir) – Tehdit etme!
SALİH CORA (Trabzon) – Yüz yüze gel, yüz yüze; arkadan
değil.
ATİLA SERTEL (İzmir) – Ya, gel geleceksen, tehdit etme!
Delikanlıysan gel! Hadi, delikanlıysan gel!
BAŞKAN – Sayın milletvekilleri, Sayın Grup Başkan
Vekilimize söz verdim. Lütfen...
Buyurun Sayın Altay.
RADİYE SEZER KATIRCIOĞLU (Kocaeli) – Nerede canlı yayın
şeyiniz? 
ENGİN ALTAY (İstanbul) – Dün burada...
RADİYE SEZER KATIRCIOĞLU (Kocaeli) – Niye vazgeçtiniz?
MUHAMMET BALTA (Trabzon) – FETÖ’cüler gibi arkadan
vurmayacaksın! Hesabı sorulacak sana! Bunun hesabını vereceksin!
ENGİN ALTAY (İstanbul) – FETÖ’cü sensin! “ByLock”cu! 
Dün burada yaşananları, birinci tartışmada yaşananları,
çıktım anlattım. Çok sayıda sayın milletvekilinin bir görüntüyü ya da
görüntünün bir kısmını paylaşmak suretiyle akıllarınca beni belki de hedef
göstermek gayretlerini biliyoruz; ellerinden geleni artlarına koymasınlar.
Fakat, belli ki Genel Kurul tatmin olmamış. 
BAŞKAN
– Sayın Altay, iki dakika sataşmadan söz veriyorum. Lütfen, yeni bir sataşmaya
meydan vermeyelim. 
Buyurun.
(CHP sıralarından alkışlar) 
V.- AÇIKLAMALAR
1.- İstanbul Milletvekili Engin Altay’ın, çok sayıda milletvekilinin bir
görüntüyü ya da görüntünün bir kısmını paylaşmak suretiyle belki de kendisini
hedef göstermek gayretinde olduğuna ilişkin açıklaması
ENGİN
ALTAY (İstanbul) – Bir olayın görüntüsünün belki de üçte 1’lik bir kısmını
izleyerek vardığınız bu kanaatten dolayı belki sizi çok suçlamamam lazım, çok
suçlamamam lazım. (AK PARTİ sıralarından gürültüler)
ALİM
TUNÇ (Uşak) – Senin öyle bir hakkın da yok. 
ENGİN
ALTAY (Devamla) – İyi, konuşun. 
BAŞKAN
– Sayın milletvekilleri, bir dinleyelim lütfen, dinleyelim.
ENGİN
ALTAY (Devamla) – Bu şekilde bizi sindireceğinizi sanıyorsanız yanılıyorsunuz.
(AK PARTİ sıralarından “Başlatan sizsiniz.” sesi) Şurada adabınızla oturun,
adabımızla konuşalım. (CHP sıralarından alkışlar) Anladın mı? Siz buraya kurulu
gelmişsiniz, belli, kurulu gelmişsiniz. (AK PARTİ sıralarından gürültüler)
Kurulu gelmişsiniz. 
MUHAMMET
BALTA (Trabzon) – Hesabı sorulacak sana!
ENGİN
ALTAY (Devamla) – Bir mesele anlatmaya çalışıyorum ben, dinlerseniz…
MUHAMMET
BALTA (Trabzon) – Millet size hesabını soracak! 
ENGİN
ALTAY (Devamla) – Ne diyorsun ya! Ne diyorsun sen! 
MUHAMMET
BALTA (Trabzon) – Ne diyorsun sen!
ENGİN
ALTAY (Devamla) – Sen ne diyorsun! 
MUHAMMET
BALTA (Trabzon) – Sen ne diyorsun!
ENGİN
ALTAY (Devamla) – Gel... Ne yapıyorsun sen ya!
MUHAMMET
BALTA (Trabzon) – Gel…
BAŞKAN
– Sayın milletvekilleri, lütfen…
ENGİN
ALTAY (Devamla) – Ne yapıyorsun sen!
MUHAMMET
BALTA (Trabzon) – Ahlaksız seni! 
ENGİN
ALTAY (Devamla) – Ne diyorsun sen, ne? Derdin ne senin, derdin ne?
MUHAMMET
BALTA (Trabzon) – Derdim, sana hesap sormak. 
ENGİN
ALTAY (Devamla) – Ohh, oh, oh, oh! 
BAŞKAN
– Sayın milletvekilleri, lütfen…
ENGİN
ALTAY (Devamla) – Ne yapacağız? Biz gidelim mi Meclisten?
MİHRİMAH
BELMA SATIR (İstanbul) – Hadi güle güle, hadi güle güle!
ENGİN
ALTAY (Devamla) – Biz gidelim mi? 
YUSUF
BAŞER (Yozgat) – Git.
YILDIZ
SEFERİNOĞLU (İstanbul) – Arkadan vurana ne denir bilir misin? 
ENGİN
ALTAY (Devamla) – Ne diyorsun, sen ne diyorsun? Nereye geliyorsun?
BAŞKAN
– Sayın milletvekilleri, oturur musunuz lütfen. 
ENGİN
ALTAY (Devamla) – Nereye geliyorsun sen? Nereye geliyorsun sen?
YILDIZ
SEFERİNOĞLU (İstanbul) – Puşt denir, puşt.
BAŞKAN
– Lütfen, lütfen, lütfen… 
SALİH
CORA (Trabzon) – İstediği yere gelir. 
BAŞKAN
– Tamamlasın. Lütfen, sayın milletvekilleri, sakin olalım ya. 
ENGİN
ALTAY (Devamla) – Puşt sensin! 
YILMAZ
TUNÇ (Bartın) – Engin Altay’a ne zaman söz verilse… 
ENGİN
ALTAY (Devamla) – Şimdi, ben söyleyeyim, istediğiniz gibi yorumlarsınız. 
YILMAZ
TUNÇ (Bartın) – Adamın işi gücü tahrik. 
ENGİN
ALTAY (Devamla) – Neydi? Akif Yılmaz arkadaşımızla bir olay yaşadık. (AK PARTİ
sıralarından gürültüler) 
SALİH
CORA (Trabzon) – Özür dilemen lazım orada. 
FUAT
KÖKTAŞ (Samsun) – Kalleş gibi vuruyorsun arkadan.
HİLMİ
BİLGİN (Sivas) – Nefi…
ENGİN
ALTAY (Devamla) – Nefi’yi bilmiyorum ben, onu bilmiyorum kardeşim. 
BAŞKAN
– Arkadaşlar, lütfen…
ENGİN
ALTAY (Devamla) – Akif Yılmaz arkadaşımız için…
FUAT
KÖKTAŞ (Samsun) – Arkadaşmış! Ne arkadaşı ya!
ENGİN
ALTAY (Devamla) – …buradan da “Üzgünüm.” dedim.
SALİH
CORA (Trabzon) – Özür dilemeniz lazım ondan. 
ENGİN
ALTAY (Devamla) – Arkadaşlar… 
Sayın
Başkan, süreyi kullanamadım ben, takdir edersiniz. 
BAŞKAN
– Buyurun, bir dakika daha vereceğim. 
SALİH
CORA (Trabzon) – Üzülmekle olmuyor; ben de üzgünüm. 
ENGİN
ALTAY (Devamla) – Arkadaşlar, dinlersiniz dinlemezsiniz, kabul edersiniz
etmezsiniz, hepimiz…
MEHMET
UĞUR DİLİPAK (Kahramanmaraş) – Kürsü işgali yaptınız.
ENGİN
ALTAY (Devamla) – Evet, yaptık, gene yaparız gerekirse. (AK PARTİ sıralarından
gürültüler) 
EJDER
AÇIKKAPI (Elâzığ) – Bir daha yapın, hadi bir daha yapın!
SALİH
CORA (Trabzon) – Hadi bir daha yap!
ENGİN
ALTAY (Devamla) – E, yapıyorum, ne olacak?
SALİH
CORA (Trabzon) – Hadi bir daha yap, hadi davet et, hadi davet et! 
BAŞKAN
– Tamamlayın Sayın Altay. 
ENGİN
ALTAY (Devamla) – Ya, niye kaşıyorsunuz kardeşim?
ALİM
TUNÇ (Uşak) – Yapın da görelim.
SALİH
CORA (Trabzon) – Hadi grubunuzu oraya davet edin. Cesursanız davet edin grubu
oraya.
BAŞKAN
– Sayın Altay, tamamlayın sürenizi.
ENGİN
ALTAY (Devamla) – Bakın, sayın grup başkan vekilleri, güzel, taktikleriniz iyi.

Akif
Yılmaz, tanıyarak ya da tanımayarak… (AK PARTİ sıralarından “provakatör”
sesleri) …yandan beni buradan aşağıya itmeye çalıştı. Kendisi gelsin inkâr
etsin; edemez, edemez.
BÜLENT
TURAN (Çanakkale) – Yok öyle bir şey, yok.
ENGİN
ALTAY (Devamla) – Dedim ki: “Ne yapıyorsun?”
BÜLENT
TURAN (Çanakkale) – Yok öyle bir şey.
ENGİN
ALTAY (Devamla) – İtiştik kardeşim, karşılıklı itiştik. Ben de onu tuttum,
aşağıya ittim, itmedim demiyorum. 
HÜSNÜYE
ERDOĞAN (Konya) – Tutuyorsunuz, boğazını sıkıyorsunuz. 
ENGİN
ALTAY (Devamla) – Arkadan kim kime vuruyorsa kalleştir, kalleştir, evet. (AK
PARTİ sıralarından gürültüler)
AYŞE
DOĞAN (Tekirdağ) – Kalleştir. 
ENGİN
ALTAY (Devamla) – Ben vurmadım, ben itiştim adamla. Ben adamla boğuştum,
itiştim. 
ALİM
TUNÇ (Uşak) – Kalleşler içinizde, kalleşler orada.
ENGİN
ALTAY (Devamla) – Sayın Başkan, Genel Kurulu susturmak sizin göreviniz. 
BAŞKAN
– Sayın milletvekili… 
Konuşun
Sayın Altay, Genel Kurula hitap edin siz. 
ENGİN
ALTAY (Devamla) – Ve kavgada yumruk sayılmaz ayrıca, dünkü arbedeyi bütün dünya
gördü. 
ALİM
TUNÇ (Uşak) – Evet, herkes gördü.
ENGİN
ALTAY (Devamla) – Bu tartışmalarda kim kime vurmadı? 
ALİM
TUNÇ (Uşak) – Arkadaşımızın ayağını ısırdılar.
ENGİN
ALTAY (Devamla) – Arkadan vuran kalleştir, kalleştir. Vurmadım diyorum. (AK
PARTİ sıralarından gürültüler)
(Mikrofon
otomatik cihaz tarafından kapatıldı) 
ENGİN
ALTAY (Devamla) – Bir bölümünü izleyip… 
AYŞE
DOĞAN (Tekirdağ) – Hepsini izledik biz.
ENGİN
ALTAY (Devamla) – Akif Bey gelsin, yemin etsin “Engin Altay’ı ben itmedim.”
desin.
BAŞKAN
– Teşekkür ediyorum Sayın Altay. 
Bir
dakika uzattım ben. 
ENGİN
ALTAY (Devamla) – Bir dakika Sayın Başkan.
BAŞKAN
– Uzattım Sayın Altay, teşekkür ediyorum. 
ENGİN
ALTAY (Devamla) – Ben konuşamadım ki. 
BAŞKAN
– Uzattım Sayın Altay bir dakika. 
FUAT
KÖKTAŞ (Samsun) – Aynen arkadan milletvekili gibi sen de kalleş, arkadan vurdun,
yüzüne vuramazsın. 
YUSUF
SELAHATTİN BEYRİBEY (Kars) – Evet, doğru.
ENGİN
ALTAY (Devamla) – Ne diyorsun ya?
FUAT
KÖKTAŞ (Samsun) – Dediğimi duydun.
ENGİN
ALTAY (Devamla) – Arkadan vuran kalleştir. 
ALİM
TUNÇ (Uşak) – “Kalleşler” diyor, “…arkadan vurur.” Sizin de aranızda kalleşler
var. 
ENGİN
ALTAY (Devamla) – Akif Yılmaz gelsin, yemin etsin “Ben Engin Altay’ı itmedim.”
desin, kabul edeceğim; edemez, diyemez. Olay böyle yaşandı. Nasıl isterseniz
öyle yorumlayın. 
ALİM
TUNÇ (Uşak) – Öyle yorumluyoruz biz.
ENGİN
ALTAY (Devamla) – Ne istersen yap! (CHP sıralarından alkışlar)
ALİM
TUNÇ (Uşak) – Öyle yorumluyoruz.
ENGİN
ALTAY (Devamla) – Öte yandan şunu da söylememiz lazım.
ALİM
TUNÇ (Uşak) – Gereğini de aynen öyle yapacağız. 
ENGİN
ALTAY (Devamla) – 15 Temmuzda… Bakın, bir şeyi bilin, biraz parlamentolar
tarihine falan bakın. 
AYŞE
DOĞAN (Tekirdağ) – Çok iyi biliyoruz. 
ALİM
TUNÇ (Uşak) – Siz çok biliyorsunuz da arkadan vuruyorsunuz, çok biliyorsunuz
ya! 
ENGİN
ALTAY (Devamla) – Kürsüye dokunulmaz, kürsüye siz dokundunuz. 
ALİM
TUNÇ (Uşak) – Çok biliyorsunuz ya, arkadan vuruyorsunuz. 
ENGİN
ALTAY (Devamla) – 15 Temmuzda bu kürsüyü FETÖ’cüler yıkamadı ama dün gece siz
yıktınız, bunu unutmayın. (CHP sıralarından alkışlar, AK PARTİ sıralarından
gürültüler) 
ALİM
TUNÇ (Uşak) – Yalan söylüyorsun!
YUSUF
BAŞER (Yozgat) – Adam utanır be! 
BÜLENT
TURAN (Çanakkale) – Sayın Başkan…
BAŞKAN
– Sayın Turan, bir saniye… 
Sayın
milletvekilleri, istirham ediyorum, lütfen, bakın… 
Buyurun.
BÜLENT
TURAN (Çanakkale) – Değerli arkadaşlar, polemik uzamasın diye kürsüye
çıkmayacağım. 
Sayın
Başkanın ifade ettiği “Arkadan vuran kalleştir”i… Kalleştir arkadaşlar, kim
arkadan vurmuşsa kalleştir, onu söylüyorum. (AK PARTİ sıralarından alkışlar) 
BAŞKAN
- Sayın milletvekilleri…
BÜLENT
TURAN (Çanakkale) - Sayın Başkan, onun dışında, bu kürsü milletin kürsüsü;
hukukunu kollayacağız, gereğini yapacağız.
Hepinizi
saygıyla selamlıyorum.
BAŞKAN
- Teşekkür ederim.
ÖZGÜR
ÖZEL (Manisa) – Bir dakika… Pardon… 
Sayın
Başkan, tutanağa geçsin. Arkadan… (AK PARTİ ve CHP sıralarından karşılıklı laf
atmalar, gürültüler)
Durun…
Dur bakalım… Dur bakalım…
BAŞKAN
– Birleşime on dakika ara veriyorum.
Kapanma Saati: 14.30
İKİNCİ OTURUM
Açılma Saati:
15.08
BAŞKAN: Başkan
Vekili Ahmet AYDIN
KÂTİP ÜYELER:
Ömer SERDAR (Elâzığ), Özcan PURÇU (İzmir)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 56’ncı Birleşiminin
İkinci Oturumunu açıyorum. 
Şimdi,
gündem dışı üçüncü söz, Bursa ili hakkında söz isteyen Bursa Milletvekili
Muhammet Müfit Aydın’a aittir. 
Sayın
Aydın, buyurun. (AK PARTİ sıralarından alkışlar)
Süreniz
beş dakikadır.
III.- GÜNDEM DIŞI KONUŞMALAR (Devam)
3.- Bursa Milletvekili Muhammet Müfit Aydın’ın, Bursa iline ilişkin
gündem dışı konuşması
MUHAMMET
MÜFİT AYDIN (Bursa) – Sayın Başkan, değerli milletvekilleri; arkamda gördüğünüz
yazı: “Egemenlik kayıtsız şartsız milletindir.” Doğrusu, bazıları belki bunu
içine sindirmemiş olabilir ama bu yazıyı görerek dahi bu kürsüyü hiç kimsenin
işgale hakkı yoktur. Bunu böyle bilelim ve bizi kimse hizmetimizden, bu millete
hizmetten de geri koyamayacaktır. (AK PARTİ sıralarından alkışlar)
Hatırlarsanız,
ikisi de vefat etmiş, Calp, Özal’a dedi ki: “Ben bu köprüyü sattırmayacağım.” O
da çok rahat bir şekilde “Satacağım.” dedi ve neticede satıldı. Biz işimize
bakacağız ve bu topluma yararlı olmak için elimizden gelen, bugüne kadar
yaptıklarımızın yanında, hepsini yapmaya devam edeceğiz. 
Değerli
arkadaşlar, AK PARTİ Hükûmetinin on beş yılda inşa ettiği bir dönüşüm
sayesinde, ülkemizin sadece birikmiş sorunlarını çözmekle kalmadık, yükselen,
güçlü, itibarlı bir ülke olma yolunda sağladığımız demokratik istikrar ve
eserlerimizle de gösterdik. İlk kez milletimizin karşısına çıkarak Türkiye’yi
yönetme irademizi beyan ettiğimizde, bize “Nereden kaynak bulacaksınız?” diye
sorulduğunda, “Kaynak Türkiye.” demiştik. Derin bir kriz içinde devraldığımız
ülkemizi dünyada iddia sahibi, güçlü, saygın ve itibarlı bir konuma getirdik.
Milletimizin kurduğu, istikametini milletin belirlediği ve sadece millet eliyle
kendini yenileyen bir parti olarak ülkemizde demokrasi ve hukuk devletinin
kökleşmesi, vatandaşlarımız ile hizmet üretecek olan kurumlarımız arasında bir
mesafe kalmaması için var gücümüzle, aşk ve heyecanla bundan sonra da
çalışacağız. 
Sayın
Başkan, değerli milletvekilleri; tarih, kültür, turizm, tarım ve sanayi şehri
Bursa ilimizle ilgili kısaca bilgi sunmak istiyorum. On beş yıllık süre içinde,
Bursa’mıza 20 milyarın üzerinde hizmet, yatırım yaptık. Bunların ulaştırma ve
haberleşme, eğitim, sağlık, adalet, orman ve su işleri, çevre ve şehircilik
diye uzun uzadıya söyleyemeyeceğim. Bursa’mızı zaten beş dakikada anlatma
imkânımız da yoktur doğrusu, bunu da arz edeyim. Kısa başlıklarla mevcut
durumumuzu arz ediyorum. Gelişmiş altyapısı, dinamik girişimcileri ve yüksek iş
kalitesiyle uygun yatırım ortamı, dört saatlik uçuş mesafesinde 1,5 milyardan
fazla insanın yaşaması ve ulaşılabilmesi, Türkiye’nin gelir seviyesi en yüksek
4’üncü şehri, Türkiye’nin 2’nci büyük ihracat kenti, işsizlik oranında yüzde
7-8’le Türkiye ve AB ortalamasından daha iyi performans, sosyoekonomik
gelişmişlik düzeyiyle ilk 5 şehirden birisi, İpek Yolu’nun en önemli durağı,
tarihî süreçten gelen ticaret kültürü; tekstil, otomotiv, makine, mobilya ve
tarımda güçlü üretim altyapısı, sektörlerde dünyayla rekabet gücü, bine yakın
uluslararası yatırımcının bulunduğu bir şehir, toplam 21 sanayi bölgesi ve 1
adet serbest bölge, lojistik geçiş bağlantıları sağlayan stratejik coğrafi
konum; hava, kara, deniz ve demir yolu entegrasyonu, İstanbul’a kırk beş
dakikalık bir mesafe, yaşam kalitesi en yüksek şehirler sıralamasında dünyada
37’nci, değerli arkadaşlarım, dünyada 37’nci ve Türkiye’de de 1’inci sıradayız.
Tarihî çarşı ve hanlar bölgesiyle UNESCO Dünya Miras Listesi’ne girdik. Dünya
standartlarında eğitim veren 2 tane üniversite, kış ve doğa sporları turizmi,
kongre, termal, sağlık, tarih ve inanç turizmi bakımından yüksek potansiyel;
verimli ovaları ve doğal zenginlikleri, “Bursa büyürse Türkiye büyür.”
sloganıyla Türkiye’nin ihracatının yüzde 76’sını Bursa’nın merkezinde bulunduğu
1’inci bölge şehirleri gerçekleştirmektedir, Türkiye’nin ileri teknoloji
ihracatının yüzde 60’ını, orta-ileri teknoloji ihracatının da yüzde 80’ini
Bursa merkezli 1’inci bölge şehirleri yapıyor.
(Mikrofon
otomatik cihaz tarafından kapatıldı) 
MUHAMMET
MÜFİT AYDIN (Devamla) – Türkiye’nin 2023 yılı kilogram başına ortalama ihracat
hedefi 4 dolar. Bugünden biz 2023’ü de yakaladık.
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Aydın.
Sayın
milletvekilleri, gündeme geçmeden önce, bugün sadece grup başkan vekillerine
yerinden üçer dakika süreyle söz vereceğim; 60’a göre söz almayı bugün
uygulamıyorum. 
Evet,
sisteme giren sayın grup başkan vekillerine üçer dakika söz vereceğim.
Buyurun
Sayın Gök.
V.- AÇIKLAMALAR (Devam)
2.- Ankara Milletvekili Levent Gök’ün, Cumhuriyet Halk Partisi olarak
çok hassas bir çizgide görevlerini yapmaya çalıştıklarına, Genel Kurulda
yaşanan şiddet görüntülerinin tasvip edilemeyeceğine, yaralanan tüm
milletvekillerine geçmiş olsun dileğinde bulunduğuna ve İstanbul Milletvekili
Enis Berberoğlu’nun davasında esas hakkındaki mütalaada müebbet hapis cezası
istenmesinin siyasi bir karar olduğuna ilişkin açıklaması
LEVENT
GÖK (Ankara) – Sayın Başkan, teşekkür ederim. 
Sayın
Başkan, önemli bir anayasa değişiklik teklifinin maddelerini görüşüyoruz.
Elbette her partinin, durduğu yer, ideolojisi ve ilkeler açısından farklı
düşünmeleri normal. Biz Cumhuriyet Halk Partisi olarak, bu Gazi Meclisin
Türkiye Cumhuriyeti’nin kuruluş ilkelerine, parlamenter demokrasinin
güçlenmesine, kuvvetler ayrılığının daha da güçlenmesine, yargı bağımsızlığına
bağlı olarak ve herkesin anayasal sınırlar içerisinde kalmak kaydıyla görevini
yapması konusunda çok hassas bir çizgide görevimizi yapmaya çalışıyoruz. Tüm
kaygımız, Gazi Meclisimizin yüz kırk yıllık parlamenter demokratik geleneğinden
ayrılarak ne olacağı belli olmayan, eğer seçilirse, Genel Başkanımız Kemal
Kılıçdaroğlu dahi seçilse onda toplanmasını istemediğimiz yetkiler konusunda
kamuoyunu ve Meclisimizi bilgilendirmek ve bu konudaki muhalefet hakkımızı
kullanmaktır. Tüm çabamız budur. Tüm çabamız Türkiye içindir. Tüm çabamız
Türkiye’nin daha iyi yerlere ulaşması ve bu konuda ileride bizi bekleyebilecek
kargaşalardan, kaoslardan kurtarmak için büyük bir çabanın ürünü olarak burada
arkadaşlarımız fikirlerini söylüyor, gerekirse kimi eylemleriyle de bunu
desteklemeye çalışıyor. 
Elbette
burada yaşanan şiddet görüntüleri tasvip edilemez. Ben Sayın Fatih Şahin
kardeşimizin bir operasyon geçirdiğini öğrendim, kendisine geçmiş olsun
diyorum. Ayrıca, bu eylemler sırasında, etkinlikler sırasında yaralanan, ismini
bilmediğimiz tüm arkadaşlarımıza da geçmiş olsun diyorum, başta kendi
milletvekilimiz Fatma Kaplan Hürriyet olmak üzere. 
Önemli
olan, halkın bilgilenme hakkının kullanılması, konuşmaların naklen verilmesi ve
kamuoyunun oluşmasına fırsat verilmesidir.
Bakın,
Ankara Valiliği bir karar aldı; Ankara’da bizim görüşlerimizi anlatmak için
yapabileceğimiz toplantılar yasaklandı, stat açılması yasaklandı, basın
açıklamaları yapılması yasaklandı. Bu şartlar altında biz görüşlerimizi nasıl
açıklayacağız? Tüm çabamız, tüm isyanımız, yapılacak bu uygulamalarda
hakkaniyetli, adil olunması ve meşru kanalların açılmasıdır.
Cumhuriyet
Halk Partisi olarak bu duyarlılık içerisinde, Gazi Meclisimizi bekleyecek
tehlikelerden korumanın telaşı içerisindeyiz, Gazi Meclisimizi kıskançlıkla
koruma arzusundayız. Bunu yaparken bütün arkadaşlarımızın…
Toparlıyorum.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
Buyurun.
LEVENT
GÖK (Ankara) – …bu hassasiyetimizi anlamalarını kendilerinden bekliyoruz.
Elbette bu tasarı Meclisten geçerse doğal olarak referanduma gidecektir, bu
görüşlerimizi halkımızla da paylaşacağız, bundan hiç kimsenin kuşkusu olmasın.
Doğal
olarak biz parlamenter demokrasinin güçlenmesine ve kuvvetler ayrılığının daha
da güçlenmesine yönelik çabalarımızı burada anlatma çabaları içerisinde
olacağımızın herkes tarafından bilinmesini istiyorum.
Ayrıca,
dün İstanbul Milletvekilimiz Sayın Enis Berberoğlu’nun yargılandığı davada, hiç
de kendisine iddianamede itham edilmeyen bir suç isnadından dolayı müebbet
hapis cezasıyla savcı tarafından esas hakkındaki mütalaasının verilmesini
Cumhuriyet Halk Partisi olarak hukukun üstünlüğüne, yargı bağımsızlığına aykırı
bulduğumuzu ve bunun bir siyasi karar olduğu gerekçesiyle de reddettiğimizi tüm
kamuoyuyla paylaşmak istiyoruz.
BAŞKAN
– Teşekkür ediyorum Sayın Gök.
Sayın
Akçay, buyurun.
3.- Manisa Milletvekili Erkan Akçay’ın, kürsü masuniyetini ihlal eden davranışların
tasvip edilemeyeceğine, kürsü masuniyetini ihlal edenleri ve fiziki müdahale
içerisinde bulunanları kınadığına, Meclisin mehabetini, saygınlığını ve
güvenirliğini korumak ve fiziki kavgalara, müdahalelere meydan vermemek
gerektiğine ilişkin açıklaması
ERKAN
AKÇAY(Manisa) – Teşekkür ederim Sayın Başkan.
Değerli
milletvekilleri, hepinizi saygıyla selamlıyorum.
Değerli
arkadaşlar, kürsü masuniyeti kavramını bir kez daha çok iyi düşünmemiz
gerekiyor. “Kürsü masuniyeti” yani “kürsünün korunması”, “kürsünün
dokunulmazlığı” kavramı, sadece kürsüde hatip varken hatibin dokunulmazlığı
değildir. Bunun yanı sıra, ayrıca, bizatihi, kürsüde hatip olmasa dahi kürsü
dokunulmazlığı ve kürsünün korunması gerekir ve kutsallığı söz konusudur.
Çünkü, aziz milletimizin en yüce makamı Türkiye Büyük Millet Meclisi olduğuna
göre, Türkiye Büyük Millet Meclisinin de en önemli mahfili kürsüdür. Kürsüyü
işgal kendi kendimizi inkârdır, reddir ve çok kötü bir durumdur. Hiçbir şekilde
kürsü masuniyetini ihlal eden davranışlar tasvip edilemez. Kürsü masuniyetini
ihlal edenleri, fiziki müdahale içerisinde bulunanları -bugüne kadar
itibarıyla- kınıyorum ve bundan sonra bu tür kürsü masuniyetine zarar veren
hiçbir şart altında kabul edilemez davranışlara meydan verilmemesini temenni
ediyorum. 
Geçmişte, 23’üncü, 24’üncü Dönemlerde de benzeri
hadiseler yaşandı ancak dünkü veya bu gece sabaha karşı yaşanan hadise
gözlerimizin önünde cereyan etti ve bizzat yaşayarak, somut bir şekilde gördüm
ki planlı, programlı, organize, fiziki bir davranış sergilendi. Milliyetçi
Hareket Partisi olarak, geçmişte olduğu gibi bugüne kadar da bu kürsü
masuniyetini özenle koruyan bir grup olarak ifade ediyorum, asla böyle bir şeyi
aklımızdan geçirmediğimiz gibi, tasvip etmiyoruz ve bu tür müdahalelerin yanlış
olduğunu tekraren ifade ediyorum. 
(Mikrofon
otomatik cihaz tarafından kapatıldı) 
BAŞKAN
– Açıyorum, tamamlayın lütfen siz de. 
ERKAN
AKÇAY (Manisa) - Değerli milletvekilleri, elbette bu yüce Mecliste görüşülen
çeşitli kanunlara, anayasa değişikliklerine karşı olanlar, kabul edenler
olacaktır, hatta buna şiddetle karşı ve muhalif olmak da mümkündür. Fakat, işin
esasına karşı çıkanlar karşı çıkışlarının usulünü asla bozmamalıdırlar. Burası
da yaşanan kötü davranışların, yüce Mecliste yaşanan gerilimlerin, tahriklerin
millete, mahalleye, sokaklara, işyerlerine taşınacağını da dikkate alarak
sorumluluk içerisinde hareket etme mecburiyetimiz vardır ve yüce Meclisin
mehabetini, saygınlığını…
(Mikrofon
otomatik cihaz tarafından kapatıldı) 
BAŞKAN
– Arkadaşlar, açalım bütün grup başkan vekilleri için, tamamlasınlar. 
ERKAN
AKÇAY (Manisa) - …ve güvenirliğini özenle korumamız gerekir. Hiçbir şart
altında fiziki kavgalara, müdahalelere meydan verilmemesi gerekir ve grup
yönetimlerinin de bu konuda gereken hassasiyeti mutlaka göstermesi gerekir. 
Şimdilik
söyleyeceklerim bunlar Sayın Başkan. 
Teşekkür
ederim. 
BAŞKAN
– Teşekkür ediyorum. 
Sayın
Yıldırım…
4.- Muş Milletvekili Ahmet Yıldırım’ın, Anayasa değişikliği teklifi
görüşmelerinin çalışma usul ve esaslarına aykırı bir tempoyla yapıldığına,
Ağrı’nın Tutak Belediyesinin eş başkanlarının yerine kayyum atanmasına, 80
belediyeye el koymanın gasp olduğuna ve milletin seçiminden, oyundan korkmak
anlamına geldiğine ilişkin açıklaması
AHMET
YILDIRIM (Muş) – Teşekkür ederim Sayın Başkan. 
Sayın
Başkan, değerli milletvekili arkadaşlarım; şunu söyleyeyim: Biz, gerçekten
çalışma yaşamına, esas ve usullerine aykırı bir çalışma temposuyla burada
çalışıyoruz. Şöyle ki: Bu, uluslararası sözleşmelere de, ILO Sözleşmesi’ne de
aykırı. Ne bir çalışma mesai saatlerimiz var ne mefhumu var. Bunun üzerine
yorgunluk, psikolojik gerginlik büsbütün artıyor ve son iki gündür
istemediğimiz olaylar cereyan ediyor. Buradan hareketle, şimdi, Anayasa
görüşmelerinin başladığı ilk gün, Anayasa Komisyonu Başkanı Mustafa Şentop şunu
söylüyor: “Acelemiz yok. 2019’da yürürlüğe girecek olan bir teklifi
görüşüyoruz.” Sayın Şentop, Sayın AKP’liler, bizim hiç acelemiz yok,
Türkiye’nin hiç acelesi yok. Eğer aceleniz yok ise geceli gündüzlü, hafta içi,
hafta sonu bu ne telaş, bu ne yangından mal kaçırma paniği?
Buradan
hareketle söylüyorum, bir: Açılış ve kapanış saatleri doğru düzenlenmeli,
burada milletvekillerinin kendi dertlerini, meramlarını, muratlarını doğru
anlatabilecekleri koşullarda bu görüşmeler yürütülmelidir ve arada, örneğin
dört gün çalışılır, bir gün ara verilir, beş gün çalışılır, bir gün ara
verilebilir. Bunu öneriyorum. 
Sayın
Şentop diyor ki: “2019’da yürürlüğe girecek olan bir paketi görüşüyoruz,
acelemiz yok.” Eminim ki diğer partilerin hiç acelesi yoktur ama burada iktidar
partisinin yangından mal kaçırmaya çalıştığı gibi bir gerçeklikle karşı
karşıyayız. 
Bir
diğeri, Sayın Başkan, değerli milletvekilleri; bakın, hakkında hiçbir
soruşturma yürümemiş, dava açılmamış, Ağrı’nın Tutak Belediyesinin eş
başkanlarının yerine dün kayyum atandı. Bir soruşturma yok veya bir mülkiye
müfettişinin olumsuz raporu yok. Millet iradesinden o kadar söz edenlerin,
millet iradesini ayaklarının altına alarak, hiçbir zaman bir belediye seçimini
kazanamayacakları yerlere karşı bu kayyum atama uygulaması bizim için gasptır.
İktidar partisi gaspçılık yapıyor. Eğer bu kadar, suçladıkları kadar,
belediyelerden halk memnun değilse ve millet iradesine zerre saygısı varsa bu
iktidarın, buyursun, seçime gideriz. 3 büyükşehir belediyesine kayyum atandı.
Buyursunlar, birinde Cumhurbaşkanı, birinde Başbakan, birinde Meclis Başkanı,
bizim arkadaşlarımızın, o kadar aleyhlerinde propaganda yürütülen
arkadaşlarımızın karşısında aday olsunlar. Hadi, kazanabiliyorlarsa kazansınlar.
“Millet, millet, millet…” diyorsunuz…
(Mikrofon
otomatik cihaz tarafından kapatıldı) 
ZEHRA
TAŞKESENLİOĞLU (Erzurum) – Silah olmasaydı kazanılırdı zaten. Silah ve
tehditlerle nasıl oy topladığınıza ben şahidim, ben; iki yıldır ben şahidim.
Kendi onurunuzla oy almadınız, silahınızla oy aldınız. 
FİLİZ
KERESTECİOĞLU DEMİR (İstanbul) – Milyonlarca oy…
BAŞKAN
– Tamamlayın lütfen. 
AHMET
YILDIRIM (Muş) – Şimdi, bu, büyük bir acizliğinizin ifadesidir.
ZEHRA
TAŞKESENLİOĞLU (Erzurum) – Kendi onurunuzla oy almadınız, silahınızla oy
aldınız. 
AHMET
YILDIRIM (Muş) – Siz eğer örgütsel silahlı gerçekliğe bir üstünlük
kaybetmişseniz o zaman bu sizin acizliğinizdir. Seçimlerde silah milah olmaz,
her yerde askerin polisin etkinliği vardır. Tekrar söylüyorum: Soruşturma, kovuşturma,
dava olmayan belediye başkanlarına kayyum atamak millet iradesine
saygısızlıktır, onun iradesini tanımamadır. 
Seçime
gitmemenizin nedeni ise o milletten nasıl bir tokat yiyeceğinizin farkında
oluşunuzdandır. Bu getirmek istediğiniz rejim de son iki yılda işlenmiş olan,
hesabı verilmeyecek olan suç ve günahların üstünü yeni bir rejimle kapatarak
hesap verilebilirlikten, sorgulanmaktan, yargılanmaktan duyulan hezeyan ve
korkudan başka bir şey değildir. Bunu özellikle ifade etmek isterim. 
Ya
değilse, 80 belediyeye el koymak gasptan başka bir şey değildir, milletin
seçiminden, oyundan, demokrasisinden, meşruiyetinden korkmaktan başka hiçbir
anlama gelmiyor. İktidar, güç getiremediği yerlerde gayrimeşru yöntemlere
başvurmaya devam ediyor diyorum.
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ediyorum.
Sayın
Bostancı…
5.- Amasya Milletvekili Mehmet Naci Bostancı’nın, Parlamentonun
görevinin, kurallar dâhilinde, milletten almış olduğu temsil çerçevesinde
meseleleri müzakere etmek olduğuna ve Meclisin vazifesini yapmasını temin
etmenin herkesin ortak hukuku ve ahlakı olduğuna, dün Genel Kurulda yaşanan
olayların üzüntü verici olduğuna ilişkin açıklaması
MEHMET
NACİ BOSTANCI (Amasya) – Sayın Başkanım, değerli arkadaşlar; burası Parlamento.
Bu Parlamentoyu bu şekilde oluşturan, dört partiden müteşekkil temsilciler
marifetiyle var eden bizatihi milletin kendisi. Parlamentonun görevi, kurallar
dâhilinde milletten almış olduğu temsil çerçevesinde meseleleri konuşmak, müzakere
etmek ve bir yere bağlamak. Bunu kurallar çerçevesinde yapacaktır. Esasen,
Parlamento görüşmelerinde kürsü, milletten aldığı yetkiyle müzakerelere ilişkin
kanaatlerini vekillerin aktarma yeridir. 
Burada
insanların elbette aynı fikirde olmaları beklenmez. Görüşmüş olduğumuz Anayasa
değişiklik teklifi konusunda partilerin farklı yaklaşımları söz konusu ama
milletin vermiş olduğu yetki çerçevesinde bu müzakerelerin yapıldığı, parti
konumlarının bu şekilde oluştuğunu unutmayalım. 
Kürsü
masuniyeti dediğimiz hadise milletin buraya göndermiş olduğu temsilcilerinin
kürsüde konuşabilme haklarının varlığıdır. Hiç kimse kural harici “Ben öyle
görüyorum, ben öyle düşünüyorum, benim kanaatim bu şekilde.” diyerek milletin
kendisine vermemiş olduğu bir yetkiyle “Kürsüye millet adına el koyuyorum.”
diyemez. Burada bütün partiler milletten yetki alarak geldiler ve millet adına
konuşuyorlar. Eğer kürsüye yönelik bir problem söz konusuysa bu problemi
gidermesi gereken, kurallar çerçevesinde Meclis Başkanlık Divanıdır, Meclis
başkan vekilidir. Onun dışında hiç kimse “Benim kanaatim bu şekilde, ben de
kürsüye el koyuyorum.” dediğinde o zaman kim erken kalkarsa kürsüye el koyup
“Buradan ben konuşacağım.” şeklinde garip bir durum ortaya çıkar ve bu
demokratik bir tavır olmaz. 
Burada
faşizme ilişkin olarak birçok değerlendirme yapılıyor. Faşizm nedir biliyor
musunuz en temelde? “Ben şöyle düşünüyorum, sen de böyle düşünüyorsun. Benim
dediğim doğrudur, yetmez, ben bu doğruluğumu fiilî olarak sana göstereceğim.”
şeklinde kural harici davranmaktır, faşizm budur. Bundan kaçınmak ve kurallar
çerçevesinde bu Meclisin vazifesini yapmasını temin etmek hepimizin ortak
hukuku ve ahlakıdır ve esasen partiler buna uymakta muhakkak büyük bir ciddiyet
ve mesai sergiliyorlar. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
MEHMET
NACİ BOSTANCI (Amasya) – Zaman zaman yaşanan problemlere, gerilimlere, birtakım
tartışmalara ilişkin olarak şunu belirtmem gerekir: Evet, bunlar yaşanıyor,
insanız ama bunları gidermek ve milletin bizi burada var ettiği hukuka bağlı
bir şekilde bu Meclisin çalışmalarını temin etmek hepimizin boynunun borcu;
benim de boynumun borcu, CHP Grubunun da, HDP ve MHP Grubunun da aynı zamanda
borcu. O kürsüde konuşma hakkını, CHP’lilerin de konuşma
hakkını, AK PARTİ’lilerin de konuşma hakkını, bütün partililerin konuşma
hakkını korumak hepimizin görevi. Millet adına üstleneceğimiz görev ancak bu
olabilir. Yoksa “Kürsüye ben el koyuyorum, bundan sonra benim dediğim olacak.”
tarzındaki bir yaklaşım, milletin talep ettiği bir yaklaşım olmaz.
Dün
burada üzüntü verici hadiseler yaşandı. Eminim, bugün arkadaşların öfkesi de
var, her partiden insanlar öfkelenebilirler muhakkak. Ama “Ortak ne var?”
derseniz, benim gördüğüm, bütün partilerde ortak; dün bu işler yaşandığı için,
bu trajik olaylar yaşandığı için üzüntüdür. Bu da bugünkü bizim
ortaklığımızdır. Ümit ederim bundan sonra hep beraber üzüleceğimiz bu tür
hadiselere meydan vermeyiz, kurallar dâhilinde ve milletin vermiş olduğu
emanete uygun bir tarzda, demokrasinin de ruhuna, kurallarına, maddi şartlarına
uygun bir şekilde bu müzakereleri yaparız.
Teşekkür
ediyorum.
BAŞKAN
– Teşekkür ediyorum sayın milletvekilleri.
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın, Meclisteki
çalışmaları Anayasa ve İç Tüzük’e uygun ve millete yakışır bir tarzda yürütmek
için tüm grupların hassasiyet göstermesi gerektiğine ilişkin konuşması
BAŞKAN
- Tabii, her daim bu yüce Meclisin kurtuluş mücadelesi yürütmüş olan gazi bir
Meclis olduğunu övünçle ifade ediyoruz. Millî Mücadele yıllarında dahi
demokrasinin kalbi ve bağımsızlığımızın sembolü olan bu kürsü faaliyetlerini
sürdürmüş, istiklal ve istikbal mücadelesini bu Meclis güçlü bir şekilde yerine
getirmiştir. 
Yine,
15 Temmuz darbe girişiminde Meclisimiz bombalanırken hep birlikte bu kürsüye ve
namusumuz bildiğimiz millî iradeye sahip çıktık ve bombalar altında bu Meclisi
çalıştırdık, kelle koltukta darbeye karşı koyduk. Bizim görevimiz, her şartta
bu Meclisi milletimize layık bir şekilde, milletimizin talep ve beklentilerine
uygun bir şekilde, Anayasa ve İç Tüzük’e riayet ederek çalıştırmaktır. Burada
elbette tartışmalar olacak, fikirler çatışacak. Her bir parti grubu diğer bir
parti grubunun söylediklerine katılmak zorunda değil ama saygıyla dinlemek
durumunda. Bu çatışmaların neticesinde hakikat doğacak, fikirlerin çatışması
neticesinde hakikat doğacak ve takdiri kamuoyu yapacak. Yoksa, fiilî birtakım
durumlar oluşturmak, hakaret etmek, kavgaya meydan vermek, kürsüyü işgal etmek ne
milletvekiline ne Meclisin mehabetine ne de aziz milletimizin vakarına uygun
düşmez. Lütfen, Anayasa ve İç Tüzük’e uygun olarak milletimize yaraşır ve
yakışır bir tarzda buradaki, bu yüce Meclisteki faaliyetlerimizi hep birlikte
sürdürelim diyorum ve tüm gruplara, azami derecede hassasiyetiniz için de
şimdiden teşekkür ediyorum.
Böylece
gündeme geçiyoruz. 
Başkanlığın
Genel Kurula sunuşları vardır.
Meclis
araştırması açılmasına ilişkin 3 adet önerge vardır, ayrı ayrı okutuyorum:
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Mardin Milletvekili Erol Dora ve 22 milletvekilinin, Türkiye’nin
imzaladığı hâlde çekince koyduğu insan haklarını gözetmek ve korumak temelli
uluslararası sözleşme ve protokollerin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/423)
Türkiye Büyük Millet Meclisi
Başkanlığına
Türkiye,
insan hakları hukuku ve insancıl hukuk alanında gerek bölgesel ve gerekse
evrensel kapsamlı birçok sözleşme ve protokole taraf olmuştur. Türkiye'nin
imzaladığı hâlde çekince koyduğu insan haklarını gözetmek ve korumak temelli
uluslararası sözleşme ve protokollerin yurttaşlarımızın insan hakları
standartları yüksek, çoğulcu, demokratik ve özgürlükçü bir toplumsal yaşama
kavuşmaları, ayrıca ülkemizin toplumsal barışına katkı sunması açılarından
irdelenmesi ve bu doğrultuda gerek mevcut çekincelerin kaldırılması gerekse
yapılacak iç hukuk düzenlemelerine katkıda bulunması gayesiyle Anayasa'nın
98'inci, İçtüzük’ün 104'üncü ve 105'inci maddeleri gereğince Meclis araştırması
açılmasını saygılarımla arz ederim.
1) Erol
Dora (Mardin)
2) Meral
Danış Beştaş (Adana)
3) Behçet
Yıldırım (Adıyaman)
4) Berdan
Öztürk (Ağrı)
5) Dirayet
Taşdemir (Ağrı)
6) Sırrı
Süreyya Önder (Ankara)
7) Ayşe
Acar Başaran (Batman)
8) Mehmet
Ali Aslan (Batman)
9) Saadet
Becerekli (Batman)
10) Hişyar
Özsoy (Bingöl)
11) Mizgin
Irgat (Bitlis)
12) Altan
Tan (Diyarbakır)
13) Çağlar
Demirel (Diyarbakır)
14) Feleknas
Uca (Diyarbakır)
15) İmam
Taşçıer (Diyarbakır)
16) Nimetullah
Erdoğmuş (Diyarbakır)
17) Nursel
Aydoğan (Diyarbakır)
18) Sibel
Yiğitalp (Diyarbakır)
19) Ziya
Pir (Diyarbakır)
20) Mahmut
Toğrul (Gaziantep)
21) Abdullah
Zeydan (Hakkâri)
22) Mehmet
Emin Adıyaman (Iğdır)
23) Erdal
Ataş (İstanbul)
Gerekçe:
Anayasa’nın
90'ıncı maddesinin son fıkrası hükmü gereğince usulüne göre yürürlüğe konulmuş
milletlerarası antlaşmaların kanun hükmünde olduğu, bunlar hakkında Anayasa’ya
aykırılık iddiasıyla Anayasa Mahkemesine başvurulamayacağı, yine temel hak ve
özgürlüklere ilişkin milletlerarası antlaşmalar ile kanunların aynı konuda
farklı hükümler içermesi nedeniyle çıkabilecek uyuşmazlıklarda milletlerarası
antlaşma hükümlerinin esas alınacağı belirtilmiştir. Bu bağlamda, bir devletin,
uluslarüstü veya uluslararası bir sözleşmeye taraf olması kendi iç hukuku
esasları dâhilinde gerçekleşen bir süreci ifade etmektedir.
İnsan
hakları hukuku ve insancıl hukuk alanı, uluslararası insan hakları hukukunun
önemle gözettiği ve koruduğu temel alanlardan biridir. Türkiye, insan hakları
hukuku ve insancıl hukuk alanında gerek bölgesel gerekse evrensel kapsamlı
sözleşme ve protokollerin birçoğuna taraf olmuştur. Diğer taraftan, Türkiye’nin
söz konusu sözleşme ve protokollerin kimi maddelerine koyduğu çekinceler,
ülkemizde yaşanan insan hakları ihlallerinin nitelikli hukuki yaptırımlarla
karşılaşmasını engelleyen bir rol üstlenmektedir.
Türkiye,
temel hak ve özgürlüklere ilişkin sözleşmeler, ırk ayrımcılığı karşıtı ve
azınlık haklarını koruyucu sözleşmeler, toplumsal cinsiyet eşitliği ve kadın
haklarına ilişkin sözleşmeler, işkence, onur kırıcı muamele ve kaybolmalara
ilişkin sözleşmeler, çocuk hakları sözleşmeleri, örgütlenme özgürlüğüne ilişkin
sözleşmeler, çalışma ve zorla çalıştırmaya ilişkin sözleşmeler, eğitim hakkıyla
ilgili sözleşmeler, mültecilere ve ilticaya ilişkin sözleşmeler, silahlı
çatışma hukukuna ilişkin sözleşmeler ve bölgesel insan hakları sözleşmeleri
olarak sınıflandırıldığında sayılabilecek onlarca sözleşme ve protokole taraf
olmuştur. Buna karşın, Türkiye, bu sözleşme ve protokollerin önemli bir kısmına
çekince koymuştur. Örneğin, BM üyesi 193 ülkenin taraf olduğu Çocuk Hakları
Sözleşmesi bu sözleşmelerden birisidir. Türkiye, bu sözleşmeyi 14 Ekim 1990
tarihinde 17, 29 ve 30’uncu maddelerine çekince koymak kaydıyla imzalamıştır.
Çekince koyulan maddelerden 30’uncu maddenin içeriğine bakıldığında “Soya, dine
ya da dile dayalı azınlıkların ya da yerli halkların var olduğu devletlerde,
böyle bir azınlığa mensup olan ya da yerli halktan olan çocuk, ait olduğu azınlık
topluluğunun diğer üyeleri ile birlikte kendi kültüründen yararlanma, kendi
dinine inanma ve uygulama ve kendi dilini kullanma hakkından yoksun
bırakılamaz.” ifadeleri yer almaktadır. Görülmektedir ki temel bir evrensel
çocuk/insan hakkı çekince konulmak suretiyle sınırlandırılmış ve amacı dışına
çıkmıştır.
Taraf
ülkeler bakımından ilgili sözleşmenin veya protokolün onaylanmasından sonra
atılacak ilk adım, iç hukukun ilgili alanına ilişkin mevzuatın antlaşma
gerekleri doğrultusunda uyumlaştırılmasını sağlamaktır. Sözleşmeye taraf olan
her ülke, ulusal hukukunun sözleşme konusuna ilişkin bölümlerinde yapacağı
iyileştirme ve uyumlaştırma faaliyetleriyle hem iç hukukunu ve buna bağlı
olarak uygulama standartlarını yükseltecek hem de diğer taraf devletlerle ortak
yarara ve bu yolla kendi toplumuna hizmet edecektir.
Yukarıda
açıklanan gerekçelerle Anayasa'nın 98'inci, İç Tüzük’ün 104'üncü ve 105'inci
maddeleri gereğince Meclis araştırması açılmasını arz ederiz.
2.- Antalya Milletvekili Çetin Osman Budak ve 22 milletvekilinin,
TOKİ’nin yaptığı ihalelerde ortaya çıkan kamu zararının boyutunun araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/424)
Türkiye Büyük Millet Meclisi Başkanlığına
Toplu
Konut İdaresi Başkanlığının (TOKİ) kamulaştırma, mülkiyet, arsa temini ve imar
işlemleri gibi süreçler tamamlanmadan yaptığı ihaleler nedeniyle ortaya çıkan
kamu zararının boyutunun incelenmesi, kamu kaynaklarının etkin kullanılmasını
sağlayacak önlemlerin belirlenmesi amacıyla Anayasa'nın 98 ve TBMM İçtüzüğü'nün
104 ve 105'inci maddeleri kapsamında bir Meclis araştırması açılması konusunda
gereğini arz ederiz. 
1)
Çetin Osman Budak  (Antalya)
2)
Kadim Durmaz  (Tokat)
3)
Mahmut Tanal (İstanbul)
4)
Ali Akyıldız  (Sivas)
5)
Mazlum Nurlu (Manisa)
6)
Orhan Sarıbal (Bursa)
7)
Kazım Arslan (Denizli)
8)
Gülay Yedekci (İstanbul)
9)
Tur Yıldız Biçer (Manisa)
10)
Mustafa Sezgin Tanrıkulu (İstanbul)
11)
Nihat Yeşil  (Ankara)
12)
Uğur Bayraktutan  (Artvin)
13)
Türabi Kayan (Kırklareli)
14)
Candan Yüceer  (Tekirdağ)
15)
Ceyhun İrgil  (Bursa)
16)
Hüseyin Yıldız  (Aydın)
17)
Ahmet Akın  (Balıkesir)
18)
Tekin Bingöl  (Ankara)
19)
Utku Çakırözer  (Eskişehir)
20)
Veli Ağbaba  (Malatya)
21)
Onursal Adıgüzel  (İstanbul)
22)
Vecdi Gündoğdu  (Kırklareli)
23)
Ünal Demirtaş  (Zonguldak)
Gerekçe:
Toplu
Konut İdaresi Başkanlığı (TOKİ) AKP hükûmetleri döneminde 72.9 milyar TL'lik
5.437 ihale gerçekleştirmiş ve bu dönemde müteahhit firmalara toplam 48.4
milyar TL'lik hak ediş ödemesi gerçekleştirmiştir.
TOKİ,
aynı dönemde, 696 bin konut üretildiğini ve bunun 587 bin 614'ünün satıldığını
açıklarken yaklaşık 73 milyar TL gibi büyük bir kaynağın etkin ve verimli
kullanıldığı konusunda ciddi kuşkular vardır. Davet usulü yapılan ihaleler,
ihalelerdeki kayırmacılıkla ilgili şikâyetler, geç teslim davalarında ödenen
tazminatlar, iptal edilen ihaleler, eksik ve kusurlu inşaatlar gibi olgular,
kamu kaynaklarının kullanımında daha dikkatli ve özenli davranılmasının
gerektiğini ortaya koymaktadır.
Kamu
İhale Kanunu'na 2003 yılında eklenen ve TOKİ'ye, kamulaştırma, mülkiyet, arsa
temini, imar işlemleri ve uygulama projesine ilişkin şartlar aranmaksızın ihale
yapma yetkisi veren düzenleme ile ilgili de ciddi sorunlar yaşandığı
görülmektedir. TOKİ'nin iş ve ihalelerinin hızlandırılması amacıyla verilen bu
yetkinin, koordinasyonsuzluk ve ihale sonrası ortaya çıkan sorunlar nedeniyle
de önemli zararlara yol açtığı Sayıştay raporlarına yansımış durumdadır.
Sayıştayın
TOKİ'nin hesaplarına ilişkin 2012 yılı raporunda, mülkiyet, arsa temini ve
uygulama projesi gibi süreçler tamamlanmadan yapılan ihalelerle ilgili çok
sayıda zarara yol açan örnek ortaya konmuştur. İstanbul'da okul yapımı için
yapılan ihale sonrasında okulun yapılacağı arsada bir hayırsever tarafından okul
yaptırılması, Tokat'ta hastane inşaatı için yapılan ihaleden sonra hastanenin
yapılacağı bölgenin altında fay hattının çıkması, Konya'da 32 derslikli okul
yapımı için gerçekleştirilen ihaleden sonra söz konusu alanda belediyenin 2
adet okul inşaatının bulunması gibi, çok sayıda kamu zararına yol açan ihale
işlemi görülmüştür.
Kamu
kaynaklarının hızlı iş yapma bahanesiyle yapılan ancak mülkiyet ve arsa temini
sorunu ortaya çıkması veya koordinasyonsuzluk gibi nedenlerle iptal edilen
ihaleler nedeniyle boşa gitmesine izin verilmemelidir. Örnekler, TOKİ'nin bu
yetkisini ölçülü ve dikkatli şekilde kullanamadığını göstermektedir.
Bu
nedenlerle TOKİ'nin ihalelerinde ortaya çıkan zararların boyutunun incelenmesi
ve alınacak önlemlerin belirlenmesi amacıyla bir Meclis araştırması açılması
gerekli görülmektedir.
3.- Antalya Milletvekili Çetin Osman Budak ve 22 milletvekilinin,
elektrik dağıtım sisteminde kayıp kaçak tahsilatı konusundaki yargı
kararlarının uygulanmamasının yol açtığı sorunların ve dağıtım özelleştirmelerinin
sonuçlarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/425)
Türkiye Büyük Millet Meclisi Başkanlığına
Elektrik
dağıtım sisteminde kayıp kaçak tahsilatı konusundaki yargı kararlarının
uygulanmamasının yol açtığı sorunlar ve dağıtım özelleştirmelerinin
sonuçlarının incelenmesi, alınacak önlemlerin belirlenmesi amacıyla Anayasa'nın
98 ve TBMM İçtüzüğü'nün 104 ve 105'inci maddeleri kapsamında bir Meclis
araştırması açılması konusunda gereğini arz ederiz.
1) Çetin
Osman Budak  (Antalya)
2) Kadim
Durmaz  (Tokat)
3) Mahmut
Tanal  (İstanbul)
4) Mustafa
Sezgin Tanrıkulu  (İstanbul)
5) Ahmet
Akın  (Balıkesir)
6) Ali
Akyıldız (Sivas)
7) Mazlum
Nurlu (Manisa)
8) Orhan
Sarıbal (Bursa)
9) Kazım
Arslan (Denizli)
10) Gülay
Yedekci (İstanbul)
11) Tur
Yıldız Biçer (Manisa)
12) Nihat
Yeşil (Ankara)
13) Uğur
Bayraktutan (Artvin)
14) Türabi
Kayan (Kırklareli)
15) Candan
Yüceer (Tekirdağ)
16) Ceyhun
İrgil (Bursa)
17) Hüseyin
Yıldız (Aydın)
18) Tekin
Bingöl (Ankara)
19) Veli
Ağbaba (Malatya)
20) Onursal
Adıgüzel (İstanbul)
21) Vecdi
Gündoğdu (Kırklareli)
22) Ünal
Demirtaş (Zonguldak)
23) Mehmet
Göker (Burdur)
Gerekçe:
Anayasa’nın
138’inci maddesinde yer alan “Yasama ve yürütme organları ile idare, mahkeme
kararlarına uymak zorundadır; bu organlar ve idare, mahkeme kararlarını hiçbir
suretle değiştiremez ve bunların yerine getirilmesini geciktiremez.” hükmüne
rağmen yerine getirilmeyen yargı kararlarının sayısı her geçen gün artmaktadır.
Bunun bir örneği de elektrik faturalarından yapılan kayıp kaçak tahsilatlarına
ilişkindir.
AKP
hükûmetleri 21 elektrik dağıtım şirketini 12,7 milyar dolar bedelle
özelleştirmiştir. Dağıtım şirketlerinin alıcılara devri sırasında ve sonrasında
birçok sorun gündeme gelmiştir. Yurttaşlardan yapılan haksız ve fahiş
tahsilatlar, kayıp kaçakların ve elektrik kesintilerinin azaltılamaması gibi
sorunlar giderek ağırlaşırken Enerji ve Tabii Kaynaklar Bakanlığı ile Enerji
Piyasası Düzenleme Kurumu (EPDK) sürekli olarak şirketler lehine düzenlemeler
yapmakta, yurttaşların elektrik faturalarına yeni yükler bindirmeyi tercih
etmektedir.
Elektrik
faturalarından kayıp kaçak tahsilatı yapılmamasına ilişkin mahkemelerin
kesinleşmiş kararları vardır. AKP hükûmetleri, bu kararları uygulamak yerine,
geçen yıl 33 milyar TL olduğu açıklanan kayıp kaçak tahsilatlarını arttırarak
sürdürmek için yeni adımlar atmaktadır. Dağıtım şirketleri için kayıp kaçak
hedef oranlarını birçok kez değiştiren EPDK, 31 Aralık 2015 tarihli Resmî
Gazete’de yayınlanan Dağıtım Sistemindeki Kayıpların Azaltılmasına Dair
Tedbirler Yönetmeliği’yle dağıtım şirketlerine ayrıcalıklı özel statüler ve
yeni olanaklar getirmiştir.
Ayrıca
EPDK, tarife sisteminde de değişikliğe gitmiş, yurttaşlardan “enerji maliyeti,
perakende satış hizmet bedeli, iletim bedeli, kayıp ve kaçak bedeli, sayaç
okuma bedeli, dağıtım bedeli” adı altında faturalardan 6 kalemde yapılan
tahsilatları “dağıtım bedeli” ve “perakende enerji bedeli” şeklinde iki kaleme
indirerek bir anlamda faturalarda karartma uygulamıştır. Yurttaşların tepki
gösterdiği kayıp kaçak ve sayaç okuma bedeli faturalarda gizlenmeye
çalışılmıştır.
Söz
konusu iki düzenleme Anayasa'ya, yargı kararlarına, kamu çıkarına ve kamu
yönetiminde şeffaflık ilkesine aykırıdır. Ayrıca, dağıtım özelleştirmesi
ihalelerinin koşullarında sonradan değişikliğe gidilerek rekabet koşulları
ihlâl edilmektedir.
Hukuk
devleti ilkesine açık aykırılıklar oluşturan bu uygulamalara son verilmeli,
yurttaşların haklarını koruyan adımlar atılmalıdır. Yurttaşların elektrik
faturaları üzerinden zarara uğratılması, soyulması önlenmelidir.
Bu
nedenlerle yargı kararlarına rağmen tahsil edilen kayıp kaçak boyutunun ve
elektrik dağıtımı alanında yaşanan sorunların araştırılması, alınacak
önlemlerin belirlenmesi amacıyla bir Meclis araştırması açılması gerekli
görülmektedir. 
BAŞKAN
– Bilgilerinize sunulmuştur. Önergeler gündemdeki yerlerini alacak ve Meclis
araştırması açılıp açılmaması hususundaki görüşmeler sırası geldiğinde
yapılacaktır. 
Şimdi
Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır. Okutup işleme alacağım ve oylarınıza sunacağım. 
VIII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili İstanbul Milletvekili Filiz
Kerestecioğlu Demir tarafından, söz konusu internet kesintilerinin, bu
kesintileri gerçekleştirenlerin, arasındaki saiklerin ve bu kapsamda
yurttaşların anayasal/yasal/uluslararası sözleşmelerden doğan haklarının bu
yolla ihlal edilmesinin tespit edilmesi, sorumlularının belirlenmesi ve
internet kesintilerine çözüm bulunarak bugüne kadar gerçekleşen mağduriyetlerin
giderilmesi amacıyla 3/1/2017 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 12
Ocak 2017 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
Türkiye Büyük Millet Meclisi
Başkanlığına
Danışma
Kurulu 12/1/2017 Perşembe günü (Bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Filiz
Kerestecioğlu Demir 
 İstanbul

 Grup
Başkan Vekili 
Öneri:

3
Ocak 2017 tarihinde İstanbul Milletvekili, Grup Başkan Vekili Filiz
Kerestecioğlu tarafından verilen 3436 sıra numaralı "Söz konusu internet
kesintilerinin, bu kesintileri gerçekleştirenlerin, arasındaki saiklerin ve bu
kapsamda yurttaşlarımızın anayasal, yasal, uluslararası sözleşmelerden doğan
haklarının bu yolla ihlal edilmesinin tespit edilmesi, sorumlularının
belirlenmesi ve internet kesintilerine çözüm bulunarak bugüne kadar gerçekleşen
mağduriyetlerin giderilmesi amacıyla" Türkiye Büyük Millet Meclisine
verilmiş olan Meclis Araştırma Önergesi’nin Genel Kurulun bilgisine sunulmak
üzere, bekleyen diğer önergelerin önüne alınarak 12/1/2017 Perşembe günlü
birleşiminde sunuşlarda okunması ve görüşmelerin aynı tarihli birleşiminde
yapılması önerilmiştir.
BAŞKAN
– Önerinin lehinde ilk söz Batman Milletvekili Ayşe Acar Başaran’a aittir. 
Buyurun
Sayın Başaran, süreniz on dakikadır. (HDP sıralarından alkışlar)
Lütfen,
bugünden itibaren sürelere riayet edelim. 
Buyurun.

AYŞE
ACAR BAŞARAN (Batman) – Sayın Başkan, değerli milletvekilleri; özellikle son
bir buçuk iki yıldır, özellikle Türkiye’nin bazı bölgelerinde yapılan internet
kesintilerinin araştırılması için bir komisyon kurulması için grubum adına söz
almış bulunuyorum.
Evet,
dediğim gibi, son süreçte, özellikle son iki yıllık süreçte, özellikle
Türkiye’nin belli bölgelerinde belli dönemlerde internet kesintilerinin
yaşandığını biliyoruz ve bu internet kesintilerinin maalesef belli olaylara
özellikle denk geldiği bir süreçten geçiyoruz. Bunlar hangi olaylar oluyor?
Size biraz kronolojik olarak geçmişten bugüne örnekleri sunabiliriz. Özellikle,
bazı bölgelerde, abluka ya da sokağa çıkma yasaklarının olduğu bölgelerde
internet kesintileri yapıldı ve bu internet kesintilerinde… Aslında, sadece
internet kesintileri de değildi bunlar, bunların yanında telefon kesintileri de
vardı. Bunu bire bir yaşamış biri olarak da söyleyeyim. Bu internet ve telefon
kesintilerinde biz 112’ye bile ulaşamadık. İnsanlar hastaneye gitme ya da
ambulansı çağırma olanağını bile elde edemedi. Uzun süre bu bölgelerde internet
kesintileri devam etti.
Yine,
özellikle, belediyelere kayyum atandığı süreçlerde -bunların arasında, 4
Eylülde ilk atanan kayyumların arasında Batman Belediyesi de vardı- bu
kayyumların atandığı günlerde de özellikle internet kesildi. Batman’ı -dediğim
gibi- örnek verdik, buradan devam edelim. Bir sabah uyandık, internet kesik,
telefonlar geliyor, Batman’a kayyum atanmış. İktidar sürekli yaptıkları
politikaların halk tarafından, toplum nezdinde kabul gördüğünü söylüyor.
Mademki bu kabul var, mademki halk bu kadar politikalarınızı destekliyor niye
bu internet kesintileri yapılıyor? Evet, bu internet kesintileriyle ilgili
olarak hem şahsen milletvekilleri olarak hem de halktan bazı suç duyurularında
bulunuldu.
Yine,
bunun yanında, özellikle GSM operatörlerini aradığımızda bir teknik sıkıntının
olduğuna, bunun iktidar tarafından alınan bir karar olmadığına dair bazı
imalarda bulundular ama bu kadar tesadüfün de olmayacağını hepimiz biliyoruz.
İktidar muhaliflere karşı bir plan, bir program uyguluyor, o anda bütün
internetler, bütün telefonlar kesiliyor. Zaten, özellikle 15 Temmuz darbe
girişiminden sonra onlarca, hatta yüzlerce basın-yayın organı kapatıldı. Bu
basın-yayın organları kapatıldığı için bu kritik durumlarda, toplumu en çok
ilgilendiren bu konularda halkın tek haber alma alanı olan internette kesintiler
yapıldı. Bu internet kesintileri iki açıdan hukuksuz ve gayrimeşrudur.
Birincisi, bu toplumun haber alma hakkının, anayasal olarak güvence altına
alınan anayasal hakkı olan haberleşme ve haber alma hakkının ihlalidir.
İkincisi de, bu halk, bu insanlar bu operatörlerle -GSM operatörleri de
olabilir, sabit internet hizmeti veren bazı kurum ve kuruluşlar da olabilir-
bunlarla bir sözleşme yapıyor ama bu sözleşmenin karşılığında ücret ödemiş
olmalarına rağmen, bu sözleşmenin karşılığında bedel ödemelerine rağmen bu
hizmeti alamıyorlar ve yaptıkları hiçbir başvurunun sonucunda bir sonuç elde
edemiyorlar.
Şimdi, arkadaşlar “İnterneti kestik, hiç kimsenin
hiçbir şeyden haberi olmuyor.” ya da “İnterneti kestik, kendi oluşturduğumuz
trol ve troliçeler ordusuyla biz halkta başka bir algı oluşturacağız.” diye
düşünüyorsanız yanılıyorsunuz. Çünkü geçen haftalarda yaşadığımız, özellikle
Suriye’de 2 askerin yakılmasıyla ilgili olarak görüntüler internete düştü ve
hemen YouTube’a, Twitter’a ve diğer bütün sosyal medya hesaplarına ve internet
hesaplarına erişim engellendi. Burada, siz, gerçekten, sonrasında halkın “Aa,
gerçekten böyle bir olay olmamış.” dediğini mi düşünüyorsunuz? Eğer böyle
düşünüyorsanız yanılıyorsunuz. Halkta şöyle bir algı oluşuyor: “Eğer iktidar, eğer
Hükûmet interneti kestiyse, buna bir yayın yasağı getirdiyse bu olay yüzde 100,
hatta yüzde 1 milyon gerçektir.” Çünkü sizin yaptığınız açıklamaların halkta
bir inandırıcılığı kalmamış. Dediğim gibi, mademki çok iyi işler yapıyorsunuz
bırakın insanlar bu internet üzerinden kendi düşüncelerini ifade etsinler.
Başka hiçbir alan bırakılmadı yani yüzlerce televizyon kanalı kapatıldı, sadece
sizin politikalarınızı yansıtan, sadece sizin politikalarınızla halkta başka
bir algı yaratan basın-yayın organlarından, havuz medyasından başka hiçbir
basın-yayın organı kalmadı ve bu basın-yayın organlarının haberlerini de biz
biliyoruz, sürekli muhalifleri hedef gösteren, sürekli halkta algı yönetimi
yapan bir tarz ve üslup geliştiriyorlar. 
Yine,
bakın şöyle bir örnek verelim onların uyguladıkları algı üzerine: Bir haber
kanalı doların yükselişini vermeye cesaret edemiyor, şöyle veriyor: “Çeyrek
dolar 88 kuruş.” “Çeyrek dolar” diye bir tanım yok. Bu sadece şöyle bir algı
yaratıyor: Aslında dolar yükselmiyor ya da dolar aslında olduğu yerde duruyor.
Bu algı yönetimleriyle siz gerçekten bu iktidarınızı daha fazla
yönetebileceğinizi zannediyorsanız bence kesinlikle yanılıyorsunuz çünkü
dediğim gibi, halk şunu çok net olarak biliyor: Siz ne söylerseniz gerçek tam
tersidir. Bu net olarak görünüyor.
Bu
politikalarınız, bu medya üzerinden, sosyal medya üzerinden yaptığınız algılar
hiç denenmemiş yöntemler de değil, tarihten biliyoruz biz bunu. Nereden
biliyoruz? Hitler’den biliyoruz. Hitler’in Propaganda Bakanlığının düstur edindiği
şey şuydu: “Bana vicdansız bir medya verin, size bilinçsiz bir halk yaratayım,
bir toplum yaratayım.” İşte, siz de tam da bu noktadan bilinçsiz bir toplum
yaratma çabası içerisindesiniz. Ama teknolojinin bu kadar ilerlediği, halkın
gerçekten gerçekleri öğrenmek için çaba sarf ettiği bir süreçte başarıya
ulaşamadığınız da çok net ortada. 
Yine,
şunu söylemek gerekiyor ki özellikle son süreçte sosyal medya üzerinden muhalif
grupların ya da muhalif kesimlerin ya da bizlerin yaptığı açıklamalar üzerinden
operasyonlar yapıldı, “terör örgütünü övme” gibi bazı bahanelerle ya da suç
vasıfları, suç ithamlarıyla insanlar gözaltına alındı. 
Bugün
Sayın Cumhurbaşkanı bir başka terör tanımı da eklemiş oldu bütün bu terör
tanımlarınızın içerisine, doları olan da artık “terörist” kategorisine girdi.
Şöyle diyor Sayın Cumhurbaşkanı: “Elinde silah olan da elinde dolar olan da
teröristtir.” Böyle bir tanım olabilir mi? 
Bakın,
arkadaşlar, size bir film izlemenizi öneriyorum, “Kâğıt” filmi. Ama o filmin
şöyle bir bölümü vardır, “Kanunsuz Düzen” diye bir bölümü var, özellikle
izlemenizi tavsiye ediyorum. Çünkü şöyle diyor: “Diyelim ki, bir sabah
kalktınız ve kahvaltıda zeytin yemek yasak.” İşte biz böyle bir süreçten
geçiyoruz arkadaşlar. Her an her şeyin yasaklanabileceği, her an her şeyin, o
sizin çok geniş olarak tanımladığınız -tırnak içerisinde söylüyorum- o terör
tanımı içerisine koyabileceğiniz bir süreçten geçiyoruz ve bu, hiçbir
uluslararası sözleşme, hiçbir insan hakları da kabul edilmeden uygulanan bir
hâl hâline geldi. 
Ben,
en son bir hikâye anlatarak bitireceğim. Aslında Türkiye'yi çok net olarak
ifade eden bir hikâye olduğu için bence hepiniz üzerinde düşünmelisiniz:
Dönemin birinde bir krallıkta bir büyücü o krallığı çökertmek için oradaki
bütün halkın kuyularına insanları delirten bir iksir atmış ve bu iksirin
sonucunda bütün halk en nihayetinde onu içtikten sonra delirmiş. Bir tek
delirmeyen kesim varmış, onlar da kraliyet ailesi ve çevresi, onların başka bir
kuyusu olduğu için delirmemişler. Sonrasında kral şunu düşünmüş, bir bakmış ki
ülkede hiç kimse onu dinlemiyor, bir bakmış ki muhafızları ya da kendi altında
çalışan hiç kimse onun emirlerini yerine getirmiyor ve kendisine çözüm olarak
da şunu bulmuş: O kendi kuyusuna da o delilik iksirinden koyup kendisi de
delirmiş. İşte böyle mutlu, mesut krallığını yönetir olmuş. İşte sizin de
yaptığınız aslında tam da bu. Kendiniz o iksirden içtiğiniz için bütün topluma
o delilik iksirinden içirip mutlu, mesut yaşamayı planlıyorsunuz. Tam da her
defasında çıkıp söylediğiniz gibi, “İtaat edin, rahat edin.” diyorsunuz. Ama,
dediğim gibi arkadaşlar, başaramadığınız 7 Hazirandan sonraki 1 Kasım seçiminde
de belli oldu, bu, bugün getirmeye çalıştığınız referandumun sonucundan da
belli olacak. Bizler bu delilik iksirinden içmedik, o delilik iksirinden halkın
da içmemesi için her alanda mücadele etmeye devam edeceğiz. 
Ve
dediğim gibi, bu kadar internet kesintileri ve hukuksuzluk varken bu Meclis
çatısı altında en kısa zamanda bir araştırma komisyonu kurulması gerekiyor, en
azından kendinizi bu ithamdan temizlemeniz için bir yol ve yöntemdir.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkürler Sayın Başaran.
Şimdi,
önerinin aleyhinde ilk söz, Amasya Milletvekili Mehmet Naci Bostancı’ya aittir.
Buyurun
Sayın Bostancı. (AK PARTİ sıralarından alkışlar) 
Süreniz
on dakikadır.
MEHMET
NACİ BOSTANCI (Amasya) – Sayın Başkanım, değerli arkadaşlar; HDP’nin vermiş
olduğu grup önerisi muhakkak önemli bir konu. Bunu, grubumuz adına söylemem
gerekirse, başka tür yol ve yöntemlerle de öğrenmek mümkün; bilgi edinme hakkı
çerçevesinde veya neler olup bittiğine ilişkin yetkili mercilerden bilgi almak
marifetiyle, Hükûmetten açıklama istemek şeklinde de olabilir. Burada ortak bir
komisyon kurulması bizim yaklaşımımız değil ama bu vesileyle tam da bu konuyla
ilgili çok önemli ve esasen hepimizi derinden ilgilendiren başka bir husus var,
ona dikkat çekmek isterim.
Kültürlerin
aşamalarından bahsederlerken sözlü kültür, yazılı kültür ve seyirlik kültür
diye 3 aşamadan bahsederler. Şimdi, seyirlik kültürün de ötesinde internet
marifetiyle yeni bir dünya teşekkül ediyor. Emin olun, hepimiz için riskler,
tehlikeler ve elbette umutlar ve paydalar vadeden bir dünya bu. Yunan
mitolojisinde çobanların tanrısı Pan vardır, gövdesi keçi, kafası insan; modern
insan bu internet dünyasında biraz böyle bir varlığa doğru evriliyor,
gövdesiyle maddi dünyada, kafasıyla hayalî bir evrende dolaşan bir varlık.
Yapılan çeşitli saha araştırmalarında, özellikle Amerika’nın varoşlarında
-oranın sosyolojisi bu tür saha araştırmalarına açıktır- yapılan araştırmalarda
teşekkül eden bu yeni dünyada internet, hayalî dünya, fantazyalar âlemi; bu
dünyanın yeni bir insan tipi ürettiğine -bakın, “karakter” demiyorum- ilişkin
bir dikkat vardır. Bu insan tipi, derinliği olmayan, dünyayı üç beş kelimeyle
anlayan, kavrayan, başka insanlarla birlikte ortak bir kader içinde bu hayatı
yaşadığına ilişkin bilinci olmayan ve o çok sözünü ettiğimiz empati,
başkalarına nüfuz etme, kendisini bütün insanlığın bir toplamı olarak görme
şeklindeki anlayışlardan uzaklaşan yeni bir tip ve esasen varoşlardaki en
tehlikeli, en kıyıcı, en zalim insanların da bu şekilde teşekkül ettiğine
ilişkin tespitler var. 
İnternet
elbette bir modern teknoloji, elbette bundan faydalanmak gerekir ama risklerine
karşı neler yapabiliriz? Bu muhayyel dünya içerisinde evreni dolaşan ama gerçek
dünyada oturduğu yerde duran bu yeni insan tipi bizim için ne tür yeni
imkânlar, faydalar ve aynı zamanda riskler, tehlikeler taşıyor? Emin olun, bu,
o kadar hayati ve hepimiz için o kadar önemli bir konu ki bunun üzerinde çok
durmak gerekir. Benim şu kısa süre içerisinde bunları anlatmam imkânsız fakat
çok çeşitli, literatürden atıflar aklıma geliyor. Bunları söylemeyeceğim tabii.

Çok
teşekkür ediyorum, saygılar sunuyorum. (AK PARTİ sıralarından alkışlar) 
BAŞKAN
– Çok teşekkür ediyorum. 
Önerinin
lehinde ikinci söz, İstanbul Milletvekili Barış Yarkadaş’a aittir.
Buyurun
Sayın Yarkadaş. (CHP sıralarından alkışlar) 
Süre
doldu efendim, yetişemediniz! 
Tabii,
Naci Hoca’dan uzun bir konuşma bekliyordunuz herhâlde. 
BARIŞ
YARKADAŞ (İstanbul) – Evet, o yüzden…
MUSTAFA
ELİTAŞ (Kayseri) – Öz bir konuşma yaptı Hocam.
BAŞKAN
– Kısa ve özlüydü.
MUSTAFA
ELİTAŞ (Kayseri) – Çok anlamlı bir konuşma yaptı. Zaten işin özü bu. 
BAŞKAN
– Buyurun. 
BARIŞ
YARKADAŞ (İstanbul) – Sayın vekiller, elimde bir rapor var, 2016 yılı medya
raporu. 2016 yılı Türkiye’de medya açısından kara bir tabloyla geçti. Şu anda
tam 147 gazeteci cezaevinde. 
OSMAN
AŞKIN BAK (Rize) – Tecavüzden mi? 
BARIŞ
YARKADAŞ (Devamla) – 2016 yılında 800 gazetecinin basın kartı iptal edildi. 
OSMAN
AŞKIN BAK (Rize) – Sahtekârlıktan mı? Gasptan mı?
BARIŞ
YARKADAŞ (Devamla) – 15 Temmuz darbesinden sonra, yine, hemen sayı olarak
söyleyeyim, tam 173 medya kuruluşu kapatıldı ve şu anda gazeteciler cezaevinde
olmasına rağmen, haklarında on aydır iddianame hazırlanmıyor. Öyle ki bu
gazeteci arkadaşlarımız neyle suçlanıyor, hangi suçtan dolayı tutuluyor,
doğrusu biz de merak ediyoruz. Sadece biz değil, aileleri, avukatları ve kendileri
de merak ediyor.
Arkadaşlar,
özgür bir medyanın herkese lazım olduğunu 15 Temmuz alçak darbe girişiminde bir
kez daha gördük. Eğer o gece medya özgürce yayın yapamamış olsaydı, bugün
Türkiye’yi, Allah korusun, FETÖ’nün darbecileri yönetiyor olurdu. O yüzden,
medyada yazılan çizilen her şeye düşmanca bakmamak, eleştiriden faydalanmak
gerekir.
Bakın,
aradan günler geçmiş olmasına rağmen -dün Sayın Adalet Bakanı Bekir Bozdağ’a da
bunu sordum- arkadaşlarımız hakkında neden iddianame hazırlanmadığını sorduğumda
Sayın Bakan “Buna mahkemeler karar verir.” dedi. Şimdi, bu mahkemelerin iş yükü
o kadar çok artırıldı ki “sosyal medya takip birimi” adı altında bir birim
kuruldu ve bu sosyal medya takip birimi âdeta internette cadı avına çıktı. Şu
anda Türk Ceza Kanunu’nda olmayan bir maddeden dolayı, sosyal medyada yorum
yapan, yorumlarını paylaşan kişiler tutuklanıyor. Türk Ceza Kanunu’nda “devlet
büyüklerine hakaret” diye bir suçlama, bir madde olmamasına rağmen, daha birkaç
gün önce, birçok genç devlet büyüklerine hakaret ettiği iddiasıyla tutuklandı
ve bu gençlerin arasında Numan Kurtulmuş hakkında yorum yapan kişiler de var.
Sayın Numan Kurtulmuş’la zaman zaman diyalog kuruyoruz ve kendisine bu
sorunları anlatıyoruz. Umarım ki mahkemeler bu yeni iş yükünden ve kanunsuz
tutuklamalardan bir an önce vazgeçecektir. Bu sosyal medya takip birimleri
acaba hangi yönetmeliğe göre ya da hangi kanuna göre kuruldu? Bu kişilerin
maaşlarını kim ödüyor? Devletin polisi bütün gününü terörist kovalamak,
terörist yakalamak, bombacı yakalamak yerine sosyal medyada kim ne yazmış, kim
hangi “tweet”i atmış, bunu aramakla geçiriyor.
Sadece
bu değil tabii ki. Bakın, gazeteci ağabeyimiz Hüsnü Mahalli tam iki aydır
cezaevinde. Niye tutuklandığını doğrusu bilmiyoruz çünkü attığı “tweet”ler suç
gerekçesi olarak gösteriliyor ama “tweet”lere baktığınızda ne Cumhurbaşkanı
Erdoğan’a ne de Hükûmete yönelik bir hakaretin olmadığı, sadece politik
eleştirilerin olduğu görülüyor ve şu anda Hüsnü Mahalli, ağır bir MS hastalığı
geçirmesine rağmen, hastanede tutuklu konumunda yatıyor. Doktorları, Hüsnü
Mahalli’nin her gün en az iki saat aralıksız bir şekilde yürümesi gerektiğini,
eğer bu yürümeyi gerçekleştiremezse felç olma riskiyle karşı karşıya
kalabileceğini söylüyor. 
Keza,
Cumhuriyet gazetesi yazarları, aralarında Ahmet Şık’ın da olduğu tam 12
gazeteci, FETÖ ve PKK terör örgütüne yardım etmek suçlamasıyla şu anda
cezaevinde. Biz şunu söylüyoruz: Bu arkadaşlar neyle suçlanıyor? Neden bir
iddianame hazırlanmıyor haklarında? Bir kişinin attığı bir “tweet” onun
tutuklanması için hiçbir şekilde gerekçe olamaz. 
Keza,
Ahmet Şık, FETÖ’nün kumpasıyla Oda TV davasında cezaevine atıldı, FETÖ’nün en
büyük mağduru olmasına rağmen şimdi FETÖ’cülükle suçlanıyor ve Ahmet Şık,
cezaevine atıldıktan sonra, tam üç gün boyunca kendisine su verilmiyor, üç gün
boyunca gazete okuması, televizyon izlemesi engelleniyor. 
Bir
başka garabet: Gazeteci ağabeyimiz, meslektaşımız, Milletvekilimiz Sevgili Enis
Berberoğlu, hiç ilgisi olmadığı hâlde, bir şekilde, MİT davasına dâhil edilmek
isteniyor ve savcı, daha önce on yıl hapis istemesine rağmen, birdenbire dün ne
oluyorsa Enis Berberoğlu hakkında müebbet istiyor. Oysaki, aynı savcı Enis
Berberoğlu’yla ilgili istediği tanığı dinlemiş değil, dosyada yeni bir delil
yok, suçun vasfı değişmemiş ama ne oluyorsa herhâlde birileri bu davaya müdahil
oluyor ve Enis Berberoğlu müebbet hapisle yargılanıyor ve üstelik, âdeta Enis
Berberoğlu’na ceza verilebilmesinin yolunun açılabilmesi için aynı süreç içinde
mahkeme heyeti sürekli değişiyor, 3 üye birden değişiyor. Bu da Enis
Berberoğlu’na ve dolayısıyla partimize yönelik bir siyasi davanın oluşturulduğu
kaygısını ne yazık ki bizde uyandırıyor. Tabii biz bütün bunları anlatırken
arkadaşlarımız, özellikle AKP milletvekilleri “Efendim, cezaevinde gazeteci mi
var?” diyor. Ben o yüzden bu 2016 yılı medya raporunu hazırladım ki hangi
gazeteci cezaevinde ve kim, neyle suçlanıyor, bunları tek tek çıkardım. Çünkü,
Türkiye’de gazetecilik yapmak öyle bir hâle geldi ki artık, gazeteci olmak ile
her an cezaevine girebilmek ya da her an gözaltına alınabilmek eş değer hâle
geldi. Gazeteci arkadaşlarımız sabah erkenden kalkıp işlerine gitmek yerine
soluğu ya adliyede ya karakolda ya da cezaevinde alıyor. Türkiye böyle bir
tabloyu hak etmiyor. 
Düşünceyi
ifade özgürlüğü demokrasinin güçlendirilmesi anlamına gelir. Demokrasinin
herkese lazım olduğunu biz yaşadığımız süreçlerden de gördük. Bugün iktidarda
olabilirsiniz, yarın dönem değişir, siz muhalefete düşersiniz, o zaman da
birileri çıkar “Efendim, sen şunu yazdın, sen hükûmeti eleştirdin, sen devlet
büyüklerini eleştirdin.” diye tutuklamaya kalkar. Ama, emin olun ki biz bugün
bu haksızlıklara nasıl karşı çıkıyorsak yarın da aynı haksızlıklar yapılmak
istenirse ona da karşı çıkarız. 
Şimdi,
bakın, RTÜK siyasi baskıyla öyle bir karar alıyor ki artık, şehit cenazelerinde
ağlayan annelerin feryatlarını yayınlamak televizyon kapatma gerekçesi hâline
getiriliyor. Düşünün, hepimizin içini yakan bir şehit haberi gelecek… Hiçbir
zaman şehit haberi gelmesini istemeyiz, hiçbir zaman kanın akmasını, bu ülkenin
evlatlarının şehit olmasını istemeyiz ama sonuçta bir de terör gerçeği var. Bu
terör gerçeğiyle bir anne oğlunu kaybettiğinde feryat edince ve bir televizyon
da bunu yayınlayınca o televizyona ağır yaptırımlar geliyor. Şimdi, medya
toplumun gerçekliğini yansıtmayacaksa, toplumun acılarını, sevinçlerini,
hüzünlerini, birlik beraberlik duygusunu yansıtmayacaksa medya neye yarıyor?
Televizyonların üzerindeki baskılar gitgide artırılıyor. 
Bu
sosyal medya meselesi üzerinden başlamıştık; şu anda tam 6 gazeteci, ETHA, DHA,
Birgün gazetesi çalışanları on dokuz gündür sorgusuz sualsiz gözaltında
tutuluyor arkadaşlar, RedHack adlı oluşuma yardım ettikleri iddiasıyla.
Olabilir, yardım etmişler mi, bu suç mudur, buna yargı karar verir. Evet, yargı
karar versin, savcı bununla ilgili soruşturmayı sürdürsün, biz de bunu
istiyoruz ama savcıyı bulamıyoruz. Niye? Sayın Elitaş, çünkü savcı
arkadaşlarımızı gözaltına aldırttıktan sonra yıllık iznini kullanmak üzere
çıkmış, İstanbul’u terk edip gitmiş. Tam on iki gündür savcı izinde arkadaşlar
ve bu 6 gazeteci tam on yedi gündür savcının tatilden dönmesini bekliyor. Savcı
beyefendinin keyfi yerine gelecek, yıllık iznini bitirecek ve ondan sonra gelip
bu arkadaşların ifadelerini alacak. Belki de serbest bırakacaklar, belki dava
bile açılmayacak. İşin artık keyfiyete, keyfiyetin de üstüne çıkıp bir zulme
dönüştüğünü görmemiz gerekiyor. 
Sosyal
medya takibi, sosyal medyada kimin ne yazdığını takip etmek, bu kişilerin
peşine polis takmak ilkellikten başka bir şey değildir. Gelin, artık bu
ilkelliğe hep birlikte bir son verelim ve Türkiye’yi kutuplaştıracak,
ayrıştıracak, Türkiye’de yeni düşmanlıklar yaratacak pozisyonlara, fırsatlara
izin vermeyelim diyorum.
Teşekkür
ediyorum. (CHP sıralarından alkışlar)
BAŞKAN
– Teşekkür ediyorum.
Şimdi,
önerinin aleyhinde ikinci ve aynı zamanda son konuşmacı Bilecik Milletvekili
Halil Eldemir. 
Buyurun.
(AK PARTİ sıralarından alkışlar)
HALİL
ELDEMİR (Bilecik) – Sayın Başkanım, değerli milletvekilleri; HDP grup önerisi
aleyhine parti grubumuz adına söz almış bulunuyorum. Bu vesileyle sizleri,
sizlerin nezdinde de aziz milletimizi saygıyla selamlıyorum.
Tabii,
bugün verilen grup önerisi internet kesintileri hakkında. Ancak, az önce grup
başkan vekilimizin dediği gibi, yazılı veya sözlü soru önergeleriyle bu konu
hakkında bilgi istenebilir, çözüm alınabilir. 
2002
yılından beri Ulaştırma, Denizcilik ve Haberleşme Bakanlığımızın gerek
telekomünikasyon konusunda gerek internet altyapısı konusunda özel sektörle,
kamuyla yaptığı yatırımlar ortadadır. Birçok gelişmiş ülkedeki teknoloji ve
altyapıya göre daha iyi durumda olduğumuz bir gerçektir.
Ben,
gündemimizin Türkiye kamuoyunu çokça ilgilendirdiğini ve yakından takip edilen
Anayasa görüşmelerimizin önemli olduğunu düşünerek bu görüşmenin, bu önerinin
aleyhinde olduğumu özellikle ifade etmek isterim. 
Ama,
şurada bir hususu da, bir düşüncemizi de bu fırsatla sizlerle paylaşmak
arzusundayım, o da şudur: Bakın, değerli milletvekilleri, dün akşam 5’inci
maddede ciddi anlamda bir sıkıntı yaşadık. Bu hepimizi üzdü. Aynı şekilde de
bizi izleyen, bizi takip eden millî irademiz milletimizi de üzmüştür. 
Şurada
şunu özellikle ifade edeyim: Anadolu topraklarında kurulmuş 4’üncü devletiz;
Selçuklu Devleti, Anadolu Selçuklu Devleti, Osmanlı Devleti ve Türkiye
Cumhuriyeti. Biz her fırsatta dile getiriyoruz; bizler Selçuklu’nun vârisi,
Osmanlı’nın torunları, cumhuriyetin çocuklarıyız. Türkiye Cumhuriyeti’ne hep
birlikte sahip çıkmamız lazım. En son yıktığımız Osmanlı Devleti’ni düşünecek olursak,
benim seçim bölgem Bilecik’te kurulmuş bir devletti. 1299’da Bilecik’te
kurulmuşken hemen bir adım ötesinde, yaklaşık 100 kilometre mesafede Bursa’ya
ulaşmak 1326 yılına geliyor. Yirmi yedi senede 100 kilometre gitmişiz. Ama,
1909’da Abdülhamit’i indirdiğimizde üç kıtadaki Anadolu toprakları bir avuç
kalmıştı; İşte, Polatlı’nın doğusundan Sivas’ın doğusuna kadar olan bir bölge.
O günlerde de bir taraftan Arnavut milliyetçileri, Arap milliyetçileri
-Abdülhamit’i indirmek- bir taraftan Jön Türkler, bir taraftan İslamcılar, bir
taraftan içerideki düşmanlar, bir taraftan da dışarıdaki düşmanlar devleti 3
kıtadan bir avuç toprağa getirmişti. İşte cumhuriyetin kıymetini bunun için
bilmeliyiz, işte cumhuriyetimize ve demokrasimize bunun için sahip çıkmalıyız.
Bu kürsüye yapılan müdahale demokrasiye yapılan müdahaledir. Demokrasiye
yapılan müdahale de devlete yapılan müdahale olur.
İşte,
kimseye sataşmadan, kimseyle uğraşmadan, özellikle sizlerin huzurunda bunu
ifade etmek istedim. Bu vesileyle tekrar Genel Kurulumuzu saygıyla muhabbetle
selamlıyorum. (AK PARTİ sıralarından alkışlar) 
BAŞKAN
– Teşekkür ediyorum. 
FİLİZ
KERESTECİOĞLU DEMİR (İstanbul) – Sayın Başkan...
BAŞKAN
– Buyurun Sayın Kerestecioğlu. 
60’a
göre bir dakika süreyle söz mü vereyim?
FİLİZ
KERESTECİOĞLU DEMİR (İstanbul) – Hayır, sataşmadan dolayı. 
BAŞKAN
– Ne dedi? Kaçırdım ben galiba. 
Buyurun.
FİLİZ
KERESTECİOĞLU DEMİR (İstanbul) – Şimdi hem son konuşan hatip hem de Sayın Naci
Bostancı, sanki vermiş olduğumuz önerge aslında verilmese de olurdu, önemsizdi,
bunu kalkıp da bir dilekçeyle...
MUSTAFA
ELİTAŞ (Kayseri) - Bir eleştiridir Sayın Başkan, böyle bir sataşma olur mu?
BAŞKAN
– Bu sataşma gerekçesi değil Sayın Kerestecioğlu. 
FİLİZ
KERESTECİOĞLU DEMİR (İstanbul) – Ama, sonuçta bu Mecliste...
BAŞKAN
– Hayır. Yani “Siz iyi ki önerge verdiniz.” diyecek hâli yok ya da siz onların
söylediğine katılmak zorunda değilsiniz. 
FİLİZ
KERESTECİOĞLU DEMİR (İstanbul) – Hayır, hayır, içeriği...
BAŞKAN
- Şahsınızı, grubunuzu ilzam eden bir şey varsa eyvallah. 
FİLİZ
KERESTECİOĞLU DEMİR (İstanbul) – Şimdi, grubumuzu itham eden bir şey var tabi
ki.
BAŞKAN
– Tam olarak nedir?
FİLİZ
KERESTECİOĞLU DEMİR (İstanbul) – Ben içeriğiyle ilgili zaten bir söz söylenmiş
olsa herhangi bir şey söylemem. O zaman tabii ki eleştirebilirler. 
MUSTAFA
ELİTAŞ (Kayseri) – Anayasa’nın içeriğine o kadar itiraz ediyorlar biz bir şey
diyor muyuz Sayın Başkan? Olur mu öyle şey?
BAŞKAN
– Sayın Kerestecioğlu, ben yerinizden söz vereyim. 
FİLİZ
KERESTECİOĞLU DEMİR (İstanbul) – Yerimden değil Sayın Başkan ama ben...
BAŞKAN
– Bakın, ben İç Tüzük’ü uygulamaya çalışıyorum. Gerçekten, bakın, görsem ben
veririm. Şimdiye vermiştim ve konuşmuştunuz. Lütfen, bunu ilke edinelim, bu İç
Tüzük’e hep birlikte uymak durumdayız. 
FİLİZ
KERESTECİOĞLU DEMİR (İstanbul) – Dün burada her türlü kavgalar içerisinde siz
başka bir şey yaptınız. 
UĞUR
AYDEMİR (Manisa) – Ya, zorla sataştırmak istiyorsunuz, sataştırmadan yok yani. 
BAŞKAN
- Sayın Kerestecioğlu...
Sistemi
açalım. 
Yerinizden
aynı şeyleri ifade edersiniz. Lütfen...
FİLİZ
KERESTECİOĞLU DEMİR (İstanbul) – Hayır, şimdi, niye bunu anlamıyorsunuz? Ben
size...
UĞUR
AYDEMİR (Manisa) - Nerede sataştı?
BAŞKAN
– O zaman, ben tutanakları isteyeyim, sataşma var mı diye bakayım. 
OSMAN
AŞKIN BAK (Rize) – Tutanakları isteyin Sayın Başkan. Sataşma yok efendim. 
FİLİZ
KERESTECİOĞLU DEMİR (İstanbul) – Hayır, sataşma değil...
UĞUR
AYDEMİR (Manisa) – Zorla sataştırmak istiyorsunuz ya. Yok sataşma.
MUSTAFA
ELİTAŞ (Kayseri) – Sayın Başkan, tutanakları inceleyin, ona göre bakın, doğru
söylüyorsunuz. 
FİLİZ
KERESTECİOĞLU DEMİR (İstanbul) – Lütfen, bir susarsanız, izah edeceğim. 
MEHMET
EMİN ADIYAMAN (Iğdır) - Canım bir grup başkan vekili konuşuyor, iki dakika
dinleyin! 
OSMAN
AŞKIN BAK (Rize) – Tamam, bakın tutanaklara. 
UĞUR
AYDEMİR (Manisa) - Hayır sataşma yok ya, sataşma yok. 
FİLİZ
KERESTECİOĞLU DEMİR (İstanbul) – Bir de müdahale etmemelerini sağlar mısınız. 
Zaten,
bu Meclis sürekli böyle...
BAŞKAN
– Sayın Kerestecioğlu, bakın ben size söz vermemek gibi bir düşüncenin
içerisinde...
Tamam,
mikrofon açıldı. 
Buyurun.

UĞUR
AYDEMİR (Manisa) - Yok sataşma, nerede var? Biz de dinliyoruz ya!
MEHMET
EMİN ADIYAMAN (Iğdır) – Kararı orası verecek, sen bir sus!
OSMAN
AŞKIN BAK (Rize) – Tutanaklara bakın. 
BAŞKAN
– Buyurun, açıldı.
FİLİZ
KERESTECİOĞLU DEMİR (İstanbul) - İki dakika söz veriyorsunuz, değil mi? Öyle
dediniz. 
BAŞKAN
– Buyurun, siz buyurun. Bir artı bir, iki dakika yapar. 
MUSTAFA
ELİTAŞ (Kayseri) – Pazarlığa açık tutmayın Sayın Başkan bu işi. İç Tüzük’ü
pazarlığa açık tutmayın. 
V.- AÇIKLAMALAR (Devam)
6.- İstanbul Milletvekili Filiz Kerestecioğlu Demir’in, Amasya
Milletvekili Mehmet Naci Bostancı ile Bilecik Milletvekili Halil Eldemir’in HDP
grup önerisi üzerinde yaptığı konuşmalarındaki bazı ifadelerine ilişkin
açıklaması
FİLİZ
KERESTECİOĞLU DEMİR (İstanbul) – Tamam. 
Şimdi,
öncelikle ben bu durumu protesto ediyorum çünkü şuradaki saksılardan bir tanesi
dün benim kafama geliyordu burada ve burada yerimizde oturduğumuz hâlde. Bu
şiddeti… 
MUSTAFA
ELİTAŞ (Kayseri) – Sataşma mı bu şimdi?
ŞAHAP
KAVCIOĞLU (Bayburt) – CHP’lilere diyeceksin, CHP’lilere.
FİLİZ
KERESTECİOĞLU DEMİR (İstanbul) - Kalkıp da orada kürsü dokunulmazlığından falan
söz edildi. Kürsü dokunulmazlığı, zaten bizim bu arkadaşlarımızın 20 Mayısta
dokunulmazlığı kaldırıldığında bitti bu Mecliste. Onu bir kere ifade etmek
isterim. 
UĞUR
AYDEMİR (Manisa) – Çok farklı şey ikisi ya.
FİLİZ
KERESTECİOĞLU DEMİR (İstanbul) – Gerçekten, kalkıp sadece hamaset yapılmasını
ve dokunulmazlıktan söz edilmesini ve burada sürekli eril bir dilin, eril bir
uygulamanın ve söz kullanma biçiminin, şiddetin olmasını bir kadın olarak
protesto ediyorum bu Mecliste ve bu, bize, gerçekten, sesin bu denli
yükseltilerek konuşulması bile ya da kalkıp sürekli her konuşmada eller kollar
havaya kaldırılarak sataşılması da özellikle birçok platformda söz bulamamış
olan kadınların konuşmasını engelleyen bir şeydir. Biz buraya da zorluklarla
geliyoruz, biz birçok platformda da zorluklarla bulunuyoruz çünkü bu ülke
ayrımcı politikaların, kadınlara yönelik her türlü ayrımcılığın uygulandığı bir
ülke ve bir daha bu Mecliste bu manzaraların yaşanmaması için, başta siz olmak
üzere bu Meclisteki bütün erkeklerin de sorumlu olduğunu düşünüyorum ve
kadınların da buna karşı ses yükseltmesi için dayanışma çağrısı yapıyorum. 
Diğer
konuya gelince…
UĞUR
AYDEMİR (Manisa) – Sataşmaya mı cevap veriyorsun?
FİLİZ
KERESTECİOĞLU DEMİR (İstanbul) - Bakın, hâlâ aynı sataşmalara devam ediyorlar. 
UĞUR
AYDEMİR (Manisa) – Sataşmaya mı cevap veriyorsun? Biz de anlayalım yani ne
dinlediğimizi anlayalım.
FİLİZ
KERESTECİOĞLU DEMİR (İstanbul) - Diğer konuya gelince: Şimdi, bir önerge
vermek… Önerge vermek, bu Mecliste yapılması gereken bir şeydir. Bir partinin
en asli görevlerinden birisidir zaten araştırma önergesi vermek. 
(Mikrofon
otomatik cihaz tarafından kapatıldı) 
BAŞKAN
– Lütfen, tamamlayın Sayın Kerestecioğlu. 
FİLİZ
KERESTECİOĞLU DEMİR (İstanbul) - Şimdi, bunu kalkıp da hiçleştirmeye çalışmak,
“Zaten oraya bilgi edinme dilekçesini verebilirdiniz.”, “Buraya bilgi edinme ya
da bir dilekçe yazıp öğrenebilirdiniz.” demek, aslında o partinin, o grubun
yapmış olduğu önergeye karşı bir saygısızlıktır. Yani, bu da bir sataşmadır
diye düşünüyorum. Yoksa, içeriğiyle ilgili olarak kalkıp “Bunu eleştiriyoruz,
aslında böyle internet yasağı yapılmamıştı, öyle yapılmamıştı.” diye bir
konuşma gerçekleşmedi; 2 hatip de bunu ifade ettiler. Tabii ki bilgi edinme
hakkı vardır, Bilgi Edinme Kanunu’na göre öğrenilebilecek şeyler vardır ama bir
iktidar politikası hâline gelen internet yasakları ve her durumda Twitter’da
düşünce ifade edenlerin peşine düşmek bir politikaysa, genel politikaysa tabii
ki bununla ilgili önerge verilmelidir. Biz de bunu yaptık.
Teşekkür
ederim. 
BAŞKAN
– Teşekkür ediyorum.
AHMET
YILDIRIM (Muş) – Sayın Başkan, ben Sayın Kerestecioğlu dışında bir hususa
dikkat çekmek istiyorum İç Tüzük 60’a göre.
MUSTAFA
ELİTAŞ (Kayseri) – Sayın Başkan, isterseniz, arkadaşlar idare etsin burayı!
BAŞKAN
– Bakın, Sayın Kerestecioğlu üç buçuk dakikaya yakın konuştu ve müdahale
etmemeye çalıştım.
AHMET
YILDIRIM (Muş) – Ben İç Tüzük’ten, bir dakika konuşacağım Sayın Başkan.
MUSTAFA
ELİTAŞ (Kayseri) – Sayın Başkan, isterseniz onlar idare etsin!
BAŞKAN
– Bir saniye…
60’a
göre size bir dakika süre vereceğim.
Sayın
milletvekilleri, önce şunu ifade edeyim: Bakın, herkes “Biz İç Tüzük’ten doğan
hakkımızı kullanıyoruz.” diyor.
AHMET
YILDIRIM (Muş) – Tam da ben ondan söz edeceğim Sayın Başkan, ben de ondan söz
edeceğim.
BAŞKAN
– Tamam, ben bitireyim, size söz vereceğim 60’a göre.
Herkes
“İç Tüzük’ten doğan hakkımızı kullanıyoruz.” derse ki kullanmak da sizin
hakkınız ama ben İç Tüzük’ten doğan hakkımı kullandığımda da itirazlar
yükseliyor. 
60’a
göre söz verip vermemek benim takdirimde bu İç Tüzük’e göre, ben söylemiyorum
bunu. Her seferinde sürekli bunu istismar ederek bunu talep etmek hakkaniyetle,
iyi niyet kurallarıyla bağdaşmaz. Kaldı ki grup başkan vekillerine, mümkün
mertebe, değil bir dakika, iki dakika, üç dakika, duruma göre bunu uzatıyoruz
yani birlikte bu işi yürütüyoruz. Dolayısıyla, lütfen, sataşmalar, usul
tartışmaları, 60’a göre sözler vesaire, vesaire, vesaire, bütün bunları iyi
niyet kuralları ölçüsünde hep birlikte uygulayalım, uygulamayalım demiyoruz ama
bu konuda eğer istismara kaçan yönler de olursa nasıl ki siz kullanıyorsanız,
Meclis Başkanlık Divanı olarak bizler de İç Tüzük’ü kullanırız, ya vermeyiz ya
birleşim sonuna bırakırız ya da başka bir şekilde yaparız ama bunu lütfen, çok
daha ihtiyaç hasıl olduğu zamanlarda… Tabii ki acele hâller olabilir, önemli
durumlar olabilir. Gündeme geçmişiz, gündem üzerinde zaten konuşmalar
yapılıyor, her grubun konuşmacıları var, ifadelerini, meramlarını anlatırlar.
Şimdi,
Sayın Kerestecioğlu’na verdim, 60’a göre de size bir dakika süre veriyorum ama
lütfen, artık uzatma taleplerini de istemeyelim.
Teşekkür
ediyorum.
60’a
göre Sayın Yıldırım, buyurun. 
7.- Muş Milletvekili Ahmet Yıldırım’ın, Oturum Başkanı TBMM Başkan
Vekili Ahmet Aydın’ın söz verme konusundaki tutumuna ilişkin açıklaması
AHMET
YILDIRIM (Muş) – Sayın Başkan, ben de tam sizin bu tutumunuza dair açıklamada
bulunacaktım.
Bakın,
hem Sayın Kerestecioğlu hem ben, söz istediğimizde mevkidaşımız Sayın Elitaş
oradan sizin tutumunuza müdahale ediyor, yön vermeye çalışıyor. Oradan başka
hatipler, başka milletvekilleri müdahale ediyor. Ya siz orayı yönetmeye
muktedirsiniz ve siz Başkanlık Divanı olarak bunu takdir edeceksiniz ya da
iktidar partisi milletvekilleri sizin takınacağınız tutuma müdahale etmemeli.
Yeri geldiği zaman, muhalefet partisinden sizin tutumunuza dönük eleştiriler
geldiği zaman “Ben ne yapacağımı iyi bilirim.” diyorsunuz. Lütfen, buyurun, bir
iki cümle de kendi partinizin milletvekillerine söyleyin diyorum.
Teşekkür
ederim.
UĞUR
AYDEMİR (Manisa) – E, yapıyor zaten, gereğini yapıyor ya zaten.
BAŞKAN
– Söylüyorum, söylüyorum, oraya da söylüyorum, nereden gelirse gelsin. 
AHMET
YILDIRIM (Muş) – Hayır, söylemediniz Sayın Başkan, biz uyardıktan sonra da
söylemeyin. 
BAŞKAN
– Benim sözüm sadece bir gruba, sadece bir milletvekiline değil, bütün gruplara
ve bütün milletvekillerine, siz de dâhil. 
AHMET
YILDIRIM (Muş) – Ya, niye müdahale ediyorlar size? Size müdahale ediyorlar.
UĞUR
AYDEMİR (Manisa) – Ya, sizin müdahale ettiğiniz kadar biz de müdahale ediyoruz.

BAŞKAN
– Herkes yerinden konuşur ama ben ne yapacağımı bilirim. Ben hiçbir müdahalenin
tesirinde kalmam, ne Sayın Elitaş ne Sayın Yıldırım ne bir başkası. Kusura
bakmayın.
AHMET
YILDIRIM (Muş) – Ben söz isterken başkasından izin almam Sayın Başkan, sizden
izin alırım. 
MUSTAFA
ELİTAŞ (Kayseri) – Sayın Başkan, şu anda ne yapıyor, farkında mı acaba? Ne
yaptığının farkında mı şu anda?
BAŞKAN
– Tabii ki benden izin alırısınız.
AHMET
YILDIRIM (Muş) – Ama, size müdahale ediyorlar. 
MUSTAFA
ELİTAŞ (Kayseri) – Şu anda ne yaptığının farkında mı bu?
BAŞKAN
– Ben o etkide kalsaydım size söz vermezdim Sayın Yıldırım, demek ki etkide
kalmıyorum.
AHMET
YILDIRIM (Muş) – Ama, uyarın o zaman onları, uyarın. 
MEHMET
MUŞ (İstanbul) – Gel, sen yönet burayı da!
BAŞKAN
– Ben herkesi uyarıyorum. 
UĞUR
AYDEMİR (Manisa) – Sizin müdahale ettiğiniz kadar müdahale ediyoruz ya!
AHMET
YILDIRIM (Muş) – Tek siz mi biliyorsunuz İç Tüzük’ü?
BAŞKAN
– Teşekkür ediyorum.
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili İstanbul Milletvekili Filiz
Kerestecioğlu Demir tarafından, söz konusu internet kesintilerinin, bu
kesintileri gerçekleştirenlerin, arasındaki saiklerin ve bu kapsamda
yurttaşların anayasal/yasal/uluslararası sözleşmelerden doğan haklarının bu
yolla ihlal edilmesinin tespit edilmesi, sorumlularının belirlenmesi ve internet
kesintilerine çözüm bulunarak bugüne kadar gerçekleşen mağduriyetlerin
giderilmesi amacıyla 3/1/2017 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 12
Ocak 2017 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
- Sayın milletvekilleri, Halkların Demokratik Partisi grup önerisini oylarınıza
sunuyorum…
(HDP
sıralarından bir grup milletvekili ayağa kalktı)
BAŞKAN
– Kabul edenler… (HDP sıralarından gürültüler)
MUSTAFA
ELİTAŞ (Kayseri) – Şu anda ne yaptığının farkında mı?
AHMET
YILDIRIM (Muş) – Sana mı soracağım?
UĞUR
AYDEMİR (Manisa) – Biz mi sana soracağız?
BAŞKAN
– Kabul etmeyenler… (HDP sıralarından gürültüler)
AHMET
YILDIRIM (Muş) – Yoklama Sayın Başkan.
BAŞKAN
– Öneri kabul edilmemiştir. (HDP sıralarından gürültüler)
AHMET
YILDIRIM (Muş) – Sayın Başkan, yoklama istiyoruz biz burada.
BAŞKAN
– Kabul edilmedi. 
MUSTAFA
ELİTAŞ (Kayseri) – Geçti, geçti o iş; tartışmak yerine işini yapacaksın. Oraya
buraya sataşmak yerine işini yapacaksın.
MERAL
DANIŞ BEŞTAŞ (Adana) – Yoklama istiyoruz.
AHMET
YILDIRIM (Muş) – Hayır, Sayın Başkan, yoklama istiyoruz, ayaktayız ya.
BAŞKAN
– Sayın milletvekilleri…
AHMET
YILDIRIM (Muş) – Sayın Başkan…
BAŞKAN
- …şimdi, Cumhuriyet Halk Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım.
MİZGİN
IRGAT (Bitlis) – Ya, biz ayağa kalktık.
MERAL
DANIŞ BEŞTAŞ (Adana) – Biz ayaktaydık.
BEHÇET
YILDIRIM (Adıyaman) – Biz yoklama istedik Ahmet.
AHMET
YILDIRIM (Muş) – Sayın Başkan, ayaktayız, oraya bakıyorsunuz. Sizin cümleniz
bitmeden biz ayaktaydık. 
BAŞKAN
– Sayın Yıldırım, ben işlemi başlattım, “Kabul edenler… Kabul etmeyenler…”
dedikten sonra ayağa kalktınız siz.
AHMET
YILDIRIM (Muş) – Sizin cümleniz bitmeden biz ayaktaydık ya.
BAŞKAN
– Bakın, “Grup önerisini oylarınıza sunuyorum: Kabul edenler…” dedikten sonra…
MİZGİN
IRGAT (Bitlis) – Ya, biz ayaktaydık. 
AHMET
YILDIRIM (Muş) – Sayın Başkan, siz oraya bakıyorsunuz, bize bakmıyorsunuz ki. 
MİZGİN
IRGAT (Bitlis) – Biz ayağa kalktık ama, biz ayağa kalktık. 
AHMET
YILDIRIM (Muş) – Sorun, sorun, Divana sorun, Divana sorun. Sayın Başkan, Divana
sorun.
BAŞKAN
– Divana… Ben kendim görüyorum Sayın Yıldırım.
OSMAN
AŞKIN BAK (Rize) – Oturuyorlardı yerlerinde. Aynı anda ayağa kalkacaksınız,
aynı anda.
UĞUR
AYDEMİR (Manisa) – Sayın Başkanım, lafı bitmişti, sözü bitmişti.
AHMET
YILDIRIM (Muş) – Ya, siz bize bakmıyorsunuz bile.
BAŞKAN
– Bakıyorum Sayın Yıldırım, istirham ediyorum…
MERAL
DANIŞ BEŞTAŞ (Adana) – Başkan, biz ayaktaydık, ayakta.
AHMET
YILDIRIM (Muş) – Sayın Başkan, bakın, sizin cümleniz bitmeden biz ayaktaydık.
BAŞKAN
- Bırak Allah aşkına ya!
AHMET
YILDIRIM (Muş) – İddia ediyorum.
UĞUR
AYDEMİR (Manisa) – Sayın Başkanım, sözü bitmişti.
BAŞKAN
– Hayır.
AHMET
YILDIRIM (Muş) – Sayın Başkan, iddia ediyorum.
BAŞKAN
– Sayın Yıldırım, lütfen…
AHMET
YILDIRIM (Muş) – Sayın Başkan, o zaman biz de takınacağımız tutumla alakalı…
Bakın, pişman olacaksınız. Bu tutumunuzdan… Göreceğiz…
BAŞKAN
– Bakın, Sayın Yıldırım, ben…
FEVZİ
ŞANVERDİ (Hatay) – Öbüründe istersiniz, öbüründe.
BAŞKAN
– Bir saniye… Böyle bir tehdit…
MUSTAFA
ELİTAŞ (Kayseri) – Dünkü görev buraya geçmiş anlaşılan. Anlaştılar gibi, bir
gün biri, bir gün biri. 
AHMET
YILDIRIM (Muş) – Sizin cümleniz bitmeden, ayaktayız.
BAŞKAN
– Sayın Yıldırım, ben bugüne kadar bütün uygulamaları hep böyle gördüm.
AHMET
YILDIRIM (Muş) – Bize bakmadınız siz bir kere.
BAŞKAN
– Bırak Allah aşkına ya!
UĞUR
AYDEMİR (Manisa) – Sayın Başkanım, sözü bitmişti zaten, mikrofonu yeni
kapanmıştı, sözü bitmişti, mikrofonu aşağı indirdi.
AHMET
YILDIRIM (Muş) – Sayın Başkan, bakın, bu tutumunuzdan dolayı pişman
olacaksınız.
BAŞKAN
– Estağfurullah, olur mu?
MUSTAFA
ELİTAŞ (Kayseri) – Bugün sıra sizde herhâlde, bugün sıra sizde. 
DİRAYET
TAŞDEMİR (Ağrı) – Her gün de sıra sizde.
MUSTAFA
ELİTAŞ (Kayseri) – Bugün burayı karıştırma sırası sizde, öyle gözüküyor.
DİRAYET
TAŞDEMİR (Ağrı) – Her gün de siz yapıyorsunuz.
AHMET
YILDIRIM (Muş) – Yakışıyor mu size, yakışıyor mu?
MUSTAFA
ELİTAŞ (Kayseri) – Sana yakışıyor mu?
AHMET
YILDIRIM (Muş) – Karıştırmak sizin işiniz.
OSMAN
AŞKIN BAK (Rize) – Daha çok oylama var, orada istersiniz.
AHMET
YILDIRIM (Muş) – Konuşma be! Muhatap değilsin.
BAŞKAN
– Sayın milletvekilleri, lütfen…
Buyurun.
2.- CHP Grubunun, Grup Başkan Vekilleri Ankara Milletvekili Levent Gök,
İstanbul Milletvekili Engin Altay ve Manisa Milletvekili Özgür Özel tarafından,
siyasi iktidarın basın ve ifade özgürlüğünü ortadan kaldıran uygulamaları ile
yayın yasaklarının halkın haber alma özgürlüğüne ve demokrasiye olan
etkilerinin araştırılarak alınması gereken önlemlerin belirlenmesi amacıyla
30/11/2015 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 12 Ocak 2017 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
12/1/2017
Türkiye Büyük Millet Meclisi Başkanlığına
Danışma
Kurulu 12/1/2017 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Altay
 İstanbul
 CHP
Grubu Başkan Vekili
Öneri:
Grup
Başkan Vekilleri Ankara Milletvekili Levent Gök, İstanbul Milletvekili Engin
Altay ve Manisa Milletvekili Özgür Özel tarafından siyasi iktidarın basın ve
ifade özgürlüğünü ortadan kaldıran uygulamaları ile yayın yasaklarının halkın
haber alma özgürlüğüne ve demokrasimize olan etkilerinin araştırılarak alınması
gereken önlemlerin belirlenmesi amacıyla 30/11/2015 tarihinde Türkiye Büyük
Millet Meclisi Başkanlığına verilmiş olan Meclis Araştırması Önergesi’nin (53
sıra no.lu) Genel Kurulun bilgisine sunulmak üzere bekleyen diğer önergelerin
önüne alınarak 12/1/2017 Perşembe günlü birleşimde sunuşlarda okunması ve
görüşmelerinin aynı tarihli birleşiminde yapılması önerilmiştir.
BAŞKAN
– Cumhuriyet Halk Partisi Grubu önerisi lehinde ilk söz, Muğla Milletvekili
Ömer Süha Aldan’a aittir.
Süreniz
on dakikadır.
Buyurun
Sayın Aldan. (CHP sıralarından alkışlar)
ÖMER
SÜHA ALDAN (Muğla) – Teşekkürler.
Sayın
Başkan, değerli milletvekilleri; tabii, oldukça gergin bir Meclis trafiği
içindeyiz. Bu konuda lütfen anlayışlı olalım, en başta da Sayın Başkan, siz
anlayışlı olun. Yani, bir yoklama yapmanızdan en fazla bir on dakika
kaybedilir, hiç değilse bir anlamda, Meclis biraz daha rahatlardı. Bu konuda
sizden daha duyarlılık beklediğimi açıkça ifade etmek isterim.
ALİM
TUNÇ (Uşak) – Suistimal olmasın, suistimal. Samimiyet… Suistimal olmasın. En
başta da sizin gruba…
ÖMER
SÜHA ALDAN (Devamla) – Değerli arkadaşlar, gerçekten, basın özgürlüğüyle ilgili
bir konuyu gündeme getireceğiz. Bu konuda toplum üzerinde genel bir baskı,
sindirme, korkutma olduğunda hiç kuşku yok. Biraz önce Barış Yarkadaş arkadaşım
ayrıntılarıyla buna girdi. Ben bugün bu noktada özel bir konuya değinmek
istiyorum, o da değerli dostum, İstanbul Milletvekilimiz Enis Berberoğlu’nun
başına gelenlerle ilgilidir.
Şimdi,
değerli arkadaşlarım, 1 Ocak ve 19 Ocak tarihleri arasında, iki günde, MİT
tırları adı altında tırlarda Adana Başsavcılığının çalışması sonucunda aramalar
yapılıyor ve bu aramalarda tırlar üzerinde bulunan eşyalarla ilgili olarak da
değişik spekülatif haberler yayılıyor. Şimdi, Hükûmet kanadından işte “Gıda
yardımı vardı, bebek maması vardı, bebek bezi vardı.” türünden açıklamalar
yapıldı. Herhâlde bu bebek maması olsa, bebek bezi olsa koskoca MİT onlara
eskortluk yapmazdı. Kuşkusuz ki kamuoyunda bu MİT tırlarında başka şeylerin
olduğu yönünde yaygın bir kanı oluştu. Nihayet bu 29 Mayıs 2015 tarihinde
Cumhuriyet gazetesinde bu konuda, bu MİT tırlarında bulunan eşyaların aslında
silah ve mühimmat olduğuna ilişkin bir haber yayımlandı. Bu haber üzerine Sayın
Cumhurbaşkanı “Bu bir casusluk faaliyetidir, bundan hesap sorulacaktır.” gibi
bir laf etti. Hemen akabinde seçimler oldu, seçimlerin ortasında bir süre sonra
bir baktık ki Cumhuriyet gazetesinin Ankara Temsilcisi Erdem Gül ve Cumhuriyet
gazetesinin Genel Yayın Yönetmeni Can Dündar, haklarındaki soruşturmaları
müteakiben tutuklandılar. Keza bu süreç içerisinde Erdem Gül’ün yazdığı bir
kitaptaki beyanından ve mahkemedeki ifadesinden kaynaklı olarak da bir anda bir
baktık ki Sayın Enis Berberoğlu hakkında bir fezleke düzenlenmiş ve bu fezleke
birdenbire Meclisimize getirildi. Orada Can Dündar şöyle bir laf ediyor: “Ben
bu belgeyi solcu bir milletvekilinden aldım.” diyor; birinci kanıt bu. İkinci
kanıt ne? İkinci kanıt: Ayın 24’ü, 25’i gibi, Enis Berberoğlu ile Can Dündar
arasında yirmi bir saniyelik bir telefon görüşmesine dair HTS raporu var ve bu
rapordan yola çıkılarak şöyle bir yorumda bulunuluyor: İşte, o konuşmanın
olduğu noktada, yer tespitinde Enis Berberoğlu bir alışveriş merkezinde, bu da
Cumhuriyet gazetesine 200 metre mesafede, demek ki olsa olsa bu belgeyi Enis
Berberoğlu vermiş olabilir diye bu fezleke düzenleniyor. Sonuçta, bu
dokunulmazlıkların kaldırılmasını müteakiben de yargılama faaliyetine başlanmış
bulunuluyor. Peki, Sayın Enis Berberoğlu’nun hakkındaki suçlama ne derseniz:
Devletin gizli kalması gereken bilgilerini siyasal ve askerî casusluk amacıyla
temin etme ve FETÖ-PDY silahlı örgütüne bilerek ve isteyerek yardım etme. 
Şimdi,
buradan yola çıkarak değerli milletvekilleri, ben size devlet sırrının,
devletin gizli kalması gereken belgelerinin ne olduğunun tanımını açıklamak
istiyorum, o da Ceza Muhakemesi Kanunu’muzun 47’nci maddesinde hüküm altında
alınmış, diyor ki 47’nci madde: “Açıklanması, Devletin dış ilişkilerine, milli
savunmasına ve milli güvenliğine zarar verebilecek; anayasal düzeni ve dış
ilişkilerinde tehlike yaratabilecek nitelikteki bilgiler, Devlet sırrı
sayılır.” (2)’nci fıkrası ne diyor: “Tanıklık konusu bilgilerin –yani bu devlet
sırrı niteliğindeki tanıklığın- Devlet sırrı niteliğini taşıması halinde;
tanık, sadece mahkeme hâkimi veya heyeti tarafından zâbıt kâtibi dahi
olmaksızın dinlenir.” Bundan şu anlamı çıkaracağız: Bir devlet sırrı belgesinin
söz konusu olması için bir zabıt kâtibinin dahi bu belgeden haberdar olmaması
lazım. 
Peki,
gelelim olayımıza. 1 Ocak tarihinde MİT tırlarının aranmasından sonra ne zaman
yayın yasağı konuyor biliyor musunuz? 14 Ocak 2014 tarihinde yani on dört gün
sonra. Yani, bu on dört gün içerisinde bu belge tümüyle neredeyse sütçünün,
yoğurtçunun bile elinde olan bir belge. Bu belge ne belgesi? Arama ve yakalama
tutanağı. Arama ve yakalama tutanağı dediğimiz belge bir anlamda dosyada yer
alan bir belgedir ve bunun altına sanık tarafından, şüpheli tarafından imza
atılır. Şüpheli tarafından imzalanan bir belgeyi avukatları temin etme hakkına
sahiptir Ceza Muhakemesi Kanunu’nun 153’üncü maddesi gereğince. Doğal olarak
şöyle bir durum ortaya çıkıyor: Bu belgenin devlet sırrı niteliğinde olma gibi
bir vasfı yok çünkü bu zaten avukatların elinde; bu bir. 
İki:
Bu açıklamadan önce, Yargıtay 16. Ceza Dairesinde bu MİT tırlarına ilişkin
aramayı yapan sanıklarla ilgili bir dava var ve bu dava dosyasında bütün
belgeler yer alıyor. Bu belgeler de aleniyet kazanmış durumda. Bu nedenle,
ortada kesinlikle ve kesinlikle bir devlet sırrı niteliğindeki belge söz konusu
değildir. 
Öte
yandan, bir varsayımdan hareket ediyorsunuz, bir kişinin, diğer bir failin,
sanığın beyanını esas alıyorsunuz. Bir milletvekilinden aldım, başka bir
milletvekili olabilir. Kaldı ki o aldığı tarihte Sayın Enis Bey bir kere milletvekili
dahi değil. Ve birtakım yorumlara giderek, zorlamalarla işi bu noktaya
getiriyorsunuz. 
İşin
bir garabet tarafı daha var, o da ne derseniz: Duruşma günü bir tanık çağrılmış
-buradaki hukukçu arkadaşlar bilirler, bir tanık dinlenmek zorundadır- HTS
raporları getirilmiş, daha incelenmemiş bu savcı birdenbire “Ben tanığın
dinlenmesini istemiyorum, onu ben kale bile almıyorum, ben 3 sayfadan ibaret
esas hakkındaki mütalaamı veriyorum ve -deliller toplanmadan- Enis Berberoğlu
hakkında müebbet hapis cezası istiyorum.” diyor. Yani, 15 Temmuz akşamı tankı
Enis Bey mi kullandı? O helikopterle Ankara Emniyet Müdürlüğünü o mu taradı,
bombaladı? Yüce Meclisimize uçakla bombayı Enis Bey mi attı? Düşünce
özgürlüğünün geldiği nokta budur değerli arkadaşlarım. Gerçekten, vahim bir
tablodur. Hukuk bir silah olabilir mi? Evet, olabilir. İşte böyle olabilir;
kalleş bir silahtır. İnsanlar hukuka güvenmek durumundadır ama bugün hukuk
kalleşçe kullanılmaktadır. 
Bir
diğer tabloya bakarsak; şimdi, savcılardan bir tanesi, Türk Ceza Kanunu’nun
228’inci maddesinden davayı açmış -228’inci madde daha az bir cezayı
gerektiriyor- ve iddianamesinde diyor ki: “Bu davanın, Enis Berberoğlu’nun
davasının Erdem Gül’ün davasıyla irtibatı var, birleştir.” Ama Erdem Gül
hakkındaki davaya bakıyorsunuz, aslında aynı eylem; o da 330’dan açılmış.
Şimdi, savcı işgüzarlık yapıp alelacele ikisini aynı noktada buluşturmaya
çabalıyor ve ikisinin hakkında da ne yazık ki müebbet hapis cezası istiyor. 
Değerli
arkadaşlarım, bunu daha önce buradaki bir konuşmamda da söyledim, “Bu eylem suç
mu?” derseniz bugün bulduğumuz belge karşısında, yani 1 Ocak tarihinde MİT
tırları yakalanmış ama yayın yasağı 14 Ocakta alınmış. Dolayısıyla o zamana
kadar herhangi bir gizlilik yok. Gizlilik olmayan, topluma mal olmuş bir belge
hakkında da devlet sırrı niteliğindeki bir belgeden söz edemezsiniz. Sadece şu
olabilir: Yayın yasağına aykırılık söz konusu olabilir. O da Türk Ceza
Kanunu’nun 285’inci maddesinde düzenlenmiştir. Burada bir milletvekili
arkadaşımızı, Adalet ve Kalkınma Partisi bir anlamda bu tip davalardan
kurtarmak için 285’inci maddenin son fıkrasına 2012’de bir değişiklik
getirerek, haber amaçlı bu tip yayınların, bu tip haberini vermenin suç
oluşturmadığını bizzat bu Meclis kanunlaştırmıştır.
Şimdi,
son söze gelirsek: Evet, Türkiye'nin yüzde 50’si büyük bir baskı, yıldırma ve
sindirme harekâtına maruz durumdadır ve bu cenah alışmıştır. Şunu düşünün: Bu
başkanlık diğer yüzde 50’yi de baskı altına alma girişimidir.
(Mikrofon
otomatik cihaz tarafından kapatıldı) 
LEVENT
GÖK (Ankara) – Toparlamak için bir dakika verirseniz Sayın Başkan. 
BAŞKAN
– Sayın Aldan, lütfen tamamlayın. 
ÖMER
SÜHA ALDAN (Devamla) – Tamamlayacağım efendim. 
BAŞKAN
– Ben ek süre vermeyeceğim demiştim ama arkadaşlarımız bizi de zorda bırakmasın,
diğer arkadaşların da hakkı hukuku var bu noktada. 
Buyurun,
bir dakika süreyle tamamlayın lütfen. 
ÖMER
SÜHA ALDAN (Devamla) – Teşekkür ederim Sayın Başkan nezaketiniz için.
Şimdi,
şunu söylemeye çalışıyorum, bu şu açıdan önemli: Burada bir milletvekili
arkadaşımız -başka tutuklanan milletvekili arkadaşlarımız da var ama- bir
oldubittiye getirilerek müebbet hapisle cezalandırılmaya çalışılıyor; bunun
kabul edilebilir bir durumu yoktur. 
Tamamlayayım
madem bir örnekle: Şimdi, başkanlık sistemi geliyor, diyelim ki seçilecek
Cumhurbaşkanı -herhangi bir partiden olabilir- bir gün akşam diğer partiden bir
milletvekilinin televizyondaki konuşmasından hoşlanmadı, ağır eleştirisi hoşuna
gitmedi, ertesi sabah genel sekreteri çağırıp “Gel bakayım, boş işler bakanlığı
ihdas ettim, bu adamı bakan yaptım.” diyecek, bakan yapıldıktan bir dakika
sonra da bakanlıktan alacak. Ne olacak? Milletvekilliği düşmüş olacak ve
Anayasa’nın 83’üncü maddesini tek kişi baypas ederek o kişiyi -dokunulmazlığı
kaldırarak- öğleden sonra tutuklatacak. Böyle bir anlayışa “dur” demeliyiz
değerli arkadaşlarım. 
Yüce
Meclisi saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum. 
AHMET
YILDIRIM (Muş) – Sayın Başkan… 
BAŞKAN
– Buyurun. 
Sisteme
girmişsiniz, vereceğim şimdi söz. 
Buyurun
Sayın Yıldırım.
V.- AÇIKLAMALAR (Devam)
8.- Muş Milletvekili Ahmet Yıldırım’ın, HDP grup önerisinin oylaması
sırasında istemiş oldukları yoklama talebinin dikkate alınmadığına ve oylamanın
geçersiz olduğuna ilişkin açıklaması
AHMET
YILDIRIM (Muş) – Teşekkürler Sayın Başkan. 
Sayın
Başkan, İç Tüzük’ün 147’nci maddesinin ikinci fıkrasına göre, biz, gizli
oylamanın yapılması için yoklama yeter sayısı… Sizin cümleniz bitmeden,
yoklamaya geçmeden, arkadaşlarımızla ayağa kalkmış ve yoklama istemiştik. Siz,
yüzünüz diğer tarafa dönük olduğu için bunu görmediniz ve bizim araştırma
önergemizle ilgili oylama şu an için geçersizdir. Bunun için, böyle olup
olmadığını incelemeniz açısından görüntüleri incelemenizi, değilse tutumunuz
hakkında usul tartışması talep ediyorum Sayın Başkan.
BAŞKAN
– Sayın Yıldırım, bakın, ben işlem başlattıktan sonra, hatta “Kabul edenler…”
derken önce o taraftaydım, bir kısım eller gördüm, kalktı, sonra “Kabul
etmeyenler…” diye bu tarafa döndüm. 
GARO
PAYLAN (İstanbul) – Sayın Başkan, buraya bakmadınız. 
BAŞKAN
– “Kabul etmeyenler…” deyince, tabii ki böyle dönünce, ondan sonra hep birlikte
ayağa kalktınız “Biz yoklama talep ediyoruz.” dediniz. Ben işlemi başlatmıştım
ve işlemin yarısı da geçmişti.
GARO
PAYLAN (İstanbul) – Ama buraya bakmadınız. 
BAŞKAN
- Yani yoksa bugüne kadarki bütün taleplerinizi azami derecede karşılıyoruz,
karşılamaya devam ediyoruz, karşılamak da görevimiz her şeyden önce, bu bir
lütuf da değil, taleplerinizi yerine getirmek bizim de bir görevimiz. Emin
olun, burada ne bir kasıt var ne bir ihmal var, siz belki öyle görmüş
olabilirsiniz. Siz ve arkadaşlarınız da hatta geri dönüp sohbet hâlindeydiniz
zannediyorum o oylama esnasında. Ben öyle gördüm, yanılmış olabilirim, siz
yanılmış olabilirsiniz, ona tekrar bir bakarız ama lütfen, ne olursunuz, benim
bu konudaki samimiyetimi test etmeyin. Lütfen, rica ediyorum… Gerçekten, bakın…
Bir yoklamanın… Hatta ben şunu söyleyeyim: Ara vermeyi de düşünüyordum. Yoksa
benim işime de gelirdi. Ama işleme başladıktan sonra amacım sadece bunu
uygulamaktı. İstirham ediyorum, gerçekten, böyle bir art niyetimin olmadığını,
bunu bilmenizi özellikle istiyorum.
AHMET
YILDIRIM (Muş) – Sayın Başkan, görüntüleri…
BAŞKAN
- Görüntülere de bakacağız, bakarız.
AHMET
YILDIRIM (Muş) - …incelemeniz durumunda anlattığınız gibi olmadığını siz de
müşahede edeceksiniz. Benim talebim somut, bizim araştırma önergemiz şu anda
reddedilmiş değildir çünkü İç Tüzük’e göre bir uygulama yapmadınız.
BAŞKAN
– Şimdi, bu oylama yapılmıştır.
AHMET
YILDIRIM (Muş) - Ya görüntülerin incelenip oylamanın yeniden yapılmasını ya da
tutumunuz hakkında usul tartışması açmak istiyorum.
BAŞKAN
– Bu oylama yapılmıştır. 
AHMET
YILDIRIM (Muş) - Sayın Başkan, benim talebim somut, somut bir talebim var.
Sizin anlattığınız gibi olmadığını çünkü grubumuza bakar durumda olmadığınızı…
ALİM
TUNÇ (Uşak) - Biz de gördük burada ya. Sen oraya laf yetiştirirken unuttun, geç
kaldın.
BAŞKAN
– Şimdi, Sayın Yıldırım… 
FATMA
BENLİ (İstanbul) - Grup başkan vekili ayağa kalkmadı ki.
AHMET
YILDIRIM (Muş) - Bu nedenle, ya oylamanın yeniden yapılmasını ya da tutumunuz
hakkında usul tartışması talep ediyorum.
BAŞKAN
– Görüntülere bakacağız. 
ALİM
TUNÇ (Uşak) - Grup başkan vekili bile oturuyordu, sen kalkmadın ki. 
AHMET
YILDIRIM (Muş) – Sayın Başkan, cevap bekliyorum sizden.
BAŞKAN
– “Görüntülere bakacağız.” diyorsunuz. Görüntülere bir bakalım, bu
değerlendirmeyi daha sonra yapacağız.
ŞAHAP
KAVCIOĞLU (Bayburt) - Ahmet Bey, grup başkan vekiliniz ayağa bile kalkmadı.
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Grup Başkan Vekilleri Ankara Milletvekili Levent Gök,
İstanbul Milletvekili Engin Altay ve Manisa Milletvekili Özgür Özel tarafından,
siyasi iktidarın basın ve ifade özgürlüğünü ortadan kaldıran uygulamaları ile
yayın yasaklarının halkın haber alma özgürlüğüne ve demokrasiye olan
etkilerinin araştırılarak alınması gereken önlemlerin belirlenmesi amacıyla
30/11/2015 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 12 Ocak 2017 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
- Sayın milletvekilleri, şimdi Cumhuriyet Halk Partisi grup önerisi aleyhinde
ikinci söz, Manisa Milletvekili Erkan Akçay’a aittir.
Buyurun
Sayın Akçay. (MHP sıralarından alkışlar) 
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum.
Cumhuriyet
Halk Partisinin vermiş olduğu grup önerisi üzerine Milliyetçi Hareket Partisi
Grubu adına söz aldım. 
Bu,
özgür ve bağımsız basınla ilgili grup önerisi ve çok önemli bir konu. Özgür ve
bağımsız basın demokrasinin temelidir; klişe bir söz olmakla birlikte çok doğru
bir sözdür.
Değerli
arkadaşlar, Milliyetçi Hareket Partisi olarak basın ve ifade özgürlüğünü
programımız ve Anayasa’mızda belirtilen temel hak ve özgürlükler çerçevesinde
destekliyoruz ve savunuyoruz. Bu, tartışmadan varestedir. Fakat bugünkü bu kısa
konuşmamda bir başka veçhesini de yani grup önerisinde göremediğim bir başka
veçhesini de dikkatlere sunmak istiyorum.
Şimdi,
“basın özgürlüğü” deyince sadece iktidar-basın ilişkileri açısından hadiseyi
ele almamak gerekir. Bu önemlidir, belki en önemlisidir çünkü iktidar gücü ile
basın ilişkileri yıllardır bütün dünyada da sorunlu olmuştur. Bunun düzenli ve
uyumlu -“uyumlu” dediğim yani hukuk içerisinde sorunsuz- olduğu durumlar da
olmuştur. Fakat, ülkemizdeki basın özgürlüğünün ve haber alma hakkı konusundaki
sıkıntıların bir diğer veçhesi de basının patronaj yapısıdır. Aynı, iktidar
ilişkileri bakımından veya iktidar karşısındaki basının ve basın özgürlüğünün
durumu kadar, bu patronaj yapısı da, bu patronaj meselesi de bence münhasıran
özel araştırma önergesine konu olacak kadar önemlidir. 
Değerli
arkadaşlar, hadiseyi bir bütünlük, bir bütünsellik içerisinde ele alma
zorunluluğumuz vardır. Hukuk, demokrasi, temel hak ve özgürlükler, haber alma
özgürlüğü ve güvenlik kavramlarının bu bütünlük içerisinde ele alınması gerekir
ve en büyük sıkıntımız da maalesef hukuktur. Mesleğiniz size hiçbir suç işleme
imtiyazı vermemelidir; ister gazeteci olunuz, ister başbakan, milletvekili
olunuz veya başka bir yargı mensubu olunuz, mutlaka birleşmemiz gereken en
önemli ortak nokta hukuk olmalıdır. Yani, hiç kimsenin suç işleme imtiyazı
olamaz. 
Mevcut
önergede dikkatimi çeken bir ibare de şu değerli arkadaşlar: Önergenin önemini
ve ciddiyetini görmekle beraber dikkatimizden kaçmayan şu ibareler söz konusu:
“Onlarca gazeteci yazdığı haber ve yorum nedeniyle casusluk, terör örgütü
üyeliği, terör örgütüne yardım gibi gülünç iddialarla -altını çizerek tekrar
söylüyorum, gülünç iddialarla- yargılanmış ve yargılanmaktadır.” Eğer şimdi, bu
iddialara “Gülünç iddialar” dersek, bu olmaz değerli arkadaşlar. Bu iddialar,
çok vahim iddialardır, bunları gülünç iddialar olarak göremeyiz. Yargıya
intikal etmişse “casusluk”; etmemişse bunun elbette ortaya konulması gerekir.
“Terör örgütü mensubu.” Yani “gülünç” demekle şu mu denilmek isteniyor:
Gazeteci casus olamaz, gazeteci terör örgütü mensubu olamaz, yardım yataklık ve
terör örgütü propagandası yapmaz. E o zaman bunu bir ön kabul olarak kabul
edersek, burada bu bütünselliği kaybetmiş oluruz ve tarih göstermiştir ki bütün
ülkelerde basın mensuplarından da mesleki imtiyaz olmaksızın casus da çıkmıştır
hatta şunu da söyleyebiliriz: Dünya siyasi tarihine, savaşlar tarihine
baktığımızda en çok casus da gazetecilerden çıkmıştır, yani tartışacaksak
bunlar tartışılır. Dolayısıyla, bunu gülünç bir iddia olarak görmemek lazım,
terör örgütü mensubu veya örgüte yardım yapanların… Ve yakın siyasi tarihimizde
gazeteciler veya birtakım gazete yazarları tarafından hedef gösterilip de
suikasta uğrayan, hayatını kaybeden insanlar da olmuştur. Sadece kişi temel
hakkı değil, en temel hak olan yaşam hakkı dahi bu mesleğin istismarı nedeniyle
ihmal edilmiştir. 
Bu
düşüncelerle muhterem heyetinizi saygıyla selamlıyorum. (MHP sıralarından
alkışlar)
BAŞKAN
– Teşekkür ediyorum.
Şimdi,
önerinin lehinde ikinci söz, İstanbul Milletvekili Garo Paylan’a aittir.
Buyurun
Sayın Paylan. (HDP sıralarından alkışlar)
GARO
PAYLAN (İstanbul) – Sayın Başkan, değerli milletvekilleri; hepinizi saygıyla
selamlıyorum. Memleketin ahvalinden ciddi endişe duyuyorum. Memleketimizin
ahvali aslında dün akşamki Meclisimizin maalesef ahvalidir, utanç duydum bu
Meclisin bir üyesi olarak. Ama maalesef, toplumu kutuplaştıranlar, birilerini
yok sayanlar, rüzgâr ekiyorlar karşılığında fırtına biçiyorlar. Bu, Mecliste
bugün oldu, yarın sokaklarımızda olabilir, mahallelerimizde olabilir; bu
anlamda hepimizi sorumluluğa davet ediyorum arkadaşlar. Bakın, burası
Türkiye'nin bir fotoğrafı. Şimdi, belli bir ideolojik çerçevede iki parti bir
araya geldi, diyor ki: “Biz çoğunluğuz, sizi yok sayarız, istediğimizi
yaparız.” anlayışını ortaya koyuyor. Bu da maalesef hem Meclise yansıyor hem de
toplumumuza yansıyor, bu anlamda hepimizi sorumluluğa davet ediyorum ve
hepimizin içine -hepimize- tam olarak sinmesi mümkün değil ama az veya çok
sinebilecek bir toplumsal sözleşmeye ihtiyacımız var. Tam olarak HDP’yi mutlu
edemeyebilirsiniz, tam olarak MHP’yi veya CHP’yi mutlu edemeyebiliriz, AKP de
tam olarak mutlu olamayabilir ama asgari müştereklerde hepimizin kaybetmemiş
duygusuyla yürüyebileceği bir Anayasa’ya ihtiyacımız var. Bu getirdiğiniz ve
dayattığınız Anayasa maalesef burayı da geriyor, toplumu da geriyor ve pek çok
provokasyona gebedir. 
Değerli
arkadaşlar, benim milletvekili olma amacım ikinci ligde olan demokrasimizi
birinci lige yükseltmekti. Gerçekten çok halisane duygularla buraya geldim.
Demokrasimizi birinci lige yükseltelim diye buraya geldim ama maalesef,
Dimyat’a pirince giderken eldeki bulgurdan oluyoruz. Şu anda üçüncü lige
düşüyoruz arkadaşlar. Bırakın ikinci ligde kalmayı, üçüncü lige düşüyoruz
demokrasimizde, her anlamda, bütün kriterlerde.
Bakın,
Hukukun Üstünlüğü Endeksi’nde 113 ülke içinde 99’uncuyduk geçen sene. Bu sene
herhâlde 113 ülke içinde 110’uncu filan olacağız. Afrika ülkelerinin pek
çoğunun gerisindeyiz. Dalga geçtiğimiz, güldüğümüz geçtiğimiz ülkelerin
gerisine düştük. Konumuz olan basın özgürlüğünde en sonlardayız arkadaşlar, en
sonlara düştük, utanç duymamız lazım hepimizin. Bakın, mesele şu, bütün burada
yürüttüğümüz tartışma da şu: Elbette bir yürütme olacak, elbette bu
Parlamentonun gücüyle ortaya çıkan, milletin iradesiyle ortaya çıkan bir
yürütme söz konusu olacak ama mesele, bu gücün nasıl denetleneceği, nasıl
dengeleneceğidir. İnsanlık tarihi de bu mücadeleyle geçmiştir. Elbette krallar
olmuştur, padişahlar olmuştur, tiranlar olmuştur ama mesele, bu gücün nasıl
denetleneceği meselesidir ve mücadele hep bu yönde olmuştur. Yok sayılanlar,
ötekileştirilenler hep bu güce karşı mücadele vermiştir, bu gücü dengelemeye
çalışmıştır. Bu gücü eline geçiren, kendi kimliğinden dolayı, kendi inancından
dolayı bir ideolojiyi ortaya koyabilir ama yok sayılanlar, ötekileştirilenler
de buna karşı mücadele ederler ve bunun araçları nelerdir arkadaşlar, bu gücü
ele geçirene karşı kim bunu dengeleyebilir, hangi güçler dengeleyebilir? Bir,
parlamento dengeler ve denetler. İnsanlık mücadelesi hep bunun üzerine
olmuştur. Krallara karşı dengeleyen bir parlamento, padişahlara karşı
dengeleyen bir parlamento; bu mücadele olmuştur ve güç bir oranda buradaydı
arkadaşlar. Hani, dedim ya: “Dimyat’a pirince giderken eldeki bulgurdan
oluyoruz.” Her zaman yürütme çok güçlüydü, Parlamento onu yeterince
denetleyemiyordu ama bu getirdiğiniz öneriyle hiçbir şekilde denetlemeyecek. 
İkinci
güç nedir, o gücü denetleyen? Yargıdır tabii ki, bağımsız ve tarafsız bir
yargıdır ama getirdiğiniz öneriyle yargı tamamen sarayın dümen suyuna
girecektir arkadaşlar.
FEVZİ
ŞANVERDİ (Hatay) – Geç onları, geç.
GARO
PAYLAN (Devamla) – Büyük bir tehlike çünkü sarayın atadığı yargıçlar asla
sarayı denetleyemezler, yargılayamazlar. 
Peki,
dördüncü güç nedir? Tabii ki basındır arkadaşlar. Özgür bir basının olmadığı
bir ülkeye hiçbir standartta demokrasi denilemez. Dedim ya “Demokrasimiz kan
kaybediyor.” Bakın, arkadaşlar, basın denetler; özellikle, yürütmenin yaptığı
hataları gösterir topluma, kamu adına bunu yapar, der ki: “Arkadaş, sen şurada
hata yapıyorsun, sen burada hata yapıyorsun.” Eğer ki o güç denetlenmezse, o
güç basın tarafından teşhir edilmezse topluma, o güç hatalar yapmaya başlar.
Nitekim, basının özgür olduğu yıllarda AKP daha az hata yapıyordu çünkü
eleştirilebiliyordu. Oysa bugün, bakın basına, hepsi tek tip gazeteler. Hani 20
tane gazete basıyorsunuz ya, israf arkadaşlar, yapmayın. Havuz medyası tek bir
gazete bassın yeter. Hepsi nasıl olsa aynı şeyi yazıyor, aynı manşetleri
atıyor.
FEVZİ
ŞANVERDİ (Hatay) – Casusluk yapmıyor ya.
GARO
PAYLAN (Devamla) – Gelin, tek bir gazete basın, AKP bülteni olarak zaten
basılıyorlar.
FEVZİ
ŞANVERDİ (Hatay) – Casusluk yapmıyorlar ya. 
GARO
PAYLAN (Devamla) – Demeç gazeteciliği basın değildir arkadaşlar, sizin
demeçlerinizi veren gazete basın değildir. Basın eleştirendir, topluma hataları
gösterebilendir. 
Bakın,
bu anlamda, sevgili Can Dündar ve Erdem Gül bir manşet attılar, iki yıl önce
bir manşet attılar. Yürütmenin yaptığı bir hatayı gösterdiler, dediler ki: “Ey
Türkiye toplumu, Suriye’ye silahlar gönderiliyor.” Siz o günlerde…
FEVZİ
ŞANVERDİ (Hatay) – Bu nedir biliyor musun? Casusluk, casusluk!
BAŞKAN
– Müdahale etmeyelim sayın milletvekilleri, lütfen. 
GARO
PAYLAN (Devamla) – Bakın, her devlette böyle derler, “casusluk” derler buna,
“devlet sırrı” derler.
FEVZİ
ŞANVERDİ (Hatay) – İşte buna “casusluk” derler. 
GARO
PAYLAN (Devamla) – “Devlet sırrı”nın anlamı, devletin suç işlemesi demek
değildir. MİT Yasası’nda silah göndermek diye bir şey yok.
Oysa
bakın, ben Plan ve Bütçe Komisyonu üyesiyim. Son dört yılda 16 milyar TL’lik
örtülü ödenek var arkadaşlar. Oysa, Sayın Abdullah Gül’ün döneminde 50 milyon
liraydı yıllık, yüz milyon liraydı; 16 milyar TL’lik örtülü ödenek var. Biz çok
iyi biliyoruz ki bu örtülü ödenekler, bu MİT tırlarıyla Suriye’ye giden
silahlardır arkadaşlar.
FEVZİ
ŞANVERDİ (Hatay) – İftira atma. 
GARO
PAYLAN (Devamla) - “Muhalif güçler” diyorsunuz, oradaki, hani bugün bence
yüzüstü bıraktığınız, yıllardır desteklediğiniz muhalif güçlere giden
silahlardı. Ne oldu? Suriye’deki yangına benzin döktük. Bu ülkenin
kaynaklarıyla Suriye’deki yangına benzin döktük. Oysa Can Dündar ve Erdem Gül o
suçu gösteriyorlardı: “Bakın, bunu yapmayın, yangına benzin dökmeyin. Bu
ülkenin kaynaklarını başka bir ülkenin yangınına benzin dökmek için kullanmayın.”
diyorlardı. Basının görevi budur arkadaşlar.
Bakın,
siz bugün o noktaya geldiniz. Suriye’deki muhalifleri yüzüstü bıraktınız, Esad
rejimi kendini tahkim ediyor. Rusya’yla iş birliği yapıyorsunuz. Oradaki
iddialarınızdan çekildiniz, Emevi Camisi’nde namaz kılacaktınız, ortada Emevi
Camisi diye bir şey kalmadı. Nihayet hatanızı gördünüz ama yüz binlerce insanın
canına mal oldu, ülkemizin milyarlarca liralık kaynaklarına mal oldu. İşte
gazeteci bunu gösterdiği zaman gazeteciyi dinlemiş olsaydınız bu hataları
yapmamış olacaktık. Bırakın, gazeteciler gazeteciliğini yapsınlar arkadaşlar. 
FEVZİ
ŞANVERDİ (Hatay) – Casusluk mu yapsınlar?
GARO
PAYLAN (Devamla) – Bakın, eleştirilmekten korkmayın arkadaşlar, eleştirilmekten
korkmayın, eleştirilmemekten korkun. Eleştiri bir ayna tutmaktır; o aynada
kendinize bakarsınız, hata yapıyor musunuz, aynada iyi gözüküyor muyum,
gözükmüyor muyum diye bakarsınız ama aynayı kırarsanız kendinizi, yüzünüzü
görmezsiniz ve hatalar yaparsınız. Demeç gazeteciliğiyle yürünemez. Bir örnek
daha vereyim, bakın, geçen gün İstanbul’a çok yoğun bir kar yağdı değil mi?
Normalde -hani o gece ben de yolda kaldım, binlerce insan yolda kaldı, perişan
oldu, herkes isyan ediyor- bu Büyükşehir Belediyemizin daha iyi bir önlem
alması lazımdı, bakanlıklarımızın daha iyi önlem alması lazımdı. Meteoroloji
diye bir bilim var, bu karın geleceği belli, yolları açmak için tedbir alması
lazımdı. Oysa, ertesi gün ben televizyonlara, gazetelere bakıyorum, o yolda
kalan binlerce insanı gösteren hiçbir medya yok. Yalnızca ne var biliyor
musunuz? Çocuklar kar topu oynuyorlar, birbirlerine kar topu atıyorlar, çok
mutlular. Basın bu değildir arkadaşlar. Büyükşehir Belediyemizin yaptığı hatayı
gösterebilseydi, Büyükşehir Belediyemiz de bir dahaki karda daha iyi tedbirler
alırdı. Bırakın, basın bunları gösterebilsin, gösteremediği sürece hatalarımız
devam edecek. 
Arkadaşlar,
bakın, Anayasa değişikliğini konuşuyoruz. Anayasa değişikliği konusundan
toplumun, araştırmalara göre, yalnızca yüzde 14’ü haberdar, o da ne kadar
haberdar olduğu belli değil, hangi medyadan haberdar belli değil, çünkü
tarafsız, bağımsız bir basın yok. Gelin, bütün basını bu anlamda özgür bırakın,
tek kanallı habercilikten vazgeçin. Eğer ki bunu yaparsanız eleştiriler buraya
gelir ve çok daha iyi bir noktada bu tartışmaları yürütebiliriz. 
Değerli
arkadaşlar, basın hepimizin güvencesi. Yasama, yürütme ve yargıdan, hepsinden
daha önemlidir bence. Bence en üzerine titreyeceğimiz güçtür. Gelin, el
birliğiyle bu önergeye destek verin, gurbette gazetecileri bırakmayalım, Can
Dündar ve Erdem Gül gelsinler, gazeteciliklerini yapsınlar burada. 
Hepinize
saygılar sunuyorum. (HDP sıralarından alkışlar) 
BAŞKAN
– Teşekkür ediyorum. 
Birleşime
on dakika ara veriyorum. 
Kapanma Saati: 17.01
ÜÇÜNCÜ OTURUM
Açılma Saati:
17.32
BAŞKAN: Başkan
Vekili Ahmet AYDIN
KÂTİP ÜYELER:
İshak GAZEL (Kütahya), Özcan PURÇU (İzmir)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 56’ncı Birleşiminin Üçüncü Oturumunu
açıyorum.
Cumhuriyet Halk Partisi Grubu önerisinin görüşmelerine
devam ediyoruz. 
Şimdi…
AHMET
YILDIRIM (Muş) – Sayın Başkan…
BAŞKAN
- Buyurun. 
AHMET
YILDIRIM (Muş) – Siz buyurun.
BAŞKAN
- Buyurun buyurun.
AHMET
YILDIRIM (Muş) – Yo, siz söyleyin, ondan sonra Sayın Başkan; eğer benimle ilgili,
bizim talebimizle ilgili bir şey söyleyecekseniz siz buyurun. 
BAŞKAN
- Evet, Sayın Yıldırım, ben tutanaklara da baktım, gördüğüm kadarıyla da
kimseyi yok farz etmek, görmemek gibi bir kastımın olmadığını zaten herkes de
biliyor, sizler de bilirsiniz. Biz oylama işlemini başlattıktan sonra ben,
sizden gelen yoklama talebini fark ettim. Benim hissiyatım bu şekilde. Sizinle
ilgili en ufak, bu noktada bir olumsuzluğun içerisinde olmadığımı; bütün
grupların hukukunu, hakkını eşit bir şekilde burada savunmak durumunda olduğumu
bilmenizi isterim. Yani böyle bir durum, kasıtlı bir durum -söz konusu- yok.
Tutanaklarda da aynı şekilde görülüyor; kesinlikle, yoklama talebiniz, benim
oya sunma talebimden sonra görülüyor. Bunu bu şekilde algılamamız gerekiyor. Dolayısıyla,
bu konuda bir ısrarınızın olacağını ben de düşünmüyorum, varsa da takdir sizin.
Ben söyleyeceğimi söyledim. 
Bir
dakika süreyle, arkadaşlar açalım mikrofonu.
Buyurun.

V.- AÇIKLAMALAR (Devam)
9.- Muş Milletvekili Ahmet Yıldırım’ın, İç Tüzük’ten doğan haklarını
kullanma hususunda en ufak bir tavır biçimini kabul etmelerinin mümkün
olmadığına ve yoklama talebinin sehven fark edilmemiş olduğunu kabul
ettiklerine ilişkin açıklaması
AHMET
YILDIRIM (Muş) – Sayın Başkan, sizin de ifade ettiğiniz üzere şüphesiz
niyetinizden bağımsız görmeme durumunuz olabilir. İçeride tutanakları da
birlikte incelediğimiz üzere ve zabıtlara da yansıdığı üzere, bizim, siz oya
sunmadan önce ayağa kalktığımızı orada kayıtlar yazmış, stenograf arkadaşlar
yazmış. Bu…
ALİM
TUNÇ (Uşak) – Grup başkanvekiliniz bile kalkmadı be!
AHMET
YILDIRIM (Muş) – Bir bekleyin arkadaşlar ya!
BAŞKAN
– Ben dinliyorum Sayın Yıldırım sizi, buyurun, devam edin. 
AHMET
YILDIRIM (Muş) – Bu insani bir şeydir, siz de söylediniz “Niyetten bağımsız
fark etmemişimdir.” diye. Bunu anlayışla karşılarız. Ama, bizim, bütün
partilerin eşit haklara sahip olduğu İç Tüzük’ten kaynaklı haklarını…
BAŞKAN
– Doğal olarak öyledir, evet.
AHMET
YILDIRIM (Muş) - …kullanması hususunda en ufak bir yansımayı, tavır biçimini bile
kabul etmemiz mümkün olmaz zaten. O anlamda, evet, tutanaklara yansımış,
arkadaşlarımızla birlikte ayaktaydık ama bunu, siz sehven fark etmemiş
olabilirsiniz. Biz de bunu böyle kabul ediyoruz. 
Teşekkür
ederim.
BAŞKAN
– Teşekkür ediyorum.
Tutanakları
gene grubunuzun da sizin de bilginize ben sunayım. 
Şimdi
“Teşekkür ediyorum sayın milletvekilleri.” diyorum. 
“Halkların
Demokratik Partisi grup önerisini oylarınıza sunuyorum…” dedikten sonra “(HDP
sıralarından bir grup milletvekili ayağa kalktı)” diyor. 
“Başkan
– Kabul edenler…
Mustafa
Elitaş (Kayseri) – Şu anda ne yaptığının farkında mı?
Ahmet
Yıldırım (Muş) – Sana mı soracağım?”
İkiniz
arasında bir diyalog var. 
“Uğur
Aydemir (Manisa) – Biz mi sana soracağız?” 
Karşılıklı
diyaloglar var. 
Sonra
ben “Kabul
etmeyenler…” diyorum. Daha sonra “Ahmet Yıldırım (Muş) – Yoklama Sayın Başkan.” 
Yani
tutanaklardaki yansıma da bu şekilde. Şu ya da bu şekilde eksik görülebilir ama
şunu söyleyeyim yani tabii ki birbirimizin niyetini sorgulayacak durumda
değiliz ama şundan emin olun: Bütün grupların hakkı hukuku korumak Başkanlık
Divanının bir defa en önemli, en özenle muhafaza etmesi gereken bir durumdur. 
Teşekkür
ediyorum ben de.
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Grup Başkan Vekilleri Ankara Milletvekili Levent Gök,
İstanbul Milletvekili Engin Altay ve Manisa Milletvekili Özgür Özel tarafından,
siyasi iktidarın basın ve ifade özgürlüğünü ortadan kaldıran uygulamaları ile
yayın yasaklarının halkın haber alma özgürlüğüne ve demokrasiye olan
etkilerinin araştırılarak alınması gereken önlemlerin belirlenmesi amacıyla
30/11/2015 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 12 Ocak 2017 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Şimdi, Cumhuriyet Halk Partisi grup önerisi aleyhinde ikinci ve son konuşmacı
Kayseri Milletvekili Mustafa Elitaş.
Buyurun
Sayın Elitaş. (AK PARTİ sıralarından alkışlar)
Süreniz
on dakikadır. 
MUSTAFA
ELİTAŞ (Kayseri) – Sayın Başkan, değerli milletvekilleri; yüce heyetinizi
saygıyla selamlıyorum.
Az
önce yaptığınız işlem, başladığınız bir işi bitirememe işlemiydi çünkü
Cumhuriyet Halk Partisi Grubu önerisi görüşülürken bir milletvekilinin oradan
kalkıp başka bir konuyu gündeme getirmesi usule tamamen aykırı, İç Tüzük’te yer
almayan bir işlemdir. Özellikle Sayın Başkandan rica ediyorum, bir işlem
başladıktan sonra bitirip milletvekillerinin isteklerini dile getirmeniz
kanaatimce daha uygun olur. 
Türkiye
Büyük Millet Meclisini muhakkak ki Başkanlık Divanı yönetecek; siyasi parti
gruplarının, hiçbir partinin birbirinden farkı yok ve Başkan da yönetirken
tarafsız ve bağımsız olarak yönetmek için gayret gösterecek. Nasıl ki başka
siyasi partilerin orada itiraz hakları varsa AK PARTİ Grubunun da yapılan
işleme karşı herhangi bir şekilde taraf olma, itiraz etme hakkı vardır diye
düşünüyorum. 
Değerli
milletvekilleri, dün burada cumhuriyet tarihinde görmediğimiz, belki İç
Güvenlik Yasası’nda kısmen yaşadığımız en çirkin bir hadiseyi yaşadık. Türkiye
Büyük Millet Meclisi kürsüsü, “Egemenlik kayıtsız şartsız milletindir.” yazan
bu kürsü, milletvekilleri tarafından işgal edildi, harap edildi. Çok üzülüyorum.
MUSTAFA
AKAYDIN (Antalya) – Siz harap ettiniz.
MUSTAFA
ELİTAŞ (Devamla) – Şimdi, biz sayın grup başkan vekilleriyle konuşuyoruz,
diyoruz ki bu işi devam ettirmeyelim ama olayın sebebi, müsebbibi olan
milletvekili televizyon televizyon geziyor “AKP’liler bize böyle saldırdı.”
diyor. 
Bakın,
arkadaşlar, ne konuşuyorsak her yerde icraatın aynısı olması gerekir. İçeride
konuşuyoruz başka, buraya geliyoruz başka. Biz inanıyoruz, güveniyoruz ama
öbürü televizyon televizyon geziyor, “AKP’liler bize saldırdı.” diyor. Bu
yakışmaz. Laf ağızdan çıkar, bir kere çıkar; bu işi devam ettirmemiz gerekir,
şurada ne konuşuyorsak onu yapmamız gerekir. Şimdi, öbür grup başkan vekili
gidiyor “AKP’liler bize saldırdı.”… Kim saldırdı Allah aşkına? Benim genel
başkan yardımcımın burnunu kim kırdı? Görüntüler ortada; şuradan koşup
saldırıyor, yumruk atıyor. 
ABDULHAMİT
GÜL (Gaziantep) – Arkadan kalleşçe geliyor. 
MUSTAFA
ELİTAŞ (Devamla) - Yakışır mı bu iş? AK PARTİ’lilere saldırılıyor, burnu
kırılıyor; arkasından öbür grup başkan vekili ve bir şifreyle, bir parolayla
“Kürsüyü koruyacağız.” diyor, herkes buraya gelmiş işgal ediyor. Ondan sonra
çıkılıyor “AK PARTİ’liler bize saldırdı.” deniliyor. Bu yakışmaz.
ŞAHAP
KAVCIOĞLU (Bayburt) – Isırıyorlar, ısırıyorlar Başkan. 
MUSTAFA
ELİTAŞ (Devamla) – İki: Cumhuriyet gazetesiyle ilgili bir şey gösteriliyor.
Habercilikte bir yalan haber vardır, bir de iftira vardı, bir de ihanet vardır.
O MİT tırlarıyla ilgili olan şeyler devlet sırrı değildir, yalan haberdir. Eğer
Türkiye’yle ilgili bir konu dış dünyaya ihbar ediliyorsa, bu şekilde olmayan
bir şey söyleniyorsa o ihanettir, ülkeye ihanettir ama bir milletvekilinin
attığı “tweet”: “Bugün AKP Grubu üzerimize saldırırken aralarından bazıları
tekbir getiriyordu. O sırada IŞİD’in kinini, nefretini bazı gözlerde gördüm.” 
HÜSEYİN
BÜRGE (İstanbul) – El insaf! 
MUSTAFA
ELİTAŞ (Devamla) - Bu da iftiradır, ahlaksızlıktır. 
ŞAHAP
KAVCIOĞLU (Bayburt) – Şerefsizliktir. 
AYŞE
SULA KÖSEOĞLU (Trabzon) – CHP’ye çok yakışıyor bu. 
MUSTAFA
ELİTAŞ (Devamla) - Tıpkı Danıştay saldırısında olduğu gibi; Danıştay
saldırısında biri “Tekbir getirerek silahını sıktı.” dedi, burada da aynen “AK
PARTİ’liler bize tekbir getirerek saldırdılar.” dedi.
HÜSEYİN
BÜRGE (İstanbul) – Yalanın ta kendisi. 
ŞAHAP
KAVCIOĞLU (Bayburt) – Başkan, çıksın “Yalan.” desin. 
MUSTAFA
ELİTAŞ (Devamla) - Kimse kimseye saldırmadı, sadece işgal engellendi, kürsü
işgali engellendi, başka bir iş yapılmadı. 
İki:
Bir milletvekili, kadın milletvekili, “Bana birileri saldırdı.” diye ortaya
çıkıyor. Bu da haysiyetsizliktir. (AK PARTİ sıralarından “Bravo” sesleri,
alkışlar; CHP sıralarından gürültüler) 
CEMAL
OKAN YÜKSEL (Eskişehir) – Yapma ama, bunu yapma; çok yanlış. 
MUSTAFA
ELİTAŞ (Devamla) - Kim ona saldırdıysa haysiyetsizin en büyüğüdür. Ama bir yalan
varsa en büyük haysiyetsizliktir. 
CEMAL
OKAN YÜKSEL (Eskişehir) – E görüntüleri var.
MUSTAFA
ELİTAŞ (Devamla) - Burada ben oyumu kullanırken, benimle ilgili görüntüyü
çekmek kimsenin hakkı değildir ama Cumhuriyet Halk Partili milletvekillerinde
büyük bir kaset yapma sevdası var. Bırakın artık bu kaset sevdasını, vazgeçin
şu kaset sevdasından. (AK PARTİ sıralarından alkışlar) 
AYŞE
SULA KÖSEOĞLU (Trabzon) – Onların varlık sebebi kaset.
MEHMET
METİNER (İstanbul) – Kasetle geldi…
MUSTAFA
ELİTAŞ (Devamla) - Oy kullanıyorum, burada oyumu kullanıyorum, aramda 1 metre
mesafe var ve canlı yayın yapıyor. 
HAYDAR
AKAR (Kocaeli) - Milletvekiline müdahale var.
MUSTAFA
ELİTAŞ (Devamla) - Ben o kadın milletvekiline dokunmadım, sadece sözle uyardım
ama o milletvekili çıkıyor televizyonlarda “AK PARTİ grup başkan vekili bana
böyle saldırdı, boynumda bir şey var.” diyor. Grup başkan vekili de diyor ki:
“Şu Kaplan Hanım’a da geçmiş olsun...” Ne idare amirimiz ne ben o kadın
milletvekiline kesinlikle dokunmadık. 
CEMAL
OKAN YÜKSEL (Eskişehir) – Telefonunu aldı.
MUSTAFA
ELİTAŞ (Devamla) - Sadece yaptığı işin yanlış olduğunu söyledik ve “Telefonunu
çek, beni çekemezsin.” dedim. Bir kadın milletvekilini getirip de burada kadın
istismarını yapacak şekilde kullanmak hiçbir siyasi partiye de yakışmaz. (AK
PARTİ sıralarından alkışlar) 
Bakın,
dün bir milletvekili arkadaşımızı bacağından biri ısırmış. (AK PARTİ ve CHP
sıralarından gürültüler)
(İstanbul
Milletvekili Mihrimah Belma Satır ve Antalya Milletvekili Gökcen Özdoğan Enç’in
“Dikkat köpek giremez.” yazılı bir pankart açması)
TUR
YILDIZ BİÇER (Manisa) – Yazık! Yazık!
CEMAL
OKAN YÜKSEL (Eskişehir) – Yahu, bırak! Nerede? Nerede? Bak, bu doğru değil.
Mustafa Bey, doğru değil o.
MUSTAFA
ELİTAŞ (Devamla) - Niye buna “Yalan.” diyorsun? Kaplan’ın söylediğine “Yalan.”
demiyorsun da buna niye “Yalan.” diyorsun? Bacağından biri ısırmış. Biz burada
milletvekillerinin görev yaptığını zannediyoruz, burada milletvekilleri var
diye tahmin ediyoruz, bacağından ısıran insanların olmaması gerektiğini
söylüyoruz. Bir milletvekili bacağından ısırılır mı? Bu yakışık alır mı? Doğru
bir iş mi?
ALİ
ŞEKER (İstanbul) – Yalan! Yalan!
CEMAL
OKAN YÜKSEL (Eskişehir) – Doğru değil Mustafa Bey, doğru değil. Her şeyin
görüntüsü var, onun var mı?
MUSTAFA
ELİTAŞ (Devamla) - Bakın, değerli milletvekilleri, bu Anayasa değişikliğinde
dün olay çıkarma sebepleri neymiş? “Parlamentonun itibarı ortadan kalkacak,
Parlamento lağvolacakmış.” Tamamen yanlış. Buna karar verecek kim?
CEMAL
OKAN YÜKSEL (Eskişehir) – Vallahi ayıp! Şu yaptığınız yanlış.
MUSTAFA
ELİTAŞ (Devamla) - Bakın değerli milletvekilleri, Sayın Baykal konuşmasında
dedi ki: “Parlamentonun denetimini tamamen kaldırdınız.” Anlaşılan o ki Sayın
Baykal teklifi okumuş, Komisyondan geçen metni okumamış. Teklif maddesinde,
daha sonraki maddelerde düzenlenen, soruşturma komisyonuyla ilgili kısım
Anayasa’nın 98’inci maddesine dercedildi. Anayasa’nın 98’inci maddesi “Türkiye
Büyük Millet Meclisinin bilgi edinme ve denetim yolları” kenar başlığıyla
vardır. Orada ne yazar? “Genel olarak” der; “Genel olarak” içerisinde “yazılı
soru, sözlü soru, Meclis araştırması, genel görüşme” yazar. Arkasından “B.
Gensoru” der, “C. Meclis soruşturması” der. Biz burada bu bilgi edinme ve
denetim yollarından sadece gensoruyu kaldırdık, o da sistemin özü gereğince bu
şekilde. Yani Parlamento içerisinden çıkan bir hükûmet değil ki Parlamento
güven oyuyla yapsın. Güven oyunu Cumhurbaşkanlığı seçiminde zaten iktidar
alıyor, o bakanlar güven oyunu aynı gün yapılan Türkiye Büyük Millet Meclisi
seçimiyle birlikte almış oluyor. Yine, ne zaman olacak? Yapılacak yeni bir
seçimle o Parlamento güven oyunu, seçimle birlikte o millet Cumhurbaşkanına
vermiş olacak. 
Milletten
korkmayın, milletten kaçmayın, halktan hiç kaçmayın.
MUSTAFA
AKAYDIN (Antalya) – Siz korkuyorsunuz. Niye televizyonları açmıyorsunuz?
MUSTAFA
ELİTAŞ (Devamla) – Çünkü bu, önünde sonunda, siz de “evet” deseniz, başkaları
da “evet” dese, halkın huzuruna gidecek. Hani hep söylüyorsunuz ya, “Egemenlik
kayıtsız şartsız milletindir.” 
ENGİN
ÖZKOÇ (Sakarya) – Sayın Başkan, şu hanımefendi Meclisi tahrik etmiyor mu? (AK
PARTİ sıralarından gürültüler)
MUSTAFA
ELİTAŞ (Devamla) – Bu Anayasa, 15 Temmuzda egemenliğin asıl sahibi olan
milletin önüne gidecek… 
ENGİN
ÖZKOÇ (Sakarya) – Bu hanımefendi Meclisi tahrik etmiyor mu? Bu, terbiyesizlik
değil mi?
BAŞKAN
– Sayın Özkoç… Sayın Özkoç, lütfen… 
ENGİN
ÖZKOÇ (Sakarya) – Şu hanımefendi Meclisi tahrik etmiyor mu?
MUSTAFA
ELİTAŞ (Devamla) – …ve oylamada o millet ne derse o gerçekleşmiş olacak. (AK
PARTİ ve CHP sıraları arasında karşılıklı laf atmalar)
MUHAMMET
RIZA YALÇINKAYA (Bartın) – Sayın Başkan, burada “köpek” diyor, “köpek.”
ENGİN
ÖZKOÇ (Sakarya) – İdare amiri nerede?
MUHAMMET
RIZA YALÇINKAYA (Bartın) – Sen nasıl bir insansın ya! 
MUSTAFA
ELİTAŞ (Devamla) – Yine başladınız.
BAŞKAN
– Sayın milletvekilleri, ellerimizdeki dövizleri, pankartları bırakalım lütfen.
ENGİN
ÖZKOÇ (Sakarya) – Bu hanımefendi Meclisi tahrik etmiyor mu? Bu, terbiyesizlik
değil mi?
MUHAMMET
RIZA YALÇINKAYA (Bartın) – Sen vekillere bu hakareti nasıl yaptırıyorsun?
Yazıklar olsun sana arkadaş ya!
BAŞKAN
– Lütfen, sayın milletvekilleri…
MUSTAFA
ELİTAŞ (Devamla) – Değerli milletvekilleri…
MUHAMMET
RIZA YALÇINKAYA (Bartın) – Yazıklar olsun sana!
ENGİN
ÖZKOÇ (Sakarya) – Bu, terbiyesizlik değil mi? Bu hanımefendi kendi rüştünü mü
sergiliyor?
MUSTAFA
ELİTAŞ (Devamla) – Değerli milletvekilleri… 
Şu
kamerayı kaldır, şu televizyonu kaldır, oradaki televizyonu kaldır.
ENGİN
ÖZKOÇ (Sakarya) – Bu, terbiyesizlik değil mi?
BAŞKAN
– Sayın milletvekilleri, lütfen…
MUSTAFA
ELİTAŞ (Devamla) – Oradaki televizyonu kaldır.
BAŞKAN
– Lütfen…
ENGİN
ÖZKOÇ (Sakarya) – Bu hanımefendi Mecliste nasıl duruyor?
MUSTAFA
ELİTAŞ (Devamla) – Değerli milletvekilleri… Oradaki televizyonu kaldır. O
televizyonu kaldır oradakini.
ENGİN
ÖZKOÇ (Sakarya) – Bu hanımefendiyi nasıl tutuyorsunuz?
CEMAL
OKAN YÜKSEL (Eskişehir) – O elindeki “Köpek giremez.” diye… Çok ayıp, çok ayıp!
MUSTAFA
ELİTAŞ (Devamla) – Ayıp o tarafta, ayıp o tarafta; ayıp burada değil, ayıp o
tarafta, ayıp onda. 
BAŞKAN
– Sayın milletvekilleri, oturur musunuz.
Lütfen,
herkes yerine.
ENGİN
ÖZKOÇ (Sakarya) – Bu, hanımefendi, terbiyesizlik değil mi?
HİLMİ
BİLGİN (Sivas) – Otur yerine! 
(AK
PARTİ ve CHP sıraları arasında karşılıklı laf atmalar)
MUHAMMET
RIZA YALÇINKAYA (Bartın) – Ayıp!
BAŞKAN
– Herkes yerine lütfen.
MUSTAFA
ELİTAŞ (Devamla) – Değerli milletvekilleri, bu milletten korkmayacaksınız. 2
siyasi parti tarihî bir uzlaşma örneği gösterdi.
MUHAMMET
RIZA YALÇINKAYA (Bartın) – Yazıklar olsun!
CEMAL
OKAN YÜKSEL (Eskişehir) – Çok ayıp, çok ayıp!
ENGİN
ÖZKOÇ (Sakarya) – Sayın Başkan…
MUSTAFA
KÖSE (Antalya) – Otur yerine be!
BAŞKAN
– Sayın Özkoç, oturun siz de yerinize.
Lütfen
herkes yerine otursun. 
MUSTAFA
KÖSE (Antalya) – Hayret bir şey ya, her şeyde ayağa kalkıyorsunuz.
ENGİN
ÖZKOÇ (Sakarya) – Olacak şey mi? Konuşmayın!
FUAT
KÖKTAŞ (Samsun) – Adam ol, adam!
BAŞKAN
– Lütfen…
MUSTAFA
ELİTAŞ (Devamla) – “Benim fikrim olursa uzlaşırım, benim fikrim olmazsa
uzlaşmam.” Bu despotik bir tavırdır, faşizan bir tavırdır. 
(AK
PARTİ ve CHP sıraları arasında karşılıklı laf atmalar)
BAŞKAN
– Sayın milletvekilleri…
MUSTAFA
ELİTAŞ (Devamla) – Konuşuyoruz, anlaşıyoruz ama “Benim dediğim olmazsa bu
olmaz, uzlaşma olmaz.” şeklindeki yaklaşım doğru bir yaklaşım değildir. 
Değerli
milletvekilleri, önünde sonunda bu, vatandaşın önüne gidecek, vatandaş ne
söylerse hepimiz ona “Eyvallah.” diyeceğiz, “Evet.” diyeceğiz.
Milletten
kaçmayan, milletin verdiği karara bugüne kadar da…
(Mikrofon
otomatik cihaz tarafından kapatıldı) 
MUHAMMET
RIZA YALÇINKAYA (Bartın) – Yazıklar olsun sana! Yazıklar olsun!
MUSTAFA
ELİTAŞ (Devamla) – …hep boyun eğen, hep “Evet.” diyen değerli milletvekillerini
sevgiyle, saygıyla, muhabbetle selamlıyorum. (AK PARTİ sıralarından alkışlar) 
BAŞKAN
– Buyurun Sayın Gök.
LEVENT
GÖK (Ankara) – Sayın Başkan, öncelikle, az önce konuşan Sayın Elitaş’ın
konuşmasında kullandığı ve bir milletvekilimize atfen belirttiği “tweet”le
ilgili olarak “tweet” sahibi Aykut Bey bir söz istiyor, ona sataşmadan dolayı
söz istiyoruz.
(AK
PARTİ ve CHP sıraları arasında karşılıklı laf atmalar, gürültüler)
BAŞKAN
– Sayın milletvekilleri, lütfen…
MUHAMMET
RIZA YALÇINKAYA (Bartın) – Yeter! 
BAŞKAN
– Sayın milletvekilleri, lütfen… 
MUHAMMET
RIZA YALÇINKAYA (Bartın) – İndireceksin! Köpek yaptı ya!
MEHMET
METİNER (İstanbul) – Siz pankartla girdiğinizde iyiydi değil mi?
BAŞKAN
– Lütfen, istirham ediyorum.
AYKUT
ERDOĞDU (İstanbul) – Sayın Başkan, Sayın Grup Başkan Vekili “tweet”imi okuyarak
birtakım şeyler söyledi, sataşmadan söz istiyorum efendim.
BAŞKAN
– Grup adına mı?
LEVENT
GÖK (Ankara) – Hayır hayır, ben ayrıca talep ediyorum.
AYKUT
ERDOĞDU (İstanbul) – Şahsıma sataştı efendim.
BAŞKAN
– Sizinle ilgili bir şey söyledi mi? 
AYKUT
ERDOĞDU (İstanbul) – Yazdığım “tweet”i okuyarak “ahlaksızlık” dedi.
BAŞKAN
– Buyurun Sayın Erdoğdu, iki dakika süre veriyorum. Lütfen yeni bir sataşmaya
meydan vermeyelim.
IV.- SATAŞMALARA İLİŞKİN KONUŞMALAR (Devam)
4.- İstanbul Milletvekili Aykut Erdoğdu’nun, Kayseri Milletvekili
Mustafa Elitaş’ın CHP grup önerisi üzerinde yaptığı konuşması sırasında şahsına
sataşması nedeniyle konuşması
AYKUT
ERDOĞDU (İstanbul) – Sayın Başkan, değerli milletvekilleri; yöneticilik
özelliği, insanlık özelliği, kalenderlik özelliği… Bu tip gergin durumları
sakinleştirmek lazım. Öncelikle, ben, bütün partilerin grup başkan
vekillerinden bunu beklerim.
Mustafa
Bey, samimiyetle bir şey söyleyeceğim, öyle yemin etmek falan filan çok şey
değil. Şu kürsünün hemen başındaydım. Ben şimdiye kadar hiç kimseye bir fiske
vurmadım, tesadüfler dışında da bana vurmadılar. Arkadaşlarınız bu durumu
biliyor. Tam şuradayken birkaç arkadaşınız -bütün kalbim ve samimiyetimle
söylüyorum- tekbir getirdi. (AK PARTİ sıralarından “Yalan söylüyorsun, yalan!”
sesleri)
BAŞKAN
– Arkadaşlar, dinleyelim lütfen. 
AYKUT
ERDOĞDU (Devamla) – Arkadaşlar… (AK PARTİ sıralarından “Ayıp, ayıp!” sesleri)
Arkadaşlar,
sizden şunu rica ediyorum…
AYŞE
SULA KÖSEOĞLU (Trabzon) – Bir tek sen duydun çünkü, bir tek sen duydun. 
ALİM
TUNÇ (Uşak) – Tekbirin ne olduğunu biliyor musun? Ne demek, bir söyler misiniz?

UĞUR
AYDEMİR (Manisa) – Ayıp, ayıp!
AYKUT
ERDOĞDU (Devamla) – Bir sakin olun.
BAŞKAN
– Lütfen arkadaşlar, dinleyelim. 
ZEYİD
ASLAN (Tokat) – Ben yanındaydım, yalan söylüyorsun. 
AYKUT
ERDOĞDU (Devamla) – Arkadaşlar, bakın, bu yaptığınız doğru bir şey değil.
Burada olan birkaç arkadaşınıza sorun. 
AYŞE
SULA KÖSEOĞLU (Trabzon) – Hiç kimse duymadı, bir tek sen duydun. 
AYKUT
ERDOĞDU (Devamla) – Bakın, bir şey söyleyeceğim…
UĞUR
AYDEMİR (Manisa) – Ayıp, ayıp!
İLYAS
ŞEKER (Kocaeli) – Yalan söylüyorsun, yalan söylüyorsun. 
ALİM
TUNÇ (Uşak) – Aykut Bey, tekbirin ne olduğunu biliyor musun? Ne dedi, bir
söyler misin?
AYKUT
ERDOĞDU (Devamla) – Bir dakika… Bir dakika…
ALİM
TUNÇ (Uşak) – Bir söyler misin? Söyle.
AYKUT
ERDOĞDU (Devamla) – Arkadaşlar, burada olan birkaç arkadaşınıza benim gıyabımda
sorun, rica ediyorum. 
ZEYİD
ASLAN (Tokat) – Ben oradaydım Aykut, vallahi yalan konuşuyorsunuz, billahi
yalan!
AYKUT
ERDOĞDU (Devamla) – Zeyid Bey…
BAŞKAN
– Sayın milletvekilleri, lütfen… İstirham ediyorum.
AYKUT
ERDOĞDU (Devamla) – Arkadaşlar…
ZEYİD
ASLAN (Tokat) – Ben oradaydım, ben senin yanındaydım. 
AYŞE
SULA KÖSEOĞLU (Trabzon) – Biz duymadık da bir tek sen duydun.
AYKUT
ERDOĞDU (Devamla) – Zeyid Bey, şuradaki üstelik…
ALİM
TUNÇ (Uşak) – Tekbirin ne olduğunu biliyor musun? Ne söylediler, bir söyler
misin?
AYKUT
ERDOĞDU (Devamla) – Bir dakika… 
Arkadaşlar,
bakın, ben böyle bir adam değilim, böyle çekinecek bir adam değilim, mümkün
olduğu kadar üsluplu konuşmaya çalışıyorum. 
Üstelik
burada da bizim arkadaşlardan bir iki kişi “cumhuriyet”, “Atatürk” diye
bağırdı; onu da garipsedim. 
ZEHRA
TAŞKESENLİOĞLU (Erzurum) – Oo, canım benim!
AYKUT
ERDOĞDU (Devamla) – Arkadaşlar, bakın, tam da Türkiye’de bunu yapıyoruz biliyor
musunuz? Bakın…
UĞUR
AYDEMİR (Manisa) – Aykut Bey, kulağınıza mı söylediler sizin? Aykut Bey, sizin
kulağınıza mı fısıldadılar?
AYKUT
ERDOĞDU (Devamla) – Bakın…
UĞUR
AYDEMİR (Manisa) – Yüksek sesle mi söylediler, kulağınıza mı fısıldadılar?
AYKUT
ERDOĞDU (Devamla) – Ya, arkadaşlar, söylediler…
BAŞKAN
– Sayın milletvekilleri, lütfen…
AYKUT
ERDOĞDU (Devamla) – Rica ederim ya, rica ederim!
BAŞKAN
– Herkes yerinde konuşmasın. 
UĞUR
AYDEMİR (Manisa) – Kulağınıza mı fısıldadılar sizin?
AYKUT
ERDOĞDU (Devamla) – Bakın, bu yaptığın doğru bir şey değil Hocam. Ben geldim, bütün
kalbimle…
ŞAHAP
KAVCIOĞLU (Bayburt) – Şurada oturuyordum Aykut, şurada oturuyordum. 
AYKUT
ERDOĞDU (Devamla) – Bakın, şunu diyorsanız: “Ya, sen yanlış duymuşsundur.”
diyorsanız, ya, bu kadar insan söylüyorsa kendi kendime “Acaba?” derim. 
ŞAHAP
KAVCIOĞLU (Bayburt) – Yanlış değil, hiç duymadın. Öyle bir şey yok Aykut.
Hepimiz buradayız, biz niye duymadık?
AYKUT
ERDOĞDU (Devamla) – Samimiyetle, bütün kalbimle, gençliğimle, gidip evdeki
evladımı göremeyeyim ki bunu duydum ya. 
ŞAHAP
KAVCIOĞLU (Bayburt) – Biz niye duymadık?
AYKUT
ERDOĞDU (Devamla) – Niye böyle yapıyorsunuz ya? Tam Türkiye bu noktaya geldi,
birbirimize ne söylesek kimse inanmıyor ya.
(Mikrofon
otomatik cihaz tarafından kapatıldı) 
OSMAN
AŞKIN BAK (Rize) – Yalan, kocaman yalan!
AYKUT
ERDOĞDU (Devamla) – Sayın Başkan, çok kesildi. Bir dakika süre verir misiniz?
BAŞKAN
– Bir dakika verelim, tamamlayın. 
AYŞE
SULA KÖSEOĞLU (Trabzon) – Provoke ediyorsunuz. 
AYKUT
ERDOĞDU (Devamla) – Bakın, önemli bir şey konuşuyoruz. Burada Fatih kardeşimiz
de yaralandı, Nefi şimdi dili dışarıda gitti. Bu doğru bir şey değil. 
ŞAHAP
KAVCIOĞLU (Bayburt) – Öyle de olsa IŞİD’e benzetmişsiniz, doğru mu?
AYKUT
ERDOĞDU (Devamla) – Bakın, 550 milletvekiliyiz, içimizde, emin olun, bir 400
kişi bunu engellemeye çalışıyoruz; sizde de var, bizde de var; engellemeye
çalışıyoruz. 
UĞUR
AYDEMİR (Manisa) – O “tweet”le mi engelliyorsunuz Aykut Bey?
AYKUT
ERDOĞDU (Devamla) – Biz sonuçta aynı memleketin insanlarıyız. Vuranın da
vurulanın da sevdikleri, sevenleri var. Şimdi, bakın, şöyle…
ŞAHAP
KAVCIOĞLU (Bayburt) – Aykut Bey, IŞİD’le ne alakası var?
UĞUR
AYDEMİR (Manisa) – O “tweet”le mi engelliyorsunuz?
AYKUT
ERDOĞDU (Devamla) – Bir dakika… Tamam, onu bir konuşacağız ama ben yöneticilere
bir şey söyleyeyim.
BAŞKAN
– Arkadaşlar lütfen müdahale etmeyelim ama, istirham ediyorum ya! Lütfen ama.
AYKUT
ERDOĞDU (Devamla) – Sayın Meclis Başkan Vekili, sayın grup başkan vekilleri;
sizlere düşen görev şudur: İnsanlar bazen öfke patlaması yaşar. Bu da
karşılıklı iletişimimiz olmadığı için herkes kendi gettosundan kendisini çok
haklı görüyor. Meclis başkan vekillerine, grup başkan vekillerimize, daha
kıdemli yaşlı ağabeylerimize, ablalarımıza düşen şey şu: Tansiyonu düşürmek
zorundayız. 
ŞAHAP
KAVCIOĞLU (Bayburt) – O “tweet”i niye atıyorsun?
AYKUT
ERDOĞDU (Devamla) – Çok önemli bir konu görüşülüyor bizim açımızdan, bizi
tanıyın diye söylüyorum. Bizim açımızdan şöyle bir şey…
UĞUR
AYDEMİR (Manisa) – Atılan yalan “tweet”lerle mi, atılan yalan “tweet”lerle mi?

AYŞE
SULA KÖSEOĞLU (Trabzon) – Niye geriyorsunuz o zaman, niye geriyorsunuz?
AYKUT
ERDOĞDU (Devamla) – Ama arkadaşlar, bakın, siz hiç konuşturmuyorsunuz ki. Şu
konuşmada sataşacak bir şey var mı? Rica ederim ya. 
(Mikrofon
otomatik cihaz tarafından kapatıldı) 
UĞUR
AYDEMİR (Manisa) – Atılan yalan “tweet”lerle mi?
ŞAHAP
KAVCIOĞLU (Bayburt) – IŞİD’le ilişkilendiriyorsun ya.
ALİM
TUNÇ (Uşak) – Yapacağını yapıyorsun, ondan sonra da timsah gözyaşları
döküyorsun.
ŞAHAP
KAVCIOĞLU (Bayburt) – Söylediğinle yaptığın birbirini tutsun.
BAŞKAN
– Teşekkür ederim Aykut Bey, uzattım da. 
Buyurun,
Sayın Erdoğdu, teşekkür ederim.
UĞUR
AYDEMİR (Manisa) – O “tweet”i niye attın, merak ediyoruz.
AYKUT
ERDOĞDU (Devamla) – Yani siz uzaktan baktığınızda sanıyorsanız bu taraf sizin
düşmanınız, böyle bir şey değil.
ŞAHAP
KAVCIOĞLU (Bayburt) – “IŞİD’in kini” diyorsun ya Aykut Bey, ne diyorsun ya!
AYKUT
ERDOĞDU (Devamla) – Çünkü bu taraftaki insanlar…
BAŞKAN
– Teşekkür ediyorum Sayın Erdoğdu.
Sayın
milletvekilleri, niye müdahale ediyorsunuz Allah aşkına ya, oturduğunuz yerde!
Varsa sözünüz çıkar kürsüde konuşursunuz. Lütfen. 
AYKUT
ERDOĞDU (Devamla) – Sen olsan ne yaparsın? Ben başkan vekillerine…
UĞUR
AYDEMİR (Manisa) – IŞİD’le alakası ne?
AYKUT
ERDOĞDU (Devamla) – Benim üzerime geliyor…
BAŞKAN
– Ne konuşacağını siz takdir edecek değilsiniz, herkes kalkar, sözünü söyler
ama söz talebi buradan olur, hiç kimse oturduğu yerden bu işe müdahale etmesin,
lütfen.
UĞUR
AYDEMİR (Manisa) – Aykut Bey, size inanıyoruz. O “tweet”i niye attınız merak
ediyorum Aykut Bey.
AYKUT
ERDOĞDU (Devamla) – Rica ederim ama, şu kürsüye çıktım bir kere
konuşturmadınız. (CHP sıralarından alkışlar) 
MEHMET
NACİ BOSTANCI (Amasya) – Sayın Başkan…
BAŞKAN
– Sayın Gök’ü tamamlayayım isterseniz Sayın Bostancı.
Buyurun
Sayın Gök.
LEVENT
GÖK (Ankara) – Sayın Elitaş konuşmasında tamamen grubumuzu itham eden bir
konuşma ve değerlendirmede bulundu. Bizim içeride başka, dışarıda başka
konuştuğumuzu…
BAŞKAN
– Buyurun Sayın Gök, size de iki dakika süre veriyorum grubunuza sataşmadan
dolayı.
5.- Ankara Milletvekili Levent Gök’ün, Kayseri Milletvekili Mustafa
Elitaş’ın CHP grup önerisi üzerinde yaptığı konuşması sırasında Cumhuriyet Halk
Partisine sataşması nedeniyle konuşması
LEVENT
GÖK (Ankara) – Sayın Başkan, değerli milletvekilleri; az önce burada konuşan
AKP Grup Başkan Vekili Sayın Mustafa Elitaş’ı büyük bir hayal kırıklığı
içerisinde dinledim. 
Sayın
Elitaş, ne yazık ki sözlerinizin tam tersine, siz içeride farklı konuştunuz,
burada farklı konuştunuz; bunun canlı tanığıyız ve yaşayanlar var. 
Değerli
milletvekilleri, burada Cumhuriyet Halk Partisinin Gazi Meclisin hakları ve
yetkileri konusunda kıskanç ve ısrarcı olması konusundaki hassasiyetinin tüm
kamuoyu tarafından bilinmesini isteriz. Cumhuriyet Halk Partisi, dün 5’inci
madde gibi Meclisin yetkilerini devreden, ortadan kaldıran bir madde
karşısında, 15 Temmuzda bu bombaların altında Parlamentoyu nasıl savunmuşsa,
sizin dün akşam Meclisin içine atmaya çalıştığınız bombayı engellemeye çalıştı.
(CHP sıralarından alkışlar, AK PARTİ sıralarından gürültüler) 
AYŞE
SULA KÖSEOĞLU (Trabzon) – Buna kargalar bile güler.
HÜSEYİN
BÜRGE (İstanbul) – Ne alakası var Allah aşkına!
LEVENT
GÖK (Devamla) - Biz kürsüyü koruduk, milletin vicdanını koruduk, her demokratik
devlette olan meşru eylemimizi gerçekleştirdik. 
ALİM
TUNÇ (Uşak) – Milletten mi koruyorsun kürsüyü, sen millet misin? 
LEVENT
GÖK (Devamla) - Bu çok sınırlı bir süre olacaktı ama gelip bu kürsüye saldıran
bizzat AKP Grubudur değerli arkadaşlarım, bu kürsü o yüzden yıkılmıştır. Bu
kürsüyü yıkarak mermerlerini kıran AKP Grubudur, bunu herkesin böyle bilmesi
gerekir. (AK PARTİ sıralarından “Hadi oradan!” sesleri, gürültüler)
ALİM
TUNÇ (Uşak) – Sizin işgalinizden kurtardık.
LEVENT
GÖK (Devamla) - Sayın Elitaş bir milletvekilimizin “tweet”inden bahsediyor,
kendi milletvekillerinin “tweet”lerini görmüyor; okumaktan hicap duyduğum o
“tweet”ler hakkında her türlü yasal hakkımızı kullanacağımızı bilmenizi
isterim. 
MUSTAFA
ELİTAŞ (Kayseri) – Ne diyor? Ne diyor, söyle; söyle, ne diyor, söyle.
LEVENT
GÖK (Devamla) - Bizim hiçbir milletvekilimiz haysiyetsiz değildir, eğer öyle
bir iddian varsa gider mahkemelerde hesaplaşırsın.
Saygılarımla.
(CHP sıralarından alkışlar)
ALİM
TUNÇ (Uşak) – Elinden geleni ardına bırakma! Elinden geleni ardına bırakma!
BAŞKAN
– Sayın Bostancı…
MEHMET
NACİ BOSTANCI (Amasya) - “Kürsüye saldıran AK PARTİ Grubudur.” dedi biraz önce.
BAŞKAN
– Buyurun Sayın Bostancı, size de iki dakika süre veriyorum. (AK PARTİ
sıralarından alkışlar)
Şu
kürsüyü artık biraz kendi hâline bıraksak iyi olacak diyorum ama.
LEVENT
GÖK (Ankara) – Sayın Başkan, Elitaş müsaade etse olacak onlar. Elitaş size
müsaade etmiyor ki buraya nasıl müsaade etsin?
6.- Amasya Milletvekili Mehmet Naci Bostancı’nın, Ankara Milletvekili
Levent Gök’ün sataşma nedeniyle yaptığı konuşması sırasında AK PARTİ Grubuna
sataşması nedeniyle konuşması
MEHMET
NACİ BOSTANCI (Amasya) – Bu arada mikrofonun da boyu uzamış yenilenince.
Arkadaşlar,
öncelikle sakin olmakta fayda var. Öfkeli bir atmosferin hiç kimseye herhangi
bir yararı yok. Öfkeyle söylenen sözler, sataşmalar Parlamentonun müzakere
anlayışına herhangi bir şey katmaz. Hele burada konuşan kişiye yerimizden laf
atmak, kim yaparsa yapsın, çok uygun bir tavır değil. Zaman zaman yapılıyor,
doğru; uygun değil.
Şimdi,
Sayın Aykut Erdoğdu o karışıklık içerisinde -ben de kendisini birkaç defa
gördüm- soğukkanlılığını muhafaza eden bir arkadaştı. Ama sanıyorum sosyal
medya ayrı bir kimlik doğuruyor. Bu da sosyal medyaya ilişkin, aslında hepimiz
için bir tehlike.
ÖZCAN
ULUPINAR (Zonguldak) – Alkol alkol! Alkol ayrı bir kimlik yaratır alkol. 
MEHMET
NACİ BOSTANCI (Devamla) - Orada “Tekbir atarak, tıpkı IŞİD’çiler gibi
saldırdı.” şeklindeki benzetme…
AYKUT
ERDOĞDU (İstanbul) – Naci Bey 10 kişiydik, 10 kişiydik. Ya bu kadar olmaz ama! 
MEHMET
NACİ BOSTANCI (Devamla) - …çok kırıcı, çok haksız.
AYKUT
ERDOĞDU (İstanbul) – Ama tekbir getirmek doğru mu Naci Bey, biz başka dinden
miyiz? Rica ederim. 
MEHMET
NACİ BOSTANCI (Devamla) - Kesinlikle biz burada… Arkadaşlar hayır, “tweet”te
öyle yazdığı için Sayın Erdoğdu.
AYKUT
ERDOĞDU (İstanbul) – Ama Naci Bey beni düşünün, tekbir getiriyor, sanki ben
başka dindenim ya.
MEHMET
NACİ BOSTANCI (Devamla) - Bakın, IŞİD’e benzetmek, “Tekbirlerle saldırdı.”
demek, bu grubun en azından CHP’li taban nezdindeki yanlış imajını tahkim eden
bir dil olur; bu, doğru değil. O IŞİD benzetmesi çok haksız, çok yanlış, çok
kışkırtıcı bir benzetme. 
MUHARREM
İNCE (Yalova) – Şamil Tayyar’ı okudun mu?
MEHMET
NACİ BOSTANCI (Devamla) - Herkes, sosyal medyada her kim olup bitene ilişkin
haksız, yersiz bir değerlendirme yapıyorsa bunu reddetmek hepimizin görevi.
Kürsü
meselesine gelince, bütün partilerin hassasiyetleri var ama bu hassasiyetleri
kurallar içerisinde ifade etmek de hepimizin görevi. Burada birileri de çıkıp
kürsüyü başkalarından korumak için buraya el koymaya kalkarsa ne olacak? Böyle
bir şey olabilir mi? Kürsü milletin kürsüsü, bütün partilerin kürsüsü ve bu
konuda herhâlde ortak bir anlayışla buradayız. 
(Mikrofon
otomatik cihaz tarafından kapatıldı) 
MEHMET
NACİ BOSTANCI (Devamla) - O yüzden, kimse kendi kendine “Kürsüyü korumam
gerekir.” şeklinde bir anlayışla davranmasın; burada kürsü, ancak kurallar
çerçevesinde milletin bütün temsilcileri tarafından kullanılabilecek bir
yerdir. Bunu da sağlayacak olan Meclis Başkanlığıdır.
Teşekkür
ederim. (AK PARTİ sıralarından alkışlar)
BAŞKAN
– Teşekkür ediyorum.
MUSTAFA
ELİTAŞ (Kayseri) – Sayın Başkan, Sayın Gök biraz önce “Asıl içeride başka,
dışarıda başka konuşuyor.” diye beni itham etti. 
BAŞKAN
– Buyurun Elitaş size de iki dakika süre veriyorum ama lütfen bu tartışmayı
bitirelim artık. (AK PARTİ sıralarından alkışlar)
Buyurun.

7.- Kayseri Milletvekili Mustafa Elitaş’ın, Ankara Milletvekili Levent
Gök’ün sataşma nedeniyle yaptığı konuşması sırasında şahsına sataşması
nedeniyle konuşması
MUSTAFA
ELİTAŞ (Kayseri) – Değerli milletvekilleri, burada bazen şiddet olayları, bazen
birbirimize fazla yüksek sesle konuştuğumuz hadiseler olur. Grup başkan
vekilleri arkada otururlar, konuşurlar, iyi niyet içerisinde bir şey yapmaya
gayret ederler. Bugün böyle yaptık; saat 14.30’da Sayın Başkan, grup başkan
vekillerini arkaya çağırdı ve bütün arkadaşlarımızın gruplarıyla ilgili
sükûneti sağlaması konusunda bize tavsiyelerde bulundu, “Evet.” dedik. Ama,
başka milletvekillerinin gidip, ki Özgür Bey “Gitmedim.” diyor fakat bütün
televizyonlar “AK PARTİ bize saldırdı.” diye yazıyor. 
ÖZGÜR
ÖZEL (Manisa) – Hiç canlı yayına çıkmadım. Televizyon, televizyon gezmedim.
MUSTAFA
ELİTAŞ (Devamla) – Bakın, değerli milletvekilleri, AK PARTİ hiç kimseye
saldırmadı; AK PARTİ, egemenliğin temel söz hakkı olan bu kürsüyü işgalden
kurtardı. Yaptığı iş budur. (AK PARTİ sıralarından “Bravo” sesleri, alkışlar)
15
Temmuz darbecileri Türkiye Büyük Millet Meclisine niye saldırdı?
MEHMET
ERDOĞAN (Gaziantep) – Kürsüyü kaldırmak için.
MUSTAFA
ELİTAŞ (Devamla) – Demokrasiyi susturabilmek için, milletvekillerini
durdurabilmek için ve özgürlüğü ortadan kaldırabilmek için yaptılar. Yoksa
Türkiye Büyük Millet Meclisinin nesi var? Asıl mesele bu; asıl mesele, konuşma
özgürlüğü, masuniyet ve buradaki yapılan konuşmaların hiçbiri suç olarak kabul
edilmez. Buradaki yapılan konuşmayı, eğer gizli oturum değilse aynı konuşmayı
dışarıda da yaparsa kürsü masuniyeti devam eder. 
Onun
için değerli milletvekilleri, bu ülke 1920’lerde kurulurken milletin iradesini
ortaya koyarak, onların sözünü dünyaya duyurarak kurulmuştur; Polatlı’ya düşman
girerken kürsü terk edilmemiş, Türkiye Büyük Millet Meclisi bırakılmamıştır. 15
Temmuz darbecileri burayı bombalarken, o gün burada Türkiye Büyük Millet
Meclisini yıkmak için tüm parti gruplarının ve özellikle Adalet Bakanının
konuşması sırasında bombalarken kürsüyü yok etmek, milletvekillerini susturmak
için yapmıştır.
(Mikrofon
otomatik cihaz tarafından kapatıldı)
MUSTAFA
ELİTAŞ (Devamla) – Sayın Başkan, bir dakika müsamaha gösterir misiniz?
BAŞKAN
– Sayın Elitaş, tamamlayın lütfen.
Süre
vermiyorum.
MUSTAFA
ELİTAŞ (Devamla) – 15 Temmuzda Türkiye Büyük Millet Meclisini susturabilmek, bu
ülkedeki demokrasiyi yok edebilmek için yapmıştır. 
Onun
için değerli milletvekilleri, ne olursa olsun, tepkimiz nasıl olursa olsun bu
kürsüyü korumak mecburiyetindeyiz. “Kürsüyü koruyorum.” diye başka bir
milletvekilinin konuşma hakkını engellemek demokrasi değildir. Siz,
eylemlerinizi yaparsınız, konuşmalarınızı söylersiniz, basın toplantılarını
yaparsınız, buradaki konuşmacılarınızla size verilen süre içerisinde her şeyi
değerlendirirsiniz. 
Komisyonda
bir buçuk saat konuştu Sayın Tezcan. İlgiyle dinledim, zevkle dinledim,
katılmadım ama konusunu arkadaşımız iyi çalışmış, anlattı, buna itiraz etme
hakkımız yok, mümkün değil. 
(Mikrofon
otomatik cihaz tarafından kapatıldı)
MUSTAFA
ELİTAŞ (Devamla) – Fakat, eğer siz kalkıp da burada bir milletvekilinin konuşma
sırası geldiğinde, özellikle de iktidar partisi milletvekiline konuşma sırası
geldiğinde kürsüyü kontrol altına alıp kuşatmaya kalkarsanız, buna, kusura
bakmayın, AK PARTİ değil, demokrasiye inanmış milletvekili de değil, hiç kimse
müsaade etmez. 
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum. 
LEVENT
GÖK (Ankara) – Sayın Başkan…
BAŞKAN
– Sayın Gök, açıyorum sistemi, buyurun. 
V.- AÇIKLAMALAR (Devam)
10.- Ankara Milletvekili Levent Gök’ün, Kayseri Milletvekili Mustafa
Elitaş’ın sataşma nedeniyle yaptığı konuşmasındaki bazı ifadelerine ilişkin
açıklaması
LEVENT
GÖK (Ankara) – Sayın Başkan, Sayın Elitaş’ın demokrasi tarifinde, sadece
kendileri konuşsun, televizyon yayınlarından kendileri faydalansın, bütün medya
kendilerinin görüşlerini versin; Ankara Valiliği karar alsın, toplantı ve
gösteri yürüyüşlerini yasaklasın, basın açıklamasını yasaklasın, stant açmayı
yasaklasın… Bu şartlarda, OHAL şartlarında referanduma gidiş arzusu var yani
Sayın Elitaş’ın demokrasi anlayışı bu. Biz, Elitaş’tan farklı düşünüyoruz. Biz,
dün arkadaşlarımızla beraber yaptığımız etkinlikte…
UĞUR
AYDEMİR (Manisa) – İşgal, işgal, etkinlik değil o, işgal.
BAŞBAKAN
YARDIMCISI VEYSİ KAYNAK (Kahramanmaraş) – Kürsü işgali direkt. 
LEVENT
GÖK (Ankara) – …15 Temmuzda darbelere karşı direnen Türkiye Büyük Millet
Meclisinin hukukunu koruduk, Meclisin yetkilerini devreden bir anlayışa karşı
durduk. Bizim koruduğumuz kürsüdür, Meclistir. Sayın Elitaş daha neyi
koruduğumuzu anlayamamış. Biz, Meclisi ve kürsüyü korumak için oradaydık. (AK
PARTİ sıralarından gürültüler) 
BAŞKAN
– Teşekkür ederim. 
HAMZA
DAĞ (İzmir) – Yuh sana ya! Yuh sana!
AYŞE
SULA KÖSEOĞLU (Trabzon) – Kimden koruyorsun kardeşim?
LEVENT
GÖK (Ankara) – Ama, kendileri yaptıkları oylamalarla Meclisin yetkilerini
devrettiğinin farkında değil, güya Meclisi koruyorlarmış. 
HAMZA
DAĞ (İzmir) – Levent Bey, sen bari yapma ya! Yazıklar olsun sana ya! Bir de
demokrat geçinen bir adamsın sen! 
LEVENT
GÖK (Ankara) – Hadi canım sende! 
BAŞKAN
– Teşekkür ediyorum. 
LEVENT
GÖK (Ankara) – Cumhuriyet Halk Partisi yürekli bir şekilde…
(Mikrofon
otomatik cihaz tarafından kapatıldı)
HAMZA
DAĞ (İzmir) – Gel hadi, kürsüyü koruyorum ben. 
LEVENT
GÖK (Ankara) – …15 Temmuzda darbeye karşı nasıl bir duruş sergilemişse şimdi de
diktaya karşı sergiliyor, olay bundan ibarettir. (CHP sıralarından alkışlar) 
BAŞKAN
– Teşekkür ediyoruz. 
Sayın
Kerestecioğlu’nun söz talebi var. 
Buyurun.

11.- İstanbul Milletvekili Filiz Kerestecioğlu Demir’in, kürsü
dokunulmazlığının aslında bu Mecliste dokunulmazlıkların kaldırılmasıyla ve 11
HDP milletvekilinin tutuklu olmasıyla bitmiş olduğuna ve Cumhurbaşkanının
Anayasa değişiklik teklifiyle ilgili bazı ifadelerine ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; az önce
de ifade ettiğimiz gibi, dün gece tahrip edilen bu kürsünün dokunulmazlığı,
aslında şu anda hem dokunulmazlıkların zaten bu Mecliste kaldırılmasıyla hem de
11 milletvekilimizin hâlen tutuklu olmasıyla, rehin olmasıyla kaldırılmış ve
bitmiştir gerçekten. Ancak onlar burada olduğunda gerçek bir kürsü
dokunulmazlığından ve gerçekten ifadelerinden, konuşmalarından dolayı insanlar
yargılanmadıklarında -milletvekilleri özellikle- bundan söz edilebilir. 
Ama,
ben, bundan da önemlisi, Sayın Cumhurbaşkanının bir açıklamasından söz etmek
istiyorum. Bugün diyor ki: “Ne yaparsanız yapın, ne ederseniz edin, on beş gün
değil de bir ay ama Parlamentodan bu çıkıp milletin önüne gidecektir.” Şimdi,
belki Parlamentodan çıkmayacak olan bir tasarıyla, bir teklifle ilgili olarak
bu kadar tepeden bir direktif verir konuşma hâli de aslında, gerçekten hani
“Burada kürsü dokunulmazlığı mı var yoksa iradeler serbest mi?”yi ciddi anlamda
kuşku duyuracak bir açıklamadır. Bu açıklamayı da kınadığımı ifade etmek
isterim. 
ZEHRA
TAŞKESENLİOĞLU (Erzurum) – Kandil’den mesaj getireni de aynı şekilde kınıyor musunuz?
BAŞKAN
– Teşekkür ediyorum. 
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Grup Başkan Vekilleri Ankara Milletvekili Levent Gök,
İstanbul Milletvekili Engin Altay ve Manisa Milletvekili Özgür Özel tarafından,
siyasi iktidarın basın ve ifade özgürlüğünü ortadan kaldıran uygulamaları ile
yayın yasaklarının halkın haber alma özgürlüğüne ve demokrasiye olan
etkilerinin araştırılarak alınması gereken önlemlerin belirlenmesi amacıyla
30/11/2015 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 12 Ocak 2017 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisini oylarınıza sunuyorum: Kabul edenler…
Kabul etmeyenler… Öneri kabul edilmemiştir. 
Şimdi
gündemin “Kanun Tasarı ve Teklifleri ile Komisyonlardan Gelen Diğer İşler”
kısmına geçiyoruz. 
1’inci
sırada yer alan, Türkiye Cumhuriyeti Emekli Sandığı Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
Plan ve Bütçe Komisyonu Raporu’nun görüşmelerine kaldığımız yerden devam
edeceğiz. 
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Emekli Sandığı Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/796) ile
Plan ve Bütçe Komisyonu Raporu (S. Sayısı: 446)
BAŞKAN
– Komisyon? Yok. 
Ertelenmiştir.

2’nci
sırada yer alan, Adalet ve Kalkınma Partisi Genel Başkanı İzmir Milletvekili
Binali Yıldırım ve Grup Başkanvekilleri Kayseri Milletvekili Mustafa Elitaş,
Amasya Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi ve Anayasa Komisyonu Raporu’nun birinci görüşmelerine kaldığımız
yerden devam edeceğiz.
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (x)
BAŞKAN
– Komisyon ve Hükûmet? Yerinde. 
Geçen
birleşimde 447 sıra sayılı Kanun Teklifi’nin 5’inci maddesinin görüşmeleri
tamamlanmıştı. 
Şimdi
6’ncı maddeyi okutuyorum:
MADDE 6- 2709
sayılı Kanunun 98 inci maddesi aşağıdaki şekilde değiştirilmiş ve kenar başlığı
metinden çıkarılmıştır.
“MADDE 98- Türkiye Büyük Millet Meclisi; meclis araştırması, genel
görüşme, meclis soruşturması ve yazılı soru yollarıyla bilgi edinme ve
denetleme yetkisini kullanır. 
Meclis araştırması, belli bir konuda bilgi edinmek için yapılan
incelemeden ibarettir. 
Genel görüşme, toplumu ve Devlet faaliyetlerini ilgilendiren belli bir
konunun Türkiye Büyük Millet Meclisi Genel Kurulunda görüşülmesidir. 
Meclis soruşturması, Cumhurbaşkanı yardımcıları ve bakanlar hakkında 106
ncı maddenin beşinci, altıncı ve yedinci fıkraları uyarınca yapılan
soruşturmadan ibarettir. 
Yazılı soru; yazılı olarak en geç onbeş gün içinde cevaplanmak üzere
milletvekillerinin, Cumhurbaşkanı yardımcıları ve bakanlara yazılı olarak soru
sormalarından ibarettir. 
Meclis araştırması, genel görüşme ve yazılı soru önergelerinin verilme
şekli, içeriği ve kapsamı ile araştırma usulleri Meclis İçtüzüğü ile
düzenlenir.”

BAŞKAN
– Madde üzerinde gruplar adına ilk söz, Cumhuriyet Halk Partisi Grubu adına
Yalova Milletvekili Muharrem İnce’ye aittir.
Sayın
İnce, buyurun. (CHP sıralarından alkışlar)
CHP
GRUBU ADINA MUHARREM İNCE (Yalova) – Sayın Başkan, süremi başlatmadan önce
Genel Kurulda sükûnet sağlansın, sonra başlatırsınız.
BAŞKAN
– Sayın İnce, özlemiştik sizi bu kürsülerde.
Genel
Kuruldaki tüm milletvekillerimizin de özellikle sükûnetle kürsüdeki tüm
hatipleri dinlemelerini istirham ediyorum. Lütfen, uğultuyu keselim.
Buyurun
Sayın İnce.
MUHARREM
İNCE (Devamla) – Sayın Başkan, sayın milletvekilleri; sizleri saygıyla
selamlıyorum.
Bugün
bu kürsüye, size muhalefet etmek, yanlışlarınızı haykırmak, eksikliklerinizi
söylemek, hatalarınızı anlatmak için gelmedim. Yanlışlar düzeltilebilir,
eksiklikler tamamlanabilir, hatalar giderilebilir ama bugün yaptığınız yanlışı,
bedel ödemeden tamir etmek mümkün değil ve bu bedeli hep birlikte ödeyeceğiz,
eminim ki en fazla da siz ödeyeceksiniz. 
Tarihe
ve gelecek nesillere karşı sorumluluğumu buraya aktarmak için çıktım çünkü bu
ülke, bizden çok, gelecek nesillere aittir. Ülkelerin yönetimi çağın ruhuyla
belirlenir. 14. yüzyılda dünyada bir demokrasi talebi yoktu, bizim ülkemizde de
yoktu. Bu toprakların insanları hanlar, kağanlar, padişahlar, hakanlar gördü,
sultanlar gördü. Bunlar bizim geçmişimizdir, hatalarıyla, sevaplarıyla,
günahlarıyla bizimdir. Tarihe bağlılık ya da düşmanlık değil, ondan ders
çıkarmak toplumların önündeki sorunları çözecektir. 
Siz,
getirdiğiniz bu teklifle, yüz yıllık millet olma, yüz kırk yıllık demokrasiye
sahip olma idealimizi ortadan kaldırıyorsunuz, 22 Haziran 1919’da Amasya
Genelgesi’yle yola çıktığımız “Egemenlik kayıtsız şartsız milletindir.”
ilkemizi yok ediyorsunuz, modern devlet olma iddiamızı yok edip devlet aygıtını
parti örgütüne dönüştürüyorsunuz, herkesin devletini çoğunluğun devletine
dönüştürüyorsunuz, yüzde 50+1’in her şey olduğu, yüzde 50-1’in hiçbir şey
olmadığı bir rejim yaratıyorsunuz. (CHP sıralarından alkışlar) Bir kişi aynı
zamanda parti başkanı, hem ordu başkanı hem yargı başkanı hem devlet başkanı
hem milletin başkanı olamaz, olmamalıdır. Unutmayınız ki her şeyin başı olan
devletin başı olamaz çünkü saygınlığı olamaz, inandırıcılığı olamaz,
birleştiriciliği olamaz. Milletin bir bölümünün üye olduğu bir siyasi partinin
başkanı olan Cumhurbaşkanı milletin tamamını temsil edemez. Bu teklif Meclisten
geçmezse emin olun, kaybetmiş olmazsınız, kazanmış oluruz hep birlikte, bir
belayı defetmiş oluruz. 
12
Eylül 2010 referandumu öncesinde bu Mecliste yapılan görüşmelerde “evet” oyu
çıktığında arkadaşların sevinç çığlıklarını dün gibi hatırlıyorum. Uyarıları
dikkate almadınız. Oylamaları Sayın Başbakana, dışarıya koşarak getiren
arkadaşlarımız şu anda burada milletvekili. Üstünlerin hukukundan hukukun
üstünlüğüne geçecektik, vesayete son verecektik, gücün kanunundan kanunun
gücüne geçecektik, fişleme tarihe karışacaktı. Ne oldu peki? Burada çoğunluğunuza
dayanarak, milleti de kandırarak yargıyı FETÖ’ye teslim ettiniz. 12 Eylül 2010
referandumunun bayram yapanı biz değiliz, siz de değilsiniz; 12 Eylül 2010
referandumunun bayram yapanı FETÖ’dür çünkü yargıyı teslim almıştır. (CHP
sıralarından alkışlar) Bugün bu yasalaşırsa, bu, bu Meclisten geçerse bunun
bayram yapanı siz olmayacaksınız, biz olmayacağız; bunun bayram yapanı Büyük
Orta Doğu Projesi’ni hazırlayanlar olacaktır, federasyonu bekleyenler
olacaktır. (CHP sıralarından alkışlar)
Bugün
ihtiyacımız olan şey güçlü başkan, güçlü yürütme değildir; bugün ihtiyacımız
olan şey güçlü birlikteliktir. Bugün ihtiyacımız olan şey güçlerin aynılığı
değil, güçlerin ayrılığıdır. Bugün ihtiyacımız olan şey anayasalı devlet
değildir, anayasal devlettir. Bugün ihtiyacımız olan, geleceğimize güvenle
bakmaktır, ortak akılla ortak iyiyi bulmaktır. Uzlaşmaktır bugün ihtiyacımız
olan. Uzlaşmak en az istediğin şeyden vazgeçmek değildir, uzlaşmak en çok
istediğin şeyden vazgeçmektir. 
Saddam,
ülkesinin tek hâkimiydi, Kaddafi de öyleydi, Zeynel Abidin Bin Ali de öyleydi.
Zeynel Abidin Bin Ali itaat ettiriyordu ama bizimkisi “İtaat et, rahat et.”
diyor. Sayın milletvekilleri, dünyayı itaat edenler değil, itiraz edenler
değiştirir. (CHP sıralarından alkışlar) Onun için itaat değil, itirazdan yana
olmalıyız. Bu diktatörler yanılmazdı, eleştirilmezdi, sorgulanamaz,
denetlenemezdi. Saddam’ın doğduğu kent Tikrit kutsal ilan edilmişti. Girdikleri
her seçimde yüzde 90 oy alıyorlardı. Unutmamak gerekir ki tek adam ülkeleri
emperyalistlerin yani sizin tabirinizle “üst aklın” en sevdiği ülkelerdir. 78
milyonla uğraşacaklarına 1 kişiyle uğraşırlar, rahat ederler. Getirmek
istediğiniz sistemde 1 Mart 2003 tezkeresinin reddedilme olasılığı yoktur.
Ülkemiz
bir felakete doğru sürüklenirken size bazı hatırlatma ve uyarılarda bulunmak
istiyorum. Bu topraklar “özgürlük”, “bağımsızlık”, “vatan”, “hürriyet”,
“demokrasi”, “yurtseverlik” kavramlarıyla tanışalı çok oldu. Namık Kemal’den bu
güne çok yol katettik, çok bedeller ödendi. İdam sehpalarında can verenler,
zindanlarda çürüyenler, sürgünlerde ölenler oldu. Ekmeği bol eyleyenler, acıyı
bal eyleyenler, sıratı yol eyleyenler oldu. Demokrasi ve özgürlük mücadelesi
bir büyük nehir gibidir, okyanusa ulaşana kadar devam edecek ve önüne çıkan
engelleri yıkıp aşacaktır çünkü ırmaklar kaynağına doğru, geriye doğru akmaz,
kavuşacağı okyanusa doğru akar. İnsanlık tarihi göstermiştir ki özgürlük
tutkusunun beslendiği yer bir kandır. Özgürlük tutkusunun bir kötü huyu vardır
ki ne yazık ki kandan beslenir; yurtseverlerin ve tiranların kanından beslenir.
Bunları yaşamamak için toplum, anayasayı kendisiyle bir sözleşme kabul eder,
devletini bu sözleşmeye göre yapılandırır; onun için anayasalar büyük
uzlaşmayla hazırlanır. Anayasalar birlikte yaşama arzusunu sağlayan metinlerdir.
Anayasalar farklılıklara verilen güvencelerdir. Anayasalar bir siyasi mücadele
aracı değildir. Her yurttaş anayasaya baktığında aynaya bakar gibi kendini,
haklarını, sınırlarını görmelidir. 
Sizlerin
getirdiği bu teklif insanlık tarihinin evrensel birikimine aykırıdır, bilime
aykırıdır, hukuka aykırıdır, ahlaka aykırıdır; yerli değildir, millî değildir,
ilkeldir. (CHP sıralarından alkışlar) Yetki veriyorsunuz, hesap soramıyorsunuz.
Yüzde 100’le seçilen Gazi Meclisi yüzde 50+1’in emrine sokuyorsunuz. Seçilmemiş
Cumhurbaşkanı yardımcısına memleketi emanet ediyorsunuz. Boş kâğıda imza
alıyorsunuz. Televizyon yayınını yasaklıyorsunuz. “Cumhurbaşkanı Meclise mesaj
verir.” diyorsunuz, “Bilgi verir.” bile diyemiyorsunuz, sanki “Ayar verir.” der
gibi yapıyorsunuz. “Hem parti başkanı hem tarafsız olacağına yemin eder.”
diyorsunuz. Bütçe yetkisini Büyük Millet Meclisinin elinden alıyorsunuz.
Denetleme yetkisini kaldırıyorsunuz. Adından utanıyorsunuz, adını bile
değiştirmek zorunda kalıyorsunuz. Vesayetin âlâsını getiriyorsunuz.
“Koalisyonlar sona erecek.” diyorsunuz ama yüzde 51’i bulabilmek için en büyük
koalisyonların önünü açacağını, tıpkı geçmişte FETÖ’yle yaptığınız koalisyonlar
gibi yeni koalisyonların geleceğini de hep birlikte görüyoruz. 
Dış
politikada maceracılıkla Suriye politikasını yanlış yürüttünüz. Terör örgütüyle
ortaklıkla katliamlar ülkesi yaptınız. Ekonomide avantacılıkla dolara zirve
yaptırdınız. “Dindar ve kindar nesil yetiştireceğiz.” diye sınavlarda
Türkiye’yi sonuncu yaptınız. “İleri demokrasi” diyerek Meclissiz bir demokrasi,
yurttaşsız bir cumhuriyet, hukuksuz bir yargı, bürokrasisiz bir devlet yönetimi
oluşturdunuz. 
Sayın
milletvekilleri, cumhuriyetçiler, ilericiler, demokratlar, milliyetçiler,
vatanseverler, muhafazakârlar; sizin aklınıza, ferasetinize, basiretinize,
vicdanınıza sesleniyorum: Bu bir intihar, bu bir ötanazi anayasasıdır. Bu bir
gönüllü kölelik anayasasıdır. Canımızı, malımızı, hürriyetimizi, inançlarımızı,
düşüncelerimizi bir kişiye teslim etmeyelim. Emeğimizi suistimal ettirmeyelim.
Demokratik taleplerimizi susturmayalım. Evlatlarımızın hayatını tehlikeye
atmayalım. Gelecek nesillerin istikbaliyle oynamayalım. 
Vatandaş
denetim yapmaz, vatandaş tercih yapar. Onun için, “Sandıkta denetim yapılır.”
demeyin. 
Bir
sözüm de açık oy kullanan milletvekillerine olsun. 
Sayın
milletvekilleri, Türkiye’nin herhangi bir okulunda CHP’ye gönül vermiş bir
yurttaşımız “Ben oyumu açık atmak istiyorum.” dese, mührü alsa, oy pusulasını
alsa, gelip oyunu açıktan CHP’ye atsa AKP’nin oradaki sandık görevlisi ne
yapar? Kıyameti koparır, değil mi? Vatandaşa verilmeyen bu hakkı milletvekiline
nasıl veriyorsunuz siz? (CHP sıralarından alkışlar) 
(Mikrofon
otomatik cihaz tarafından kapatıldı) 
MUHARREM
İNCE (Devamla) – Siz de kullanamazsınız açık. 
LEVENT
GÖK (Ankara) – Sayın Başkan, bir dakika daha verir misiniz. 
BAŞKAN
– Tamamlayın lütfen, bir dakika daha ek süre veriyorum.
MUHARREM
İNCE (Devamla) – Bir kaptanlık tartışmasıdır gidiyor. Nedendir bilinmez,
örnekler hep gemilerden veriliyor. 1 kaptan, 2 kaptan… 2 kaptan olunca gemi
batarmış. Yani gemi sahibi bir başbakanın bunları söylemesini anlayabilmiş
değilim. 
ŞERAFETTİN
TURPCU (Zonguldak) – Oğlu sahibi, kendisi değil. 
MUHARREM
İNCE (Devamla) – Bakın, birinci kaptan olur, ikinci kaptan olur; önemli olan
nedir, biliyor musunuz? Kaptan sayısında değildir, kaptanın gidecek yönü bilip
bilmemesindedir mesele. (CHP sıralarından alkışlar) Kaptan gidecek yönü
bilmiyorsa ister 1 kaptan ister 2 kaptan olsun, hepsi yük olur ona, rüzgâr bile
tehlike olur. Kaptan sayısı önemli değil, kaptanın yönünü bulup bulamaması
önemlidir.
Biz
de diyoruz ki on beş yıldır kaptan yönünü bulamadı. Rüzgâr da onun için
tehlike, ikinci kaptan da onun için tehlike, geleceğimiz de onun için
tehlikededir diyorum zaten. 
Teşekkür
ediyorum. (CHP sıralarından alkışlar)
BAŞKAN
– Teşekkür ediyorum,
Öneri
üzerinde ikinci söz, Milliyetçi Hareket Partisi Grubu adına Muğla Milletvekili
Mehmet Erdoğan’a aittir.
Sayın
Erdoğan, buyurun.
MHP
GRUBU ADINA MEHMET ERDOĞAN (Muğla) – Sayın Başkan, değerli milletvekilleri; 447
sıra sayılı Türkiye Cumhuriyeti Anayasasında Değişiklik Yapılmasına Dair Kanun
Teklifi’nin 6’ncı maddesi üzerinde Milliyetçi Hareket Partisi Grubu adına söz
almış bulunmaktayım. Bu vesileyle, sizleri ve ekranları başında bizleri izleyen
aziz Türk milletini saygıyla selamlıyorum.
Sayın
Başkan, herhâlde yorgunluktan olsa gerek, madde üzerinde değil, önerge üzerinde
konuştuğumuzu söyledi ama…
Sayın
Başkan, değerli milletvekilleri; teklifin 6’ncı maddesi Anayasa’nın 98’inci
maddesinde değişiklikler yapmaktadır. 6’ncı maddeyle Türkiye Büyük Millet
Meclisinin denetim görevi ve yetkisini nasıl kullanacağı açıkça ifade
edilmektedir. Mevcut Anayasa’mızdaki düzenleme ile bu paketle yapılan düzenleme
arasındaki tek farklılık, gensorunun denetim mekanizmasından çıkarılmasıdır.
Kanun teklifiyle, yürütmenin başı olan Cumhurbaşkanı halk tarafından doğrudan
seçildiği için işin tabiatı gereği hem güven oylaması hem de gensoru müessesesi
ortadan kalkmaktadır. Çünkü, halk tarafından doğrudan seçilen yürütmeyle ilgili
olarak güvenoyu ve gensoru müessesesinin yeniden tartışılmasının bir anlamı
kalmamıştır. Ancak, bunun ötesinde, mevcut Anayasa’mızda olduğu gibi
milletvekillerinin yazılı soru sorarak denetim hakkını kullanması bu maddeyle
daha etkin hâle gelmektedir. Bu maddedeki düzenlemeye göre milletvekilleri,
Cumhurbaşkanı yardımcıları ve bakanlara yazılı soru soracaklar ve soruların
muhatapları bu sorulara on beş gün içerisinde cevap vermek zorundadırlar.
Hâlbuki, mevcut Anayasa’mızda herhangi bir süre belirtilmediği için, bugüne
kadar, milletvekilleri olarak vatandaşlarımızın sorunlarını içeren, yapılan
yanlış uygulamalara dikkat çeken sorduğumuz birçok soruya cevap alamadık. Bu
süre yeni düzenlemede belirtildiği için hiç kimse milletvekillerinin aziz Türk
milleti adına sorduğu soruları cevapsız bırakamayacaktır. Milliyetçi Hareket
Partisi bu hükmün düzenlenmesi konusunda da, çalışmalar sırasında, bu maddeye
katkı sağlamıştır.
Sayın
Başkan, değerli milletvekilleri; mevcut Anayasa’mızda bulunan Meclis
araştırması, genel görüşme ve Meclis soruşturması usulleri de bu maddeyle
tekrar düzenlenmektedir. Yani, Türkiye Büyük Millet Meclisinin denetim
mekanizmalarının parçası olan bu hususlar yerini korumaktadır. Bu maddeye göre,
bundan sonra da milletvekilleri belli bir konuda bilgi edinmek istediği
takdirde genel görüşme yolunu kullanabileceklerdir. Daha önceden olduğu gibi,
toplumu ve devlet faaliyetlerini ilgilendiren belli bir konu hakkında Türkiye
Büyük Millet Meclisinde genel görüşme yapılması bundan sonra da mümkündür ve
yapılacaktır. Türkiye Büyük Millet Meclisi bugün olduğu gibi bundan sonra da
Meclis araştırması açabilecek ve birçok konunun aydınlığa kavuşmasını
sağlayabilecektir. Bu düzenlemeyle bunu engelleyen herhangi bir hüküm de
bulunmamaktadır. Bu düzenlemeyle, Cumhurbaşkanı yardımcıları ve bakanlar
hakkında Meclis soruşturması yapılması ve bunların Türkiye Büyük Millet Meclisi
kararıyla Yüce Divana sevk edilmesi mümkündür. Bu durum Türkiye Büyük Millet
Meclisinin denetim faaliyetini etkin bir şekilde sürdüreceğinin en açık
göstergelerinden birisidir. 
Sayın
Başkan, değerli milletvekilleri; eğer bu paket hem Gazi Meclisimizden gerekli
çoğunluğu alır hem de referandumda aziz Türk milletinden de olumlu oy alırsa bu
yapılan değişikliğe göre Türkiye'nin hükûmet biçimi değişmiş olacaktır. Bundan
sonra da Türkiye Büyük Millet Meclisi yani Parlamento artık yönetimin bir
parçası olmaktan ziyade tamamen yasama ve denetim birimi hâline gelecektir. Bu
meyanda, 98'inci maddede düzenlenen denetim yollarının nasıl işleyeceği Türkiye
Büyük Millet Meclisi İçtüzüğü’nde yeniden detaylı bir şekilde düzenlenecektir.
Tabii
ki, İç Tüzük, bugün de olduğu gibi Meclisin çalışmaları bakımından çok önemli
bir metindir. Meclisin çalışma yöntemi, 98'inci maddede belirtilen bu denetim
yollarının nasıl kullanılacağı İç Tüzük’te daha detaylı bir şekilde
düzenlenecek, yer bulacaktır. Çünkü, Anayasa metni bu manada genel bir çerçeve
çizmektedir. Bu yetkilerin nasıl kullanılacağı İç Tüzük’te bütün
teferruatlarıyla yer alacaktır. Hangi konularda soru sorulabileceği ya da hangi
konularda soru sorulamayacağı bugünkü İç Tüzük’ümüzde de vardır ama yeni
yapılacak İç Tüzük’te de bunların detayları elbette ki yer bulacaktır.
Yine,
Meclis soruşturmasının hangi hâllerde gündeme getirileceği, Meclis soruşturma
komisyonunun nasıl oluşturulacağı, komisyonun çalışma sürelerinin ne kadar
olacağı, bununla ilgili sürecin nasıl işletileceği gibi detaylar da Türkiye
Büyük Millet Meclisi İçtüzüğü’nde bütün teferruatıyla düzenlenecektir.
Sayın
Başkan, değerli milletvekilleri; Meclis araştırma komisyonlarının nasıl
kurulacağı, Meclis araştırma komisyonunun geçmişteki tecrübelerimiz de dikkate
alınarak hangi yetkilerle donatılacağı, Meclis araştırması konusunda komisyonun
hangi usullerle çalışacağı, komisyonun çalışma süresi ve komisyonun karar alma
süreci detaylarıyla yeni İç Tüzük’te yer bulacaktır. Geçmiş tecrübelerimiz
göstermektedir ki araştırma komisyonu kurulsa dahi mevcut durumda komisyonun
nihai hedefine ulaşması konusunda birtakım engellerin olduğu şeklindedir. Yani,
yeni İç Tüzük’te Meclis araştırması yoluyla yapılacak denetimin daha etkin hâle
getirilmesi de bu vesileyle sağlanacaktır. 
Sayın
Başkan, değerli milletvekilleri; 447 sayılı Kanun Tasarısı’nın 6'ncı maddesiyle
yeniden düzenlenen Anayasa’mızın 98'inci maddesiyle ilgili endişeler daha çok
varsayımlarla ilgilidir. Efendim, Cumhurbaşkanlığı seçimi ile Türkiye Büyük
Millet Meclisi seçimlerinin birlikte yapılacağı, dolayısıyla Cumhurbaşkanı
seçilen kişinin partisinin Parlamentodaki kahir ekseriyeti de elde edeceği
varsayımıyla bu madde üzerinde çeşitli spekülasyonlar yapılmaktadır. Ancak bu
tartışmalar çerçevesinde Türk milletinin feraseti göz ardı edilmektedir. Türk
milletinin ferasetinin ne kadar güçlü olduğunu unutanlar varsa 15 Temmuz gecesine
dönüp bir bakmalarını tavsiye ediyoruz.
15
Temmuzda Türkiye'yi bir kaosa, iç savaşa sürüklemek isteyen binlerce haine
karşı Türk milleti nasıl bir olmuştur, nasıl beraber olmuştur, nasıl iri
olmuştur, nasıl diri olmuştur ve 15 Temmuz gecesini planlayan hainlerin
kafasına bu kalleş planları nasıl geçirmiştir bakmalarında fayda vardır. 15
Temmuz gecesi Türk milletine kefen biçmek isteyen hainlerin bugün nerede
olduğuna da herkesin dönüp bir bakmasında fayda vardır.
Türkiye'nin,
aziz Türk milletinin yaşadığı demokrasi süreci içerisinde edindiği demokratik
tecrübe ve milletimizin demokrasiye olan bağlılığı, bugüne kadar demokrasiye
nasıl sahip çıktığı, bundan sonra da demokrasiye nasıl sahip çıkacağının en
açık göstergesidir. Bundan sonra da Türkiye'de demokrasiden uzaklaşma
eğilimlerine Türk milletinin fırsat vermeyeceği kanaatinde olduğumu da ifade
etmek istiyorum.
Yine,
bu Anayasa değişikliğiyle ilgili olarak son sözü yüce Türk milletinin
söyleyeceğini de hiç kimse unutmasın. Bu sebeple her zaman söylediğimiz gibi,
Türk milletinin ferasetiyle vereceği kararın başımızın üzerinde yeri vardır.
Milletimizin bugüne kadar verdiği bütün kararlara Milliyetçi Hareket Partisi
olarak saygı duyduk. Bundan sonra da milletimizin vereceği bütün kararlara
saygı duyacağımızı hem Sayın Genel Başkanımız Devlet Bahçeli hem de bütün parti
sözcülerimiz defalarca dile getirmiştir.
Bu
duygu ve düşüncelerle Anayasa değişiklik paketinin ülkemiz, milletimiz için
hayırlara vesile olmasını temenni ediyor, yüce heyetinizi ve ekranları başında
bizi seyreden aziz vatandaşlarımızı saygıyla, muhabbetle selamlıyorum. (MHP
sıralarından alkışlar)
BAŞKAN
– Teşekkür ediyorum Sayın Erdoğan. 
6’ncı
madde üzerinde gruplar adına üçüncü söz, Halkların Demokratik Partisi Grubu
adına Bitlis Milletvekili Mizgin Irgat’a aittir. 
Sayın
Irgat, buyurun. (HDP sıralarından alkışlar) 
HDP
GRUBU ADINA MİZGİN IRGAT (Bitlis) – Sayın Başkan, değerli milletvekilleri;
hepinizi saygıyla selamlıyorum. 
Evet,
aslında söz konusu tasarının tekçi, buyurgan ve günlerdir yaptığımız tüm
eleştirilerinin muhatabı olmasını gösteren en önemli maddelerden bir tanesine
geldik, 6’ncı maddeye geldik. Maddeye ilişkin açıklamalara geçmeden önce
kamuoyuna ve sizlere bildirmek istediğim bir konu var. ETHA Haber Ajansı
sorumlusu, müdürü Derya Okatan gözaltına alındı. Yani bundan on dokuz gün önce,
söz konusu gözaltını ve yapılan uygulamayı protesto etmek için açlık grevine
başlayan Derya Okatan’ın, yirminci günden itibaren, doktor raporları gereği,
tehlikeli bir döneme gireceği, fiziksel ve biyolojik kayıpları yaşayabileceği
bilgisi mevcut, sadece şekerli suyla beslenmekte. Bu anlamda burada
bildirdiğimiz bu konuyu da ilgililerin dikkatine sunmak istiyoruz. 
Sayın
Başkan, değerli milletvekilleri; söz konusu önümüze getirilen yasa teklifine
baktığımızda, bu teklifin tüm tartışmalarında en baştan bugüne kadar ve en son
dün akşam kürsü işgaliyle tekrar gündeme gelen kürsü özgürlüğünü bir kez daha
burada dile getirmemiz gerekiyor. Asıl kürsü özgürlüğünü yaşayamayan yani kürsü
işgalini yaşayan, aslında bu süreçten kaçırılan, rehin alınan ve cezaevlerine
zorla gönderilen eş genel başkanlarımız ve milletvekillerimiz ve yerelde bu
tartışmayı halkla birlikte yürütecek olan DTP belediye eş başkanlarıdır. Asıl
tartışılması gereken kürsü işgalini, asıl tartışılması gereken hak gasbını bu
temelden değerlendirmek gerekiyor. Bu Meclisin üçüncü büyük partisinin eş genel
başkanları ve milletvekilleri olmaksızın iki partinin uzlaşmasıyla hazırlanmış,
buraya getirilmiş yasa tasarısının hiçbir şekilde özgürlükçü bir ortamda
tartışıldığı kabul edilemez. Bu temelde en büyük işgali Halkların Demokratik
Partisi yaşamıştır diyorum. 
Söz
konusu yasa tasarısına baktığımızda ise, evet, yapılan değişiklikle Meclisin
yapmış olduğu denetleme faaliyeti tamamen ortadan kaldırılıyor. Söz konusu
düzenlemeyle yasama organının yürütme organını denetleme yetkisi yani soru
sorma, gensoru, Meclis soruşturması tamamen ortadan kaldırılıyor. Sadece belli
bir konuda yazılı önergesini içeren denetim faaliyetinde sorular cumhurbaşkanı
yardımcıları ve bakanlara sorulabilecektir. Oysa ki cumhurbaşkanına doğrudan
soru sorma usulü düzenlenmemiştir. Yani burada aslında hukuki bir boşluktan da
bahsedebiliriz. Evet, yetkileri kaldırdınız ama bu yetkilerin yerine neyi
koyduğunuzu düzenleyememişsiniz. 
Diğer
bir husus: Söz konusu yasa tasarısı bu maddeden de başlayarak bir bütünel
değerlendirildiğinde en büyük yanı buyurgan, tekçi bir anayasa taslağı
olduğudur. Evet, hâlâ milletin gündemine gitmediği hâlde, burada bir oylama
yapılmadığı hâlde “İlla ki halkın referandumuna götürülecek, böyle yapılacak,
şu saate kadar tartışılacak.” tartışmalarıyla aslında şu anki tartışmaların da
buyurgan bir şekilde ve bir talimatla yürütüldüğünün en büyük göstergesidir. 
Değerli
milletvekilleri, yasama, yürütme ve yargının bağımsızlığı ve birbirinden
ayrılarak, en önemlisi de yürütenlerin yani başkanların, kralların ve tümünün
yetkilerinin en eskiden yani 1215’ten Magna Carta’dan itibaren başlayarak belli
bir feragatle yani halkın ve hukukun önüne çıkarılarak kralın kendi kendine
yetkisini kısıtlayarak bugüne kadar gelen bir süreçten bahsetmemiz gerekiyor.
Evet, bu yasa teklifine baktığımızda ise, taa Magna Carta’dan başlayan feragati
bir tarafa bırakalım, ondan vazgeçmiş bir sistemle aslında var olan sistemde
verilen bedellerle hukuki anlamda sadece coğrafyamızda değil bütün insanlığın,
evrensel âlemin, hukuk dünyasının vermiş olduğu bütün bedeller burada göz ardı
edilmiştir ve yetkiler teker teker tekrar tek bir elde toplanmıştır. Bu
anlamıyla da söz konusu yasa, evet ilkeldir, geridir, demokratik değildir ve
Türkiye’nin hak, hukuk, etnisite yapısına, demokrafik yapısına, siyasal,
kültürel geçmişine aykırı olarak düzenlenmiştir. 
Sayın
Bakan 1921’e ve 24’lere atıfta bulunuyor, diğer vekiller de bunu çokça dile
getiriyorlar. Evet, siz 1921’i örnek alacaksanız eğer 1921’in yöneticilerini
dile getireceksiniz, 1921 Anayasası’nın yani Büyük Millet Meclisinin özerklik
yasasını da tartışacaksınız çünkü orada Amasya Protokolü’nden başlayarak Büyük
Millet Meclisi tasarısında aslında halkçılıktan kuvvetini alan, tekçi olmayan,
hiçbir etnisite vurgusu olmayan, özgürlükleri daha çok önceleyen, çok kısa
süreli de olsa anayasa sistemimize giren 1921 Anayasası’nın özerklik maddesini
de tartışacaksınız.
Evet
doğru, 24’e benziyorsunuz, 24’e, 61’e, 82’ye yani hakları, hukukları ve inkârı
kendi ruhunda barındıran ve inkârı temelinde barındıran anayasaların ruhunu
taşıyorsunuz ama o ruhu daha farklı bir noktaya getirdiniz; daha şiddetli, daha
kendinizi koruyan, daha merkezci ve Parlamentonun itibarını altüst eden,
yetkilerini azaltan bir noktaya taşıdınız.
İLKNUR
İNCEÖZ (Aksaray) – Tam tersi…
MİZGİN
IRGAT (Devamla) – Evet, 1921 Anayasası’na ve Büyük Millet Meclisi günlerine
baktığımızda, o dönemde aslında Kürtler kendi adlarıyla belki de ilk defa Mecliste
yer aldılar. 70’e yakın milletvekili, birçoğu “Ben Kürt’üm.” diyebilen, kendi
yerel kıyafetleriyle Mecliste temsilini bulan bir dönemden bahsediyoruz ama ne
yazık ki tarihî akış ters yöne çevrildi ve tüm o gelişmelerden geriye doğru
gidildi. 1924’ten başlayarak, Anayasa’nın diline tekçilik, tek etnik vurgu
girerek, bu anlamıyla birçok hak ve hukuktan geriye dönülerek Türkiye o günden
bugüne geriye doğru gitmeye devam etmekte ve bugün önümüze getirilen yasa
çalışması da bu inkârın, bu zihniyetin devamı olarak önümüzde durmaktadır.
Evet,
Kürtlerin o günden bugüne tarihî gelişimine baktığımızda ise aslında tarihin de
bir noktada tekerrür ettiğini söylemek yerinde olacaktır. Evet, 1921
Anayasası’nda Kürtler yer aldı, 70’e yakın Kürt de yer aldı ama ardından 1925
Takrir-i Sükûn Yasaları, 1930’lu yıllar herkesin Türk ilan edildiği yıllara
denk gelir. 1940’lar ve 1950’ler de aynı şekilde öyle devam eder, ta ki 1991’e
kadar. 1991’de ittifakla Meclise giren Kürtler 1994’e kadar orada kalmayı
başarırlar, tekrar bugün tartıştığımız dokunulmazlık yasasıyla vekillerin önü,
yönü tekrar hapishanelere çevrilir ve on yıla yakın bir süre cezaevlerinde
kalırlar. Ta ki bağımsız bir şekilde bu Meclise girmeyi başarana kadar bu süreç
uzunca devam eder. Halkların Demokratik Partisi dönemine geldiğimizde ise 7
Haziranda büyük bir fikriyatla, herkesi içerisinde barındıran felsefeyle büyük
bir çoğunluğu içerisinde barındıran Halkların Demokratik Partisi daha
sonrasında yaşadığımız dokunulmazlıklar ve şu an 11 milletvekilinin tekrar
hapishanelerde olduğu günlere geldik yani tarih tekrar tekerrür etti. Buradan
sormak isterim: Bizler bu yanlıştan dönmeyi neden tartışmazken daha tekçi,
belki birçoğunuzun yarın içinde olmayacağı bir döneme “evet” diyorsunuz.
Buradan “evet” diyen vekillere sesleniyorum: Evet, bugüne kadar AK PARTİ
Hükûmeti bir felsefeyle veya yapmayı istediği bir süreçle işe başladı ama bütün
bunlardan vazgeçti. Yarın birçoğunuz bu sistemin içerisinde belki
olmayacaksınız. Olmayacağınız bir sisteme şimdiden neden “evet” diyorsunuz.
Yarın sadece ve sadece en yakınlarının yani tamamen birlikte hareket
edecekleri…
(Mikrofon
otomatik cihaz tarafından kapatıldı) 
BAŞKAN
– Sayın Irgat, bir dakika veriyorum, tamamlayın lütfen.
Buyurun.
MİZGİN
IRGAT (Devamla) – Evet, yarın, belki bu yasa teklifi yürürlüğe girdiğinde
birçoğunuz bu sistemde yer bulamayacaksınız. AKP fikriyatı bir dönem elitist,
bürokratik ve darbelerle yönetilen bu ülkenin büyük çıkmazlarını, sancılarını,
acılarını kendisine politika edinerek bir noktaya geldi. Ama ne oldu?
Sonrasında “Ben yanıldım, kandırıldım.” dedi ya, aslında kendisine oy veren,
belki de bu sorunları çözme gücünü elinde bulunduran büyük çoğunluğu kendileri
kandırdı. 
BÜLENT
TURAN (Çanakkale) – İnsaf edin.
MİZGİN
IRGAT (Devamla) – Evet, buraya geldiler ve bu noktada şu an bütün bu
tartışmaların çok çok gerisine gittiler. 2015’te Dolmabahçe mutabakatında bütün
bu şeyler tartışıldı aslında. Yani etnik vurgusu olmayan, demokratik temelde,
bütün sorunların çözümüne odaklanan bir noktaya gelmiştik. Ama ne oldu da bu
kadar geriye itildik? Ne oldu da şu an bu kadar geri bir yasayı tartışıyor
duruma geldik? 
(Mikrofon
otomatik cihaz tarafından kapatıldı)
MİZGİN
IRGAT (Devamla) – Bu temelde yarın olmayacağınız bu yasa teklifine “hayır”
demenizi bekliyorum. 
Saygıyla
selamlıyorum. (HDP sıralarından alkışlar) 
BAŞKAN
– Teşekkür ediyorum.
Şimdi,
madde üzerinde gruplar adına son söz Adalet ve Kalkınma Partisi Grubu adına
Kırıkkale Milletvekili Ramazan Can.
Buyurun
Sayın Can. (AK PARTİ sıralarından alkışlar)
AK
PARTİ GRUBU ADINA RAMAZAN CAN (Kırıkkale) – Sayın Başkan, değerli
milletvekilleri; Genel Kurulu saygıyla selamlıyorum.
Anayasalar
toplum tarafından devleti hukukla sınırlamak için hazırlanan metinlerdir. Ancak
Türkiye'de anayasaların tam tersi bir anlayışla toplum ve temsilcilerine değil
vesayetçi zihniyete sahip elitler ve askerler tarafından devlet iktidarını
sınırlandırmak yerine toplumu hizaya sokmak için hazırlanmış metinler olmuştur.
1961’de ve 1982’de askerî darbelerden sonra yapılan anayasalar toplum mühendisliği
projesi anlayışıyla hazırlanmıştır. Millî iradeye ve seçimle oluşan iktidara
güvensizlik asıldır. Darbelerle oluşan ve beslenen vesayetçi yapılar -zaman
zaman açık, bazen örtülü- milletin seçtiği iktidara müdahalelerde bulunmuştur.
1961’den itibaren anayasalarda bürokrat kökenli bir kişi tarafından tasarlanan
Cumhurbaşkanlığı profili 1980’de merhum Cumhurbaşkanı Turgut Özal’ın
seçilmesiyle sekteye uğramıştır. Vesayetçi parlamenter sistemde, bir vesayet
organı olsun diye dizayn edilmiş Cumhurbaşkanlığı makamı vardır. Halkın
iradesinin Cumhurbaşkanlığı makamını ele geçirmesiyle vesayet organlarının
imkânı önemli ölçüde kısıtlanmıştır. Yeni değişiklikle Cumhurbaşkanı halkın
iradesiyle vesayetçi sisteme çomak soktuğu bu fiilî duruma yasal ve hukuki çerçeve
çizmek hepimizin boynunun borcu olmuştur. Bütün istikrarsızlıkların temelinde
vesayet sistemi vardır. Bu değişikliklerle vesayet iptal ediliyor ve istikrar
devamlı kurumsal hâle getiriliyor. Koalisyon olmadığı için siyasi ve ekonomik
istikrar sağlanmış oluyor. Cumhurbaşkanlığı sistemi parlamenter sisteme nazaran
demokratik değerlere daha uygun bir sistemdir. Cumhurbaşkanının doğrudan
doğruya halk tarafından seçilmesi sisteme tartışmasız bir demokratik nitelik
verir. Diğer bir ifadeyle, yürütmenin doğrudan halk tarafından belirlenmesinin
daha demokratik olduğuna hiç kimse itiraz edemez. Olaya hesap sorulabilirlik
açısından baktığımızda ise parlamenter sisteme göre daha demokratik bir
sistemdir çünkü Cumhurbaşkanlığı sisteminde sorumluluk kolektif yapıda değil
tekil yapıda yani Cumhurbaşkanındadır. Kimin sorumlu olduğu bellidir. Yürütme
Cumhurbaşkanının elinde toplandığına göre işler iyi gitmediğinde halk hesap
soracağı makamı ve kişiyi bilir. Yani bu sistemde parlamenter sistemde olduğu
gibi suçun başkalarına yıkılması asla mevzubahis olamaz. Başkanlık sisteminde
iki seçim dönemi arasında Hükûmet değişmeyeceğine göre, o dönemdeki
sorumluluğun sahibi açıkça teşhis edilebilecek ve seçimde hesap
sorulabilecektir.
Üçüncü
olarak: Teşhis edilebilirlik açısından da Cumhurbaşkanlığı sistemi daha
demokratiktir. Önceden seçmen oy pusulasını sandığa atarken oy verdiği adayın
kazanması hâlinde kimin hükûmet olabileceğini bilmektedir ve bu sayede
seçmenler geleceğe yönelik olarak tercih yapabilecektir. Oysa parlamenter
sistemde, bir partinin çoğunluğu sağlayamadığı hâlde koalisyonun kimler
tarafından kurulacağını seçmen bilemez. Bu nedenle de bu sistem, parlamenter
sisteme göre avantaj sağlamaktadır. Cumhurbaşkanlığı sistemi istikrarlı bir
yönetim oluşturur, Cumhurbaşkanlığı sistemi güçlü bir yönetim oluşturur.
Doğrudan halk tarafından seçilen Cumhurbaşkanı, önemli bir güç ve önemli bir
prestij sağlar. Bu Anayasa değişikliğiyle siyasi ve hukuki istikrar, güçlü
yürütme, güçlü yasama, etkin denetim, etkin karar alma mekanizmaları devreye
girerek ülkemizin ve milletimizin daha parlak geleceğinin temelleri inşa
edilmektedir. Cumhurbaşkanlığı sistemi, milletimizin ve ülkemizin doğrudan
bekasıyla ilgilidir. Dolayısıyla, teklife, en son şekliyle, aziz milletimizin
iradesi cevap verecektir. Aziz milletimizden korkmayalım, aziz milletimizin
iradesi başımızın gözümün üstünde olmalıdır diyorum. 
Bu
teklif, bir şahıs meselesinden ziyade, memleket meselesidir, Türkiye
meselesidir, aziz milletimizin meselesidir. 2007’de “Cumhurbaşkanını 363
kişilik AK PARTİ Grubu seçsin.” dedik, “Yok.” dediniz; “Millete gidelim, millet
seçsin.” dedik, “Yok.” dediniz; “Millet seçti, ona göre hukuki altyapıyı
yapalım.” diyoruz, “Yok.” diyorsunuz; “Hükûmet sistemini değiştirelim.”
diyoruz, “Yok.” diyorsunuz; “Koalisyonlara son verelim, siyasi istikrarı
sağlayalım.” diyoruz, “Yok.” diyorsunuz. Peki, hep yok, hep yok, hep yoksunuz.
Enteresandır, Mecliste yoklama yapıyoruz burada da yoksunuz. Allah aşkına siz
ne yapmak istiyorsunuz? (AK PARTİ sıralarından alkışlar) 
29
Ekim 1923’te cumhuriyet ilan edilmiştir ve önerdiğimiz sistem de
Cumhurbaşkanlığı sistemidir, temeli de cumhuriyettir, gücü de cumhurdan
almaktadır.
NURHAYAT
ALTACA KAYIŞOĞLU (Bursa) – 29 Ekimlerde yoksunuz, hiç göremiyoruz törenlerde.
RAMAZAN
CAN (Devamla) – Cumhurbaşkanı da cumhuru temsil etmektedir hem de doğrudan. 
NURHAYAT
ALTACA KAYIŞOĞLU (Bursa) – Siz 29 Ekime sahip çıkın, törenlere gidin. 
RAMAZAN
CAN (Devamla) – Sayın Başkan, değerli milletvekilleri; bu teklif, hukuk
devletini güçlendiriyor. Bu teklif, yargının bağımsızlığını, yargının
tarafsızlığını güçlendiriyor. Bu teklif, Cumhurbaşkanının tek başına yaptığı
işlemleri yargı denetimine açıyor. Ve bu teklif, Cumhurbaşkanına siyasi
sorumluluk getiriyor. Bu teklif, yasamayı yürütmenin etkisinden kurtarıyor
arkadaşlar. Bu teklif, doğrudan yönetimi getiriyor. Bu teklif, gün ışığında
yönetimi getiriyor. 
Sayın
Başkan, değerli milletvekilleri; Gazi Mustafa Kemal merhum İnönü’yü 1937
yılında azlettiğinde, yerine Başbakanlık kurma yetkisini Celal Bayar’a veriyor.
“Bak Bayar, komutanları, büyükelçileri ve valileri ben atarım.” “Ben ne
yapacağım Sayın Başkan?’ diye soruyor Cumhurbaşkanımıza. Atatürk de diyor ki
“Sen, diğer işlere bakacaksın; bu işler benim yetkimde, benim tekelimde.”
diyor. Peki, şu anki bizim getirdiğimiz sistemle…
AHMET
TUNCAY ÖZKAN (İstanbul) – Kaynağın ne kaynağın? Nerede söylüyor bunu? 
RAMAZAN
CAN (Devamla) – Evet, aynen…
TANJU
ÖZCAN (Bolu) – Kaynağın ne? 
BAŞKAN
– Sayın milletvekilleri, müdahale etmeyelim. 
RAMAZAN
CAN (Devamla) – Ben herkesi saygıyla dinledim, en az saygıyı da ben bekliyorum.

ÖMER
FETHİ GÜRER (Niğde) – Kaynağın ne kaynağın? 
TANJU
ÖZCAN (Bolu) – Şu kaynağı bir söylesene, kaynağı.
RAMAZAN
CAN (Devamla) – Sayın Başkan, değerli milletvekilleri; Gazi’nin Cumhurbaşkanı
olduğu dönemde güçlü Başbakanlar geldi, bunlardan da biri İnönü. Peki, sizlere
soruyorum: İnönü dönemindeki Başbakanları hatırlayanlar var mı? Arkadaşlar,
Ahmet Fikri Tüzer… Ahmet Fikri Tüzer ismini duyan oldu mu aranızda, Allah
aşkına? Ahmet Fikri Tüzer İsmet İnönü döneminde Başbakanlık yapmıştır. Hasan
Saka, Şükrü Saracoğlu, Şemsettin Günaltay, Recep Peker, Refik Saydam.
TANJU
ÖZCAN (Bolu) – Davutoğlu’nu hatırlayan var mı? 
RAMAZAN
CAN (Devamla) – Allah rahmet etsin, hizmet ettiler ama gerek Gazi gerekse İnönü
dominant karakter olduğu için fiilî olarak güçlü Cumhurbaşkanlığı yaptılar ve
netice itibarıyla da Başbakanlar silik bir durum orada gösterdi. 
Sayın
Başkan, değerli milletvekilleri; 1983 yılından 2016 yılına otuz üç yıl geçmiş
ve bu otuz üç yıllık süre zarfında 31 hükûmet gelmiş. Böldüğümüzde, yaklaşık
bir buçuk yıl. En büyük istikrarsızlık budur. Peki, “başkanlık sistemi”
dediğiniz ya da “cumhurbaşkanlığı” dediğimiz sisteme biz niçin tevessül
ediyoruz? Çünkü, koalisyonlardan çok çekti bu memleket.
TANJU
ÖZCAN (Bolu) – O metni sana saraydan mı gönderdiler? 
RAMAZAN
CAN (Devamla) – İnsanlarımız bütün zamanını, gençliğimiz bütün emeğini, bütün
geleceğini koalisyonlarda heba etti. Bir dönem koalisyonlar, bir dönem irtica
yaygarası… 
TANJU
ÖZCAN (Bolu) – On beş yıldır koalisyon yok, on beş yıldır koalisyon yok. On beş
yıldır koalisyon yok ne anlatıyorsun?
BAŞKAN
– Arkadaşlar, niye yerinizden öyle müdahale ediyorsunuz? Lütfen…
RAMAZAN
CAN (Devamla) – Sayın Başkan, değerli milletvekilleri; ben hatırlamanız için
söylüyorum, üzerinden fazla zaman geçmedi: 7 Haziran sürecini hep beraber
yaşadık ve 7 Haziran sürecinde Türkiye bir kaosa sürüklenecekti. Allah razı
olsun, Cumhurbaşkanımız Recep Tayyip Erdoğan’ın kararlı iradesiyle ve duruşuyla
Türkiye bugünlere geldi. Eğer biz bugünleri… Bir cumhurbaşkanında güçlü sisteme
gelmek istiyorsak bunun temelinde istikrarsızlık yatıyor. Türkiye Cumhuriyeti
tarihinde, 1960 ve bu tarafı, 1950 ve 1960 arası, 1965-1969 arası Süleyman
Demirel, 1950-1960 arası Adnan Menderes ve Özal dönemleri ve AK PARTİ dönemleri
Türkiye Cumhuriyeti’nin çıtasının yükseldiği, cumhuriyetin demokrasiyle
taçlandırıldığı, temel hak ve hürriyetlerin ve ekonomik göstergelerin en üst
seviyeye geldiği dönemler. Peki -1990’lı ve 2000’li yıllara hepimizin aklı
yeter- o dönemdeki Türkiye’yi hatırlayabiliyor muyuz? Gerek Ahmet Necdet Sezer,
gerekse Bülent Ecevit -merhum- arasındaki sıkıntıların Türkiye’ye neler
kaybettirdiğini hep beraber yaşamadık mı arkadaşlar? O süreç, sadece Cumhuriyet
Halk Partisi ve AK PARTİ’yi iktidara taşıdı, gruba taşıdı ve Mecliste Avrupa
Birliği müktesebatı anlamında da Türkiye’nin problemlerinin çözülmesi için
Cumhuriyet Halk Partisiyle el birliğiyle Avrupa Birliği müktesebatına uygun
yasaları hep beraber çıkardık. Biz diyoruz ki Türkiye’de bir realite var, bir
sorun var. “Efendim, Cumhurbaşkanı diktatör olacak.” Arkadaşlar, Allah aşkına,
yüzde 52 oy almış bir lider… Diğer taraftan, burada hukukçular var, buradan
-inşallah, 367’yle geçtiğini farz edelim- 367’yle geçerse Cumhurbaşkanı
ihtiyari olarak bunu yayınlayabilir mi? Yayınlayabilir. Yürürlüğe girebilir mi?
Yürürlüğe girer. Ama ne dedi Cumhurbaşkanımız? “367 de çıksa millete
gideceğiz.” (AK PARTİ sıralarından alkışlar) 
TANJU
ÖZCAN (Bolu) – Sen paketi bile okumamışsın. 
RAMAZAN
CAN (Devamla) – En büyük hakem millettir. Milletten korkmayın arkadaşlar,
hepimiz milletten geldik, millete gideceğiz. 
HAKAN
ÇAVUŞOĞLU (Bursa) – Ek süre verelim Sayın Başkanım.
BAŞKAN
– Toparlayın bir dakikada lütfen siz de. 
RAMAZAN
CAN (Devamla) – Evet, hepimiz milletin arasından geldik, millete hesap
veriyoruz. Milletten korkmayacağız, millete saygılı olacağız. Millete saygılı
olan partiler, gerçekten, iktidara geliyor. Millete saygılı olmak anlamında da
muhalefet de üzerine düşeni, gereğini yapmalıdır özellikle ana muhalefet
partisi. 
Yaklaşık
2002 yılından bu tarafa bu kürsüde konuşulanların hepsini biliyorum. Her daim
geliniyor buraya, hep AK PARTİ Grubuna yükleniliyor, hep iktidarımıza
yükleniliyor. Bir empati yaparak “Biz niye gelemiyoruz? Millet bizi niye tasvip
etmiyor?” diye muhasebe edeceğiniz temennisiyle, inşallah bu yasanın
kanunlaşarak milletimize, geleceğimize, gençliğimize ve çocuklarımıza güzel
günler yaşatması temennisiyle Genel Kurulu saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ediyorum Sayın Can.
ÖZGÜR
ÖZEL (Manisa) – Sayın Başkanım…
BAŞKAN
– Sayın Özel…
ÖZGÜR
ÖZEL (Manisa) – Sayın Hatip konuşmasında Cumhuriyet Halk Partisi Grubuna
yönelik olarak çok sayıda sataşmada bulundu ama emsal olarak bir tane söylemek
gerekiyor. Birçok yerde olmadığımızı, burada yoklama yapıldığında yoklamada da
yok olduğumuzu söyledi. Bu gerçekle bağdaşır bir şey değil. 
BAŞKAN
– Buyurun Sayın Özel. 
Lütfen
iki dakikada toparlayın ve yeni bir sataşmaya meydan vermeyin. 
IV.- SATAŞMALARA İLİŞKİN KONUŞMALAR (Devam)
8.- Manisa Milletvekili Özgür Özel’in, Kırıkkale Milletvekili Ramazan
Can’ın 447 sıra sayılı Anayasa Değişiklik Teklifi’nin 6’ncı maddesi üzerinde AK
PARTİ Grubu adına yaptığı konuşması sırasında CHP Grubuna sataşması nedeniyle
konuşması
ÖZGÜR
ÖZEL (Manisa) – Sayın Başkan, teşekkür ederim.
Ramazan
Bey’i dinleyince nasıl bir cevap vermek lazım? Cumhuriyet öncesinden başladı,
cumhuriyetin ilk yılları, çok partili rejime geçiş, anlattığı ne varsa,
söylediği ne varsa bunları düzeltmek için ne kadar zaman istesek diye düşündüm,
aklıma şu geldi, şöyle anlatayım dedim Ramazan Bey’e: Ramazan bey hocasının
önüne geçmiş “Hocam, hocam, ya şu Hazreti İsa’nın sopasıyla ortadan ikiye
ayırdığı derenin adı neydi?” Hoca demiş ki…
YILMAZ
TUNÇ (Bartın) – Musa o. 
ÖZGÜR
ÖZEL (Devamla) – O da öyle demiş. 
“Ey
Ramazan, neresini düzelteyim? Bir kere, İsa değil, Musa; sopa değil, asa; dere
değil, Kızıldeniz be kardeşim.” demiş. (CHP sıralarından alkışlar) 
OSMAN
AŞKIN BAK (Rize) – Millet düzeltiyor sizi, millet.
ÖZGÜR
ÖZEL (Devamla) – Bu şartlar altında, Cumhuriyet Halk Partisinin şanlı şerefli
tarihiyle, kurucularıyla, bu ülkenin kurucu babalarıyla dünyada çeşitli Avrupa
ülkelerinde çeşitli faşist liderler faşizm rüzgârları estirirken Türkiye'de bir
saraydan alınmış ve Parlamentoya getirilmiş egemenlikle, kadına seçme seçilme
hakkıyla, çoğulcu demokrasiyle ve en nihayetinde tek partili hâlden çok partili
sisteme geçerek arkasında bir demokrasi zaferlerini taçlandırarak gelen bir
partinin karşısına çıkıp da çok partili bir rejimde serbest seçimlerle gelip
şimdi bir parti devletine ve çok partiden tek partiye ve tam anlamıyla bir
dikta rejimine gitme heveslisi olan bir partinin temsilcisinin söylediği
sözlere Cumhuriyet Halk Partisinin vereceği cevap ancak bu olabilir.
Saygılar
sunuyorum. (CHP sıralarından alkışlar)
YILMAZ
TUNÇ (Bartın) – Hangi maddede var tek parti? Partiler kalkıyor ama hangi madde!
RAMAZAN
CAN (Kırıkkale) – Sayın Başkan…
BAŞKAN
– Buyurun Sayın Can.
RAMAZAN
CAN (Kırıkkale) – Sayın Grup Başkan Vekili şık olmayan bir benzetmeyle bana
sataştı, o nedenle söz talep ediyorum.
BAŞKAN
– Buyurun Sayın Can. (AK PARTİ sıralarından alkışlar) 
9.- Kırıkkale Milletvekili Ramazan Can’ın, Manisa Milletvekili Özgür
Özel’in sataşma nedeniyle yaptığı konuşması sırasında şahsına sataşması
nedeniyle konuşması
RAMAZAN
CAN (Kırıkkale) – Sayın Başkanım, değerli milletvekilleri; amacım polemik
yapmak değil. Gazi’ye hürmetimiz sonsuz. [CHP sıralarından alkışlar(!)] Hatta
dedim ki: Gazi’nin en güçlü Başbakanı da İnönü’dür dedim, bunu da söyledim.
TANJU
ÖZCAN (Bolu) – Tayyip Bey'in en güçlü Başbakanı kim? 
RAMAZAN
CAN (Devamla) – Burada aslında benim sarf ettiğim şu: Gazi 1937 yılında
İnönü’yü azlediyor ve Bayar’a Hükûmeti kurma görevi verecek. Onlar da küs
gitmişlerdir ayrı bir konu da.
BÜLENT
TEZCAN (Aydın) – Azletmiyor, istifa ediyor.
RAMAZAN
CAN (Devamla) – 1937’de diyor ki Bayar: “Efendim ben ne yapacağım.”
“Büyükelçileri ben atarım, valileri ben atarım, genel müdürleri ben atarım,
komutanları ben atarım.” Geriye ne kalıyor ki? “Ben ne yapacağım?” “Sen diğer
işlere bak.” Bu doğru bir şey mi? O anki realite bu, fiilî durum bu, ben bundan
bahsettim, hiç saygısızlık yapmadım.
Diğer
taraftan, bu memlekette taş üstüne taş koyandan Allah razı olsun. Eğer biz
bugünlerde burada yaşıyorsak Gazi Mustafa Kemal’in ve silah arkadaşlarının
gücünü yadsımamız mümkün değil. (AK PARTİ sıralarından alkışlar) 
Diğer
taraftan, Sayın Özgür Özel Bey geldi buraya, mücerret, soyut, birbiriyle
illiyet rabıtası olmayan açıklamalar yaptı. Benim söylediklerime cevap verdi mi
müşahhas olarak, böyle bir şey duydunuz mu? 
BÜLENT
TEZCAN (Aydın) – “Neresini düzelteyim." diyor. 
HAKAN
ÇAVUŞOĞLU (Bursa) – Yo.
RAMAZAN
CAN (Devamla) – Duymadınız. Biz şunu söylüyoruz arkadaşlar: Biz insanlarımızı
en iyi şekilde yönetmek istiyoruz. Çocuklarımızın geleceğini, temel hak ve
hürriyetleri, yaşam standardını yükseltmek istiyoruz. Biz böyle olduğuna
inanıyoruz, siz böyle olmadığına inanıyorsunuz. Peki, kim karar verecek buna?
Aziz milletimiz. Ben, aziz millet dedim. Gidin oy isteyin, saygılı olalım aziz
millete.
OSMAN
AŞKIN BAK (Rize) – Evet, millete gidin.
RAMAZAN
CAN (Devamla) – Aziz milletin iradesi…
ÜNAL
DEMİRTAŞ (Zonguldak) – Biz burada aziz milletin iradesini temsil etmiyor muyuz
yani?
OSMAN
AŞKIN BAK (Rize) – Edin, edin. 
TANJU
ÖZCAN (Bolu) – Biz kimin iradesini temsil ediyoruz? 
ÜNAL
DEMİRTAŞ (Zonguldak) – Biz niye seçildik o zaman?
RAMAZAN
CAN (Devamla) – Evet Sayın Başkan, değerli milletvekilleri; aziz milletin
iradesi başım gözüm üstüne diyor, Genel Kurulu saygıyla selamlıyorum. (AK PARTİ
sıralarından alkışlar) 
OSMAN
AŞKIN BAK (Rize) – Millet iradesi. 
BAŞKAN
– Teşekkür ediyoruz.
ÖZGÜR
ÖZEL (Manisa) – Sayın Başkan, Ramazan Bey’in açıklamasının bir kısmında şahsıma
ve grubumuza sataşarak mücerret, soyut açıklamalardaki cevap hakkımızı
kullanacağız. 
BAŞKAN
– Sayın Özel, vereyim ama polemikleri bitirelim lütfen.
ÖZGÜR
ÖZEL (Manisa) – Sayın Tuncay Özkan kullanacak. 
BAŞKAN
– Sayın Özkan, buyurun. (CHP sıralarından alkışlar) 
İki
dakika süre yine.
SALİH
CORA (Trabzon) – Millet bütünlüğünü anlat. “Ordu göreve!” de. 
10.- İzmir Milletvekili Ahmet Tuncay Özkan’ın, Kırıkkale Milletvekili
Ramazan Can’ın sataşma nedeniyle yaptığı konuşması sırasında CHP Grubuna
sataşması nedeniyle konuşması
AHMET
TUNCAY ÖZKAN (İzmir) – Efendim “Ordu göreve!” diyenler sizin arkadaşlarınızdı,
yargılandılar, beraat ettirdiniz. Sonra Fetullah’dan içeri aldırdınız. (CHP
sıralarından alkışlar) O 2003. Kime bulaştığına dikkat et. Başka hesaplar. 
SALİH
CORA (Trabzon) – Neler yaptığınızı biliyoruz.
AHMET
TUNCAY ÖZKAN (Devamla) – Ben buraya polemik için gelmedim. Rahmete kavuşmuş,
Allah’ın rahmetine kavuşmuş ve bugün burada kendisini savunamayacak olan
insanlarla ilgili, bu ülkeye en küçük bir çakıl taşı hizmeti olana dair saygımı
belirtmeye geldim; bir. 
MEHMET
DEMİR (Kırıkkale) – Ramazan Bey de aynı şeyi söyledi.
AHMET
TUNCAY ÖZKAN (Devamla) – Saygıyla karşıladım. 
İki,
Mustafa Kemal Atatürk’le İsmet Paşa’nın arasındaki ilişki ya da diğer
başbakanlar arasındaki ilişki söylediği gibi değildir.
BURHAN
KUZU (İstanbul) – Aynen öyle. 
AHMET
TUNCAY ÖZKAN (Devamla) – İsmet Paşa’nın hiç öyle bir şeyi yok Hocam,
gösterirsiniz, kaynağı söylersiniz. 
BURHAN
KUZU (İstanbul) – Aynen dediği gibi Ramazan Bey’in.
AHMET
TUNCAY ÖZKAN (Devamla) – Değildir efendim, yalandır, yanlıştır. 
Hasan
Rıza Soyak Çankaya Köşkü’nün genel sekreteridir. Atatürk kendisini o kadar
dışlanmış hissetmiştir ki bir ara, Köşk’te canı sıkılıyor, kent gezilerine,
şehir içinde kent gezilerine çıkmıştır. “Devlet işlerine beni karıştırmıyorlar
çocuk.” demiştir. Hasan Rıza Soyak, İsmet Paşa’nın El Defterleri, İş Bankası
Yayınları ve Celal Bayar’ın, merhum eski Cumhurbaşkanımızın kendi hatıratı bu
söylediklerinizin hepsini yalanlamaktadır. Eğer bunun dışında bir şey
söylerseniz, bu yalandır. Mustafa Atatürk’ü kimse sarhoş görmemiştir. Hiçbir
hatıratta sofrasında sarhoş bulunduğuna dair bir tek kişinin anısı yoktur.
HAKAN
ÇAVUŞOĞLU (Bursa) – Öyle bir şey söylemedi Ramazan Bey.
AHMET
TUNCAY ÖZKAN (Devamla) – “Ayyaşlar mayyaşlar” diyenler oluyor. Sizi tenzih
ederim. Söyleyenlere söylüyorum. 
SALİH
CORA (Trabzon) – Kimse öyle bir şey demedi.
AHMET
TUNCAY ÖZKAN (Devamla) - Mustafa Kemal Atatürk’ün sofrasında sarhoş
oturmamıştır. İsmet Paşa ile Mustafa Kemal Atatürk arasındaki ilişki devlet
adamlığı ilişkisidir. Onlar bu cumhuriyeti kuran ve hayatlarını ortaya koyarak
kuran insanlardır. 
İsmet
Paşa oğlu İzzet’in öldüğünü el defterine şöyle kaydetmiştir: “Oğlum İzzet
ölmüş. Aradan iki yıl geçmiş. Allah rahmet eylesin.”
Saygılarımla
selamlarım. (CHP sıralarından alkışlar) 
BAŞKAN
– Teşekkür ediyorum.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
– Şimdi, madde üzerinde şahısları adına ilk söz Afyonkarahisar Milletvekili Ali
Özkaya’ya aittir.
Buyurun
Özkaya. (AK PARTİ sıralarından alkışlar)
Süreniz
beş dakikadır.
ALİ
ÖZKAYA (Afyonkarahisar) – Sayın Başkan, sıfatlarını layıkıyla taşıyan değerli
milletvekilleri ve bizleri ekranları başında izleyen aziz ve kahraman
milletimiz; AK PARTİ adına Anayasa değişiklik teklifinin 6’ncı maddesi üzerine
söz almış bulunuyorum; saygıyla selamlıyorum yüce Meclisi. (AK PARTİ
sıralarından alkışlar) 
Çok
önemli ve tarihî bir süreçten geçiyoruz. Atalarımızın 1919 ve 1923 yılları
arasında yaşadıklarının bir benzerini yaşıyoruz. Bir taraftan yedi düvelin
maşası olan terör örgütlerinin aziz milletimize ve vatanımıza karşı
saldırılarıyla ilgili istiklal ve istikbal mücadelesi veriyoruz bir taraftan da
yürütmeyi Cumhurbaşkanlığının teşkil ettiği bir sisteme geçişte Anayasa
değişikliği yapıyoruz.
1921
ve 1924 Anayasası “Egemenlik kayıtsız ve şartsız milletindir.” şeklinde yönetim
yetkisini millete vermiş ve aziz milletimiz de çok partili sisteme geçtikten
sonra yöneticilerini kendisi seçmiştir. Bu şekilde seçilen Demokrat Parti
milletimizi baskılardan kurtarmış, refah ve bolluğu getirmiş, kalkınmayı
sağlamıştır ancak ülkemize âdeta çağ atlattıran şehit Başbakan Adnan Menderes’i
şer güçler idama götürmüştür. Artık bu coğrafyada özgür, bağımsız, şeffaf bir
demokrasiyle iktidara gelemeyeceğini bilenler 1961 Anayasası’yla millî
egemenliğe ortaklar türetmiş, “Anayasa’nın koyduğu esaslar dâhilinde ve yetkili
organlar” ibaresini de Anayasa’ya dercederek yeni vesayet makamları ihdas
etmiştir. Aziz milletimiz, demokrasiyi tam manasıyla özümsemiş olduğu için,
darbecilerin dipçik baskısı altında 1961 yılında yapılan seçimlerde onları
iktidara getirmemiş ve doğruyu seçmiştir. Bu millet, her türlü diktaya
karşıdır. Seçimle iktidara gelemeyeceğini bilenler, her zaman vesayet organlarının
aracılığıyla iktidarını garantiye almaya çalışmışlardır. Dün akşam Genel
Kurulda yapılan siyasi eşkıyalık ve terör hareketleri de işte bu dikta
zihniyetinin bir ürünüdür. 
Değerli
milletvekilleri, 1961 ve 1982 Anayasası’yla getirilen ve 367 garabetiyle de,
Cumhurbaşkanının halk tarafından seçilmesiyle âdeta yürütmede iki başlılığı
oluşturan bu sistemi, cumhuriyetimizin yüz yıllık tecrübesi ışığında yeniden
tek başlı bir yürütme organına getiriyoruz ve bu değişikliğin ana hedefi bu
husustur. Aziz milletimizin yarısından fazlası, doğrudan, tek dereceli, hür
iradesiyle beş yıllık süre için seçtiği Cumhurbaşkanı vasıtasıyla, yönetim
krizlerinden uzak, hükûmet kuramama endişelerini taşımadığı ve Güneş Motel
rezaletlerinin oluşmadığı bir Cumhurbaşkanı tarafından yürütülecektir. (AK
PARTİ sıralarından alkışlar) 
Milletimiz,
egemenliğini hiç kimseyle paylaşmayacak, kendi seçtiği yöneticiler eliyle
doğrudan kullanacak, beğenmediği yöneticiyi de seçim zamanı değiştirecektir.
Yeni sistemde, milletvekilleriyle Türkiye Büyük Millet Meclisi kanun yapma
hususunda mutlak yetkilidir. Cumhurbaşkanlığı kararnameleri, kanunlara aykırı
olamayacak ve münhasıran kanunlara ait olan hususlarda da düzenlenemeyecektir. 
İBRAHİM
ÖZDİŞ (Adana) – Şimdiki OHAL kararnameleri gibi mi? 
ALİ
ÖZKAYA (Devamla) – Bu sistemde Cumhurbaşkanıyla Meclis arasında bir denge
sağlanmıştır. Eğer Cumhurbaşkanı Meclisi feshederse kendisinin de görev süresi
bitecek. Ve hakem, millettir ve millet karar verecektir. Dolayısıyla bir denge
sistemi kurulmuştur. 
Cumhurbaşkanı,
kamu kurumlarının üst yöneticileri, belli sayıdaki yüksek yargı mensuplarını,
nitelikleri Anayasa’da ve kanunlarda belirtilen kamu görevlileri arasından
atayacaktır. Anayasa’nın 68’inci maddesindeki, memurlara siyaset yapma yasağı
devam ettiği için, eski CHP il başkanlarının vali olduğu bir sistem asla
öngörülmemektedir. 
İBRAHİM
ÖZDİŞ (Adana) – Hadi ya.
ALİ
ÖZKAYA (Devamla) – Arkadaşlar, Cumhurbaşkanı, aynı zamanda devletin başkanı
olduğu için elbette ki yüksek yargı organlarına da atama yapacaktır. Kaldı ki
Almanya, Avusturya, İngiltere gibi birçok ülkede hâkim ve savcılar doğrudan
Adalet Bakanı tarafından atanmaktadır. Bizde ise yeni ismi “HSYK” olan bağımsız
üst kurul tarafından atanacaktır. 
TANJU
ÖZCAN (Bolu) - Tam bağımsız… 
ALİ
ÖZKAYA (Devamla) – Yeni Anayasa’yla HSYK’ya tarihinde ilk defa ve daha
fazlasıyla bu Meclise, bu Gazi Meclise görev verilerek 7 üyesinin Meclis
tarafından seçilmesi kuralı getirilmiştir. Belki birden çok partinin Meclise
girdiği bir durumda muhalefet partilerinin bile 7 üyeyi seçme olasılığı ihtimal
dâhilinde olacaktır.
ÖMER
FETHİ GÜRER (Niğde) – 2010’da değişti…
ALİ
ÖZKAYA (Devamla) – Parlamenter rejimde olan güvenoyu ve gensoru bu sistemde
yoktur çünkü bu sistemde güvenoyunu millet vermektedir, milletin dışında da hiç
kimsenin güvenine ihtiyaç yoktur. Bu sistem, Cumhurbaşkanını, yoğun bir
yargısal denetime tabi kılmıştır. 
(Mikrofon
otomatik cihaz tarafından kapatıldı) 
ALİ
ÖZKAYA (Devamla) – Cumhurbaşkanlığı kararnamelerinin tamamı Anayasa Mahkemesi,
Cumhurbaşkanının idari işlemleriyse Danıştay tarafından denetlenecektir ve
dolayısıyla Danıştay, yargı kararıyla bu denetimini yapacaktır.
Bu
düşüncelerle, yeni, müreffeh, mutlu, huzurlu, kalkınmış, kardeşlik ve barışın
tesis edilmiş olduğu bir Türkiye’de yeni sistemde buluşmak dileğiyle, hepinize
saygılar sunuyorum. (AK PARTİ sıralarından alkışlar)
BAŞKAN
– Teşekkür ediyorum.
ÖZGÜR
ÖZEL (Manisa) – Sayın Başkanım…
BAŞKAN
– Sayın Özel…
ÖZGÜR
ÖZEL (Manisa) – Ben de her hatipten sonra çıkıp bir şey söyleme arzusunda değilim
ancak Cumhuriyet Halk Partisine çok ağır sataşmalarda bulundu. Dün akşam
yapılan siyasi eşkıyalık kısmı ayrı, tarihimizle ilgili yaptığı
değerlendirmelere cevap hakkımı…
BAŞKAN
– Buyurun, iki dakika süre veriyorum. Lütfen, yeni bir sataşmaya meydan vermeyelim.
IV.- SATAŞMALARA İLİŞKİN KONUŞMALAR (Devam)
11.- Manisa Milletvekili Özgür Özel’in, Afyonkarahisar Milletvekili Ali
Özkaya’nın 447 sıra sayılı Anayasa Değişiklik Teklifi’nin 6’ncı maddesi
üzerinde şahsı adına yaptığı konuşması sırasında Cumhuriyet Halk Partisine
sataşması nedeniyle konuşması
ÖZGÜR
ÖZEL (Manisa) – Teşekkür ederim Sayın Başkan.
Biraz
önce kürsüdeki sayın hatip, dün akşam burada bir siyasi eşkıyalık yapıldığından
bahsetti. 
ALİ
ÖZKAYA (Afyonkarahisar) – Doğru.
ÖZGÜR
ÖZEL (Devamla) – Dün akşam Cumhuriyet Halk Partisi olarak 5’inci maddenin
görüşmelerinin bugüne bırakılması için Adalet ve Kalkınma Partisi grup başkan
vekillerine neredeyse ricacı olduk. Tansiyon yüksek, en önemli madde,
televizyon saatinde olsun, halktan kaçırmayın, Meclisin yetkilerinin birisine,
hem de halktan aldığınız bir emanete ihanet ederek teklif edildiğini ve ona
birisinin talebi üzerine o yetkilerin devredileceğini, gelin, vatandaşın önünde
konuşalım dedik. 
AYHAN
GİDER (Çanakkale) – Kürsüyü işgal ettin mi? İşgalci, eşkıya mıdır?
ÖZGÜR
ÖZEL (Devamla) – Siz dediniz ki: “Hayır, bu gece.” Hem de her gün 2 madde
giderken “Bu gece bu ya geçecek ya geçecek.” Gecenin üçünde. 
SALİH
CORA (Trabzon) – Biz öyle bir şey söylemedik. 
AYHAN
GİDER (Çanakkale) – İşgalciye “eşkıya” denir mi?
ÖZGÜR
ÖZEL (Devamla) – Geldik, bu kürsüde tarihten bugüne “Egemenlik kayıtsız şartsız
milletindir.”in Amasya Tamimi’nden bu duvara nasıl yazıldığına kadar anlattık.
Sonra da şunu söyledim arkadaşlar… 
İLKNUR
İNCEÖZ (Aksaray) – “Bu kürsüyü size bırakmayacağız.” dedin. 
ÖZGÜR
ÖZEL (Devamla) – Bu, Türkiye Büyük Millet Meclisinin yetkisinin devrinin
gecenin bir vaktinde olmasına bir farkındalık yaratmak, kamuoyu dikkati çekmek
üzere milletvekillerimizi buraya davet ettik. 
AYHAN
GİDER (Çanakkale) – Kürsüyü işgal ettin mi?
ÖZGÜR
ÖZEL (Devamla) – Bütün parlamentolarda kürsü işgalleri değil, kürsüde kalan
hatibin sözünü uzatması, kürsüde uzun kalması en demokratik haktır,
“filibuster.”
AYHAN
GİDER (Çanakkale) – Kürsüyü işgal ettin mi?
OSMAN
AŞKIN BAK (Rize) – Tamam, kalsaydın sen de tek başına.
MUHAMMET
BALTA (Trabzon) – Nerede yazıyor bu?
ÖZGÜR
ÖZEL (Devamla) – Amerika’da on dört saat, Fransa’da on sekiz saatlik
“filibuster” uygulamaları varken siz, “filibuster”ı bırakın, şurada
milletvekillerimizin alkışlı protestosuna yedi dakika dayanabildiniz, yedi
dakika. 
AYHAN
GİDER (Çanakkale) – Milletin kürsüsünü işgal edene “eşkıya” denir mi? Denir mi,
denmez mi?
MUHAMMET
BALTA (Trabzon) – Köpekleri mi çözdünüz Özgür Özel, köpekleri mi çözdünüz?
ÖZGÜR
ÖZEL (Devamla) – Bu sizin tahammülsüzlüğünüz, bu sizin Cumhuriyet Halk
Partisinin Meclisin yetkilerini devretmenize yaptığı suçüstü hâli suç
duyurusundan duyduğunuz utançtan kaynaklanmaktadır. 
AYHAN
GİDER (Çanakkale) – Milletin kürsüsünü işgal edene “eşkıya” denir mi, denmez
mi? Hem de siyaseten dümdüz “eşkıya” denir.
ÖZGÜR
ÖZEL (Devamla) – Teşekkür ediyorum. (CHP sıralarından alkışlar) 
MUHAMMET
BALTA (Trabzon) – Özgür Özel, köpeklerinizi bağlayın! 
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Yapılan Anayasa değişikliğiyle ilgili olarak… 
MUHAMMET
BALTA (Trabzon) – Köpeklerinizi bağlayın, ısırıyorlar, bağlayın köpeklerinizi.
BAŞKAN
– Sayın milletvekilleri, Sayın Muş’u dinliyorum. Lütfen…
MEHMET
MUŞ (İstanbul) – Sayın Başkan, yapılan Anayasa değişikliğiyle alakalı -burada
ben de bir teklif sahibiyim- 316 milletvekilimiz buna imza attılar ve şöyle
ifade ediyor: “Halktan aldığınız emanete ihanet ederek…” Bu, açık bir
sataşmadır. 
ÖZGÜR
ÖZEL (Manisa) – Doğru. 
MEHMET
MUŞ (İstanbul) – Bu anlamda söz talep ediyorum. 
BAŞKAN
– Sayın Muş, lütfen polemiği kapatalım, bitirelim artık. 
İki
dakika süre veriyorum. (AK PARTİ sıralarından alkışlar) 
CEYHUN
İRGİL (Bursa) – Yazdığın sahte tezi anlat, o sahte tezi anlat. 
BAŞKAN
– Yeni sataşmaya meydan vermeyelim. 
12.- İstanbul Milletvekili Mehmet Muş’un, Manisa Milletvekili Özgür
Özel’in sataşma nedeniyle yaptığı konuşması sırasında şahsına ve Adalet ve
Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; millet, iradesini
milletvekilleri marifetiyle Parlamento aracılığıyla kullanır. Herkese bir görev
vermiştir. İktidar partisini…
CEYHUN
İRGİL (Bursa) – Sahte tez hazırlayarak milletvekili olunmaz, halkın iradesiyle
gelinir. 
MEHMET
MUŞ (Devamla) – AK PARTİ’ye iktidar görevini vermiştir, diğer partilere de
muhalefet görevini vermiştir. 
CEYHUN
İRGİL (Bursa) – Hadi, anlat. “Halkın iradesi” diye söylüyorsunuz. Ancak emirle
gelirsiniz. 
TANJU
ÖZCAN (Bolu) – Sahte tez iddiaları doğru mu?
MEHMET
MUŞ (Devamla) – Herkese verdiği görev neyse onu herkes yerine getirebilir. Siz
İç Tüzük’e dayalı haklarınızı kullanabilirsiniz.
TANJU
ÖZCAN (Bolu) – Sayın Muş, bu sahte tez iddiaları doğru mu?
MEHMET
MUŞ (Devamla) – Bizim İç Tüzük’te “Kürsüyü işgal ederek filibuster uygularız.”
diye bir şey yok, böyle bir usul de yok, böyle bir gelenek de yok. Kaldı ki o
esnada uyarıda da bulunuyorum: Bak, geçen dönem aynısını yaptınız, tatsız
sonuçları oldu, yapmayın bunu. Bunu işgal edemezsiniz, böyle bir hakkınız yok, böyle
bir usul yok.
TANJU
ÖZCAN (Bolu) – Sahte tez işi doğru mu, değil mi?
MEHMET
MUŞ (Devamla) – Bu kürsüyü darbeciler işgal edemedi, siz hiç işgal edemezsiniz.
Böyle bir usul olmadı hiçbir zaman. (AK PARTİ sıralarından alkışlar) Metin
ortadadır, siz katılırsınız, katılmazsınız.
İBRAHİM
ÖZDİŞ (Adana) – FETÖ’cüler sizi işgal etti ama, FETÖ’cüler sizi işgal etti.
MEHMET
MUŞ (Devamla) – Hiç kimseden kaçırdığımız bir şey de yok. Buradan geçtikten
sonra milletin önüne gidecek bu, maddeler orada yazılı olacak, millet bunu
okuyacak. Sanırsınız ki buradan çıktıktan sonra bu, başka bir yere gidecek.
Asıl sahibine gitmeyecek mi? Kim kimden bir şey kaçırıyor? 
Kaldı
ki değerli milletvekilleri, eğer görüşmelerin erken bitmesini istiyorsanız,
kusura bakmayın, burada İç Tüzük’te olmayan pek çok uygulama yapılıyor, teamül
hâline gelmiş; o zaman onlardan biraz vazgeçin, bunlar daha erken saatlerde
gündeme alınsın, daha erken saatlerde görüşülsün. Sanki Türkiye Büyük Millet
Meclisinin bundan önce yaptığı görüşmeler akşam yedide tamamlanmış, sekizde
tamamlanmış; bunu bilerek, bilinçli bir şekilde gece üçe bırakmışız. Değerli
milletvekilleri, onlarca kanun görüştük, burada yapılan uygulamalardan dolayı
genellikle, kanunların görüşülmesinin, tartışılmasının gece geç vakitlere kadar
uzamakta olduğunu hepimiz biliyoruz. 
GARO
PAYLAN (İstanbul) – Anayasa değişiyor, Anayasa.
MEHMET
MUŞ (Devamla) – Bu açıdan, yapılan eleştirileri kabul etmediğimizi de ifade
ediyorum.
Teşekkür
ederim. (AK PARTİ sıralarından alkışlar)
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Ya, tabii, siz de haklısınız da benim yerimde olsanız ne
yapacaksınız? 
“Bu
kürsüyü darbeciler işgal edemedi, siz de edemezsiniz.” diyor. Böyle bir şey
olabilir mi?
MEHMET
MUŞ (İstanbul) – Olabilir.
İLKNUR
İNCEÖZ (Aksaray) – Tam da öyle aslında, tam da öyle.
ÖZGÜR
ÖZEL (Manisa) – Açık bir sataşma.
BAŞKAN
– Kürsüyü kimse işgal edemez Sayın Özel.
Buyurun.
İki
dakika süre veriyorum.
Lütfen
yeni bir sataşmaya meydan vermeyelim.
MEHMET
UĞUR DİLİPAK (Kahramanmaraş) – Kürsüyü işgal edersen hakkını alırsın.
13.- Manisa Milletvekili Özgür Özel’in, İstanbul Milletvekili Mehmet
Muş’un sataşma nedeniyle yaptığı konuşması sırasında CHP Grubuna sataşması
nedeniyle konuşması
ÖZGÜR
ÖZEL (Manisa) – Yeni sataşma yapmayacağım, öyle bir niyetle gelmedim.
MEHMET
UĞUR DİLİPAK (Kahramanmaraş) – İstersen gel, topunuz gelsin.
ÖZGÜR
ÖZEL (Devamla) – 15 Temmuz gecesi burada bu kürsüye birileri kastederken… Bütün
darbeler, iktidarlara karşı olur doğası gereği ama bütün dünya ve o ülke, döner
muhalefete bakar, ne yapıyorlar diye. Biz o gece koşup buraya gelip bu ışıkları
birlikte açıp bu Meclisi hep beraber o FETÖ’cü darbe kalkışmasının hedefi
hâline getirdik. Burada Cumhuriyet Halk Partisine yapılan “Bu kürsüyü
FETÖ’cüler işgal edemedi, siz edemezsiniz.” ithamı haksızdır, hadsizdir,
vicdansızcadır. Lütfen bir argüman olarak bunu kullanmayın. 
MEHMET
UĞUR DİLİPAK (Kahramanmaraş) – Hiçbir şey yapamazsın.
ÖZGÜR
ÖZEL (Devamla) - Kullandığınız zaman 15 Temmuz gecesi bu Meclisin kendi
iradesine ve demokrasiye sahip çıkmak için 3 partinin o gece ve ertesi gün 4
partinin ortaklaşa ortaya koyduğu iradeyi zedeliyorsunuz. Bu, CHP’yi değil,
hepimizi birden zayıflatır. 
MEHMET
UĞUR DİLİPAK (Kahramanmaraş) – Biz mi yaptık?
AYHAN
GİDER (Çanakkale) – İşgal görevinde bulundun mu dün gece?
ÖZGÜR
ÖZEL (Devamla) - Sizin bunu CHP’ye söylemeniz buradaki mücadeleyi, o geceki
mücadeleyi zayıflatır.
AYHAN
GİDER (Çanakkale) – İşgal etmeye kalkıştın mı dün gece?
ÖZGÜR
ÖZEL (Devamla) - Ama şunu çok net söyleyeyim: “Asıl sahibine gidecek, halka
sorulacak. Okumayacak mı? Ne korkuyorsunuz?” Sayın Muş, Değerli Grup Başkan
Vekili, 12 Eylül 2010’da siz bunları söylediniz. Biz “Ya, böyle yaparsanız, bu
Fetullahçılara önce yargıyı, sonra yürümekte olan siyasi davalar üzerinden
orduyu ele geçirtirsiniz, yaptığınız iş doğru değildir.” diye söylememize
rağmen siz “Hayır, doğrudur.” dediniz, geniş bir ittifak cephesi kurdunuz. O
gün sizin derneklerinize başkanlık yapan sivil toplum örgütlerinin
başkanlarından bugün burada oturan var ama o derneklerin hepsi FETÖ’cülükten
kapandı. Şimdi, geldiğiniz noktada yine “Halka soracağız.” diyorsunuz. Halk
bence bu sefer şu cevabı verecek: “Geçen sefer aldanırken beni aldattın ama ben
bu sefer aldanmayacağım size.” (CHP sıralarından alkışlar)
ALİ
ÖZKAYA (Afyonkarahisar) – Göreceğiz! Hadi oradan!
MEHMET
MUŞ (İstanbul) – Halktan korkmaya gerek yok, ben de tam bunu söylüyordum Sayın
Özel.
BAŞKAN
– Birleşime kırk beş dakika ara veriyorum.
Kapanma Saati: 19.11
DÖRDÜNCÜ OTURUM
Açılma Saati: 20.06
BAŞKAN: Başkan Vekili Ahmet AYDIN
KÂTİP ÜYELER:
Mücahit DURMUŞOĞLU (Osmaniye), Ali Haydar HAKVERDİ (Ankara)
-----0-----
BAŞKAN
– Sayın milletvekilleri, Türkiye Büyük Millet Meclisinin 56’ncı Birleşiminin
Dördüncü Oturumunu açıyorum.
447
sıra sayılı Kanun Teklifi’nin görüşmelerine devam ediyoruz.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
- Komisyon ve Hükûmet yerinde.
6’ncı
madde üzerinde şahsı adına son konuşmacı Ankara Milletvekili Sayın Şenal
Sarıhan. 
Sayın
Sarıhan, buyurun. (CHP sıralarından alkışlar)
ŞENAL
SARIHAN (Ankara) – Sayın Başkan, değerli milletvekili arkadaşlarım, kâtip üye
arkadaşlarım ve yazman arkadaşlar; hepinizi saygıyla selamlıyorum.
Uzun
bir ara oldu, bu uzun aralardan sonra zaten dağılmış olan dikkatin toparlanması
oldukça güç oluyor. Ben belki biraz dikkat toplama adına “İnsanın Anayasası”
diye başlayan bir şiiri sizinle paylaşmak istiyorum. O arada belki diğer
arkadaşlarımız da buraya gelmiş olurlar. Can Yücel şöyle söylüyor sevgili
arkadaşlar:
“Kan
yasası bu insanın: 
Üzümden
şarap yapacaksın
Çakmak
taşından ateş
Ve
öpücüklerden insan!
Can
yasası bu insanın:
Savaşlara,
yoksulluklara
Ve
binbir belaya karşın
İlle
de yaşayacaksın!
Us
yasası bu insanın:
Suyu
şavka döndürüp
Düşü
gerçeğe çevirip
Düşmanı
dost kılacaksın!
Anayasası
bu insanın:
Emekleyen
çocuktan
Uzayda
koşana dek
Yürürlükte
her zaman.”
Anayasalar
her zaman yürürlükteler. Hangi sebeple yürürlükteler? İnsanlar arasında dostluk
olsun diye; emekleyen çocuk büyüyüp özgür bir toplumda yeşerebilsin, büyüyebilsin,
özgürlüğün ve demokrasinin tadını tadabilsin diye.
Arkadaşlarım
günlerdir, komisyon aşamasından bu yana anayasalar üzerine düşüncelerini ifade
ettiler, Türk anayasaları üzerine de düşüncelerini ifade ettiler. Kimileri
eleştirdi, kimileri övgüler düzdü, kimileri bazı anayasaların çok daha etkin
bir koruma sağladığını ifade etti ama muhalefette bulunan arkadaşlarımızdan MHP
dışındaki bütün arkadaşlarımız, getirilen Anayasa değişikliğinin aslında bir
demokrasi müjdecisi olmadığını, aksine, yeniden bizi Orta Çağ’a götüren, tek
adam sistemine götüren bir anayasa olduğunu söylediler. 
Şimdi
ben 6’ncı madde üzerine görüş ifade edeceğim. 6’ncı madde, bildiğiniz gibi,
denetimle ilgili bir madde yani Parlamentonun denetim hakkıyla ilgili bir
madde. Parlamentonun birinci görevi nedir, en önemli görevi nedir sevgili
arkadaşlar? Yasama görevidir, yasalar yapar. İkinci görevi de denetleme
görevidir. Hem yasaları yaparken hem de denetleme yaparken kendisine verilen
temsil yetkisini kullanır yani halkın kendine verdiği güveni kullanır, onun
çizgisi içinde denetleme yapar. Parlamenter sistemler denetlemeyi zorunlu
kılarlar fakat parlamenter olmayan sistemler yani başkanlık sistemi ya da ne
olduğu belirsiz olan bu son getirmiş olduğunuz genişletilmiş cumhurbaşkanlığı
sistemi denetlemeyi zaten gerektirmez çünkü tek hâkim vardır, tek buyurucu
vardır, tek karar verici vardır. O sebeple, bir gensoruya da gereksinim
olmamıştır ve bu yasal düzenleme içinde gensoru yerini almamıştır. 
Burada
konuşurken hep telaşa düşüyorum çünkü beş dakikalık bir süre ve karşımda
dakikalar hızla akıyor. Şimdi bunu bırakıp dün akşamdan biraz söz etmek
istiyorum arkadaşlar. 
“Bilgi
edinme” 6’ncı maddenin başlığı aynı zamanda, izninizle bir bilgiyi sizinle
paylaşmak istiyorum. Buradaki arkadaşlarımın hemen tümü pasif direniş diye bir
bilgi sahibi herhâlde, değil mi arkadaşlar, sokakta ve Parlamentoda? Dün burada
bu kürsünün etrafını çevreleyen Cumhuriyet Halk Partili milletvekilleri pasif
direniş haklarını kullanıyorlardı. Pasif direniş vicdanın ürünüdür, pasif
direniş onurun ürünüdür. Vicdanınız eğer yeterince konuşamadığınızı, ifade
edemediğinizi anlatıyorsa o zaman eyleme çıkarsınız. Nasıl haziranda duran bir
genç adam vardı ve biz hepimiz onu şaşkınlıkla karşılamıştık, nasıl Gandi
Hindistan’ı sadece pasif bir eylemle ayağa kaldırmıştı, nasıl Amerika’da
zenciler arka kapılardan sokuluyorlar diye, ayrı yerde oturtuluyorlar diye
pasif direniş yapmışlardı, bugün ne yazık ki Parlamentomuzda artık sözün sahibi
olan, sözün en ustası olması gereken, en özgür alanda konuşması gereken
milletvekilleri pasif direnişe durdular. 
Sevgili
arkadaşlar, bu, bir demokratik yoldur…
(Mikrofon
otomatik cihaz tarafından kapatıldı)
ŞENAL
SARIHAN (Devamla) – Bir dakikacık açar mısınız lütfen. 
BAŞKAN
– Sayın Sarıhan, tamamlayın lütfen.
ŞENAL
SARIHAN (Devamla) – …demokratik yöntemdir ama bu, aynı zamanda bir kötülüğün
adıdır. 
Sevgili
arkadaşlar, OHAL Parlamentoya gelmiştir, Parlamento OHAL uygulamalarıyla karşı
karşıyadır. Nasıl Meclisin önüne halkın gelmesi engellenmişse, şimdi halkın
duygu ve düşüncelerini ifade eden muhalefetin sesi de burada kısılmaktadır. 
Hepinize
açık bir yol diliyorum ama en çok ülkem için diliyorum. 
Teşekkür
ederim. (CHP ve HDP sıralarından alkışlar) 
BAŞKAN
– Teşekkür ediyorum. 
MEHMET
NACİ BOSTANCI (Amasya) – Sayın Başkan…
BAŞKAN
– Buyurun Sayın Bostancı. 
MEHMET
NACİ BOSTANCI (Amasya) – Değerli konuşmacı, Cumhuriyet Halk Partisi Grubunun
dün akşam kürsü işgaline yönelik tavrını pasif direniş, pasif itaatsizlik
olarak tanımladı. 
METİN
KÜLÜNK (İstanbul) – CHP’nin pasif direniş anlayışı bu işte. 
MEHMET
NACİ BOSTANCI (Amasya) – Bu kesinlikle doğru değil. Vermiş olduğu örnekler
bakımından da doğru değil. 
Gandi’nin
Hindistan’da pasif itaatsizliğe örneği, İngiltere’nin tuz vergisine karşı tuz
alımını reddetmesi, polisin uyguladığı şiddete karşı da kendi bedenlerini
sadece hiçbir tepki vermeksizin teslim etmesidir. Öte yandan, Amerika’da sivil
itaatsizliğin kurucusunun yaptığı, kelle vergisini ödememek ve bunun
neticesinde kendisine verilen ceza olarak hapse girmektir. 
Sivil
itaatsizlik, fiilî bir eylem, kuralları ihlal değildir; yanlış anlatmaktadır,
alakası yoktur. 
BAŞKAN
– Teşekkür ediyorum Sayın Bostancı. 
AHMET
YILDIRIM (Muş) – Sayın Başkan…
BAŞKAN
– Sayın Yıldırım…
AHMET
YILDIRIM (Muş) – Sayın Başkan, Sayın Bostancı tabii dünyadaki pasif direniş,
sivil itaatsizlik eylemlerinden örnekler verdi. Ama, unutulmamalıdır ki 15
Temmuzda bir darbe girişimine bu ülke maruz kaldıktan ve 20 Temmuzda olağanüstü
hâl ilan edildikten sonra, gerek merkezî Hükûmet, İçişleri Bakanlığı gerekse
valilikler marifetiyle en küçük demokratik hak arama yöntemleri orantısız polis
ve asker güçleriyle bastırılmaktadır. Bu ülkede demokratik hak arama kanalları
tümden kapatılmıştır. 
Özellikle
tutanaklara geçmesini istiyorum. 
BAŞKAN
– Teşekkür ediyorum. 
Şimdi,
madde üzerindeki konuşmalar tamamlanmıştır. Soru-cevap işlemi
gerçekleştireceğiz. 
Beş
dakika süreyle, soru soran sayın milletvekillerine söz vereceğim. 
Sayın
Tüm…
MEHMET
TÜM (Balıkesir) – Teşekkür ederim Sayın Başkan. 
Anayasalar
olağanüstü koşulların, savaş, terör ve çatışmanın yarattığı zehirli atmosferde
korkutmayla, sindirmeyle, dayatmayla asla yapılmaz. Olağanüstü koşullarda
yapılan bu Anayasa, bir kesimin Anayasası olacaktır, toplumu birleştirmek
yerine daha da bölecektir. Bu aynı zamanda darbe Anayasası olarak anılacaktır. 
Adalet
Bakanına soruyorum: Görüş sorduğunuz bir tek baro var mıdır? Bu Anayasa taslağı
hazırlanırken üniversitelerin, hukuk fakültelerinin görüşleri neden alınmadı?
Tartıştığınız bir tek sivil toplum kuruluşu var mıdır, bu hangi kuruluştur? 1
metre karın olduğu Ardahan’daki yurttaşların, Mersin’de selden zarar gören
çiftçilerin, dolar borcu olan esnafın, krize giren turizmcinin, öğretmen
bulamayan öğrencinin, atama bekleyen öğretmenin, kadro bekleyen taşeron
işçisinin sorununu bu taslak çözecek mi? Eğer öyleyse on beş yıldır siz ne
yaptınız?
(Mikrofon
otomatik cihaz tarafından kapatıldı)
BAŞKAN
– Sayın Yıldırım…
BEHÇET
YILDIRIM (Adıyaman) – Teşekkürler Başkanım.
Anayasalar,
toplumu oluşturan bireylerin bir arada yaşamalarının temel sözleşmeleridir.
Bugün Mecliste görüşülen, Anayasa değişikliği değil, var olan, toplumu
ayrıştıran, kutuplaştıran, bölen tek adam yönetimini meşrulaştırmaktır. Tekçi
zihniyetlerden bugüne kadar ne dünyada ne Orta Doğu’da kimseye yarar gelmedi,
gelmeyecektir de. 
Bugün,
Mecliste üçüncü parti konumundaki HDP’yi yok sayarak eş genel başkanlarını,
grup başkan vekillerini, milletvekillerini, belediye başkanlarını, hatta HDP’ye
oy veren binlerce kişiyi tutuklamakla, rehin almakla, sana muhalefet eden
kurumları kapatmakla, basın-yayın organlarını kapatmakla, gazetecilerini ve
aydınlarını tutuklamak ve ihraç etmekle Türkiye aydınlığa değil, her gün adım
adım karanlığa sürüklenmektedir.
Bugün
burada olması gereken eş başkanlarımızın ve milletvekillerimizin bu görüşmelere
katılmamalarını nasıl değerlendiriyorsunuz?
BAŞKAN
– Sayın Yalçınkaya…
MUHAMMET
RIZA YALÇINKAYA (Bartın) – Sayın Bakan, bu Anayasa değişikliğiyle, Meclis,
yürütmeyi denetleme ve hesap sorma yetkisinden tamamen vazgeçerek bakanların
yüzünü sadece yemin töreninde görecek, hesap soramayacaktır. Cumhurbaşkanı,
ülkemizi, çıkardığı kararnamelerle, Meclise ihtiyaç duymadan yönetecektir.
Ülkemizde bir rejim değişikliği yaşanacaktır. 
Ülkemiz
içeride ve dışarıda son derece sorunlu ve sıkıntılı bir dönemden geçerken
öncelik verdiğiniz bu Anayasa teklifinin kabulüyle birlikte ülkemizdeki terör
ve terörün yarattığı acı bilanço sona erecek midir? Böyle bir yönetim
sisteminin bu ülkeye, cumhuriyetimizin kazanımlarına ne katkısı olacaktır?
BAŞKAN
– Sayın Özdemir…
SİBEL
ÖZDEMİR (İstanbul) – Teşekkür ederim Sayın Başkan.
Ülkemizin
geleceği açısından 80 milyon yurttaşımızı ilgilendiren bu Anayasa değişikliği
görüşmelerinin herkes tarafından izlenmesi, öğrenilmesi, oylamanın usulüne
uygun olarak yapılmasına ilişkin taleplerimizi her fırsatta gündeme getirdik.
Dün gece Meclisin yetkilerinin ortadan kaldırılmasıyla ilgili maddenin çok
önemli olduğunu ve görüşmelerin halkın izleyeceği saatlerde olması için gerekli
taleplerimizi yine ilettik. Ancak, bu çağrılarımıza iktidar partisinden
uzlaşmaya dönük bir yanıt alamadık. Grup Başkan Vekilimiz Özgür Özel’in, Meclis
kürsüsünü, halk adına, halktan, milletten aldığımız yetkiyle kürsüyü koruma
çağrısıyla parlamento hukuku ve Meclis teamülleri içinde kürsü etrafında
direnme hakkımızı kullandık. Ancak, halkın bize verdiği bu hakkımızı
kullanırken Genel Kurulda yine çoğunlukçu anlayış tecelli etti ve halkın
kürsüsü ve halkın temsilcisi biz milletvekilleri saldırıya maruz kaldık. Dün
gece yaşananlar…
(Mikrofon otomatik cihaz tarafından kapatıldı)
BAŞKAN – Sayın Akın…
AHMET
AKIN (Balıkesir) – AKP “millet” ve “millî irade” sözcüklerini dilinden
düşürmüyor, “Vatana ve millete canımız, her şeyimiz feda olsun.” diyor. Hatta
Sayın Başbakan Binali Yıldırım önceki gün buradaki konuşmasında “Millete bir
Ali değil, bin Ali feda olsun.” dedi. Güzel ülkemizde eskiden “önce sağlık”
denirdi, şimdi “önce huzur, can güvenliği” diyoruz. Bütün bunlar karşısında
bırakın bir Ali’yi, bin Ali’yi, sorumlu herhangi bir Allah’ın kulu bile
koltuğunu feda etmedi. Lafa gelince mangalda kül bırakmıyorsunuz, “Her şeyimiz
feda olsun.” diyorsunuz ama fedakârlıkta hiçbir şey yok. 
Bu
cumhuriyeti kurmak için başta Atatürk, silah arkadaşları ve kahraman halkımız
büyük bedeller ödeyerek, padişahlıktan kurtularak cumhuriyeti kurdular ve
Türkiye Cumhuriyeti’ni de biz gençlere emanet ettiler. 
Şimdi
soruyorum: Siz kim oluyorsunuz ve ne bedel ödediniz ki Ata’mızın bize emanet
ettiği cumhuriyetimizi alıp tekrar tek adama devretmek için böyle bir Anayasa
istiyorsunuz? (CHP sıralarından alkışlar)
BAŞKAN
– Şimdi soruları cevaplandırmak üzere sözü Adalet Bakanı Sayın Bekir Bozdağ’a
bırakıyorum.
Buyurun
Sayın Bozdağ.
ADALET
BAKANI BEKİR BOZDAĞ (Yozgat) – Sayın Başkanım, değerli arkadaşlar; Anayasa
değişiklik teklifinin yasalaşma süreci -daha önce de ifade ettiğim gibi-
milletin gözünün önünde devam eden bir süreçtir; Komisyonda konuşuldu, Komisyon
öncesi partiler arası müzakerelerde aylarca değerlendirildi, tartışıldı, şu
anda da Genel Kurulda görüşülüyor.
ORHAN
SARIBAL (Bursa) – Hangi partiler, hangi partiler?
ADALET
BAKANI BEKİR BOZDAĞ (Yozgat) – Anayasa’mıza göre, Anayasa değişikliğinin hangi
usulde olacağı bellidir. 
ORHAN
SARIBAL (Bursa) – İki parti bir ülkenin kaderini değiştiriyorsunuz, halk
nerede?
ADALET
BAKANI BEKİR BOZDAĞ (Yozgat) – Türkiye Büyük Millet Meclisi Başkanlığına 184
milletvekili imzayla teklif verir, teklif Anayasa Komisyonuna gider, orada
müzakere edilir, Genel Kurulda müzakere edilir ve Anayasa’nın aradığı nisaba
ulaştığında da yasalaşır. İki defa görüşülür. Birinci görüşme ile ikinci
görüşme arasında kırk sekiz saat olur. Bunlar hepimizin bildiği şeklî
şartlardır. Bunları yerine getirdiği takdirde, bu değişiklik yapılabilir. Bu
Anayasa teklifi de aynı usulden geliyor. Meşru usulde, Anayasa’nın öngördüğü
şekilde müzakere ediliyor ve müzakereler de alenidir. Şu anda basın mensupları
bu müzakereleri takip ediyorlar. Milletten gizli yapılan herhangi bir şey
yoktur. Ayrıca, referandum sürecinde de millet bunu değerlendirecektir. Herkes
kendi meramını milletimize anlatacak, milletimiz vicdan terazisinde bunu tartıp
kararını verecektir. Hepimizin de bu karara saygılı olması lazım. 
“Olağanüstü
hâl döneminde Anayasa değişikliği görüşülmez.” diye bir Anayasa kuralı mı var? 
ÖMER
FETHİ GÜRER (Niğde) – Dünyada örneği var mı, dünyada?
ADALET
BAKANI BEKİR BOZDAĞ (Yozgat) – “Olağanüstü hâl döneminde Meclis çalışmaz.” diye
bir Anayasa kuralı mı var? “Olağanüstü hâl döneminde Meclis kapatılır.” diye
bir kural mı var? Yok. Esasında, Meclis her şart altında çalışmakla vazifelidir
ve Türkiye’de Anayasa yapmaya engel herhangi bir durum yoktur, o sizin abartılı
yorumunuz. 
İBRAHİM
ÖZDİŞ (Adana) – Nasıl kural yok ya?
ORHAN
SARIBAL (Bursa) – Saraya da bunu dersiniz, saraya da söylersiniz bunu. 
ÖMER
FETHİ GÜRER (Niğde) – Anayasalar için, anayasa değişikliği için…
BAŞKAN
– Sayın milletvekilleri, siz sorularınızı sordunuz. Bırakın, Sayın Bakan da
cevap versin, lütfen. 
ADALET
BAKANI BEKİR BOZDAĞ (Yozgat) – İstediğiniz gibi yorum yapabilirsiniz,
değerlendirebilirsiniz, o size aittir ama sizin değerlendirmeleriniz gerçeğin
yerine ikame edilemez. 
Bu
Anayasa değişiklik teklifi yasamanın denetimini ortadan kaldırmıyor. Esasında,
yasamanın denetimini daha etkin ve daha güçlü bir hâle getiriyor. Daha önce de
ifade edildi, “Şu anda Türkiye Büyük Millet Meclisinin kullandığı bilgi edinme
ve denetim yolları nedir?” diye baktığımızda; soru var, genel görüşme var,
Meclis araştırması var, Meclis soruşturması var, gensoru var, bir de göreve
başlarken veya görev sırasında güvenoyu var. Bunlardan güvenoyu ile gensoru
cumhurbaşkanlığı sisteminin doğası gereği yok çünkü güvenoyu -ve gensoru
konusu- sandıkta halk tarafından veriliyor; güvenoyunu halktan alıyor, doğrudan
orada kullanıyor.
ÖMER
FETHİ GÜRER (Niğde) – Gensoru bir denetim mekanizması.
ADALET
BAKANI BEKİR BOZDAĞ (Yozgat) - Parlamentonun içerisinden hükûmet çıkmıyor,
hükûmet Parlamentonun güvenine dayanmıyor ki Parlamentodan güvenoyu istesin
veya görev sırasında güvenini tekrar etsin; halkın güvenine dayanıyor ve halk
çıkarıyor, dolayısıyla da güveni halktan alıyor. Sistemin doğası gereği yok ama
onun dışında baktığınızda, soru, yazılı soru var mı? Var. 
ÖMER
FETHİ GÜRER (Niğde) – Cevaplar doğru veriliyor mu?
ADALET
BAKANI BEKİR BOZDAĞ (Yozgat) - Meclis araştırması var mı? Var. Genel görüşme
var mı? Var. Meclis soruşturması var mı? Var. Bütün bunların hepsi şu anda
Anayasa’da vardır ve olduğu gibi de muhafaza edilmektedir. 
Ayrıca,
Cumhurbaşkanının hem siyasi sorumluluğu hem hukuki sorumluluğu hem cezai
sorumluluğu yeniden düzenlenmekte. Olmayan siyasi sorumluluk ilk defa
Anayasa’ya konuyor. Vatana ihanet dışında olmayan cezai sorumluluk ilk defa
Anayasa’ya konuluyor. Pek çok eylemi yargı denetimi dışındayken tamamı yargı
denetimine açılıyor. O nedenle etkin denetim söz konusu. Anayasa’yı iyi okuyun,
Cumhurbaşkanının tek başına yaptığı işlemlerde şu anda yargı yolu kapalıdır.
Cumhurbaşkanının resen imzaladığı emirler ve kararlar aleyhine şu anda yargı
yolu kapalıdır ama bu teklif onlara da yargı yolunu açıyor ve hukuk devletini kuvvetlendiren
değişikliklerdir. 
ÖMER
FETHİ GÜRER (Niğde) – Atanmış memurlarla.
ADALET
BAKANI BEKİR BOZDAĞ (Yozgat) - Buradan çok net ifade etmek isterim ki yasama
denetimi bu teklifle daha da güçlendirilmekte, daha da etkin bir hâle
getirilmektedir. 
ÖMER
FETHİ GÜRER (Niğde) – Ülkeye yazık ediyorsunuz, ülkeye yazık ediyorsunuz.
ADALET
BAKANI BEKİR BOZDAĞ (Yozgat) - Tabii, oyların nasıl kullanıldığını hep beraber
izliyoruz, burada Anayasa’ya uygun oy kullanması yapılıyor, herkes oyunu gizli
ve usule uygun olarak kullanıyor ama bir taraf diyor ki: “Yok, hayır, öyle
değil.” Öbür taraf da diyor ki: “Biz usule uygun kullanıyoruz.” 
ÜNAL
DEMİRTAŞ (Zonguldak) – Açık oylama yapılıyor, kabinlere girilmiyor.
ADALET
BAKANI BEKİR BOZDAĞ (Yozgat) - Bunun tespitini kim yapacak? Divan yapacak.
Herkesin gözü önünde kullanılıyor ama bu oylar…
(Mikrofon
otomatik cihaz tarafından kapatıldı)
ADALET
BAKANI BEKİR BOZDAĞ (Yozgat) - …üzerinden bir tartışma yapmanın kimseye faydası
yok. 
ÖMER
FETHİ GÜRER (Niğde) – Şu gizli oylamayı televizyon bir yayınlasın. 
ADALET
BAKANI BEKİR BOZDAĞ (Yozgat) - Usulüne uygun oy kullanılmaktadır, herkes oyunu
usulüne uygun kullanmaktadır. 
BAŞKAN
– Teşekkür ediyorum Sayın Bakan.
Sayın
milletvekilleri, 6’ncı madde üzerinde beşi aynı mahiyette olmak üzere yedi
önerge vardır, ilk okutacağım beş önerge aynı mahiyettedir; okutuyorum:
Türkiye Büyük Millet Meclisi Başkanlığına
Görüşülmekte
olan (2/1504) esas numaralı Kanun Teklifi’nin 6’ncı maddesi ile 2709 sayılı
Kanun’un değiştirilen 98’inci maddesinin dördüncü fıkrasında yer alan
“fıkraları” ibaresinin “fıkra hükümleri” olarak değiştirilmesini arz ve teklif
ederiz. 
 Gökcen
Özdoğan Enç
 Antalya
MEHMET
NACİ BOSTANCI (Amasya) – Çekiyoruz Sayın Başkan. 
BAŞKAN
– Aynı mahiyetteki önergeler çekilmiştir. 
Şimdi
diğer önergeleri okutuyorum: 
Türkiye Büyük Millet Meclisi Başkanlığına
Genel
Kurulda görüşülecek olan 447 sıra sayılı Kanun Teklifi’nin 6’ncı maddesinin
teklif metninden çıkarılmasını arz ve teklif ederiz. 
 Meral
Danış Beştaş Hüda Kaya
 Adana
 İstanbul
BAŞKAN
– Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 447 sıra sayılı Türkiye Cumhuriyeti Anayasasında Değişiklik Yapılmasına
Dair Kanun Teklifi’nin 6’ncı maddesinin Anayasa’ya aykırı olduğu gerekçesiyle
metinden çıkarılmasını arz ederiz. 
 Engin
Altay Levent Gök Özgür
Özel
 İstanbul Ankara Manisa
 Tekin
Bingöl Ahmet Haluk Koç Bülent
Tezcan
 Ankara Ankara Aydın
BAŞKAN
– Son okunan önergeye Komisyon katılıyor mu? 
ANAYASA
KOMİSYONU SÖZCÜSÜ YUSUF BAŞER (Yozgat) – Katılmıyoruz Başkanım. 
BAŞKAN
– Hükûmet? 
ADALET
BAKANI BEKİR BOZDAĞ (Yozgat) – Katılmıyoruz Başkan.
BAŞKAN
– Önerge üzerinde söz isteyen Aydın Milletvekili Bülent Tezcan. 
Buyurun
Sayın Tezcan. (CHP sıralarından alkışlar)
BÜLENT
TEZCAN (Aydın) – Teşekkür ederim Sayın Başkan. 
Sayın
Başkan, değerli milletvekilleri; bu Anayasa değişiklik teklifi geçtiğinde
Türkiye Büyük Millet Meclisi adı var kendi yok bir organ hâline gelecek. Bunu
ısrarla söylüyoruz. 
98’inci
maddeyi değiştiriyor bu üzerinde görüştüğümüz 6’ncı madde. 98’inci madde
“Türkiye Büyük Millet Meclisinin bilgi edinme ve denetim yolları”. Maddenin
başlığını çıkarmış. Bu yapıyla getirilen sistemde Türkiye Büyük Millet
Meclisinin etkin bir denetim ya da bilgi edinme yolu kalmayacaktır.
Milletvekilliği, belediye meclisi üyeliğinden ve il genel meclisi üyeliğinden
daha etkisiz bir makam hâline gelecektir. Herkes bir kere bunu bilsin. 
Bakın
değerli milletvekilleri, hani “Başkanlık sistemini örnek alarak hazırladık.”
dediğiniz bu sistem var ya, onun en klasik tipi olan Amerika Birleşik
Devletleri’nde, biliyorsunuz, Trump seçildi, daha göreve başlamadı. Onun
dışişleri bakanı da göreve başlamadı, aday. Dışişleri bakanı atayacağı aday,
dün, Mecliste değil, dikkat edin, Amerika’daki Kongrenin, Meclisin Dış İlişkiler
Komitesi önünde yedi saat ifade verdi, sorguya çekildi. Trump’ın dışişleri
bakanı olacak kişi yedi saat Dışişleri Komisyonunda ifade verdi, sorguya çekti
komisyon. Daha yetmez, o komisyonun imtihanından geçerse bir de dönecek,
Amerikan Senatosundan onay alacak, ondan sonra göreve başlayacak. Yani, böyle
bir tablo var. Bu tablonun üzerine siz, gensoru yok, güvenoyu yok, Meclis
araştırması etkisiz hâle getirilmiş, Meclis soruşturması neredeyse imkansız
hâle getirilmiş bir yapı getiriyorsunuz.
Darbe
Komisyonu kuruldu, Darbe Komisyonu herkese mektup yazmakla meşgul oldu. O gece
bu işin başındaki MİT Müsteşarını dinlemedi, Genelkurmay Başkanını dinlemedi,
kuvvet komutanlarını dinlemedi. Darbeleri araştırmakla ilgili bir komisyon,
Türkiye Büyük Millet Meclisinin bu konuda kurduğu komisyon, Kızılay Başkanını
ve Borsa Başkanını dinleyerek görevini tamamladı. Değerli arkadaşlar, böyle bir
şey olur mu? 
Darbenin
kilit ismi Adil Öksüz, elleri kolları serbest bırakılıp salındı göz göre göre.
Bu Darbe Komisyonu bunun nereden geldiğini, nereye gittiğini, o geceki
ilişkilerinin ne olduğunu zerre kadar araştırma ihtiyacı niye hissetmedi? O
gece bütün o sır perdesinin arkasındaki Genelkurmay Başkanını, MİT Müsteşarını
niye çağırıp dinleme ihtiyacı hissetmedi? Yani, eğer bir şekilde duyuyorsa
kaçırıldığı yerden Adil Öksüz, bir mektup yazsın; darbeyi Araştırma Komisyonu
kapatılıyor ama en azından Türkiye Büyük Millet Meclisine bir mektup yazsın da
bu işin arka planını anlatsın, kendisini kimler korumuş, kimler kollamış, kimler
el bebek gül bebek büyütmüş devletin içerisinde.
Bakın,
değerli arkadaşlar, bu Komisyon, hani, o Türkiye Büyük Millet Meclisinin
denetim yapmak üzere Meclis araştırması kararı alarak kurduğu FETÖ Darbe
Girişimini Araştırma Komisyonu, FETÖ darbe girişiminin üzerini örtmek ve
delilleri yok etmek için elinden ne geliyorsa onu yaptı. Şimdi, MİT Müsteşarını
dinlemiyor... Bir soru soruyorum, bu sorunun cevabını da bekleyeceğim
önümüzdeki günlerde; MİT Müsteşarını dinlemeyen Darbe Komisyonunda Fetullahçı
terör örgütünün devlette nasıl yapılandığının anahtarı olan bir soruyu
soruyorum: MİT kayıtlarında 563.189 numarayla kayıtlı olan, “Fetullah Gülen
üyesi” diye kayıtlı olan AKP Genel Başkan yardımcısı kimdir? (CHP sıralarından
alkışlar) MİT kayıtlarında 563.189 kayıt numarasıyla “Fetullah Gülen
taraftarıdır, sempatizanıdır.” diye sicilde kaydı olan AKP Genel Başkan
yardımcısı kimdir? Bu Anayasa değişikliği geçecekse yaratacağınız Meclis bunu
soramayacak belki ama biz bunun peşini bırakmayacağız. 
Teşekkür
ediyorum. (CHP sıralarından alkışlar) 
MEHMET
MUŞ (İstanbul) – Açıklayın! Bülent Bey, açıkla!
MEHMET
NACİ BOSTANCI (Amasya) – Sayın Başkan...
BAŞKAN
– Buyurun Sayın Bostancı.
MEHMET
NACİ BOSTANCI (Amasya) – Sayın Başkan, böyle bir usul olmaz. Ben de çıkarım
şimdi, burada benzeri sözler kullanabilirim. 
BÜLENT
TEZCAN (Aydın) – Kullan.
MEHMET
NACİ BOSTANCI (Amasya) – Kim ise Bülent Bey ismini söyleyecek. 
BÜLENT
TEZCAN (Aydın) – Yok.
MEHMET
NACİ BOSTANCI (Amasya) – Söyleyecek, söyleyecek, söylemeden olmaz.
BÜLENT
TEZCAN (Aydın) – Bana talimat vermek görevi sizin değil.
İLKNUR
İNCEÖZ (Aksaray) – O zaman müfteri kendisi.
MEHMET
NACİ BOSTANCI (Amasya) – Geleceksin, burada “Genel Başkan yardımcısı kim?”
diyeceksin, şaibe yaratacaksın, ondan sonra isim söylemeyeceksin. 
OSMAN
AŞKIN BAK (Rize) – O zaman müfteridir.
MEHMET
NACİ BOSTANCI (Amasya) – Bülent Bey söyleyecek bunu.
BÜLENT
TEZCAN (Aydın) – Zamanı gelince söylenir. Siz vereceksiniz.
İLKNUR
İNCEÖZ (Aksaray) – Zamanı gelince değil, hemen, tam zamanı.
MEHMET
NACİ BOSTANCI (Amasya) – Hayır, hayır, zamanı şimdi.
BAŞKAN
– Sayın Tezcan... 
MEHMET
NACİ BOSTANCI (Amasya) – Olmaz, söyleyeceksin, söyleyeceksin.
BAŞKAN
– Sayın milletvekilleri, bakın, bu tür iddialar çok ciddi iddialar. Hiç kimseyi
zan altında bırakmamak gerekiyor
İLKNUR
İNCEÖZ (Aksaray) – Biz de çıkar tek tek onlarla ilgili iddialarda bulunuruz,
böyle bir usul olur mu?
MEHMET
NACİ BOSTANCI (Amasya) – Bunu kabul etmeyiz, bunu söyleyeceksin Bülent Bey.
BAŞKAN
– Bildiğiniz bir şey varsa buyurun isim açıklayın. Bulunduğunuz yerden açayım
mikrofonu.
İLKNUR
İNCEÖZ (Aksaray) – Söyle isim, açıkla!
MEHMET
MUŞ (İstanbul) – Açıklasın ismi!
MEHMET
NACİ BOSTANCI (Amasya) – Bu, tamamen bir siyasal strateji, şaibe yaratmaya
yönelik. İsmini açıkla, o da dava açsın. (Gürültüler)
BAŞKAN
– Bir saniye sayın milletvekilleri. 
Açalım
arkadaşlar mikrofonu. 
Buyurun,
bir dakikada... (CHP sıralarından alkışlar) 
V.- AÇIKLAMALAR (Devam)
12.- Aydın Milletvekili Bülent Tezcan’ın, Amasya Milletvekili Mehmet
Naci Bostancı’nın yerinden sarf ettiği bazı ifadelerine ilişkin açıklaması
BÜLENT
TEZCAN (Aydın) – Kaç dakika, bir dakika mı, iki dakika mı?
Sayın
Grup Başkan Vekili dava açacağını söylüyor, yolu açıktır, ben mahkeme
kapılarını çok gördüm.
MEHMET
NACİ BOSTANCI (Amasya) – Hayır, o isim açacak, o isim.
BÜLENT
TEZCAN (Aydın) – Ben mahkeme kapılarında avukatlık yaptım.
ALİ
ÖZKAYA (Afyonkarahisar) – Kıvırma söyle, kim o? İsim ver, söyle.
İLKNUR
İNCEÖZ (Aksaray) – O isim açacak sana.
BÜLENT
TEZCAN (Aydın) – Benim mesleğim mahkemelerde avukatlık yapmakla geçti alnımın
teriyle.
YILMAZ
TUNÇ (Bartın) – Hepimiz yaptık, sadece sen mi yaptın.
BÜLENT
TEZCAN (Aydın) – Buyursun davayı açsın. Bizim, herhangi bir özel stratejimiz
yoktur ve olamaz. Ben, buraya… 
MEHMET
MUŞ (İstanbul) – İsmi nedir? İsim söyle. 
İLKNUR
İNCEÖZ (Aksaray) – Söyle, söyle ismini söyle. 
BÜLENT
TEZCAN (Devamla) - MİT elinizde, Hükûmet elinizde, MİT Müsteşarı size bağlı ben
sıra numarasını söyledim, sıra numarasını… 
MEHMET
MUŞ (İstanbul) – Söyle, ismi de söyle. 
İLKNUR
İNCEÖZ (Aksaray) – İsim söyle. 
BÜLENT
TEZCAN (Devamla) - …çıkarsınız MİT Müsteşarından sorarsınız onun kim olduğunu. 
Teşekkür
ederim. (CHP sıralarından alkışlar)
OSMAN
AŞKIN BAK (Rize) – İsmini söyle, ismini yoksa müfterisin. 
İLKNUR
İNCEÖZ (Aksaray) – Çamur siyaseti, çamur siyaseti. 
MEHMET
NACİ BOSTANCI (Amasya) – Sayın Başkanım, bu açık bir sataşma.
BAŞKAN
– Sayın Bostancı buyurun, size de iki dakika süre veriyorum sataşmadan dolayı. 
OSMAN
AŞKIN BAK (Rize) – O zaman müfterisin! Açıkla. 
BAŞKAN
– Buyurun Sayın Bostancı. 
IV.- SATAŞMALARA İLİŞKİN KONUŞMALAR (Devam)
14.- Amasya Milletvekili Mehmet Naci Bostancı’nın, Aydın Milletvekili
Bülent Tezcan’ın 447 sıra sayılı Anayasa Değişiklik Teklifi’nin 6’ncı
maddesiyle ilgili önerge üzerinde yaptığı konuşması sırasında Adalet ve Kalkınma
Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; bu doğru bir tavır
değil, bu doğru bir siyasi üslup değil. Şimdi, ben de çıkarım burada 568 bin
sayıda sıralanmış olan 50 CHP’li vekil byLock kullanıyor derim, laf mı bu yani,
laf mı? 
OSMAN
AŞKIN BAK (Rize) – Hadi bakalım! 
İLKNUR
İNCEÖZ (Aksaray) – Hadi cevap ver! 
BÜLENT
TEZCAN (Aydın) - Diyorsunuz zaten, diyorsunuz zaten.
NURHAYAT
ALTACA KAYIŞOĞLU (Bursa) – Hadi, hodri meydan! 
ATİLA
SERTEL (İzmir) – Araştırın, araştırın. 
OKAN
GAYTANCIOĞLU (Edirne) – Araştırın, araştırın. 
MEHMET
NACİ BOSTANCI (Devamla) – Bülent Bey, bakın, ben eğer böyle bir iddiada
bulunursam burada sayarım, o vekiller de gelip haklarını korurlar. 
Bülent
Bey, AK PARTİ’nin genel başkan yardımcıları var; böyle, ortaya bir tane
belirsiz bir şaibeli isim atıp ondan sonra buradan siyasal amaç devşirmek
kastına yönelik bir dille konuşamazsınız. Geleceksiniz, her kimse, gördüyseniz,
o ismi söyleyeceksiniz, size davayı -açar açmaz bilmem ama- o genel başkan
yardımcısı açacak. “Avukatım, çok mahkemeler gördüm.” demek de doğru bir şey
değil. 
YILMAZ
TUNÇ (Bartın) – Herkes gördü mahkeme, sadece sen mi?
MEHMET
NACİ BOSTANCI (Devamla) – İnsan tekrar tekrar görebilir, hele böyle iddialarda
bulunuyorsanız, doğru mu yanlış mı; bunu tayin edecek olan mutlaka
mahkemelerdir. O yüzden…
NURHAYAT
ALTACA KAYIŞOĞLU (Bursa) – Mahkemelerse niye sorgusuz, sualsiz herkesi içeri
alıyorsunuz. 
MEHMET
NACİ BOSTANCI (Devamla) – …ahlaki olan böyle bir şey söylüyorsanız o ismi de
söylemektir. Lütfen, sizi davet ediyorum, gelin o ismi söyleyin. 
Saygılarımla.
(AK PARTİ sıralarından alkışlar)
BÜLENT
TEZCAN (Aydın) – MİT elinizde, MİT elinizde, gider öğrenirsiniz. Numarasını
verdim, numarasını verdim. 
BAŞKAN
– Teşekkür ediyorum. 
Sayın
milletvekilleri, lütfen, böyle iddialar, ithamlarda bulunmayalım, bulunursak da
açık açık isim verelim. 
HAKAN
ÇAVUŞOĞLU (Bursa) – Bülent Bey, kaseti de sen çekmişsin, kaseti. Bülent Tezcan,
kaseti de sen çekmişsin diyorlar kaseti. 
BAŞKAN
– Hukukun evrensel kaidesidir, hepiniz çok iyi bilirsiniz ki her müddei
iddiasını ispata mecburdur. Lütfen, ya iddiada bulunmayacaksınız ya da
iddianızı delillendireceğiniz birtakım bilgi, belgelerle isim vererek ifade
edeceksiniz. 
MEHMET
MUŞ (İstanbul) – Sayın Başkan, ya açıklar ya da Bülent Bey’i müfteri ilan
ediyoruz. Ya açıklar ya müfteri ilan ediyoruz. 
İLKNUR
İNCEÖZ (Aksaray) – Müfteri, müfteri, çamur at siyaseti. 
HAKAN
ÇAVUŞOĞLU (Bursa) – Tabii tabii, öyle diyorlar ama, bir genel başkan yardımcısı
yapmış diyorlar kaseti.
İLKNUR
İNCEÖZ (Aksaray) – Çamurun izi elinizde kalır ama, çamurun izi elinizde kalır.
HAKAN
ÇAVUŞOĞLU (Bursa) – Baykal’a yapılan kaseti bir genel başkan yardımcısı yapmış
diyorlar. 
BÜLENT
TEZCAN (Aydın) – Kaset siyaseti çıktı meydana. 
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
– Sayın milletvekilleri, az önceki Bülent Tezcan ve arkadaşlarının önergesinin
oylamasına geçiyoruz.
Şimdi
önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Genel
Kurulda görüşülecek olan 447 sıra sayılı Kanun Teklifi’nin 6’ncı maddesinin
teklif metninden çıkarılmasını arz ve teklif ederim. 
Hüda Kaya (İstanbul) ve arkadaşları
BAŞKAN
– Komisyon önergeye katılıyor mu? 
ANAYASA
KOMİSYONU SÖZCÜSÜ YUSUF BAŞER (Yozgat) – Katılmıyoruz Başkanım. 
BAŞKAN
– Hükûmet? 
ADALET
BAKANI BEKİR BOZDAĞ (Yozgat) – Katılmıyoruz Başkan.
BAŞKAN
– Önerge üzerinde söz isteyen, İstanbul Milletvekili Hüda Kaya. 
Buyurun
Sayın Kaya. (HDP sıralarından alkışlar) 
HÜDA
KAYA (İstanbul) – Sayın Başkan, sayın milletvekilleri; hepinizi saygıyla
selamlıyorum. 
Normalde,
dün 5’inci maddede konuşacaktım, bugün 6’ncı maddede ancak konuşabiliyorum.
5’inci maddede savaş kararı almakla ilgili bir içerik vardı, neden tekrar bugün
onu gündem edeceğim? Bugün, Sayın Cumhurbaşkanı “Elinde silah olan terörist ile
elinde doları, eurosu olan terörist arasında bir fark yoktur.” dedi. 
Değerli
arkadaşlar, bu, evet, isabetli mi değil mi? Sayın Sümeyye Erdoğan’ın eşi Selçuk
Bayraktar İHA sebebiyle -satın alınma, verme sebebiyle- 36 milyon 777 bin dolar
kazanırken gariban halkın cebindeki birkaç yüz doları, euroyu piyasaya satsın
diye kampanya açmak samimiyetli değildir arkadaşlar.
İLKNUR
İNCEÖZ (Aksaray) – Ne alaka, ne alaka?
HASAN
BASRİ KURT (Samsun) – Ne oldu, İHA’lar hoşunuza gitmedi mi, ne oldu?
HÜDA
KAYA (Devamla) – Bizim gariban insanımızın, bizim gariban halkımızın evladı
sınırlarda, orada burada hayatını verirken milletvekillerinin ve bütün
yöneticilerin evlatlarından tek birisi bedel ödemiş değildir. (AK PARTİ
sıralarından gürültüler) 
BAŞKAN
– Sayın milletvekilleri, lütfen müdahale etmeyelim. 
Sayın
Kaya, siz de şahsiyatla uğraşmayın. Burada olmayan isimlerle ilgili… 
HÜDA
KAYA (Devamla) – Bizim gariban insanımız, belki 300-500 doları, eurosu var ya
da yok, onlar kendi ekmek paralarının derdindeyken, kusura bakmayın, birileri
milyar dolarları cebine doldururken, kazanç sağlarken, devletten bile kazancını
dolar üzerinden tahsil ederken siz bunu halkımıza anlatamazsınız. 
OSMAN
AŞKIN BAK (Rize) – İHA’lar teröristi vuruyor. 
HÜDA
KAYA (Devamla) – Bu ülkede asgari ücret açlık sınırının altındayken insanlara,
doları, euroyu elinde tutana “Teröristlikten farksız.” diyemezsiniz. 
MEHMET
MUŞ (İstanbul) – Ne alakası var? 
HÜDA
KAYA (Devamla) – Bu, halkımıza karşı en kötü bir ithamdır, halkımıza
güvenmemektir, açlık sınırının altında yaşayan insanlarımızın içinde bulunduğu
şartları görmezden gelmektir, hakikati fark etmemektir. 
Uluslararası
insan hakları kurumlarında Türkiye şu anda altlarda oynuyor sevgili arkadaşlar.
100 binden fazla kamu emekçisi işinden atıldı, sadece kamu emekçisi değil,
sivil olanlarda da... Oğlum da işte, İstanbul Büyükşehirden niçin atıldı? Hüda
Kaya’nın oğlu olduğu için atıldı. 
SEBAHATTİN
KARAKELLE (Erzincan) – PKK’yı desteklediği için. 
HÜDA
KAYA (Devamla) – Diğer oğlumun Hüda Kaya’nın oğlu olduğu için kaburga kemikleri
kırıldı. Siz, işte bu şekilde insanlarımızın…
ALİ
ÖZKAYA (Afyonkarahisar) – Ne zaman girmiş, bizim dönemde mi? 
SEBAHATTİN
KARAKELLE (Erzincan) – Oğlunuz terör örgütüne destek verdiği için. 
HÜDA
KAYA (Devamla) – Evet, evet, biz kimin teröre destek verdiğini çok iyi
biliyoruz.
SEBAHATTİN
KARAKELLE (Erzincan) – PKK’ya destek verdiği için. Oğlunun sorunu... 
HÜDA
KAYA (Devamla) – Tırların nereye gittiğini çok iyi biliyoruz. Bu ülkede… 
MEHMET
MUŞ (İstanbul) - Nereye gidiyormuş, nereye gidiyormuş tırlar? 
SEBAHATTİN
KARAKELLE (Erzincan) – PKK, terör örgütü müdür; söyler misiniz?
BAŞKAN
– Sayın milletvekilleri, müdahale etmeyelim. 
HÜDA
KAYA (Devamla) – Elhamdülillah, benim hayatıma doğrudan başka hiçbir şey
yansımamıştır. Bunu sizin anlayabilmeniz için biraz tabii aklıselimle olaya
bakmak gerekiyor. (AK PARTİ sıralarından gürültüler)
Sevgili
arkadaşlar, bakın, özellikle AKP’li arkadaşlarım, MAZLUMDER’i hepiniz çok iyi
biliyorsunuz. MAZLUMDER, bu ülkede yıllarca İslami camianın insan hakları
mücadelesi konusunda yüz akı emekler ortaya koymuş olan bir kurumdur. (AK PARTİ
sıralarından gürültüler)
METİN
KÜLÜNK (İstanbul) – Geçin onları, geçin. Arkasına saklanmayın.
HÜDA
KAYA (Devamla) – Saldırmayın, dinleyin, dinlemeyi öğrenin, saygıyı öğrenin.
MAZLUMDER’e
neden soruşturma açıldı? Neden açıldı, çok iyi biliyorsunuz. Sur’daki vahşeti
raporlaştırdıkları, yazdıkları için. İtham ne? Devlet görevlilerinin
uluslararası mahkemelerde yargılanmasına sebep olacak delilleri yayınlamaktan
dolayı MAZLUMDER’e soruşturma açılıyor. Eski MAZLUMDER Başkanı, akademisyenler
görevden atılıyor. Ömer Gergerlioğlu’nu hepiniz biliyorsunuz. Suçu ne? Sadece
“Bu ülkede kan dökülmesin, barış olsun.” diyor. 
Arkadaşlar,
“barış olsun” diyenleri görevlerinden atmakla, açlık sınırının altındaki
insanların dolarına, eurosuna göz dikmekle özgürce bir anayasa
gerçekleştiremeyiz. Birbirimizi dinlemeye gayret edelim. Saygı göstermeye
dikkat edelim. Halkımızın yaşam şartlarına dikkat edelim.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Kaya.
HÜDA
KAYA (Devamla) – Gelecek Türkiye’yi daha güzel bir şekilde kuracağız inşallah
değerli arkadaşlar. 
Ve
ilkeler arkadaşlar, bu ilkeler bizim için de gerekli, başkaları için de
gerekli. Biz muhalefetin, düşünenlerin, sorgulayanların, eleştirenlerin
ilkelere, anayasaya sadık kalmasını teklif ederken, tavsiye ederken eğer bir
ülkenin Cumhurbaşkanı bile “Ben bu Anayasa’ya güvenmiyorum, saymıyorum.”
diyorsa, bir bakan kalkıp “Sana ne…!” –“l” harfi işte, ben kullanmak istemem o
kelimeyi- diyorsa, peki bu ilkelere kim sadık kalacak, bu ülkenin vatandaşı ne
yapacak? Seçimlerde hatırlarsınız, sosyal medyada çok çıktı, sandıkta gizli
verdiği oyu telefonuyla çekip sosyal medyada yayınladığı için insanlarımızın
oyları iptal edildi arkadaşlar. 
ŞAHAP
KAVCIOĞLU (Bayburt) – Yok öyle bir şey. 
HÜDA
KAYA (Devamla) – Vatandaşa yönelik ilkeleri uyguluyorsak kendimiz de bu
ilkelere sadık kalmalıyız, sadık olmayacaksak bu anayasayı çıkarmanın bir
manası kalmıyor.
Saygılarımla.
(HDP sıralarından alkışlar) 
BAŞKAN
– Teşekkürler Sayın Kaya. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Böylece,
6’ncı madde üzerindeki görüşmeler tamamlanmıştır.
Şimdi,
maddenin gizli oylaması yapılacaktır.
GARO
PAYLAN (İstanbul) – Gizli…
BAŞKAN
- Siz saygıdeğer milletvekillerimizden istirhamımız, yine Komisyon ve Hükûmet
sıralarını görevli arkadaşlara bırakalım; kâtip üyelerimiz, idare amirlerimiz,
Meclis Başkanlık Divanı üyelerimiz ve uzmanlarımıza. 
Yine,
kürsüyü hakeza, aynı şekilde boş bırakmanız… Ve tüm milletvekillerimiz yerinde
otursun. 
Sayın
milletvekilleri, bir kez, bugüne dair bir hatırlatma daha yapacağım gizli
oylamanın esaslarıyla ilgili: Komisyon ve Hükûmet sıralarında yer alan kâtip
üyelerden Komisyon sırasındaki kâtip üyeler Adana’dan başlayarak Denizli’ye
kadar, Denizli dâhil ve Diyarbakır’dan başlayarak İstanbul’a kadar, İstanbul
dâhil; Hükûmet sırasındaki kâtip üyeler ise İzmir’den başlayarak Mardin’e
kadar, Mardin dâhil ve Mersin’den başlayarak Zonguldak’a kadar, Zonguldak dâhil
adı okunan milletvekiline -sayın milletvekillerimiz şimdi otursunlar yerlerine
adı okunmayan sayın milletvekiline pul ve zarf vermiyoruz- ad defterinde
işaretleyerek, kendisine biri beyaz, biri yeşil, biri de kırmızı olmak üzere üç
yuvarlak pul ile bu oylamaya özel mühürlü zarf verilecektir. 
Milletvekilleri
Başkanlık kürsüsünün sağında ve solunda yer alan kabinlerden başka yerde
oylarını kullanamayacaklardır. 
Vekâleten
oy kullanacak bakanlar da yerine oy kullanacakları bakanın ilinin bulunduğu
bölümde oylarını kullanacaklardır. 
Bildiğiniz
üzere, bu pullardan beyaz olanı kabul, kırmızı olanı ret, yeşil olanı çekimser
oyu ifade etmektedir. Oyunu kullanacak sayın üye, adını ad defterine
işaretlettikten ve kâtip üyeden üç yuvarlak pul ile oylamaya özel bastırılan
mühürlü zarfı aldıktan sonra kapalı oy verme yerine girecek, oy olarak kullanacağı
pulu burada zarfın içerisine koyacak ve diğer iki pulu ise ıskarta kutusuna
atacaktır. 
Bilahare,
oy verme yerinden çıkacak olan üye oy pulunun bulunduğu zarfı Başkanlık Divanı
kürsüsünün önündeki oy kutusuna atacaktır.
Değerli
milletvekilleri, şimdi gizli oylamaya Adana ilinden başlıyoruz.
Buyurun.
(Oyların
toplanmasına başlandı) 
BAŞKAN
– Evet, arkadaşlar, usulüne uygun bir şekilde kullanmaya devam ediyoruz lütfen.
Buyurun,
teşekkür ediyoruz.
(Oyların
toplanmasına devam edildi)
BAŞKAN
– Oy kullanmayan sayın üyemiz kaldı mı? Yok.
O
hâlde oy verme işlemi tamamlanmıştır. 
Şimdi,
görevli arkadaşlardan oy kupalarını kaldırmalarını rica ediyorum. 
Başkanlık
Divanı üyelerimizi sağımdaki ve solumdaki alana istirham ediyorum. 
(Oyların
ayrımı yapıldı)
BAŞKAN
– Sayın milletvekilleri, Türkiye Cumhuriyeti Anayasasında Değişiklik
Yapılmasına Dair Kanun Teklifi’nin 6’ncı maddesinin gizli oylama sonucu:
“Kullanılan
oy sayısı : 483
Kabul : 343
Ret : 137
Boş : 2
Geçersiz
 : 1
Kâtip Üye Kâtip
Üye
Ali
Haydar Hakverdi Mücahit Durmuşoğlu
Ankara Osmaniye”
(AK
PARTİ sıralarından alkışlar) 
Birleşime
on dakika ara veriyorum. 
Kapanma Saati: 21.28
BEŞİNCİ OTURUM
Açılma Saati: 21.44
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Ali Haydar
HAKVERDİ (Ankara)
-----0-----
BAŞKAN
– Sayın milletvekilleri, Türkiye Büyük Millet Meclisinin 56’ncı Birleşiminin
Beşinci Oturumunu açıyorum. 
447
sıra sayılı Kanun Teklifi’nin görüşmelerine devam ediyoruz.
Komisyon
ve Hükûmet yerinde.
Şimdi,
7’nci maddeyi okutuyorum:
MADDE 7- 2709
sayılı Kanunun 101 inci maddesi başlığıyla birlikte aşağıdaki şekilde
değiştirilmiştir.
“A. Adaylık ve seçimi 
MADDE 101-Cumhurbaşkanı, kırk yaşını doldurmuş, yükseköğrenim yapmış,
milletvekili seçilme yeterliliğine sahip, Türk vatandaşları arasından, doğrudan
halk tarafından seçilir. 
Cumhurbaşkanının görev süresi beş yıldır. Bir kimse en fazla iki defa
Cumhurbaşkanı seçilebilir. 
Cumhurbaşkanlığına, siyasi parti grupları, en son yapılan genel
seçimlerde toplam geçerli oyların tek başına veya birlikte en az yüzde beşini
almış olan siyasi partiler ile en az yüz bin seçmen aday gösterebilir. 
Cumhurbaşkanı seçilen milletvekilinin Türkiye Büyük Millet Meclisi
üyeliği sona erer.
Genel oyla yapılacak seçimde, geçerli oyların salt çoğunluğunu alan aday
Cumhurbaşkanı seçilir. İlk oylamada bu çoğunluk sağlanamazsa, bu oylamayı
izleyen ikinci pazar günü ikinci oylama yapılır. Bu oylamaya, ilk oylamada en
çok oy almış iki aday katılır ve geçerli oyların çoğunluğunu alan aday
Cumhurbaşkanı seçilir. 
İkinci oylamaya katılmaya hak kazanan adaylardan birinin herhangi bir
nedenle seçime katılmaması halinde; ikinci oylama, boşalan adaylığın birinci
oylamadaki sıraya göre ikame edilmesi suretiyle yapılır. İkinci oylamaya tek
adayın kalması halinde, bu oylama referandum şeklinde yapılır. Aday, geçerli
oyların salt çoğunluğunu aldığı takdirde Cumhurbaşkanı seçilir. Oylamada,
adayın geçerli oyların çoğunluğunu alamaması halinde, sadece Cumhurbaşkanı
seçimi yenilenir. 
Seçimlerin tamamlanamaması halinde, yenisi göreve başlayıncaya kadar
mevcut Cumhurbaşkanının görevi devam eder. 
Cumhurbaşkanlığı seçimlerine ilişkin diğer usul ve esaslar kanunla
düzenlenir.”
BAŞKAN
– 7’nci madde üzerinde gruplar adına ilk söz, Milliyetçi Hareket Partisi Grubu
adına İstanbul Milletvekili Edip Semih Yalçın’ın. 
Buyurun
Sayın Yalçın. (MHP sıralarından alkışlar)
Süreniz
on dakikadır.
MHP
GRUBU ADINA EDİP SEMİH YALÇIN (İstanbul) – Sayın Başkan, sayın milletvekilleri;
yüce heyetinizi saygıyla selamlıyorum.
Anayasa
değişikliğiyle ilgili konuşmama başlarken geçmişi biraz olsun hatırlatmak
gereğinden hareket edeceğim. Malumunuz, Türkiye’nin devasa bir yönetim krizine
yuvarlandığı bir atmosferde Gezi olayları ve 15 Temmuz darbe girişimi gibi
vakalarla cumhuriyet tarihinde benzeri görülmedik terör eylemleri vaziyeti
büsbütün tahammül edilmez hâle getirmişti. Türkiye, 15 Temmuzda vatan kaybının
sınır hattına gelmiştir; yine ülkemiz işgal tehlikesiyle karşı karşıya kalmış,
iç savaşa savrulmaktan kıl payı kurtulmuştur. Devletimiz yıkılmaktan, milletimiz
parçalanmakta olmaktan, ilanı yapılmamış bir Sevr’le karşı karşıya gelmekten,
hatta daha acınası bir durumu yaşamaktan son anda kurtulmuştur yani vatanın
elden gitmesine ramak kalmıştır. 
Saygıdeğer
milletvekilleri, maalesef, Türkiye hâlâ devasa tehditlerin hedefindedir zira
ülkemizi Suriye ve Irak gibi etnik ve mezhep temelli bölmek isteyenlerin
planları dolaşımdadır. Dolayısıyla, ne pahasına olursa olsun Milliyetçi Hareket
Partisinin ve Türk milliyetçilerinin Türkiye Cumhuriyeti devletini hukuk sınırlarına
tekrar çekmek gibi muazzam, ihmale kurban edilemez bir sorumluluğu vardır. Bu
sorumluluk, ülkemizde fiilî duruma neden olan uygulamaları bir anayasal
düzenlemeyle sonlandırarak kararı milletin vermesini sağlamaktır, amaç budur.
Yeni krizleri önlemek, gittikçe kabaran kaos dalgasını durdurabilmek için
devlet yönetiminde hukuk ve sistemik kuralları hâkim kılmak Milliyetçi Hareket
Partisinin tarihî görevidir. Bu sebeple, Genel Başkanımız Sayın Devlet Bahçeli
15 Temmuzdan sonra bambaşka bir mecraya kayan Türkiye’nin hukukun üstünlüğüne
tekrar kavuşturulmasını elzem görmüştür. Milliyetçi Hareket Partisi, 15
Temmuzdan sonra Türkiye’nin uzun süreli fiilî yükle daha fazla gidemeyeceğini,
gitse bile ilk büyük tehlikeyle karşılaştığında düşeceğini görmüştür. Bunun
içindir ki Milliyetçi Hareket Partisi inisiyatif alma ihtiyacı duymuştur.
Partimiz “En büyük tehlike, en yakın tehlikedir.” gerçeğinden yola çıkmıştır.
Milliyetçi Hareket Partisinin önündeki en önemli hedeflerden biri, devleti
yaşatmak için toplumsal sözleşmeyi yenilemek, herkesin hukuki sınırlarını
yeniden tarif ve tanımlamak ve buna da şartsız bağlı kalmaktır. Bilinmelidir ki
Anayasa değişikliği teklifi etrafında tartışılan, rejim değildir ve de
olmayacaktır. Yaratılmak istenen toplumsal algının aksine, üzerinde tahribat
yapılan, tartışmalara ve uzlaşmaz fikir ayrılıklarına neden olan, hükûmet etme
sisteminin niteliğidir. Türkiye yüz kırk yıldır bir fiilî yönetim sorunuyla
boğuşmakta olup bu meselenin kökleri aynı zamanda da eskiye dayanan bir açmaza
da işaret etmektedir. Türkiye, bugün, aynen cumhuriyetin ilanından hemen önce
Atatürk döneminde yaşanan siyasi kriz ve benzeri bir tıkanmanın bir tür
kördüğümünü yaşamaktadır. O bakımdan, Türkiye’nin gündemini hukuksuzluğun işgal
ve tayin etmesi önlenmelidir. Siyasetin toplumsal sözleşme yerine, fiilî durum
tarafından şekillendirilmesine son verilmelidir. Yenisi yazılarak veya
yapılarak tüm sorunların çözüleceğine inanılan anayasal tartışmalar, mutabakata
dayalı çözüme mutlak surette kavuşturulmalıdır. 
On
yıllardır yürürlükteki Anayasa siyaset paradigmasına etki ve nüfuz, maalesef,
edememiştir. Bunun nedeni, siyasetin Anayasa’dan veya sistemin ana normlarından
değil, güç ilişkilerinden beslenmesidir. İşte bu, bir fiilî durumdur.
Meşrutiyet yıllarında da bu vardı, tek parti, çok parti dönemlerinde de bu kafa
siyasete kısmen hâkim olmuştu. Türkiye, Cumhurbaşkanının millet tarafından
seçildiği andan itibaren farklı bir yörüngeye, başka bir evreye sokulmuştur.
Bunu telafi etmek, normalleşip gerçeklerle yüzleşmek, sonra da gerekirse
hesaplaşmak lazımdır. Bu gerçeklerin ışığında, Milliyetçi Hareket Partisi
toplumsal sözleşme ve sistemin ana kuralları tarafından yönü ve çapı
belirlenmiş bir siyasete süratle geçilmesi zaruretini tespit etmiştir, kanun
devleti yerine hukuk devletini siyasetin merkezine yerleştirmeyi hedeflemiştir,
siyasal alanda tekel yaratıp politik alternatiflerin sıfıra çekilmesine engel
olmak üzere hamle yapmıştır.
Saygıdeğer
milletvekilleri, lütfen dikkat ediniz, dün “Anayasa’nın kimliği olur mu?”
diyenler bugün bunu ağızlarına almamaya özen göstermektedirler. Dün Anayasa’nın
ilk 4 maddesi üzerinde spekülasyon yapanlar bugün hemen hemen kalmamıştır. Dün
Anayasa’dan Türklüğün çıkarılması konuşulurken bugün buna değinen birkaç bölücü
dışında kimse kalmamıştır. Velhasıl, Milliyetçi Hareket Partisi millî, ahlaklı,
ilkeli, tutarlı ve ne yaptığını bilen bir siyaset anlayışıyla yoluna devam
etmektedir. Partimiz demokrasiye bağlı olduğundan Anayasa değişikliği söz
konusuyken millete gitmekte sakınca görmemiştir, görmeyecektir. Varlığını
sadece millete borçlu olan Milliyetçi Hareket Partisi, emanetin sahibine
gitmekten bugüne kadar asla kaçmamıştır. İşte, partimizin Cumhurbaşkanlığı
makamının yetkilerini aşan fiilî uygulamaları dolayısıyla gündeme getirdiği
Anayasa değişikliği görüşü, bir kısım medya ve siyasi çevrelerde suni olarak
yaratılan olumsuz tepkilere bakarak değil, bütün bu gerçekler dikkate alınarak
yorumlanmalıdır. Milliyetçi Hareket Partisinin teklif ve görüşleri siyasi ön
yargılardan uzak değerlendirilmelidir, sağduyu ve soğukkanlılıkla ele
alınmalıdır, kör polemiklere ve cepheleşmelere kurban edilmemelidir.
Bilinmelidir ki Milliyetçi Hareket Partisinin amacı bağcıyı dövmek ya da ihya
etmek değil, üzüm yemek ve o üzümü millete de ikram etmektir. Öncelikle,
Milliyetçi Hareket Partisinin çıkışının dayanak ve gerekçeleri iyi anlaşılmalı,
bütün değerlendirmeler de bu çerçevede yapılmalıdır çünkü bu konuya aklıselimle
yaklaşılması sadece ve sadece MHP’nin değil, bütün Türkiye’nin hayrına ve
çıkarına olacaktır. O hâlde hiç kimse bunun aksini bize dayatmaya kalkmasın.
Zira iktidarın bunu rafa kaldırdığına, Milliyetçi Hareket Partisinin durup
dururken yeniden gündeme getirdiğine dair iddialar asla gerçeği
yansıtmamaktadır. 
Cumhurbaşkanı
Sayın Erdoğan geçen yıl Meclisin açılışında yaptığı konuşmada başkanlık
sisteminden vazgeçmediğini, Anayasa değişikliğinden bahisle açık bir şekilde
ortaya koymuştur. Diğer taraftan, Başbakan Sayın Binali Yıldırım da parti
kurultayında hedeflerinin başkanlık modelini hayata geçirmek olduğunun altını
defalarca çizmiştir.
Saygıdeğer
milletvekilleri, esasen Cumhurbaşkanının halk oyuyla seçilmesine dair Anayasa
değişikliğinin yapılması ve sonrasında Cumhurbaşkanı seçiminde Cumhurbaşkanı
Sayın Erdoğan’ın aldığı yüksek orandaki oy, AKP’nin başkanlık modelini ısrarla
savunmasına ve hayata geçirme çabasına zemin hazırlamıştır. Bu anlamda, yüzde
52 oy alan Sayın Erdoğan’ın sağladığı halk desteği, iktidarın bu yoldaki
cesaretini artırmıştır. Bu durumda -demokrasilerde halk iradesinin üstünlüğü
tartışılmayacağına göre- fiilî başkanlığının yolunun halk oylarıyla birlikte
açıldığı artık kabul edildi.
(Mikrofon
otomatik cihaz tarafından kapatıldı)
EDİP
SEMİH YALÇIN (Devamla) – Hepinizi saygıyla selamlıyorum. 
BAŞKAN
– Bir dakika veriyorum, isterseniz tamamlayın.
EDİP
SEMİH YALÇIN (Devamla) – Çok teşekkür ediyorum. 
Bu
kriz, 15 Temmuz sonrasında daha derinleştiği andan itibaren Milliyetçi Hareket
Partisinin bu çıkışı söz konusu olmuştur. Türkiye’nin köşeye atılmış veya ihmal
edilmiş bir meselesi değildir; sadece son, mevcut iktidar dönemi içerisinde de
tartışılmış bir hadise değildir. Son yıllarda, özellikle merhum Özal’dan
itibaren bugüne kadar değişik zamanda ama konjonktürel olarak gündeme
getirilmek suretiyle kamuoyuna sunulmuş fakat yapılan tartışmalar sonrasında
Meclise gelme kabiliyetini gösterememiştir. Bu konudaki değişikliğin temel
sebebi, 15 Temmuzda hep birlikte yaşadığımız hadiselerdir. 15 Temmuz bir dönüm
noktasıdır. 15 Temmuz ve sonrasındaki problemleri insanımız Türkiye Büyük
Millet Meclisi marifetiyle veya kendi iradesiyle…
(Mikrofon
otomatik cihaz tarafından kapatıldı)
EDİP
SEMİH YALÇIN (Devamla) – …halledemediği takdirde bu ülkede daha büyük
sıkıntıların çıkacağı noktasından hareketle böyle bir gelişmenin meydana
geldiğini size izah etmeye çalıştım.
Hepinize
saygılar sunuyorum. (MHP ve AK PARTİ sıralarından alkışlar)
BAŞKAN
– Teşekkür ediyorum Sayın Yalçın.
ORHAN
SARIBAL (Bursa) – Sayın Vekilim, kullanılan oyların yüzde 52’sini aldı, halkın
yüzde 52’sini almadı!
BAŞKAN
– Şimdi söz sırası, Halkların Demokratik Partisi Grubu adına Mardin
Milletvekili Erol Dora’ya aittir.
Buyurun
Sayın Dora. (HDP sıralarından alkışlar)
HDP
GRUBU ADINA EROL DORA (Mardin) – Sayın Başkan, değerli milletvekilleri; Anayasa
değişiklik teklifinin 7’nci maddesi üzerinde Halkların Demokratik Partisi adına
söz almış bulunuyorum. Genel Kurulu saygıyla selamlıyorum.
Değerli
milletvekilleri, yeni bir anayasa yapımında veya Anayasa’da yapılacak kapsamlı
değişikliklerde işletilen müzakere süreci, en az sonuç kadar önemlidir.
Demokratik, katılımcı, uzlaşıcı bir süreç benimsendiği takdirde, demokratik
meşruiyete sahip, toplumun her kesiminin kabul edebileceği geniş toplumsal bir
mutabakata dayanan yeni bir anayasa yapılabilir.
Ülkemizde
barış ve demokratik ilerlemeyle ilgili olarak yapısal bir kamuoyu diyaloğunun
başlatılmasını, ayrıca barış ve demokrasinin inşasıyla ilgili yeni platformlar
yaratma ve var olanların genişletmesini amaçlamak durumundayız. Bunu başarmak
adına, farklı toplumsal kesimlerin demokrasinin inşası ve çeşitli kademelerde
güçlendirilmesine dair bilgi, endişe ve önerilerini açık bir şekilde
paylaşabileceği bir konumda olabileceği kapsayıcı, samimi ve yapısal bir
tartışma ortamını teşvik edecek tedbirleri almakla da yükümlüyüz. 
Sayın
Başkan, değerli milletvekilleri; şimdi içerisinde bulunduğumuz OHAL sürecinde
bunun asgari düzeyde dahi mümkün olmadığını hepimiz biliyoruz. Dolayısıyla,
OHAL sürecinde yapılacak kapsamlı bir değişikliğin yeni krizlere ve çeşitli
düzeylerde yeni tartışmalara zemin hazırlayacağını da hepimiz öngörülü ve belli
bir tecrübeye sahip siyasetçiler olarak görebilmeliyiz, idrak edebilmeliyiz.
Buna karşın, uzlaşı ve katılıma dayanan bir süreci işletmek yerine, halkın
ortak anayasasını yapmak yerine tek bir partinin veya iki partinin anayasasını
yapmak anayasayı demokratik meşruiyetten yoksun bırakacaktır. Bunu AK PARTİ’li
milletvekilleri, ve MHP’li milletvekilleri de biliyor, en azından bildiklerine
inanıyoruz. 
Değerli
milletvekilleri, haftalardır üzerinde tartışmalar yürüttüğümüz değişiklik
teklifi ve bu değişiklik teklifinin oluşturulma biçimine dair makul bir gözlem
yapıldığında şu çok açık olarak görülmektedir: Bu bir uzlaşı anayasası
değildir, bu bir dayatma anayasası olacaktır. Sürekli atıf yaptığımız “Millî
irade buna karar verecek, halk referandumda tercihini yapacaktır.” söylemi de
gerçeği yansıtmamaktadır, bunu bizim kadar sizler de biliyorsunuz çünkü
ülkemizde hâlihazırda özgür bir referandum ortamı da bulunmamaktadır, ağır OHAL
uygulamaları bunun önünde en büyük engeldir. 
Özetle
söylersek, referandum bu dayatmacı Anayasa değişikliğine meşruiyet kazandırmaya
yeterli değildir. Çünkü, referandum, uzlaşıya dayalı bir anayasanın halk
tarafından desteklendiğini göstermek bakımından önemlidir. Çünkü, referandum,
uzlaşıya dayalı bir anayasanın halk tarafından desteklendiğini göstermek
bakımından önemlidir. Tekrar belirtelim, referandumun uzlaşıya dayalı bir
anayasanın halk tarafından desteklendiğini göstermek bakımından gerçekten çok
önemli olduğunu bir kez daha vurgulamak istiyorum. 
Sayın
Başkan, değerli milletvekilleri; Anayasa değişikliği gibi toplumun genelini
ilgilendiren bir referandum 2 partinin tabanının diğer 2 partinin tabanından
daha büyük olduğu varsayımıyla çoğunluğun azınlığa tahakkümünü tescillemek
değildir. Referandumda halk neyi oylayacağının bilgisine dahi tam olarak sahip
değildir. Bunun en açık örneği, Meclis televizyonunun bu görüşmelerde canlı
yayın yapmıyor oluşudur. Bu konuda dün gece Genel Kurulda yaşanan üzücü
kavgalar neticesinde iktidar partisi temsilcileri demiştir ki: “Bu kürsü millî
iradenin kürsüsüdür. Bu kürsünün birileri tarafından işgal edilmesini kabul
edemeyiz.” Bununla ilgili olarak iktidar partisine şunu hatırlatmak isterim:
Çok büyük kıymet atfettiğimiz bu millî irade kürsüsünde neler konuşulduğunu
halk izleyebilirse bu kürsü gerçek kıymetine işte ancak o zaman kavuşabilir.
Dolayısıyla, milletten gizlenen, milletin izlemesi için canlı yayın imkânı dahi
sağlanmayan bir millî irade kürsüsü savunuculuğu yapmak, samimi bir yaklaşım
asla değildir.
Sayın
Başkan, değerli milletvekilleri; Anayasa değişikliği bağlamında ülkenin bekası
tartışılıyor. Ülke bekasından bahsederken ülkenin ciddi bir bölünme tehlikesi
yaşadığından bahsedilmektedir. Öncelikle şunun altını çizmek isterim: Bölünme
tehlikesi yaşayan bir ülkede alınabilecek en makul tedbir birleştirici
politikalar üretmektir, çoğulcu ve demokratik politikalar üretmektir,
birliktelik motivasyonunu güçlendirecek, sağlamlaştıracak politikalar
üretmektir. Elbette, bunun ilk adımı da sivil siyasetin sesini duyurabileceği
özgür bir zemin yaratmaktır.
Değerli
milletvekilleri, elbette, hepimiz ülkemizdeki gelişmeleri yakından takip
ediyoruz. Yaşam tarzından tutalım, etnisite ve inanç ekseninde ciddi yarılmalar
yaşanmaktadır. Tabii, şunun özellikle farkında olmalıyız. Toplumda yaşanan bu
yarılmaların en büyük sorumlularından birisi de, mevcut 12 Eylül darbe
anayasasıdır. 12 Eylül cunta anayasası da OHAL koşullarında hazırlanıp topluma
dayatılmış idi. Ancak geldiğimiz noktada, bunun ne kadar hatalı olduğu ve ne
denli telafi edilemez sorunlara yol açtığını hep birlikte yaşadık ve yaşamaya
devam ediyoruz.
Sayın
Başkan, değerli milletvekilleri; aslında ülkenin beka sorunu, bölünme tehlikesi
ve toplumsal fay hatlarının derinleşmesi meselesi, 1921 Anayasası'ndan vazgeçmekle
birlikte başlayan bir süreçtir. 1921 sürecinden sonra, farklılıklar dışlandı ve
sistemde temsil edilmeyenler sistemle mücadele etmeye başladı. Başta Kürtler
olmak üzere kimlikleri inkâr edilen farklı toplumsal kesimlerin duygudaşlıkları
büyük yaralar almış bulunmaktadır. Bugün geldiğimiz noktada Türkiye toplumunun
farklı kesimleri, farklı dilleri, farklı inançları kendilerini dışlanmış
hissetmektedirler çünkü Anayasa'da kendilerini göremiyorlar çünkü dışlayıcı bir
anayasa mevcut.
Sayın
Başkan, değerli milletvekilleri; başkanlık sistemi tartışmaları ya da partili
Cumhurbaşkanlığı tartışmaları açlıktan can çekişilen bir ortamda insanlara
“Pastanızı, kremalı mı yoksa kremasız mı istersiniz?” diye sormaya benzer.
Bu
Anayasa'yla bugünkü Türkiye toplumunun idare edilemeyeceğini hepimiz kavramak
durumundayız. Bu teklif edilen değişikliklerle oluşacak yeni anayasayla da
çoğulcu bir yapıya sahip olan Türkiye toplumu idare edilemez çünkü bu
değişiklik teklifi, toplumun temel hiçbir meselesini çözmeye odaklanmamıştır.
İnsanlar güvenliklerini sağlayacak, kendilerine hizmet edecek ama
özgürlüklerini kısıtlamayan ve gücü tek elde toplamayan bir devlet
istemektedirler. Ama biz şu an bunun tam aksini yapmaya çalışmaktayız. Katı ve
merkeziyetçi bir yapıyı daha da içinden çıkılmaz bir noktaya taşımaya
çalışıyoruz. Sivil toplum neredeyse yok edildi. Akademik, entelektüel hayat
neredeyse bitmiş vaziyette. Herkes iktidara göre takiyeci bir pozisyon almak
durumunda kalmaktadır.
Sayın
Başkan, değerli milletvekilleri; bugün, Cumhurbaşkanının yetkilerinin, Anayasa
tartışmasının önüne geçmiş olması kaygı vericidir. Öncelikle toplum sözleşmesi
ortaya konulmalıdır. Önce özgürlükler garanti altına alınmalıdır, önce denge ve
denetim mekanizmaları düzenlenmelidir. “Nasıl bir yasama?” sorusuna nitelikli
bir cevap verilmelidir çünkü bugün hepimizin temel ortak sorunu, antidemokratik
bir Anayasa'ya sahip olmamızdır. Bugünkü Anayasa'da hukukun üstünlüğü sadece
bir ilke olarak bulunmaktadır, temeli sağlam değildir. Uygulamada hukukun üstünlüğü
asla mevcut değildir. 
Bu
teklifle de yüksek yargı organlarının bir parti tarafından, aynı zamanda bir
parti genel başkanı olarak Cumhurbaşkanı tarafından atanması öngörülmektedir.
Bu, son derece tehlikelidir. Bir ülkede yargı mekanizması bir kişinin ya da bir
siyasi partinin tekeline bırakılamaz. O zaman bağımsız ve tarafsız yargıdan
bahsetmek asla mümkün olamaz. Bu teklifle öngörülen, partili bir yargı
sistemidir aslında.
Sayın
Başkan, değerli milletvekilleri; devlet, vatandaşların denetleyebileceği yapıda
olmalıdır. Bu da ancak erkler ayrılığıyla mümkün olabilmektedir yani yürütme,
yargı ve yasamanın farklı yapılarda, kurumlarda olması gerekmektedir, bir
kişinin tekelinde asla olmaması gerekir. Bir kişi ya da partiye her şeyi
denetimsizce kontrol etme, tayin etme yetkisi vermek, her şeyden önce, her
zaman vurgulamış olduğumuz gibi, çağdaş medeniyetler seviyesine ulaşmamızı
engelleyecektir, Avrupa Birliği sürecinin ilerlemesine bir pranga teşkil
edecektir. 
Buradan
bir kez daha sesleniyorum: 24’üncü Dönemde bütün partilerin eşit katılımıyla ve
Türkiye Cumhuriyeti tarihinde ilk defa hiçbir zaman isimleri dahi zikredilmeyen
bütün farklılıklar Meclise davet edilerek bir anayasa yapılmaya çalışıldı ama
becerilemedi. Bunu tekrar denemek zorundayız. Türkiye’nin içinde bulunduğu…
(Mikrofon
otomatik cihaz tarafından kapatıldı) 
EROL
DORA (Devamla) – Genel Kurulu saygıyla selamlıyorum. (HDP sıralarından
alkışlar)
BAŞKAN
– Tamamlayın isterseniz. 
EROL
DORA (Devamla) – Teşekkür ediyorum Sayın Başkan, öncelikle bir dakikalık fırsat
daha verdiniz. 
Gerçekten,
Türkiye, çok zor bir süreçten geçmekte. Bugün bütün küresel güçlerin Orta
Doğu’ya inip tekrar Orta Doğu’yu yapılandırmaya çalıştıkları bir dönemde bizim
Türkiye Cumhuriyeti halkları, vatandaşları olarak kenetlenmemiz gerektiğine
inanıyorum. Başta Kürt sorunu olmak üzere bizim düşüncemiz şudur: Bugün Orta
Doğu’da 40 milyon Kürt yaşamaktadır. Biz bırakalım Amerika’yla, Rusya’yla
ilişki geliştirmeyi, esas, biz, kendi komşularımızla, birlikte yaşadığımız
halklarla ilişkileri geliştirmeliyiz. Hepimiz bu ülkede binlerce senelik tarihî
mazileri olan halklarız. Onun için diyorum: Gelin, Kürtlerle bir ittifaka
girin, diğer inançlar, ezilmiş halklarla da; bu vesileyle, çağdaş, demokratik
bir cumhuriyeti hep birlikte inşa edelim ve ne Avrupa’ya ne Amerika’ya ne
Rusya’ya herhangi bir ihtiyacımız olmasın. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ediyorum Sayın Dora.
Şimdi
söz sırası, Cumhuriyet Halk Partisi Grubu adına, duayen siyaset adamı Antalya
Milletvekili Sayın Deniz Baykal’da. (CHP sıralarından alkışlar)
Aynı
zamanda şahsınız adına söz talebiniz de var, emsal teşkil etmemek kaydıyla
birleştiriyorum ve süreniz on beş dakikadır. 
Buyurun
Sayın Baykal.
CHP
GRUBU ADINA DENİZ BAYKAL (Antalya) – Teşekkür ederim.
Sayın
Başkan, sayın milletvekilleri; Anayasa’mızın 101’inci maddesindeki düzenlemeyi
değerlendiren bu Anayasa teklifi paketinin 7’nci maddesini konuşuyoruz. Bu
7’nci madde, seçilecek olan cumhurbaşkanının aynı zamanda partiyle ilişkisini
sürdürmeye devam etmesini ve partisinin genel başkanı olarak görev yapmasını
mümkün kılan bir anlayışı düzenlemiştir. Yani bu paket eğer yürürlüğe girecek
olursa seçilecek olan kişi, Anayasa’da anlatılan olağanüstü geniş yetkileri
kullanıyor olmasının yanı sıra, aynı zamanda da bir siyasi parti genel başkanı
olarak o genel başkanın kullanabileceği tüm yetkileri de kullanmaya devam
edecektir. Yani Cumhurbaşkanlığı parti genel başkanlığıyla birleşmektedir. Bu,
aslında “Canım, herkesin bir siyasi anlayışı var; o siyasi anlayışını içinde
taşıyor olmasının ne sakıncası var? Geçmiş cumhurbaşkanlarının da bir siyasi
görüşü vardı; o bakımdan, bir sakınca oluşturmaz.” gibi bir anlayışla
değerlendiriliyor. Durum pek öyle değil değerli arkadaşlarım. Elbette herkesin
bir siyasi tercihi vardır. Hâkimin de bir siyasi tercihi vardır,
cumhurbaşkanının da bir siyasi tercihi vardır; daima vardır, her zaman vardır,
her yerde vardır. Buradaki mesele, bir makamda bulunan kişinin subjektif siyasi
tercihe sahip olup olmaması meselesi değil; bir makamda bulunan kimsenin
kurumsal bir düzenlemeyle bir siyasi partiyi resmen temsil etme kimliğine sahip
olarak, aynı anda Cumhurbaşkanı olarak görev yapıyor olmasıdır. Bu, subjektif
bir olay değil, objektif, kurumsal bir tablodur; bu, kuvvetler ayrımını,
Cumhurbaşkanının konumunu, siyasi partiler arası ilişkileri temelden çok ciddi
şekilde etkiler. 
Değerli
arkadaşlarım, bu şu demektir: Aslında bir siyasi parti başkanı Millî Güvenlik
Kuruluna girecek demektir ama bir tek siyasi parti başkanı girecektir, diğer
siyasi parti genel başkanları Millî Güvenlik Kuruluna girmeyecektir,
giremeyecektir. 
MUSTAFA
ILICALI (Erzurum) – Şimdi de girmiyor. 
DENİZ
BAYKAL (Devamla) - Bir siyasi parti genel başkanı… 
MUSTAFA
ILICALI (Erzurum) – Şimdi Başbakan giriyor. 
DENİZ
BAYKAL (Devamla) – Başbakan giriyor, Başbakan olarak giriyor. Bir; başbakanlığı
kaldırıyoruz. 
Şimdi,
bir siyasi parti genel başkanı devletin bütün temel kurumlarına siyasi parti
başkanı olarak gelecektir. 700 trilyonluk, katrilyonluk bir bütçeyi bir parti
genel başkanı doğrudan harcayacaktır, o bütçeyi o şekillendirecektir.
Cumhurbaşkanı bir siyasi parti genel başkanı olursa bu Anayasa’da var olan, var
olduğunu artık aklı başında herkesin teslim ettiği yanlışlıkların tümü
katlanarak artacaktır ve Anayasa’daki şikâyetçi olunması gereken yanlışlıklar
bu Anayasa’yı çığırından çıkaracaktır.
Değerli
arkadaşlarım, genel başkan Parlamentoya girecek olan milletvekillerinin kendi
partisiyle ilgili olanlarını belirleyecektir. Yüksek Seçim Kuruluna listeyi
genel başkan verecektir ve o genel başkan Parlamentoyu elinde tutacaktır ve
yasama organı ile yürütme organı arasındaki ilişkiler herhangi bir başkanlık
rejiminde kabul edilemeyecek ölçüde iç içe geçmiş olacaktır. 
Cumhurbaşkanının
Anayasa Mahkemesi üyelerini ataması yanlıştır. Niye yanlıştır? Cumhurbaşkanı
bir kişi olarak hukukun kendi iç dinamiklerine bırakması gereken bir konuyu
kendi siyasi kimliği içinde belirleyecektir. Bu, yanlıştır ama eğer o bir
siyasi parti genel başkanı ise aynı zamanda, onun Anayasa Mahkemesi üyelerini
belirlemesi çok daha büyük bir yanlıştır. O Anayasa Mahkemesi ki
Cumhurbaşkanını yargılayabilecektir. Cumhurbaşkanını ve diğer yetkilileri
yargılayabilecek olan bir mahkemeyi biz bir siyasi parti genel başkanına
belirletiyor olacağız. 
HSYK’yı
bir genel başkanın belirlemesi kabul edilemez, düşünülemez ama şimdi
Cumhurbaşkanlığı kimliğinin arkasında bir siyasi parti genel başkanı olarak da,
onun ayrılmaz bir parçası olarak HSYK’yı belirleyecektir. 
Cumhurbaşkanının
Meclisi feshetmesi doğru değildir. Başkanlık rejimlerinde böyle bir uygulama
yoktur, yanlıştır ama bir siyasi parti genel başkanının Meclisi belirlemesi
hepten yanlıştır. O Meclis ki millî iradenin yegâne ve gerçek temsilcisidir,
bütün milletin temsilcisidir; o Cumhurbaşkanı ki seçime katılan çoğunluğun,
sadece seçime katılan çoğunluğun 1 fazlasının oyuyla seçilmiş olan insandır.
Yani en fazla, katılanların çoğunluğunu temsil eden, yüzde 50’nin altında olan
bir siyasi ağırlığı, millî iradenin tamamını, milletin yüzde 100’ünü temsil
edenin yetkisini elinden alır şekilde bir düzenleme getiriyoruz. Ve bunu şimdi
bir siyasi parti kimliği içinde de kullanacaktır. 
Değerli
arkadaşlarım, olağanüstü hâl ilan edecektir Cumhurbaşkanı, bu da yanlıştır,
böyle bir yetki yok, dünyada yok, diğer başkanlık rejimlerinde yok. Olağanüstü
hâlde kararnameyi çıkaracak, olağanüstü hâl kararnamesi yapacak. Daha önce de
ifade ettik, olağanüstü hâl kararnamesiyle Anayasa’yı değiştirse ona “Dur.”
diyecek bir merci yok.
Değerli
arkadaşlarım, bu çelişkiler ve Cumhurbaşkanına tanınan imtiyazların,
dokunulmazlıkların, sorumsuzlukların, fiilen yargılanamazlıkların, fiilen
sorgulanamazlıkların bir siyasi parti genel başkanına da teşmil edilmesi hem
demokratik siyasi rekabeti çok ciddi şekilde zaafa uğratacaktır ve bu yönüyle
hiçbir şekilde kabul edilemezdir. Böylece, siz, devleti sadece bir partiye
indirgemiş olmuyorsunuz, bir siyasi partiyi de devletin partisi hâline
dönüştürmüş oluyorsunuz; devlet ile millet ilişkisini devlet ile bir siyasi
parti arasındaki ilişkiye indirgemiş oluyorsunuz. Bu, çok tehlikelidir, bu,
egemenliğin çatlatılması anlamına gelmektedir, parçalanması anlamına
gelmektedir ve millî iradenin sadece bir rüknü, bir cüzü olan bir siyasi
partiye, tüm devlet aygıtının tüm olağanüstü yetkilerini, normal bir başkanlık
rejiminde de olmayan yetkilerini, yargıdaki yetkilerini, yasama üzerindeki
yetkilerini de kullanmayı ona emanet etmiş olmaktasınız. 
Değerli
arkadaşlarım, bu, devleti bir siyasi partiye indirgemek demektir. “Tek parti
iktidarı” diyordunuz, anlaşılıyor ki artık tek parti iktidarı yetmiyor; şimdi,
bir tek parti devleti istiyorsunuz. 
Değerli
arkadaşlarım; devlet, millet ve egemenlik, parti düzeyine geçtiğiniz zaman
aynen sürdürülemez. Parti, millet değildir. Parti, egemenlik değildir. Parti,
milletin bir parçasıdır, bir rüknüdür, cüzüdür. Devlet, milletin kendisidir.
Devletin kullandığı egemenliktir. Devletin egemenlik hakkı vardır. Devlet,
milletin egemenlik hakkını devlet eliyle kullanır. Millet, o egemenliğin
sahibidir; parti, o egemenliğin sahibi değildir. Partininki egemenlik değil,
hegemonyadır. Bir parti hegemonyası söz konusu olur. Millî egemenliğin yerine
bir siyasi parti hegemonyasını, böylece, ikame etme tehlikesiyle, tehdidiyle
karşı karşıya oluyoruz.
Değerli
arkadaşlarım, “Türkiye'de rejim değişmiyor, 1920’de ‘cumhuriyet’ dedik, devam
ediyoruz.” E, canım 1920’de “cumhuriyet” dedik de 1930’da da cumhuriyet,
1950’de de cumhuriyet, 1970’de de, 2010’da cumhuriyet. Bu, böyle mi? Böyle bir
şey olabilir mi? Elbette, bizim devletimiz bir cumhuriyet olarak kuruldu.
Dünyada pek çok cumhuriyet var. İran’daki de İslam Cumhuriyeti, Mısır’ınki de
Mübarek’in zamanında da bir cumhuriyetti, şimdi de bir cumhuriyet, Libya da
cemahiriyeydi cumhuriyetlerdi, Irak da cumhuriyet, Suriye de cumhuriyet. Yani
cumhuriyetiz diye “Gerekeni hayata geçirdik, mesele yok.” mu diyeceğiz? “Rejim
meselesi kalmadı.” mı diyeceğiz? Cumhuriyet olmak vasfı devam ediyorsa “Bir
rejim sorunu yoktur.” diyebilecek miyiz? Böyle bir şey söylenebilir mi? Tek
parti cumhuriyet, çok parti cumhuriyet. Değerli arkadaşlarım, ciddi olalım.
Anayasalar aslında bir medeniyet tercihidir. Bu Anayasa paketi Türkiye’nin
asırlık medeniyet tercihini değiştirmeye yöneliktir. Bu paket, bildiğimiz
örnekleriyle bir Orta Doğu dikta rejimini Türkiye’ye taşımanın bütün hukuki,
anayasal altyapısına sahiptir. Bu getirilen paket, Türkiye’yi bildiğimiz bir
Orta Doğu dikta rejimine döndürmenin bütün hukuki, anayasal altyapısını ortaya
koymuştur. “Bizde dikta olmaz.” sözünü güvence olarak kabul etmemizi
istiyorsunuz. Bunları söyleyince “Bizde dikta olmaz.” deniliyor. İyi, peki,
olmazsa mesele yok diyeceğiz. 
Değerli
arkadaşlarım, Saddam’dan Muaviye’ye, Esad’dan Yezit’e kadar nice isimler bize
hiç de yabancı olmayan bir kültürün ürünüdür. (CHP sıralarından alkışlar) 
Değerli
arkadaşlarım, dünden beri Anayasa tartışmaları bir seçim olasılığıyla
zenginleştirildi. Anayasa tartışmaları getirilen paketin faziletine birbirimizi
ikna etmekten çıktı, tehdit ve şantaj anlayışının alenileştiği bir ortama
geldik şimdi. (CHP sıralarından alkışlar)
Değerli
arkadaşlarım, erken seçim konusuyla ilgili olarak söylemek istediğim şudur:
Eğer bu bir tehdit ise yakışıksızdır, eğer bu bir tespit ise zamansızdır. Eğer
bu bir tehdit ise böyle bir tehdidi Meclisimize de bu Meclisimizdeki hiçbir
milletvekiline de yakıştıramam. (CHP sıralarından alkışlar)
YILMAZ
TUNÇ (Bartın) – Sizin tehditlerinizi de çok hatırlıyoruz, çok. 
DENİZ
BAYKAL (Devamla) – Böyle bir tehdidi Meclisimize de buradaki teker teker her
bir milletvekilimize de yöneltilmiş bir hakaret sayarım. (CHP sıralarından
alkışlar) 
Değerli
arkadaşlarım, 19-20 yaşındaki gençlerin, bu iktidarın Suriye politikasındaki
hataları sebebiyle…
HAKAN
ÇAVUŞOĞLU (Bursa) - Bu ülke sizin tehditlerinizi çok gördü, kaos tehditleriniz
oldu. 
MUHARREM
ERKEK (Çanakkale) – Saygılı ol!
YILMAZ
TUNÇ (Bartın) – Siz Anayasa Mahkemesini bile tehdit ettiniz, “Kaos çıkar.”
dediniz. 
BAŞKAN
– Müdahale etmeyelim sayın vekiller, lütfen. 
DENİZ
BAYKAL (Devamla) – Teşekkür ederim Sayın Başkan. 
REŞAT
PETEK (Burdur) – Unutulmadı bunlar, unutulmadı Başkan.
DENİZ
BAYKAL (Devamla) – Bu ülkenin 19-20 yaşındaki gençlerinin, bu iktidarın yanlış
Suriye politikası dolayısıyla Suriye’de, El Bab’ta gözünü kırpmadan şehit
olmaya koştuğu bir ortamda erken seçim tehdidiyle siyasi sonuç almaya
kalkanları kınıyorum değerli arkadaşlarım. (CHP sıralarından “Bravo” sesleri,
ayakta alkışlar) Böyle bir anlayışa… 
(Mikrofon
otomatik cihaz tarafından kapatıldı) 
DENİZ
BAYKAL (Devamla) – Sayın Başkan, iki dakika süre.
BAŞKAN
– Tamamlayın lütfen, bir dakika veriyorum. 
DENİZ
BAYKAL (Devamla) – Bir zamanlar bu devletin himayesinde destek bulan PKK’lılara
karşı Gabar Dağı’nda gözünü kırpmadan şehit olan gençlerimizin bu cesareti,
metaneti, vatanseverliği karşısında doksan yıllık cumhuriyeti tehlikeye atacak
bu projeye destek üretmek için seçim tehdidine boyun eğecek milletvekili varsa
onu da kınıyorum. (CHP sıralarından “Bravo” sesleri, ayakta alkışlar) Eğer
böyle bir milletvekili varsa, o milletvekiline de yazıklar olsun, o Meclise de veyl,
yazıklar olsun o Meclise de! 
Teşekkür
ederim. (CHP sıralarından “Bravo” sesleri, alkışlar)
MUSTAFA
ELİTAŞ (Kayseri) – Sayın Başkan, bir cümle söylemek istiyorum: İlk defa ana
muhalefet partisinin seçimden korktuğuna şahit oluyoruz. Seçim ana muhalefet
partisinin, partilerin korkmayacağı bir iştir. Bunları tehdit olarak algılamak
da ne demek bilmiyorum, bir zafiyettir. 
BAŞKAN
– Teşekkür ediyorum.
LEVENT
GÖK (Ankara) - Sayın Başkan…
BAŞKAN
– Sayın Gök…
HAKAN
ÇAVUŞOĞLU (Bursa) – Burada, kaset tehdidine boyun eğenler bize laf söyleyemez!
Kaset tehdidine boyun eğenler bize laf söyleyemez!
BAŞKAN
– Sayın milletvekilleri, lütfen, istirham ediyorum… Sayın milletvekilleri…
HAKAN
ÇAVUŞOĞLU (Bursa) – Kaset tehdidine boyun eğenler bize laf söyleyemez! 
LEVENT
GÖK (Ankara) – Sayın Başkan…
BAŞKAN
- Sizi dinliyorum, buyurun.
LEVENT
GÖK (Ankara) – Sayın Başkan, bu seçim tehdidi “Bu paket buradan geçmezse seçim
olur.” zamanıyla ve tehdidiyle değil, gerekiyorsa bugünü alınmalıdır. Hodri
meydan! Hodri meydan! 
İSMAİL
AYDIN (Bursa) – Bak, inanmadılar. 
TAHİR
ÖZTÜRK (Elâzığ) – Hadi canım! Hadi canım, hadi!
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, Sayın Gök konuştu.
ÖZGÜR
ÖZEL (Manisa) – Çok kısa…
BAŞKAN
– Buyurun, pek kısa bir söz veriyorum. Lütfen… 
Buyurun.

V.- AÇIKLAMALAR (Devam)
13.- Manisa Milletvekili Özgür Özel’in, Kayseri Milletvekili Mustafa
Elitaş’ın yerinden sarf ettiği bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, Sayın Gök ifade etti ancak belki salonun her
yerinden duyulmamış olabilir, televizyona erişmemiş olabilir. Sayın Genel
Başkanımızın varlığında, Sayın Genel Başkanımızın talimatlarıyla şu ifadeyi
kullanıyorum: Bugün böyle bir rejim değişikliğine kalkışmaktansa, bugün akşam
gelecek bir erken seçim kararına Cumhuriyet Halk Partisi tam destek veriyor.
(CHP sıralarından “Bravo” sesleri, ayakta alkışlar) 
MUSTAFA
ELİTAŞ (Kayseri) – Benim uyarım işe yaramış. Uyarım işe yaramış. 
ÖZGÜR
ÖZEL (Manisa) - “Hodri meydan!” diyoruz. Bunu getirin. Böyle bir tehdidi yapıp
da getirmeyenler de namerttir! 
Teşekkür
ediyorum.
BAŞKAN
– Teşekkür ediyorum.
LEVENT
GÖK (Ankara) – Hodri meydan! Haydi… Şimdi… Hodri meydan! 
BARIŞ
YARKADAŞ (İstanbul) - Şimdi hep beraber gidelim.
BAŞKAN
- Teşekkür ediyorum. 
Sayın
milletvekilleri... (CHP sıralarından “Haydi, haydi” sesleri, ayakta alkışlar) 
Sayın
milletvekilleri, gürültüyü keselim, lütfen uğultuyu keselim. 
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
– Şimdi, söz sırası, Adalet ve Kalkınma Partisi Grubu adına, ömrünü bu işe adamış,
benim de Değerli Hocam, İstanbul Milletvekili Sayın Burhan Kuzu’da. 
Buyurun
Sayın Kuzu. (AK PARTİ sıralarından alkışlar)
MUSTAFA
ELİTAŞ (Kayseri) – Anayasa dersi ver Hocam. 
OSMAN
AŞKIN BAK (Rize) – Hocam, Anaysa dersi ver. 
NURHAYAT
ALTACA KAYIŞOĞLU (Bursa) – Hangi Anayasa? 
BAŞKAN
– Buyurun Hocam. 
AK
PARTİ GRUBU ADINA BURHAN KUZU (İstanbul) – Sayın Başkanım, çok değerli
milletvekili arkadaşlarım; hürmetle, muhabbetle selamlıyorum. 
Evet,
tabii, seçim demokrasinin önemli bir unsurudur, her zaman seçime gidilir, o
başka, bir bahsi diğer.
Şimdi,
burada benim için çok önemli bir süreç, sene 1977-2017, tam kırk yıl. Kırkıncı
yıl pastasını kesebiliriz bu işin. Hayırlı uğurlu olsun vatana, millete,
devlete inşallah. (AK PARTİ sıralarından alkışlar) 
Şimdi,
tabii, bu sürecin benim için başka bir faydası, bu konuda yazdığımız kimi
kitapların özellikle muhalefet partilerimiz tarafından okunmuş olması. Ancak,
tabii, kitabı okumak elbette ki güzel bir şey, ondan çıkaracak sonuç da önemli
ama asıl olan bence, kitap okurken cümlenin bir başını, bir sonunu okuyup
ortadaki satırı atlamış olmak; bunu çok doğru bulmam, o bizi yanlış sonuçlara
götürüyor. 
Şimdi,
bakın, mesela, olağanüstü hâlle alakalı bir çalışma yaptık. Burada deniyor ki
“Olağanüstü hâllerde Anayasa değiştirilemez.” demişiz. Şimdi, değerli
arkadaşlar, bunu bir akademisyen asla demez. Mesele burada şu -sayfa da burada-
diyor ki orada, orada deniyor ki “Efendim, olağanüstü hâli ilan eden hükûmet,
kanun hükmünde kararnamelerle Anayasa'yı değiştiremez.” Denen bundan ibarettir.
Yoksa, “Meclis değiştiremez.” diye bir ifade asla yoktur. Evvela, bunu bilelim,
böyle bir şey yok çünkü. Düzgün anlayalım, düzgün. (AK PARTİ sıralarından
alkışlar)
Şu
gördüğünüz Amerikan Anayasası. Şu gördüğünüz -arkada bir şey yok- 7 paragraf,
330 milyonluk ülkeyi yönetiyor iki yüz yıldır. Amerika’nın iki yüz yıllık
tarihini bölün 4’e, Amerika'da başkan sayısını bulursunuz; Amerika’nın başkan
sayısını çarpın 4’le, Amerikan tarihini bulursunuz. Bu kadar net yönetilen bir
ülke. 
Şimdi,
geldiğimiz zaman bizim duruma, Allah aşkına elinizi vicdanınıza koyun, buradan
özellikle ana muhalefete seslenmek istiyorum: Buraya çıkan diyor ki “Efendim,
kuvvetler ayrılığı elden gidiyor.” Bakın, senelerden beri söylüyorum, bir daha
söylüyorum: Parlamenter rejimde uygulamada kuvvet ayrımı yoktur, altını bin
defa çiziyorum, yoktur. (AK PARTİ sıralarından alkışlar) Böyle olmuş olsaydı
bakın, böyle olsaydı ne olurdu biliyor musunuz? Şuradaki muhalefet iktidar
tamamı Meclis olarak buradaki Hükûmetle mücadele ederdi. Öyle mi oluyor?
İktidar muhalefet kavgası oluyor burada. Niye? Çünkü, sonuç olarak, burada
gördüğünüz Hükûmet buradaki çoğunluğun içinden çıkıyor, “Oğlan bizim, kız
bizim.” denen laf işte budur yani. Buradaki bakanlarımızı, Başbakanımızı sizlere
uyarak bunları efendim gensoruyla düşüreceğiz öyle mi? Aklımızdan zorumuz mu
var bizim? (AK PARTİ sıralarından alkışlar) Dolayısıyla, olmayacak bir işin
arkasından gidiyoruz. Hayır bunu niye söylüyorum: Deniyor ki efendim “Denetim
kalktı, gensoru vardı.” Bugüne kadar 1960’tan bu tarafa 262 adet gensoru
verilmiş sırf 2 tanesi kabul görmüş; 260’ı hiçbir hesaba katılmamış. Bu
bakımdan parlamenter modelde denetim yetkisi çalışmaz. 
Değerli
arkadaşlar, tabii, diğer Meclis soruşturması, Meclis araştırması filan bunlar
elbette ki kendi çapında bu modelde de var. Gensoru olmaması burada bin defa
söylendi çünkü bu modelde, getirilen modelde Cumhurbaşkanını halk direkt
seçiyor. Bakın, yanılgı ne? Aslında asıl yanılgı, değerli arkadaşlar, ana
muhalefet partimizin kürsüye çıktığı zaman HDP’yle beraber yanılgısı şurada:
Kafalarında düşündükleri formül, parlamenter formülle mevcut modeli
eleştiriyorlar. Nereden geliyor o? Mesela diyorlar ki: “Partili Cumhurbaşkanı
olur mu? Yürütme Cumhurbaşkanına verilir mi?” Değerli arkadaşlar, hepinize
söylüyorum: Bundan sonra gördüğünüz oradaki Cumhurbaşkanı bir Başbakan artık,
bunun altını çizmemiz lazım. O kişi bir Başbakan. (AK PARTİ sıralarından
alkışlar) “Ey millet, köprü yapacağım, yol yapacağım, baraj yapacağım."
diyecek. Cumhurbaşkanı bunu demez normal şartlarda biliyorsunuz. Dolayısıyla,
eleştirimizi böyle yapmamız lazım yani karşınızdaki Cumhurbaşkanı evet, devleti
yönetecektir, milleti temsil edecektir ama aynı zamanda bir Başbakandır. 
Şimdi,
bu modelin iki tane faydası var –çok teferruata girmeyelim- bunlardan birisi
koalisyon belasından Türkiye'yi ömür billah ilelebet kurtarmak, ikincisi de iki
başlılığa paydos. Bu ikisi ülke için yeter de artar da benim için. (AK PARTİ
sıralarından alkışlar) Bu modeli desteklemek bakımından bu iki unsur benim için
yeterli arkadaşlar. Çünkü her ikisinden de bu memleket çok çekti. Bakın şu anda
65 no.lu Hükûmet var bizim başımızda. Çarpın bu 65’i 4’le, 260. Normal
şartlarda, 1993 yılında kurduğumuz 65 no.lu hükûmeti, esasen, cumhuriyetimizin
260’ncı yılında kurmamız lazım. Bugün 14-15 no.lu hükûmet olması gerekiyordu
değerli arkadaşlar. Türkiye, bu kadar kötü yönetilmiş seneler öncesinde ve
Türkiye bu modelle kim vurduya gidiyor. Neden kim vurduya gidiyor? Dörtlü,
beşli koalisyonlar; oturuyorsunuz, peşin satıcı gibi adamın elinde 10 tane
milletvekili var, bir kasıntı yapıyor, “10 tane bakanlık isterim.” diyor. “Sen
bilirsin kardeşim.” diyor. Kırk gün sürüyor. 
MUSTAFA
ELİTAŞ (Kayseri) – Güneş Motel, Güneş.
BURHAN
KUZU (Devamla) – Efendim, bakanlıklar bölüştü. Bakanlık yetmiyor. Yetmeyince ne
yapacak? Yağmurdan sorumlu, kardan sorumlu, doludan sorumlu Meteoroloji
Bakanlığı kurdu bu memleket. Ayrı bir araba, ayrı bir sekreter, ayrı bir
kırtasiye filan. 40 tane bakan vardı biz geldiğimizde. 25 bakan. Bu da çok. 300
milyonluk Amerika 12 bakanla yönetiliyor değerli arkadaşlar. Dolayısıyla evvela
buradaki israfı görmemiz lazım. O zaman seçime gittiğimizde ne oluyor? Seçime
gidiyoruz, ortaklar burada, başbakan burada, bölüşmeler de AŞ’a göre olmuş, AŞ’a.
TEDAŞ, BOTAŞ, EÜAŞ, nerede AŞ var, oralara göre bölüşülmüş, hortumlanıyor. 23
milyar dolar geldiğimiz zaman banka zararı vardı bu memlekette. (AK PARTİ
sıralarından alkışlar) Dolayısıyla evvela bunu görmemiz lazım. 
Peki,
çözüm ne olmuş? Efendim, çözüm, koalisyonda çözüm, önlemenin yolları daha
doğrusu barajlar. Yüzde 10’luk baraj hiçbir yerinde yok dünyanın.
FUAT
KÖKTAŞ (Samsun) – Hocam, Güneş Motele bir şey demeyecek miyiz?
BURHAN
KUZU (Devamla) – Yüzde 10’luk barajın -diyelim- yüzde 5’e çekildiğini düşünün,
bu modelde 12-13 parti girer. Dolayısıyla, başkanlık modeline geçtiğimiz zaman
bu barajı da yüzde 5’e çekebiliriz. Bunda hiçbir mahzur da görmüyoruz. Bu
bakımdan bu baraj meselesini de böylece bu model çözmüş oluyor. 
Rahmetli
Ecevit, özellikle bu kuzey ülkeleri için, İsveç, Norveç, Danimarka bakımından
koalisyonu hep överdi oralarda var diye. Doğrudur. 4 milyon nüfus, 10 milyon
nüfus, Konya kadar toprak, Esat yok, fesat yok, IŞİD yok, PKK yok,
efendim öyle bir bölge. 
MUHARREM
ERKEK (Çanakkale) – İkinci Dünya Savaşı’ndan beri Almanya koalisyonlarla
yönetiliyor, Avrupa’nın süper gücü.
BURHAN
KUZU (Devamla) – Dolayısıyla buraları biz örnek alamayız. Bu bulunduğumuz
bölgede, değerli arkadaşlar, 25 peygamber bu bölgeye gelmiş, 124 bin peygamber
de bu bölgeye gelmiş, kıyamet de buradan kopacak. Benden söylemesi. (AK PARTİ
sıralarından alkışlar) Dolayısıyla, yani burada gözünü yumduğun an çayın gider,
bardakta suyun gider. Bakarsın, bulamazsın bir daha. Böyle bir bölge burası. O
bakımdan, buralarda, efendim, ya işte dörtlü koalisyon, beşli koalisyon gibi bu
tip şeylere gidemeyiz. Nitekim bundan bıkan Fransa yarı başkanlığa geçerek
kendi çözümünü buldu. Yetmiş yılda yüz dört hükûmet kurdu Fransa. Sonunda
kurtardı kendisini. 
Değerli
arkadaşlar, şimdi, bakın, getirilen modelde yasama yetkisini tamamıyla Meclise
veriyoruz. Hayırlı uğurlu olsun. Şu ana kadar bu Meclis yasa yetkisini
hükûmetten gelen tasarıyı kabulle geçirmiştir, sadece kaldırmış. Yüzde 98
hükûmetten gelir, yüzde 2’si hükûmetten gelir ama onu kamuoyundan kaçtığı için
hükûmet teklif gibi gösterir. İmzalattırır bir arkadaşımıza, basın da ona
yüklenir. Aslında onun da arkasında hükûmet var. Yüzde 100 hükûmetten gelir.
Komisyonda değiştiremez, Genel Kurulda değiştiremez. Kanunu getiren hükûmet,
uygulayan gene hükûmet. Peki, o zaman yasama ne iş yapar? Neyi kaybediyor bu
yasama? En azından, hiç olmazsa, çok sınırlı olarak verilen kanun, kararname
yetkisini bir kenara bırakırsak -oldukça sınırlı- yürütmeye, geriye kalan
yasanın ana gövdesi buradan geçmiş olacak. Bu bakımdan, yasa yetkisini
kurtarmış olmak bile… Denetim yetkisi zaten -dediğim gibi- kendi çapında
eskisinden çok farklı değil gensoruyu bir kenara bırakırsak, onu da sistem
gereği dedik. Bunu da böylece halletmiş olalım. 
Şimdi,
değerli arkadaşlar, şunu da görmemiz lazım ki bu parlamenter modeldeki sıkıntı
aslında biraz da parti disiplininden kaynaklanıyor. Grup kararı… Mesela bir
kanun geliyor, 316 milletvekili, AK PARTİ “Evet.” diyor, bu kadar muhalefet
“Hayır.” diyor. Sizin aklınıza bu uyuyor mu yani bu kadar olabilir mi bir şey?
Olamaz ama bu parti disiplini dediğimiz parlamenter rejimin çıkmazı buna
zorluyor. 
Biz
şunu istiyoruz, bu model bunu sağlar, sağlamaz; ama zaman içinde hedefimiz şu:
İstiyoruz ki gelen kanun burada -oradan gelsin, buradan gelsin- ortak bir
kararla çıksın. Yani muhalefetin bir bölümünün “Evet.” dediği, buranın “Evet.”
dediği bir bölümünün ama kalan bölümün “Hayır.” dediği bir model oluşsun. Şu
anki durum o. Amerika böyle çalışıyor. Bakın, Amerika’da şu anda otuz sekiz yılda
1, partiler olarak, yani partiyle başkan aynı partiden oluyor.
(Mikrofon
otomatik cihaz tarafından kapatıldı) 
BAŞKAN
– Hocam, kırk yıllık birikimi on dakikada anlatmak zor biliyorum ama siz bir
dakikada toparlayabilirsiniz diye düşünüyorum. 
TÜRABİ
KAYAN (Kırklareli) – “Kırk yıldır değişimi” desen daha doğru olacak Sayın
Başkan. Bilim adamıyken başka, siyaset adamıyken başka. 
BAŞKAN
- Buyurun. 
BURHAN
KUZU (Devamla) – Şöyle söyleyelim: Getirilen modelde, değerli arkadaşlar,
efendim, “Rejim değişiyor.” lafı kesinlikle iftiradır. Rejim değişiyor diye bir
şey yok; cumhuriyet yerinde, demokrasi yerinde, laiklik ilkesi yerinde, öteki
ilkeler yerinde, Atatürk de tam yerinde oturmuş -şükür- çok doğru duruyor,
yerinde duruyor. Dolayısıyla zerre kadar bir sorun yok. Hiç kimse buradan
girmesin, ne olur. Bakın, bizi üzmeyin, “Rejim değişikliği” demeyin ama
eleştirin başka şeyleri. Bu, bizim ağırımıza gidiyor, böyle bir şey yok.
Memleketin rejimi cumhuriyettir, ilelebet yaşayacaktır. Bir alkış da buna. (AK
PARTİ sıralarından alkışlar) 
Değerli
arkadaşlar, son olarak şununla bitireyim: Üniter yapıda bir sorun yok. “Üniter
yapımız, efendim, öz yönetimdir, özerk yönetimdir, bilmem ne.” gibi, bunlara
asla girme söz konusu olamaz. Federal yapı, Başkanlık modelinin zorunlu unsuru
değildir. 
Son
bir cümlem de şu olsun değerli arkadaşlar: Bilesiniz ki partilerin sayısında
bundan sonraki dönemde asla azalma olmaz. Brezilya’da, bakın, şu anda 21 tane
parti var. 
(Mikrofon
otomatik cihaz tarafından kapatıldı) 
AHMET
YILDIRIM (Muş) – Sekiz dakika daha verin Sayın Başkan. 
BAŞKAN
– Efendim, bir dakika daha veriyoruz bütün grupların ittifakıyla. 
BURHAN
KUZU (Devamla) – Başkanlık sistemi onuruna verdi, sağ olsun. 
21
parti var şu anda Brezilya’da, Başkanlık modeli var. Ama şu olur: İki siyasi
parti, iki lider öne geçer; ikinci turda kimin kazanacağı belli olmaz, buradan
da söylüyorum. Dolayısıyla hiç kimse bu sistemde kendini garanti görmez. Şu
olacak: Muhalefetten diyelim, varsayalım şu anki muhalefetten çıktı lider, bu
taraftan çıktı; her ikisinden de diyecek ki: “3 bakanı ben geldiğim zaman
soldan alacağım.”, o diyebilir ki: “Ben sağdan alacağım bakan yardımcısını.” 
MAHMUT
TOĞRUL (Gaziantep) – Hani koalisyonlar kötüydü?
BURHAN
KUZU (Devamla) - Böylece Türkiye’de uç olmayan insanlar kazanır. Sistemin
amblemi şu: “Ne olursan gel.” Hazreti Mevlâna. (AK PARTİ sıralarından alkışlar)
Ha, sistem bu. Kim çok kucaklarsa, bu kadarız. 
Saygılarımı
sunuyorum. (AK PARTİ sıralarından “Bravo” sesleri, ayakta alkışlar)
BAŞKAN
– Teşekkürler Sayın Kuzu. 
Şimdi
şahıslar adına ikinci ve son konuşmacı İstanbul Milletvekili Haydar Ali Yıldız.
Buyurun
Sayın Yıldız. (AK PARTİ sıralarından alkışlar) 
Süreniz
beş dakikadır.
HAYDAR
ALİ YILDIZ (İstanbul) – Sayın Başkan, değerli milletvekilleri; Anayasa değişikliği
teklifimizin 7’nci maddesi üzerine şahsım adına söz almış bulunuyorum. Bu
vesileyle sizleri ve yüce Meclisi saygıyla selamlıyorum.
Büyük
bir medeniyetin mensupları olarak inancımızın ve medeniyetimizin sözüyle
başlamak yani insanla başlamaktır bizim arzumuz ve AK PARTİ kuruluş felsefesi
“İnsanı yaşat ki devlet yaşasın.” anlayışıyla hareket etmektir ve on beş yıllık
iktidarımız boyunca hep insanı esas alan bir siyasetle yolumuza devam ettik.
Bugün de bu Anayasa değişikliği teklifimizi insanı, milletimizi esas alarak
hazırlıyoruz.
İsrâ
suresinin 84’üncü ayetinde Allah “Herkes kendine uygun yolda hareket eder.”
buyuruyor. Biz Hak yolunda milletimizle beraber aydınlık geleceğe hep birlikte
yürüyeceğiz ve milletimizi esas alan, eskiden olduğu gibi, devleti değil,
milleti esas alan bir anayasayı hazırlamak üzere sorumluluk almış bulunmuş bir
partiyiz.
Arzumuz,
elbette ki millet kokan, tarih kokan, medeniyet kokan, bu topraklar kokan,
bayrak kokan, sivil, özgür, yeni bir anayasa yapmaktı ama eskilerin deyimiyle
her şey imkânla mümkündür. Bugün bu kadarı nasip oldu ve 18 maddede değişiklik
yapıyoruz.
Anayasa’nın
hazırlanması, onay süreci aşamalarına baktığınız zaman -kamu hukukunda buna
“sosyopolitik meşruiyet” deniyor- dolayısıyla milletimizin talep ve beklentilerini
merkeze alan siyaset kurumu bugün milletin beklentilerini karşılayacak yerli ve
millî bir Anayasa değişikliğini hazırlamış bulunmaktadır. Elbette ki bu Anayasa
değişikliği 15 Temmuz diriliş ruhunu taşımaktadır. Millet, bize -meydanlarda
bayrak nöbeti tutarken “Siz de bu millet adına, size verdiğimiz yetkiyle, size
verdiğimiz vekâletle Anayasa’yı değiştirin.”- yeni bir anayasa yapma ruhsatını
vermiştir. Biz bugün bu sorumlulukla hareket ediyoruz. Bize düşen, milletimize
yakışan bir temsille milletimizi temsil eden bir anayasayı hazırlamaktır.
Elbette ki güçlü bir milletimiz var, güçlü bir yönetim, güçlü bir Meclis ve
güçlü bir istikrarı hep birlikte, inşallah, bu değişiklikle sağlamış olacağız. 
Teklifimizin
7’nci maddesinde cumhurbaşkanlığı adaylığı ve seçimi düzenlenmekte. Burada
dikkat etmemiz gereken, 101 ve 102’nci maddelerin birleştirilmesi suretiyle,
bir: Siyasi partileri yani burada bulunan, Parlamentoda bulunan siyasi
partileri muhatap alan bir değişiklik. Yani cumhurbaşkanı adayını siyasi partiler,
grubu bulunan siyasi partiler önerebilecekler. 
Diğer
bir önemli husus, katılımcılık anlamında, çoğulculuk anlamında 100 bin seçmen
birleşip bir adayı cumhurbaşkanı olarak sunabilecekler. 
Diğer
önemli bir değişiklik ve yenilik, cumhurbaşkanı partisiyle ilişiğini
kurabilecek. Buradaki temel kriter, gerekçemizde de ifade edildiği üzere, kamu
tarafsızlığı yani kamu hizmetlerinde tarafsızlık. Elbette ki biz tarafız,
milletin tarafıyız ve vatanın tarafıyız ve taraf olmaya devam edeceğiz. (AK
PARTİ sıralarından alkışlar)
20’nci
yüzyıl ve son yüzyılda çağdaş demokrasiler değerlendirilirken kamu hukukçuları
kuvvetli icra, güçlü icra, güçlü yönetim anlayışını elbette ki Parlamentoyu bir
kenara bırakarak değil, Parlamentoyu da güçlü tutarak bir inşa süreci, bir kurum
inşa etmişlerdir. Şimdi bize düşen, bu anlayışla, belirlediğimiz çerçeveyle bu
millete sorumluluğumuzu yerine getirmektir. 
Su,
ateş ve ahlak arkadaş olmuşlar. Yolda giderken birbirlerine sormuşlar
“Birbirimizi kaybedersek nasıl bulacağız?” diye. Ateşe sormuşlar “Seni
kaybedersek nasıl bulacağız?” Ateş cevap vermiş: “Nerede bir duman görürseniz
ben oradayım.” Suya sormuşlar: “Seni kaybedersek nasıl bulacağız?” Su cevap
vermiş: “Nerede bir çağıltı, nerede bir şırıltı duyarsanız ben oradayım.”
Ahlaka sormuşlar: “Ey ahlak! Seni kaybedersek nerede bulacağız?” Ahlak cevap
vermiş: “Beni kaybederseniz bir daha bulamazsınız.” 
Ahlakını
kaybetmeyen, dik duran, onurlu duran milletimizi, onun vekillerini saygıyla
selamlıyorum.” (AK PARTİ sıralarından alkışlar) 
BAŞKAN
– Teşekkür ediyorum Sayın Yıldız.
Sayın
milletvekilleri, böylece madde üzerindeki konuşmalar tamamlanmıştır.
Şimdi
on dakika süreyle soru-cevap işlemi gerçekleştireceğim.
Sisteme
giren sayın milletvekillerine sırayla beş dakikalık süre içerisinde soru
sormaları için söz vereceğim, kalan beş dakikayı da cevaba ayıracağım.
Sayın
Gürer, buyurun.
ÖMER
FETHİ GÜRER (Niğde) – Sayın Bakan, yüzyılların anayasacılık tartışmalarında
olmayan bir Anayasa değişikliğini Meclise getirdiniz. Bunu sizden başka bugüne
kadar dünyada düşünen olmamasında bir gariplik yok mu? Allah’ınızı severseniz
gerçeği söyleyin: Eğer Cumhurbaşkanı Tayyip Erdoğan Başbakan olsaydı bu teklifi
Meclise getirir miydiniz? Bir fani için, ülkenin tüm dengeleriyle oynayarak,
rejimi değiştirerek sistemi sonu belirsiz bir sürece sürüklemiyor musunuz?
Ülkede onca sorun varken bu değişim halkın hangi derdine çare olacaktır?
BAŞKAN
– Sayın Özdemir’in yerine Sayın Akyıldız…
ALİ
AKYILDIZ (Sivas) – Teşekkür ediyorum Sayın Başkanım.
Ülkemizde
yaşanan çok ciddi bir ekonomik kriz var. İş dünyası, sivil toplum örgütleri,
sendikalar konuşamaz noktaya getirilmiştir. Şu anda Türkiye’de hiç kimsenin ama
hiç kimsenin can ve mal güvenliği yoktur. Kanun Hükmünde Kararnamelerle bilim
üretim alanı olan üniversiteler susturulmuştur. Darbe girişimiyle hiçbir ilgisi
olmayan yüzlerce akademisyen ya hapse atılmış ya da görevlerine son
verilmiştir. Türkiye bir hukuk devleti olmaktan çıkmış, güçler ayrılığı fiilen
rafa kaldırılmıştır. Açıkça söylemek gerekirse Türkiye bugün totaliter bir
istihbarat devletine dönüştürülmüştür. 
Ülkemiz
bu ortamdayken siz hâlâ, varsa yoksa rejimi değiştireceğiz, ülkemizi bir
diktatörlük sistemine teslim edeceğiz diye tutturdunuz.
Hükûmete
buradan soruyorum: Bu sistemin yanlış olduğunu ve hata yaptığınızı
anladığınızda çok geç olacak ama bu defa da dönüp “Diktatörlük rejimi için
anlaştığımız siyasi parti bizi kandırdı.” mı diyeceksiniz? 
Teşekkür
ediyorum.
BAŞKAN
– Sayın Aydın… Yok.
Sayın
Akın…
AHMET
AKIN (Balıkesir) – Değerli milletvekilleri, anayasalar bir toplumun uzlaşma
belgeleridir. Her vatandaşımız hiçbir siyasi partiyi ayırmadan anayasa
kitapçığını aldığında “Bu benim anayasamdır.” diyebilmelidir. Hepimiz burada
hepimize ayrı ayrı oy veren halkımızın iradesini temsil ediyoruz ve üzerimizde de
halkımızın sorumluluğu ve hakları var, öncelikle bunu da buradan hatırlatmak
isterim. Bu getirmek istediğiniz Anayasa teklifi halkımızın hangi sorunlarını
çözecektir? Mesela ekonomi düzelecek mi? Terör bitecek, tekrar huzur gelecek
mi? Üniversiteler özgür olacak mı? Medya özgürlüğü sağlanacak mı? İşsizlik
bitecek mi? Aç ve açıkta kimse kalmayacak mı? Ve en sonunda halkımız “Bu benim
anayasam.” diyebilecek mi?
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan.
Size
göre sistem değişikliği, bize göre rejim değişikliği getiren, tek adam
rejiminin önünü açan Anayasa teklifinizde milletvekili sayısını 550’den 600’e
çıkarıyorsunuz. Kuvvetler ayrılığı olarak nitelenen yasama, yürütme ve yargıyı
bir kişiye teslim ediyorsunuz. Ayrıca parlamenter demokrasinin yasama organı
olan Türkiye Büyük Millet Meclisini işlevsiz hâle getiriyorsunuz. Bir de halkla
dalga geçer gibi verdiğiniz teklifle hâlen 550 olan milletvekili sayısını 600’e
çıkarıyorsunuz. Bütçeye ekstra 100 milyon lira yük getiriyorsunuz. Hâlbuki bu
100 milyon lirayla 1.000 kişiye asgari ücret üzerinden bir yıllık maaş
garantili iş bulabiliriz. Biz Cumhuriyet Halk Partisi olarak 600 işlevsiz
vekile “Hayır.” diyoruz. Halkın temsilcisi olamayacak, Türkiye Büyük Millet
Meclisini devre dışı bırakacak bu Anayasa değişikliğini geri çekmeyi düşünmüyor
musunuz?
BAŞKAN
– Sayın İlgezdi…
GAMZE
AKKUŞ İLGEZDİ (İstanbul) – Sayın Başkan, teşekkürler.
Görüştüğümüz
bu teklifle yasama, yargı ve yürütme cumhurbaşkanına bağlanıyor. Buradan soruyorum:
Adalet dağıtmayan yargı, kanun yapamayan yasama, Bakanlar Kurulunu
oluşturamayan yürütme olur mu? Cumhurbaşkanının hiç kimseye karşı sorumlu
olmadığı, hesap vermediği ve denetlenemediği bir sistem olur mu? Böyle bir
örnek dünyada var mıdır? Yarısı cumhurbaşkanı tarafından, kalan üyeleri ise
cumhurbaşkanının denetimindeki Parlamento tarafından seçilecek HSYK’nın
şekillendirdiği bir yargı bağımsız olabilir mi? 12 üyesi cumhurbaşkanı
tarafından atanan, kalan 3 üyesi ise denetimdeki Meclis tarafından belirlenecek
bir Anayasa Mahkemesi tarafsız olabilir mi? Bakanlar kurulunu seçemeyen bir
Meclis yürütmeyi sağlayabilir mi? Böyle bir düzene demokrasi denebilir mi?
BAŞKAN
– Evet, son olarak Sayın Aydın, sisteme girmişsiniz tekrar.
Buyurun.
ERKAN
AYDIN (Bursa) – Sayın Bakan, Türk Silahlı Kuvvetleri yakın bir döneme kadar
dünyanın en güçlü ordularından biriydi. 15 Temmuzda TSK’nın da siyasallaştığını
ve FETÖ’nün sızdığını gördük. Yani TSK’yı zayıflatan onun da siyasallaşması
oldu. Şimdi siz yeni anayasayla Türk Silahlı Kuvvetleri komuta kademesinin
yetkisini elinden alarak sözüm ona başkana bağlıyorsunuz yani ister istemez
siyasallaştırıyorsunuz. İçte ve dışta bu kadar mücadele eden TSK’nın
siyasallaşması, Türk Silahlı Kuvvetlerinin gücünü zayıflatmayacak mı? Bu konuyu
deneme yanılma yöntemiyle görmek büyük bir risk taşımaz mı?
Teşekkür
ediyorum.
BAŞKAN
– Evet, şimdi soruları cevaplandırmak üzere sözü Millî Eğitim Bakanı Sayın
İsmet Yılmaz’a bırakıyorum.
Buyurun
Sayın Bakanım.
MİLLÎ
EĞİTİM BAKANI İSMET YILMAZ (Sivas) – Teşekkür ediyorum Muhterem Başkanım.
Öncelikle,
tabii, biz ne söylersek söyleyelim herkes yine kendi bildiğini tekrar edecektir
Muhterem Başkanım ama şunu çok söylemek lazım. Mevcut Anayasa çok net bir
şekilde… Mevcudu bilirsek değişikliği daha iyi anlarız. Mevcudu okuyorum:
Cumhurbaşkanı devletin başıdır. Herkes bilir ki devlet üç organdan oluşur:
Yasama, yürütme, yargı. Dolayısıyla, cumhurbaşkanı yasamanın başkanı,
cumhurbaşkanı yürütmenin başkanı, cumhurbaşkanı yargının başkanı. 
Böyle
olduğundan dolayı da cumhurbaşkanının yasamaya ilişkin görevleri sayılmıştır.
Ne diyor: Gerekli gördüğü takdirde yasama yılının ilk günü Türkiye Büyük Millet
Meclisinde açılış konuşması yapmak. Gerektiğinde Türkiye Büyük Millet Meclisini
toplantıya çağırıyor. Mevcut kanunları yayımlıyor. Kanunları tekrar veto etme
yetkisi var, tekrar görüşmek üzere Türkiye Büyük Millet Meclisine gönderiyor.
Biz bir anayasa değişikliği yaparsak, 367’nin üstünde de, neyle yaparsak
yapalım halk oyuna gönderiyor ve kanunların da yayımlanmasını sağlıyor. Yine,
çıkardığımız yasalar ola ki kendince Anayasa’ya aykırıysa da Anayasa
Mahkemesine gidiyor ve seçimlerin de yenilenmesine karar veriyor. Bunu da
milletimiz gördü. Bunlar yasamaya ilişkin şu andaki mevcut cumhurbaşkanının
görevleri mi? Görevleri. 
Cumhurbaşkanının
yürütme alanına ilişkin görevleri var mı mevcut yasada? Başbakanı atıyor,
istifasını alıyor. Başbakanın teklifi üzerine bakanları... Bakanları Başbakan
atamaz, bakanları Cumhurbaşkanı atar. Kanundaki ibaresiyle -Anayasa'daki- bakanları
Başbakan seçer, Cumhurbaşkanı atar. Dosya, Cumhurbaşkanı “O değil.” dediğinde
yeni bir öneri getirmek durumunda, bakanları da Cumhurbaşkanı atar.
Gerekli
gördüğü hâllerde Bakanlar Kuruluna başkanlık eder. Bakanlar Kurulunu başkanlığı
altında toplantıya çağırır. Yabancı devletlere Türk devletinin temsilcilerini
gönderir. Yine, gönderilen büyükelçileri kabul eder. Milletlerarası anlaşmaları
onaylar ve yayınlar. Türkiye Büyük Millet Meclisi adına Türk Silahlı
Kuvvetlerinin Başkomutanlığını temsil eder. Silahlı Kuvvetlerin kullanılmasına
karar verir. Eğer Meclis tatildeyse bu kararı hemen verir, Meclisi de
toplantıya çağırır. Genelkurmay Başkanını atar. Millî Güvenlik Kurulunu
toplantıya çağırır. Millî Güvenlik Kuruluna başkanlık eder. Yine, başkanlığında
toplanan Bakanlar Kurulunda olağanüstü hâl ilan eder ve olağanüstü hâl dönemine
ilişkin kanun hükmünde kararnameler çıkarır. Kararnameleri imzalar. Devlet
Denetleme Kurulu üyelerini atar. Sürekli hastalık, sakatlık nedeniyle cezaları
kaldırır, affeder. Devlet Denetleme Kuruluna araştırma yaptırır. Yükseköğretim
Kurulu üyelerini seçer. Üniversite rektörlerini seçer. 
Yargının
da başıdır. Nedir yargının da görevi? Anayasa Mahkemesi üyelerini seçiyor mu?
Seçiyor. Danıştay üyelerini atıyor mu? Atıyor. Yargıtay Cumhuriyet Başsavcısı
ile Yargıtay Cumhuriyet Başsavcı Vekilini atıyor mu? Atıyor. Askerî Yargıtay
üyelerini, Askerî Yüksek İdare Mahkemesi üyelerini ve Hâkimler ve Savcılar
Yüksek Kurulu üyelerini de atıyor mu? Atıyor. 
MUHARREM
ERKEK (Çanakkale) – Sayın Bakan, tarafsızlık yeminini de okur musunuz lütfen,
103’üncü maddeyi de okur musunuz lütfen Sayın Bakan.
MİLLÎ
EĞİTİM BAKANI İSMET YILMAZ (Sivas) – Peki, bütün bu kadar yetkisi varken, bütün
bunlara yetkisi varken kendisi hakkında bir cezai işlem veya bir soruşturma
açılabiliyor mu? Vatana ihanet dışında... Bunların hiçbirisi vatana ihanet de
sayılmaz, soruşturma da değil. Dolayısıyla da, bakın, yapılan düzenleme
demokrasiyi güçlendirmektedir. Nasıl güçlendirmektedir? Bakın, biz 2002’de bu
ülkeden yüzde 34 oyla ülkeyi yönetme hakkını aldık, yüzde 34. Şimdi, bundan
sonra hiçbir zaman bir cumhurbaşkanı yüzde 34’le bu ülkeyi yönetim hakkına
sahip olmayacaktır. Bu ülkeyi yönetebilmek için en az yüzde 50 artı 1 almak
gerekir. Bu da uzlaşma demek. AK PARTİ’nin oyu tek başına Cumhurbaşkanı seçmeye
yetmez, mutlaka ya Milliyetçi Hareket Partisiyle ya da Cumhuriyet Halk
Partisiyle uyum gösterecek, onların değerlerini de kabul edecek birilerini
bulmak lazım. 
MUHARREM
ERKEK (Çanakkale) – İkinci turda ne olacak Sayın Bakan?
MİLLÎ
EĞİTİM BAKANI İSMET YILMAZ (Sivas) – Dolayısıyla, Türkiye çatışmalardan çok
çekti, Türkiye enerjisini çok kaybetti. Bu, bir rejim değişikliği değildir.
Yöneteni halk seçiyorsa bunun adı cumhuriyettir, yöneten babadan oğula
geçiyorsa bunun adı monarşidir, halkın halk tarafından yönetilmesi halk için,
işte bu demokrasidir. Eğer siz halka oy için gidiyorsanız, halkın mutlaka
taleplerine duyarlı olmak zorundasınız. 
İki:
Halka tehdit yapılmaz, halka şantaj yapılmaz. 80 milyon halka ne tehdit
mümkündür ne şantaj mümkündür. Dolayısıyla da “Halkın gözü terazidir.” diye
Azerbaycanlıların güzel bir atasözü var; millet çok iyi bakar kim ne diyor, ne
yapıyor.
(Mikrofon
otomatik cihaz tarafından kapatıldı)
MİLLÎ
EĞİTİM BAKANI İSMET YILMAZ (Sivas) – Bir husus daha Muhterem Başkanım, yine
Azerbaycan’dan: Millet kimseye kara kaşı, kara gözü için oy vermez, millet
yapılanlara oy verir. Halka hizmet edenleri millet destekler, oy verir; halka
hizmet etmeyenleri, halkın partilerini halka hizmet aracı değil de tahakküm aracı
görenleri de ilelebet iktidara getirmez.
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Bakan. 
Sayın
milletvekilleri, 7’nci madde üzerinde beşi aynı mahiyette olmak üzere yedi adet
önerge vardır. İlk okutacağım beş önerge aynı mahiyettedir ve okutuyorum: 
Türkiye Büyük Millet Meclisi Başkanlığına
Görüşülmekte
olan 2/1504 esas numaralı Kanun Teklifi’nin 7’nci maddesiyle 2709 sayılı
Kanun’un değiştirilen 101’inci maddesinin son fıkrasında yer alan “düzenlenir”
ibaresinin “belirlenir” olarak değiştirilmesini arz ve teklif ederiz. 
 Gökcen
Özdoğan Enç 
 Antalya
MEHMET
DOĞAN KUBAT (İstanbul) – Çekiyoruz Başkanım.
BAŞKAN
– Aynı mahiyetteki önergeler çekilmiştir. 
Şimdi
diğer önergeleri okutuyorum:
Türkiye Büyük Millet Meclisi Başkanlığına
Genel
Kurulda görüşülecek olan 447 sıra sayılı Kanun Teklifi’nin 7’nci maddesinin
teklif metninden çıkarılmasını arz ve teklif ederim. 5/1/2017
 Ayhan
Bilgen Meral Danış Beştaş
 Kars Adana

Türkiye Büyük Millet Meclisi Başkanlığına
Görüşülmekte
olan 447 sıra sayılı Türkiye Cumhuriyeti Anayasasında Değişiklik Yapılmasına
Dair Kanun Teklifi’nin 7’nci maddesinin Anayasa’ya aykırı olduğu gerekçesiyle
metinden çıkarılmasını arz ederiz. 
 Engin
Altay Levent Gök Özgür
Özel
 İstanbul Ankara Manisa
 Tekin
Bingöl Ahmet Haluk Koç Ünal
Demirtaş
 Ankara Ankara Zonguldak
BAŞKAN
– Son önergeye Komisyon katılıyor mu? 
ANAYASA
KOMİSYONU SÖZCÜSÜ İSMAİL AYDIN (Bursa) – Katılmıyoruz Sayın Başkan. 
BAŞKAN
– Hükûmet? 
MİLLİ
EĞİTİM BAKANI İSMET YILMAZ (Sivas) – Katılmıyoruz Başkanım. 
BAŞKAN
– Önerge üzerinde söz isteyen Zonguldak Milletvekili Ünal Demirtaş. 
Sayın
Demirtaş, buyurun. (CHP sıralarından alkışlar)
ÜNAL
DEMİRTAŞ (Zonguldak) – Teşekkür ederim Sayın Başkan. 
Genel
Kurulu ve ekranları başında bizi izleyen milletimizi saygıyla selamlıyorum. 
Değerli
milletvekilleri, Türkiye’nin doksan üç yıllık anayasal düzenini, devlet
düzenini, yargı düzenini temellerinden sarsacak, Başbakanı ve Bakanları yok
edecek, Meclisin içini boşaltıp tabelaya dönüştürecek, milletvekillerini
bankamatik memuruna dönüştürecek, yargı bağımsızlığını, tarafsızlığını ve
yargıya olan güveni tamamen yok edecek, yargıçları ve savcıları sarayın memuru
hâline getirecek, kuvvetler ayrılığını yok edecek, devletin, Meclisin ve yargının
anahtarlarını tek bir kişiye teslim edecek, Türkiye’deki doksan üç yıllık
toplumsal mutabakatı ve barışı bozacak, Türkiye’yi yüz yıl geriye götürecek,
geri kalmış Orta Doğu ve Afrika rejimlerine dönüştürecek bir teklifi
konuşuyoruz. 
Değerli
iktidar milletvekilleri, getirdiğiniz teklif sıradan bir teklif değil, basit
bir Anayasa teklifi değil. bu teklif, çok açık ve net, bir rejim değişikliği
teklifidir. Bu teklif, Anayasa’nın ilk 4 maddesinde belirtilen,
değiştirilemeyen, değiştirilmesi dahi teklif edilemeyen maddelerine aykırı bir
tekliftir. Anayasa’nın ilk 4 maddesini arkadan dolanarak içini boşaltan bir
tekliftir.
Değerli
milletvekilleri, bu Meclisin, şu anda asli kurucu iktidar gibi rejimi
değiştirme yetkisi yoktur. Türkiye'de şu anda toplumsal mutabakat yapılacak,
meşru bir Anayasa yapılacak bir iklim ve ruh yoktur. Esasen, toplumda da böyle
bir talep de yoktur. Türkiye’de şu anda maalesef büyük bir korku iklimi, büyük
bir gerilim vardır. İktidarınızın hataları sonucu azan terör, tüm Türkiye’ye korku
salmaktadır. Yine iktidarınız, devlet gücünü ve yargı gücünü kullanarak tüm
Türkiye’ye korku salmaktadır ve tüm vatandaşlarımız maalesef korku içindedir. 
Öte
yandan, bu kutsal çatı altında, milletvekillerinin kabine girmelerine dahi
müsaade etmeden açık oy kullanmaya zorlamalar, pullarını toplamalar, muhalefet
milletvekillerini dövmeye çalışmalar ve milletvekillerini erken seçim
tehdidiyle saraya itaat ettirmeye çalışmalar olmaktadır. İşte, böyle bir
ortamda yapılan Anayasa Teklifi meşru bir teklif olamaz arkadaşlar. Ne olur?
Gayrimeşru teklif olur. Evet, değerli arkadaşlarım, bu ortamda getirdiğiniz
teklif gayrimeşru bir tekliftir. (CHP sıralarından alkışlar)
Değerli
milletvekilleri, burada tabii ki özellikle şunu ifade etmek istiyorum: Bu
değişikliğin fiilî koalisyon ortakları “15 Temmuz sonrası devletin beka sorunu
olduğu ortaya çıktı.” diyorlar. Evet, 15 Temmuz darbe girişimi, çok şükür,
milletimiz ve bu çatı altında bulunan tüm partilerin ortak çabasıyla
önlenmiştir.
Bakın,
devlet tüm kurumlarıyla ayaktadır, Meclisimiz şu anda olduğu gibi
çalışmaktadır, yargı çalışmaktadır, güvenlik güçleri terörle mücadele
etmektedir. İşte, böyle bir ortamda “Türkiye'nin beka sorunu var.” demek, son
derece abartıya kaçmaktadır. Aslında bu Anayasa Teklifi geçerse Türkiye’de beka
sorunu çıkacaktır. İlle de bir beka sorunu arıyorsanız, işte bu Anayasa
Teklifi’nin ta kendisidir beka sorunu.
Değerli
milletvekilleri, bir diğer mesele de “Sayın Cumhurbaşkanı, Anayasa’yı çiğniyor,
fiilî bir durum var, o hâlde Anayasa’yı Sayın Cumhurbaşkanına uyduralım.”
deniliyor, hayatımda duyduğum en saçma laf. Demokratik ülkelerde herkes
anayasayla ve hukukla bağlıdır, kimsenin anayasayı çiğneme, suç işleme
özgürlüğü yoktur. Sayın Cumhurbaşkanı da bir fânidir ve tüm vatandaşlarımız
gibi Anayasa’yla bağlıdır ve bağlı olmak zorundadır. Değerli milletvekilleri,
işte, bu değişiklik geçerse yeni ve zincirleme fiilî durumların ortaya çıkacağı
anlaşılmaktadır. 
Çok
değerli hukukçu, benim de saygı duyduğum Sayın Ahmet İyimaya, konuşmasında
aynen şunu ifade etti, “Geçiş süreci, bizim en büyük öğretmenimiz olacaktır.”
diyerek geçiş sürecinden bahsetti. Buradan soruyorum: Bu Anayasa Teklifi neye
geçiş sürecidir? Bundan sonra neye geçilecektir?
(Mikrofon
otomatik cihaz tarafından kapatıldı)
ÜNAL
DEMİRTAŞ (Devamla) – Sayın Başkan, bir dakika daha rica ediyorum, herkese
tanıdınız bu olanağı.
BAŞKAN
– Herkese tanımıyorum. On dakika olunca veriyorum da size de bir sözlerinizi
toparlamanız için açayım. Bugün artık böyle oldu, bundan sonra olmaz inşallah.
ÜNAL
DEMİRTAŞ (Devamla) – Bakın, Sayın Cumhurbaşkanının Hukuk Başdanışmanı Mehmet
Uçum, bir röportajında aynen şunu söyledi, “Anayasa değişikliğiyle Türkiye’nin
yeni anayasal sisteme ihtiyacı tam olarak karşılanmıyor. Yeni anayasa
ihtiyacımız, bu değişiklikten sonra çok daha güçlü hâle gelecek. Gelecekte çok
farklı siyasi aktörler de yeni anayasal sistemin değişikliğinde rol alabilir.”
diyerek bu değişikliğin bir başlangıç olduğunu ifade etti. Peki, bundan sonraki
değişiklikleri hangi aktörle yapacaksınız? Bundan sonraki hedefiniz, kâğıt
üzerinde kalan Anayasa’nın ilk 4 maddesi mi?
Evet,
son olarak, sözlerimi toparlıyorum, Sayın Başbakan “Sistem, Başbakanı,
bakanları sistemden çıkarıyor. Başbakan yok. Biz makam, mevki delisi değiliz.
Memleketin geleceği için bir Ali değil, bin Ali feda olsun.” dedi. Sayın
Başbakan deneyimli bir siyasetçi ama Başbakanlık koltuğu sizin babanızdan miras
kalmadı, Başbakanlık koltuğunu bu millet size emaneten verdi. Siz, kendinizi
saraya feda edebilirsiniz, bu, sizin bileceğiniz iş ama biz, Başbakanlık
koltuğunu kimseye feda etmeyeceğiz. (CHP sıralarından alkışlar)
BAŞKAN
– Sayın Demirtaş, bir de önergeye imzanızı atar mısınız, imzanız yokmuş.
MUSTAFA
ELİTAŞ (Kayseri) – Sayın Başkan, bu konuyu dikkate getirecektim. Biliyorsunuz,
Anayasa tartışmalarını görüşürken en önemli hususlardan biri de usuldür.
BAŞKAN
– Evet. 
MUSTAFA
ELİTAŞ (Kayseri) – Bizim usulümüz de bu İç Tüzük’tür. 
BAŞKAN
– İsim bildirilmiş ama önergeye imza atmamış. Biz de sonradan fark ettik, şimdi
tamamlıyoruz onu. 
MUSTAFA
ELİTAŞ (Kayseri) – İç Tüzük 87’ye (2)’de “…tasarı veya teklifin görüşülmesine
başlandıktan sonra verilecek değişiklik önergelerinde en az beş milletvekilinin
imzası bulunmadıkça önerge işleme konulmaz.” diyor. Burada sayın
milletvekilinin imzası yok. 
Yine,
87’nci maddenin sonraki fıkrasında, eğer önergeye Hükûmet ve komisyon
katılmadıysa “…sahibi tarafından beş dakikayı geçmemek üzere açıklanabilir.”
diyor. Yani, önerge, sahipsiz bir önergeydi. Sahipleri konuşmuyor, sayın
milletvekili konuşuyor. Lütfen, siyasi parti gruplarımız bu konuya dikkat
ederlerse daha iyi olur. 
BAŞKAN
– Teşekkür ediyorum. 
Usulde
bir problem yok, öncesinde önerge gönderilmişti. 
MUSTAFA
ELİTAŞ (Kayseri) – Ama imza, usul. 
BAŞKAN
– Konuşmacı sayın milletvekilin imzası eksikti, o da tamamlandı. Bir sıkıntı
yok. 
Teşekkür
ediyorum. 
ÖZGÜR
ÖZEL (Manisa) – Sayın Başkanım…
BAŞKAN
– Sayın Özel, size de... 
ÖZGÜR
ÖZEL (Manisa) – Sayın Başkanım, önerge sahibi olarak Divana geldim, ismi
bildirdim ve arkadaşımız… 
MUSTAFA
ELİTAŞ (Kayseri) – Ama siz bildiremezsiniz ya. 
ÖZGÜR
ÖZEL (Manisa) – Hayır, önerge sahibiyim ben ve imzayı… Ve grup adına verilen
önerge ayrıca, onu da söyleyeyim. 
MUSTAFA
ELİTAŞ (Kayseri) – Grup adına önerge olmaz, 87’yi okuyun. 
ÖZGÜR
ÖZEL (Manisa) – Hayır, Anayasa… 
ENGİN
ALTAY (İstanbul) – Gruplara düşer, olur. 
BAŞKAN
– Problem yok efendim. Sayın Özel, bir sıkıntı yok. 
ÖZGÜR
ÖZEL (Manisa) – Orada bir kusur varsa da buna resmiyeti kazandırmamış olan
şahsıma aittir. Uyarılar için teşekkür ediyorum. 
BAŞKAN
– Teşekkür ediyoruz. 
Sayın
Erdem, siz sisteme girmişsiniz, 60’a göre söz talebiniz var. 
Veriyorum,
buyurun efendim. 
V.- AÇIKLAMALAR (Devam)
14.- İstanbul Milletvekili Eren Erdem’in, Genel Kurulda yaşanan olaylar
sırasında bir milletvekilinin bacağından yaralanmasının sorumlusu olarak
kendisinin gösterilmesine, bunun doğru olmadığına ve yaralanan milletvekilinin
bu konuda bir açıklama yapmasını istirham ettiğine ilişkin açıklaması
EREN
ERDEM (İstanbul) – Sayın Başkanım, dün Parlamentomuzda, Parlamentomuzun gerek
tarihine gerekse bugün olması gereken yere yakışmayan birtakım görüntüler
ortaya çıktı. Bu görüntülerden dolayı zannediyorum buradaki herkes üzüntü
duyuyor ama beni daha fazla üzen bir hadise karşımıza çıktı, şudur: Sabahtan
beri birçok gazetede, burada dün yaşanan o talihsiz hadisede bacağı yaralanan
arkadaşımızın hadisesinin sorumlusu olarak gösterilmekteyim. Gösteren kişi de
yaralanan arkadaşımız değil. Kendisi ısrarla böyle bir hadiseyi yani kimin
yaptığını görmediğini söylemesine rağmen, Afyon Milletvekilimiz Sayın Ali
Özkaya, Sayın Belma Satır, Sayın Ahmet Hamdi Çamlı ve Sayın Şamil Tayyar
tarafından medyada hedef gösteriliyorum ve sabahtan beri edilmedik hakaret,
edilmedik küfür kalmamıştır. Kendisinden…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
EREN
ERDEM (İstanbul) – Bu tür ifadeler doğru ifadeler değildir. Bakınız, biz
milletvekiliyiz, birbirimizi eleştirebiliriz ama gerçek dışı hadiseler
üzerinden, yapılmamış şeyler üzerinden birbirimizi hedef göstermek, birbirimize
küfrettirmek, hatta sayfalarımızda birbirimize küfür içeren paylaşımlar yapmak
etik değildir. 
Bu
hususta, gerçekten de bu hadiseyi doğru bulmadığımı ifade ediyorum ve yaralanan
arkadaşımızın da bu konuda bir açıklama yapmasını istirham ediyor, Genel Kurulu
saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum. 
ALİ
ÖZKAYA (Afyonkarahisar) – Sayın Başkan, efendim, ismim zikredildiği için…
BAŞKAN
– Bir saniye Sayın Özkaya, sadece Sayın Balta’ya söz vereceğim.
MUSTAFA
ELİTAŞ (Kayseri) – Ama isminden Sayın Başkan, bakın… Arkadaşlar sahte bir şey
yapmış gibi bir şey söylüyorlar.
BAŞKAN
– Buyurun Sayın Balta.
15.- Trabzon Milletvekili Muhammet Balta’nın, bacağından yaralanması
olayında sorumlunun İstanbul Milletvekili Eren Erdem olmadığına ama bir CHP
milletvekili olduğuna, AK PARTİ Genel Başkan Yardımcısını arkadan yumruklayan
CHP Grup Başkan Vekilini ve bazı ifadeleri nedeniyle Antalya Milletvekili Deniz
Baykal’ı kınadığına ilişkin açıklaması
MUHAMMET
BALTA (Trabzon) – Sayın Başkan, değerli milletvekilleri; öncelikle, Gazi
Mecliste akşam yaşanan olaylardan dolayı büyük üzüntü duyuyorum. Aldığım İslami
terbiye, yüce Meclis altında ettiğim yemin, aile terbiyem ve teşkilat terbiyem
gereği özellikle insanlara asla iftira atmadım ve asla da yalan konuşmadım.
Bir:
Kesinlikle akşam gelişen bu talihsiz olayda, birincisi, yüzde yüz, bacağımı
Cumhuriyet Halk Partili bir milletvekilinin ısırdığı kesindir. (CHP
sıralarından gürültüler)
İki:
Kesinlikle Eren Erdem burada o olayda önümüzde değildi, kesinlikle Eren Erdem
değildir.
Üç:
Grup başkan vekilleri saygın ve güvenilirdir, bizim arkadaşımıza, Genel Başkan
Yardımcımıza sinsice arkadan yumruk atan özellikle Cumhuriyet Halk Partisi Grup
Başkan Vekilini kınıyorum. 
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum.
MUHAMMET
BALTA (Trabzon) – Hayır, Sayın Başkan…
BAŞKAN
– Tamamlayın, tamam.
MUHAMMET
BALTA (Trabzon) – Ve Sayın Cumhuriyet Halk Partisi Grup Başkan Vekili bizim
gözümüzde güvenilirliğini ve saygınlığını yitirmiştir.
Dört:
Sayın Deniz Baykal, 37 ve 42’nci hükûmetlerde rahmetli babacığım tuz ve benzin
kuyruklarında coplanmıştı. Siz de o zamanlar bakandınız. Sizin ne kadar
demokrasiye bağlı olduğunuzu biliyoruz ve siz bizim oyumuza ipotek
koyamazsınız. Biz cumhurbaşkanlığı konusunda milletin iradesini buraya
yansıtıyoruz. Millî irade ne derse oyumuzun rengini de burada kullanacağız. Ben
sizi kınıyorum. 
Teşekkür
ediyorum. (AK PARTİ sıralarından alkışlar) 
AHMET
HAMDİ ÇAMLI (İstanbul) – Sayın Başkan…
ALİ
ÖZKAYA (Afyonkarahisar) – Sayın Başkan, 69’uncu maddeye göre, ismimi söylediği
için söz istiyorum sataşmadan.
BAŞKAN
– Sayın milletvekilleri, bir saniye…
ŞAMİL
TAYYAR (Gaziantep) – Sayın Başkan, ama sonuçta adımız geçti. 
BAŞKAN
- Sizler de yerinize oturun, birer dakika süreyle, uzatmadan… Oturun yerinize
lütfen. 
Sayın
milletvekilleri, bir olayı çözerken yeni olaylar açmayalım. Lütfen şahıs ismi
vererek kimseyi töhmet altında bırakmayalım, zan altında bırakmayalım. Bunlar
önemli iddialar. Yüz yüze bakıyoruz. Doğruluğu kanıtlanmamış, ispatlanmamış
birtakım hadiselerle ilgili kimseyi de töhmet altında bırakmayalım, istirham
ediyorum. 
Sayın
Tayyar, buyurun. 
16.- Gaziantep Milletvekili Şamil Tayyar’ın, İstanbul Milletvekili Eren
Erdem’in yaptığı açıklamasındaki bazı ifadelerine ilişkin açıklaması
ŞAMİL
TAYYAR (Gaziantep) – Sayın Başkan, çok teşekkür ediyorum. 
Az
önce Trabzon Milletvekilimizin ifade ettiği gibi, bir CHP’li tarafından
bacağının ısırıldığı çok kesindir. 
ÖMER
FETHİ GÜRER (Niğde) – Altta sen mi vardın da gördün? 
ŞAMİL
TAYYAR (Gaziantep) – Diş izleri vardır. Nitekim doktorun da tespiti bu
yöndedir. Ancak, kimin ısırdığına dair ben sosyal medyada isim vermedim, Eren
Erdem de dâhil. 
ONURSAL
ADIGÜZEL (İstanbul) – Yalancısın, yalancı, yalancısın. 
ŞAMİL
TAYYAR (Gaziantep) – Eğer bunu iddia ediyorsa -ki az önce ifade etti- ispat
etsin, ben bugün milletvekilliğini bırakırım ama ispat edemezse kendisini de
milletvekilliğini bırakmaya davet ediyorum. 
Teşekkür
ederim. (AK PARTİ sıralarından alkışlar) 
BAŞKAN
– Sayın Çamlı…
17.- İstanbul Milletvekili Ahmet Hamdi Çamlı’nın, İstanbul Milletvekili
Eren Erdem’in yaptığı açıklamasındaki bazı ifadelerine ilişkin açıklaması
AHMET
HAMDİ ÇAMLI (İstanbul) – Sayın Başkanım, ben de çok teşekkür ediyorum. 
Tabii,
cumhuriyet tarihinde yaşanmamış bir olayı yaşadık dün akşam. Bir 15 Temmuzda
yaşamıştık CIA köpeklerinin Meclis Genel Kurulunu bombalamasını, bir de dün
akşam Cumhuriyet Halk Partili milletvekillerinin millet kürsüsünü işgal
girişimini ve milletin kürsüsünün iğfal edilmesini, milletin kürsüsünün
kırılmasını. 
Burada
arkadaşımızın ismi geçmiş. Ben Twitter’dan bunu düzelttim. Şöyle düzelttim:
“Türkiye Büyük Millet Meclisinde milletvekili bacağını ısırma işine adı karışan
Eren Erdem ‘Ben ısırmadım.’ demiş. Beraatizimmet asıldır gereği ve iş savcılığa
intikal ettiği için ve gerekli testler yapıldıktan sonra hangi CHP’linin
ısırdığı belli olacak. Şimdilik…” (AK PARTİ ve CHP sıralarından gürültüler)
ÖMER
FETHİ GÜRER (Niğde) – Sayın Başkan, o kargaşada kimin ısırdığını gören adam,
ısırandır!
MUHAMMET
RIZA YALÇINKAYA (Bartın) – Onu muayeneye soktu, muayeneye!
BAŞKAN
– Sayın Özkaya, buyurun.
18.- Afyonkarahisar Milletvekili Ali Özkaya’nın, İstanbul Milletvekili
Eren Erdem’in yaptığı açıklamasındaki bazı ifadelerine ilişkin açıklaması
ALİ
ÖZKAYA (Afyonkarahisar) – Sayın Başkan, saygıdeğer milletvekilleri; dün akşamki
siyasi eşkıyalıkta, burada ilk defa CHP’lilerin fiziki müdahalesine maruz
kaldık. O anda ben, Sayın Milletvekilimiz Muhammet Balta’nın ısırılmış ayağını
ve elbisesindeki diş izlerini paylaştım, hiçbir isim paylaşmadım. Elbette,
cumhuriyet tarihi boyunca, utanmadan, sıkılmadan bir milletvekili bir başka
milletvekilinin ayağını ısırıyorsa bu en büyük haberdir. Çıkacak, bunu da
burada söyleyecek. Hiçbir isim paylaşmadım.
(Mikrofon
otomatik cihaz tarafından kapatıldı)
ALİ
ÖZKAYA (Afyonkarahisar) –Tarihe de o kişi “milletvekilini ısıran” olarak geçti.

MUHARREM
ERKEK (Çanakkale) – Gizli tanık bulun bir tane, gizli tanık!
ÖZGÜR
ÖZEL (Manisa) – Sayın Başkan…
BAŞKAN
– Sayın milletvekilleri, bakın, istirham ediyorum, rica ediyorum, bu tarz
tartışmalar doğru tartışmalar değil.
MİHRİMAH
BELMA SATIR (İstanbul) – Sayın Başkan…
BAŞKAN
– Sayın Satır, sizin de isminiz geçtiği için bir düzeltme talebiyle ben
mikrofonunuzu açıyorum.
Buyurun.
19.- İstanbul Milletvekili Mihrimah Belma Satır’ın, İstanbul
Milletvekili Eren Erdem’in yaptığı açıklamasındaki bazı ifadelerine ilişkin
açıklaması
MİHRİMAH
BELMA SATIR (İstanbul) – Sayın Başkan, teşekkür ediyorum.
Dün
burada yaşanan olaylara vesile olan, sebep olan, aktör olan ve aktris olan
herkesi şiddetle kınıyorum. Türkiye Büyük Millet Meclisinde yaşanmaması gereken
bir akşam yaşadık. Kınıyorum, lanetliyorum, inşallah böyle bir geceyi bir daha
yaşamayız diyorum.
Eren
Erdem’le ilgili bir “tweet” atmadım, bir “tweet”i paylaşmış olabilirim. Bugün
bir mesaj paylaştım. Hayvan fobim var, Mecliste hayvan görmek istemiyorum,
özellikle köpek görmek istemiyorum, bununla ilgili bir şey paylaştım. Bunu da
takdirlerinize sunuyorum.
Teşekkür
ederim. (CHP sıralarından gürültüler)
ÖZGÜR
ÖZEL (Manisa) – Sayın Başkan…
MUHAMMET
RIZA YALÇINKAYA (Bartın) – Sen grup başkan vekilliği yapmış insansın ya!
MUHARREM
İNCE (Yalova) – Ne bu ya, kim bu ya! Sen kimsin ya! Ne zannediyorsun kendini
ya! Ahlaksız!
BAŞKAN
– Sayın Özel, buyurun. 
Sayın
milletvekilleri, Sayın Özel’e söz verdim, lütfen.
(AK
PARTİ ve CHP sıraları arasında karşılıklı laf atmalar, gürültüler)
ÖZGÜR
ÖZEL (Manisa) – Söz aldım, söz aldım, söz aldım arkadaşlar!
Sayın
Başkan... (AK PARTİ ve CHP sıraları arasında karşılıklı laf atmalar,
gürültüler) Ya bir söz aldım, lütfen arkadaşlar, bir dinleyin!
BAŞKAN
– Sayın milletvekilleri, bakın, Sayın Özel’e söz verdim; lütfen, istirham
ediyorum.
Buyurun
Sayın Özel.
20.- Manisa Milletvekili Özgür Özel’in, İstanbul Milletvekili Mihrimah
Belma Satır’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, öncelikle anlayışınız için size teşekkür ederim.
Naci
Bey’le konuştuk, bir arkadaşımız haksız yere ithama uğruyor; Naci Bey anlayış
gösterdi, o arkadaşımızı çağırdık. Tabii, burada şöyle bir şey yaşandı: Bu
açıklığa kavuşturmayla ilgili, iki tarafın centilmence davranışı, ardından
başka mesajlar verilmeye başlayarak suistimal edilmeye başlandı; son olarak da
artık hem Cumhuriyet Halk Partisine hakaret hem Meclise hem yüce millete
hakaret noktasına geldi. 
Belma
Hanım şunu bilsin: Bir milletvekiline “Mecliste hayvan görmek istemiyorum.” demek,
ne söyleyeni yüceltir ne bu Meclisi yüceltir. Bu Meclise 1920’den bugüne kadar
bu ithamla karşılaşacak hiçbir hayvan girmedi, hiçbir zaman da girmeyecek. Sizi
bu davranışınızdan dolayı kınıyorum. (CHP sıralarından alkışlar) 
BAŞKAN
– Teşekkür ediyorum. 
MUSTAFA
ELİTAŞ (Kayseri) – Sayın Başkan...
BAŞKAN
– Sayın Elitaş...
MİHRİMAH
BELMA SATIR (İstanbul) – Sayın Başkan... Sayın Başkan...(CHP sıralarından
gürültüler)
BAŞKAN
– Sayın Satır, lütfen, istirham ediyorum, Sayın Elitaş’a söz veriyorum.
Buyurun
Sayın Elitaş...
MİHRİMAH
BELMA SATIR (İstanbul) – Başkanım, Türkiye Büyük Millet Meclisinde bugüne kadar
hiçbir hayvan olmadı, hiç ısırma olayı da olmadı. Şiddetle kınıyorum. (CHP
sıralarından gürültüler, sıra kapaklarına vurmalar)
BAŞKAN
– Buyurun Sayın Elitaş.
21.- Kayseri Milletvekili Mustafa Elitaş’ın, bir kadın milletvekiline
saldırdığı şeklindeki ifadenin düzeltilmesini istirham ettiğine ilişkin
açıklaması
MUSTAFA
ELİTAŞ (Kayseri) – Sayın Başkan, teşekkür ediyorum.
Dün
bir hadise yaşandı. Şu da kesinleşti: Türkiye Büyük Millet Meclisinde tarihi
boyunca ilk defa bir milletvekili ısırıldı fakat sayın arkadaşımız “Ben değilim.”
diye ifade etti. 
Dün
yaşanan hadiselerle ilgili basında, benim de bir kadın milletvekilinin boğazını
sıktığım şeklinde ifade kullanılıyor. Hiçbir kadının boğazını sıkmadım, sıkmam.
Onun için, lütfen, rica ediyorum, basında benim ismim kullanılarak kendi
görüntüleri de dâhil olmak üzere kadın milletvekiline saldırdığım şeklindeki
ifadeyi orada düzeltmelerini istirham ediyorum. Çünkü, yalanlarla,
tezviratlarla bir noktaya gitmemiz mümkün değildir. Biz, burada edep ve adap
içerisinde devam… 
FATMA
KAPLAN HÜRRİYET (Kocaeli) – Önce özür dileyeceksin Elitaş, önce özür
dileyeceksin benden, önce özür dileyeceksin bu Meclisten, ondan sonra
düzeltilmesini isteyeceksin. 
MUSTAFA
ELİTAŞ (Kayseri) - Şimdi, kadın milletvekiline hiçbir hakaret yapmadım, hiç
kimsenin de boğazını sıkmadım. 
Teşekkür
ediyorum. 
BAŞKAN
– Sayın Altay, buyurun. 
Kapatalım
bunu lütfen. 
22.- İstanbul Milletvekili Engin Altay’ın, Nef’i’den bir dörtlük okumak
istediğine ilişkin açıklaması
ENGİN
ALTAY (İstanbul) - Sayın Başkan, bu tartışmalara bir dörtlük okuyarak nihayet
vermek isteriz: 
“Tahir
Efendi bana kelp demiş,
İltifatı
bu sözde zahirdir,
Zira,
Maliki mezhebim benim 
İtikadımca
kelp tahirdir.”
Teşekkür
ederim. (CHP sıralarından alkışlar) 
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
– Sayın milletvekilleri, az önceki önergeyi, Ünal Demirtaş ve arkadaşlarının
önergesini oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Genel
Kurulda görüşülecek olan 447 sıra sayılı Kanun Teklifi’nin 7’nci maddesinin
teklif metninden çıkarılmasını arz ve teklif ederim. 5/1/2017
Meral Danış Beştaş (Adana) ve arkadaşları
BAŞKAN
– Komisyon katılıyor mu önergeye?
ANAYASA
KOMİSYONU SÖZCÜSÜ İSMAİL AYDIN (Bursa) – Katılmıyoruz Sayın Başkan. 
BAŞKAN
– Hükûmet? 
MİLLİ
EĞİTİM BAKANI İSMET YILMAZ (Sivas) – Katılmıyoruz. 
BAŞKAN
– Önerge üzerinde söz isteyen Kars Milletvekili Ayhan Bilgen. 
Buyurun
Sayın Bilgen. (HDP sıralarından alkışlar)
BAŞKAN
– Sayın milletvekilleri, uğultuyu keselim lütfen, Sayın Bilgen’i kürsüye davet
ettim. 
Sayın
milletvekilleri, istirham ederim, kürsüye çağrılan hatibe saygıdan dolayı da
olsa sözlerimizi keselim. 
Buyurun
Sayın Bilgen, sadece siz konuşun, diğerleri sussun. 
AYHAN
BİLGEN (Kars) – Sayın Başkan, değerli milletvekilleri; iyi ki canlı yayın
yapılmıyor, ülke bu kadar büyük bir ateşin içinde yanarken, Türk lirası değer
kaybederken, insan hayatı bu kadar değersizleşirken Parlamentonun içerisine
girdiği seviye ve gündeme baktığımda doğrusu bu çatı altında insan bunun
kamuoyu tarafından, Türkiye toplumu tarafından izlenmemesinden memnuniyet
duyacak bir psikoloji içerisine giriyor. 
Benden
önceki birkaç konuşmaya çok kısa değerlendirmeler yapıp maddeyle ilgili de
görüşlerimi paylaşacağım.
Bir
kere, değerli arkadaşlar, yanlışta ısrar ederek doğruya ulaşılmaz.
Cumhurbaşkanının anormal yetkileri, Kenan Evren’in kendisi için kendine uygun
bir anayasa yapma isteğinden kaynaklıdır. Kenan Evren’in 1982’de yaptıkları
nasıl yanlışsa Sayın Bakan, 367 krizi de 2007’de böyle bir yanlıştır, ikinci
yanlıştır. 
Şimdi,
burada bugün bir üçüncü yanlışı birlikte yapıyoruz. Eğer yetkinin tek elde
toplanmasını istiyorsanız kulağınızı göstermenin yolu bellidir.
Cumhurbaşkanının yetkilerini sembolik düzeye indirirsiniz, Sayın Başbakan zaten
feragat ediyor, Cumhurbaşkanı, partisinin başına geçer Başbakan olarak bütün
yetkileri kullanır yani bunu yapmak yerine işi zora sokmanın, vesayeti ortadan
kaldırmayla hiçbir ilgisi yok. 
Sayın
Kuzu diyor ki: “Ya, koalisyonların istikrarsızlığından bu sistemle
kurtulacağız.” Peki, çok açık bir soru, bütün başkanlık sistemleriyle ilgili bu
soru sorulur, bunun cevabı var mı sizde? Parlamento çoğunluğu başka bir partiye
geçer aynı seçimde, başkan başka bir partiden seçilirse burada yaşanacak kaosun
bir supabı, bir mekanizması bu pakette var mı? (AK PARTİ sıralarından “Var,
var.” sesleri) 
Değerli
arkadaşlar, yani olup olmadığını siz burada gelip anlatırsınız ama benim sürem
son derece az.
Bir
de şüphesiz, eğer millî irade konusunda bir hassasiyet, bir ciddiyet varsa, şu
anda neredeyse bütün il belediye başkanlarımızın, ilçe belediye başkanlarımızın
büyük çoğunluğu seçimle gelmiş olmasına rağmen, sizin seçimle gelen valiler
vaadiyle siyaset yaptığınız bu ülkede, atanmış belediye başkanları, atanmış
valiler eliyle yönetiliyor. Bu konuda da gereğini yapmanızı doğrusu size
hatırlatmak isterim. 
Şimdi,
101’inci maddeye gelince: Sayın Baykal -nezaketle sataşmak için söylüyorum-
eksik söylediniz. Millî Güvenlik Kuruluna katılan bir genel başkan gelmiyor bu
paketle değerli arkadaşlar, evet o, geliyor ama onun çok ötesinde bir şey
geliyor, millî güvenlik siyasetini tek başına belirleyen bir genel başkan
sistemi geliyor. Millî Güvenlik Kuruluna katılmak çok mütevazı bir şey, “Millî
güvenlik siyasetini belirler.” diyor. 
Yetmiyor,
değerli arkadaşlar, “Türk Silahlı Kuvvetlerinin kullanımına karar verir
Cumhurbaşkanı.” diyor. Dolayısıyla böyle bir mekanizmanın siz ülkeye huzur,
barış getireceğini düşünüyorsanız, gayet tabii, bu sizin tercihiniz ama bu
ülke, değerli arkadaşlar, İttihat Terakki sonrasında, müdafaa-i hukuk
cemiyetleri, Cumhuriyet Halk Fırkası ve CHP tarafından aslında kurulan bir
parti sürecini yaşadı. İttihat Terakki’ye de, cemiyetlere de, fırkalara da,
partiye dair de bugün çok eleştiri yapabiliriz, bugünden bakıp çok
değerlendirme yapabiliriz ama Türkiye, o süreçten yirmi üç yılda çıktı değerli
arkadaşlar, 1923’ten 1946’ya kadar yirmi üç yıl parti devletinin bedelini,
sıkıntılarını yaşadı. Siz şimdi bunu yeniden keşfederek, bunu sanki büyük bir
marifetmiş gibi, 1930’lar dünyasında İtalya, Almanya gibi örneklerde
karşılığını bildiğiniz şeyi yeniden hayata geçirmeyi nasıl savunabiliyorsunuz;
doğrusu, ben anlamakta zorlanıyorum. 
Evet,
bir geçiş dönemi riski yaşıyoruz değerli arkadaşlar ve aslında ülkelerin
geleceklerini, kaderlerini tayin tam da geçiş dönemlerini yönetmeyle ilgilidir.
Balkanlar, geçiş dönemini iyi yönetemedi. Yugoslavya, çoğunluk Sırpların
dayatmaları yüzünden iç savaş yaşadı; binlerce kadın tecavüze, katliama uğradı
ve parçalandı değerli arkadaşlar. Gürcistan’ın, Ukrayna’nın, Kafkasya ve başka
ülkelerin ve nihayet Orta Doğu’da Libya’nın, Sudan’ın yaşadıklarını hepiniz,
hepimiz biliyoruz. 
Eğer
gerçekten bu ülkeyi huzura, barışa kavuşturacak bir değişlik olduğunu
düşünüyorsanız bunu açıklayın, biz de anlayalım ama bu yoksa ben sadece bir
şeyi hatırlatarak ve bir iddiada bulunarak sözlerimi bitireceğim. Bu paketin 18
maddesinin ülke geleceğiyle ilgili, devletle ilgili olduğunu düşünüyorsanız
değerli arkadaşlar, sadece bu madde, 7’nci maddede Cumhurbaşkanının partili
olmasıyla ilgili düzenlemeye destek veren milletvekilleri, sadece bu maddede
desteğini çeksinler. Eğer bu paket geri çekilmezse değerli arkadaşlar, ben bir
daha bu kürsüye çıkıp konuşmayacağım. Yani 8’inci madde ve bundan sonraki
maddelerdeki devletle ilgili düzenlemeler…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
AYHAN
BİLGEN (Devamla) - …sadece burada 7’nci maddedeki partili Cumhurbaşkanı
mekanizmasının hayata geçirilmesi için araçsallaştırılmış gündemlerdir. Ne 100
bin imzayla aday gösterme konusu ne on sekiz yaş konusu bu paketin esası
değildir. Bu paketin esası, Sayın Cumhurbaşkanının partisiyle ilgili
kaygılardan, endişelerden kaynaklanmaktadır. Kendi partisiyle ilgili sorunları
çözemediği için bir ülkenin rejimini değiştirme, bir ülkenin geleceğini
belirleme, yönetim modelini değiştirme riskini siz göze alıyorsanız ve bunun
bedelini, bunun faturasını bu ülkeye, bu topluma yaşatmaya niyet etmişseniz
söylenecek çok bir şey yok. Bu şartlar altında burada zaten erken seçim kararı
çıkmaz, kimse korkmasın, biz varız. Biz hatta yüzde 15 seçim barajı istiyoruz.
Çünkü yüzde 10 barajını bizim için koymuştunuz, buna rağmen buradayız. Yüzde 15
yapın, biz bunu göze almışız. Ama biz biliyoruz ki buradaki bazı
milletvekilleri bir daha asla listeye giremeyeceği için 276’yla seçim kararı
çıkartamazsınız. Siz varsanız biz de varız.
Herkesi
saygıyla selamlıyorum. (HDP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Böylece
7’nci madde üzerindeki görüşmeler tamamlanmıştır.
Şimdi,
maddenin gizli oylamasını yapacağız.
Sayın
milletvekilleri, güzel bir usul oturdu. Herkes ne yapacağını biliyor. Komisyon
ve Hükûmet sıralarını, sağımdaki ve solumdaki alanları sadece görevli
arkadaşlarımıza bırakıyoruz.
LEVENT
GÖK (Ankara) – Bir daha hatırlatın Sayın Başkan. Oylama usulünü tekrar bir
anlatın.
ENGİN
ALTAY (İstanbul) – Oylama usulünü bir okuyalım Sayın Başkan.
BAŞKAN
– Evet sayın milletvekilleri, gizli oylamanın ne şekilde yapılacağını bir kez
daha arz ediyorum:
Adı
okunan milletvekilini ad defterinde işaretleyerek kendisine biri beyaz, biri
yeşil, biri de kırmızı olmak üzere üç yuvarlak pul ile bu oylamaya özel mühürlü
zarf verilecektir. Milletvekilleri, Başkanlık Kürsüsünün sağında ve solunda yer
alan kabinlerden başka yerlerde oy kullanmayacaklardır. Vekâleten oy kullanacak
bakanlar da yerine oy kullanacakları bakanın ilinin bulunduğu bölümde oylarını
kullanacaklardır. Bildiğiniz üzere bu pullardan beyaz olanı kabul, kırmızı
olanı ret, yeşil olanı çekimser oyu ifade etmektedir. Oyunu kullanacak sayın
üye, adını ad defterine işaretlettikten ve kâtip üyeden üç yuvarlak pul ile
oylamaya özel bastırılan mühürlü zarfı aldıktan sonra kapalı oy verme yerine
girecek, oy olarak kullanacağı pulu burada zarfın içerisine koyacak ve diğer
iki pulu da ıskarta kutusuna atacaktır. Bilahare oy verme yerinden çıkacak olan
üye oy pulunun bulunduğu zarfı Başkanlık Divanı kürsüsünün önüne konulan oy
kutusuna atacaktır.
Oylamada
adı okunmayan milletvekiline pul ve zarf verilmeyecektir. 
Şimdi,
gizli oylamaya Adana ilinden başlıyoruz.
(Oyların
toplandı) 
BAŞKAN
– Oyunu kullanmayan sayın üye var mı?
Oy
verme işlemi böylece tamamlanmıştır. 
Görevli
arkadaşlarımız oy kupalarını kaldırsınlar. 
Kürsünün
sağına ve soluna Başkanlık Divanı üyelerimiz, kâtip üyelerimiz buyursunlar.
Oy
sayım, döküm işlemine başlıyoruz. 
(Oyların
ayrımı yapıldı)
BAŞKAN
– Sayın milletvekilleri, Türkiye Cumhuriyeti Anayasasında Değişiklik
Yapılmasına Dair Kanun Teklifi’nin 7’nci maddesinin gizli oylama sonucu:
“Kullanılan
oy sayısı : 482
Kabul : 340
Ret : 136
Boş : 4
Geçersiz
 : 2
 Kâtip
Üye Kâtip Üye
 Ali
Haydar Hakverdi Mücahit Durmuşoğlu
 Ankara Osmaniye”
(AK
PARTİ sıralarından alkışlar) 
Birleşime
on dakika ara veriyorum. 
Kapanma Saati: 00.34
ALTINCI OTURUM
Açılma Saati: 00.56
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Ali Haydar
HAKVERDİ (Ankara)
-----0-----
BAŞKAN
– Sayın milletvekilleri, Türkiye Büyük Millet Meclisinin 56’ncı Birleşiminin
Altıncı Oturumunu açıyorum. 
447
sıra sayılı Kanun Teklifi’nin görüşmelerine kaldığımız yerden devam ediyoruz.
Komisyon
ve Hükûmet yerinde.
8’inci
maddeyi okutuyorum:
MADDE 8- 2709 sayılı
Kanunun 104 üncü maddesi aşağıdaki şekilde değiştirilmiştir.
“MADDE 104- Cumhurbaşkanı Devletin başıdır. Yürütme yetkisi
Cumhurbaşkanına aittir.
Cumhurbaşkanı, Devlet başkanı sıfatıyla Türkiye Cumhuriyetini ve Türk
Milletinin birliğini temsil eder; Anayasanın uygulanmasını, Devlet organlarının
düzenli ve uyumlu çalışmasını temin eder.
Gerekli gördüğü takdirde, yasama yılının ilk günü Türkiye Büyük Millet
Meclisinde açılış konuşmasını yapar.
Ülkenin iç ve dış siyaseti hakkında Meclise mesaj verir.
Kanunları yayımlar.
Kanunları tekrar görüşülmek üzere Türkiye Büyük Millet Meclisine geri
gönderir.
Kanunların, Türkiye Büyük Millet Meclisi İçtüzüğünün tümünün veya
belirli hükümlerinin Anayasaya şekil veya esas bakımından aykırı oldukları
gerekçesiyle Anayasa Mahkemesinde iptal davası açar. 
Cumhurbaşkanı yardımcıları ile bakanları atar ve görevlerine son verir.
Üst kademe kamu yöneticilerini atar, görevlerine son verir ve bunların
atanmalarına ilişkin usul ve esasları Cumhurbaşkanlığı kararnamesiyle düzenler.
Yabancı devletlere Türkiye Cumhuriyetinin temsilcilerini gönderir,
Türkiye Cumhuriyetine gönderilecek yabancı devlet temsilcilerini kabul eder.
Milletlerarası andlaşmaları onaylar ve yayımlar.
Anayasa değişikliklerine ilişkin kanunları gerekli gördüğü takdirde
halkoyuna sunar.
Milli güvenlik politikalarını belirler ve gerekli tedbirleri alır.
Türkiye Büyük Millet Meclisi adına Türk Silahlı Kuvvetlerinin
Başkomutanlığını temsil eder.
Türk Silahlı Kuvvetlerinin kullanılmasına karar verir.
Sürekli hastalık, sakatlık ve kocama sebebiyle kişilerin cezalarını
hafifletir veya kaldırır.
Cumhurbaşkanı, yürütme yetkisine ilişkin konularda Cumhurbaşkanlığı
kararnamesi çıkarabilir. Anayasanın ikinci kısmının birinci ve ikinci
bölümlerinde yer alan temel haklar, kişi hakları ve ödevleriyle dördüncü
bölümde yer alan siyasi haklar ve ödevler Cumhurbaşkanlığı kararnamesiyle
düzenlenemez. Anayasada münhasıran kanunla düzenlenmesi öngörülen konularda
Cumhurbaşkanlığı kararnamesi çıkarılamaz. Kanunda açıkça düzenlenen konularda
Cumhurbaşkanlığı kararnamesi çıkarılamaz. Cumhurbaşkanlığı kararnamesiyle
kanunlarda farklı hükümler bulunması halinde, kanun hükümleri uygulanır.
Türkiye Büyük Millet Meclisinin aynı konuda kanun çıkarması durumunda,
Cumhurbaşkanlığı kararnamesi hükümsüz hale gelir.
Cumhurbaşkanı, kanunların uygulanmasını sağlamak üzere ve bunlara aykırı
olmamak şartıyla, yönetmelikler çıkarabilir. 
Kararnameler ve yönetmelikler, yayımdan sonraki bir tarih
belirlenmemişse, Resmî Gazetede yayımlandıkları gün yürürlüğe girer.
Cumhurbaşkanı, ayrıca Anayasada ve kanunlarda verilen seçme ve atama
görevleri ile diğer görevleri yerine getirir ve yetkileri kullanır.”
BAŞKAN
– 8’inci madde üzerinde gruplar adına ilk söz Milliyetçi Hareket Partisi Grubu
adına Adana Milletvekili Mevlüt Karakaya’ya aittir. 
Buyurun
Sayın Karakaya. (MHP sıralarından alkışlar)
MHP
GRUBU ADINA MEVLÜT KARAKAYA (Adana) – Sayın Başkan, değerli milletvekilleri;
yüce heyetinizi saygıyla selamlıyorum. 
Görüşmekte
olduğumuz Anayasa değişiklikleriyle ilgili olarak toplum üzerinde çok yanlış
algılar oluşturulmaya çalışılmaktadır, “Rejim değişikliği yapılıyor. Cumhuriyet
elden gidiyor.” denilmektedir. Öncelikle, herkes şunu iyi bilsin: Türk milleti
ve devleti ebet müddettir. Cumhuriyet de Türk milletinin karakteridir, ilelebet
var olacaktır. Millî Mücadele sonucunda kurulmuş olan yeni Türk devletinin
yönetim biçimi 29 Ekim 1923’te cumhuriyet olarak kabul ve ilan edilmiştir,
nokta. Cumhuriyetin temel nitelikleri bugünkü Anayasa’mızın ilk 3 maddesinde
dercedilmiş, 4’üncü maddeyle de bir daha değiştirilmemek üzere mühürlenmiştir.
Bu mühür öylesine sağlamdır ki bugüne kadar elini uzatanın kolunu koparmıştır.
Bu maddelerle korunan değerleri, kimileri kendi ideolojik heveslerinin önünde
engel görüp mührü sökmeye çalışabilir, kimileri kendi ideolojik emelleri
doğrultusunda bir vesile kılmaya çalışabilir. Bize göre, Anayasa’mızın ilk 3
maddesinde kayda alınmış değerlerin toplamıdır bizim rejimimizin adı. “Laiklik
değil ama üniter yapı tartışılabilir.” diyemezsiniz, “Devletin ülkesi ve
milletiyle bölünmez bütünlüğü değil ama laiklik veya dil tartışılabilir.” de
diyemezsiniz; hiçbirini diğerine üstün ya da değersiz kılamazsınız. Milliyetçi
Hareket Partisi olarak tek devlet, tek bayrak, tek vatan, tek millet ve tek
dili tartıştırmayız, tartışmayız. Çok özel ve güzel anlamlar yüklenip kurucu
irade mührü vurularak zırhlandırılmış rejim ve cumhuriyetin niteliklerine
ilişkin maddelerin dolaylı olarak değiştirilebileceğini söylemek ve hatta
savunmak, o zırhı zayıflatma teşebbüsünden başka bir anlam ifade etmez. Herkes
bugün bu konuda savunduğu tezlerin ve ağzından çıkan sözlerin yarın ne maksatla
kullanılabileceğinin hesabını iyi yapmalıdır. Anayasa’mızın ilk 4 maddesinin
sözüyle, özüyle muhafazası Milliyetçi Hareket Partisinin kırmızı
çizgilerindendir. Üzerinde çalıştığımız Anayasa değişikliğinde de bu böyle
olmuştur. Biz, bu mührü Türk milletinin ülkesi ve devletiyle varlığının,
birliğinin ve dirliğinin muhafazası olarak biliriz. Biz Türk milliyetçileri,
ülkücüler, Milliyetçi Hareket Partililer, bu mührün sözde değil, özde
bekçileridir. (MHP sıralarından alkışlar) 
Hükûmet
sisteminin fiilî durumuyla uyumlu hâle getirilerek netleştirilmesini bir rejim
değişikliği olarak savunmaya çalışmak haksızlıktır. Dün 24’üncü Dönem Anayasa
Uzlaşma Komisyonunda hangi maddelerin kimler tarafından tartışmaya açılmaya
çalışıldığını hepimiz biliyoruz. Neler tartışmaya açılmadı ki? Anayasa’nın
hangi maddesinde “Türk” ibaresi varsa kaldırılması önerildi. Anayasa’nın Türk
Anayasası olup olmadığı tartışıldı. İlk 4 maddenin odağında yer alan “millî
devlet” ve “üniter devlet” ilkeleri tartışıldı. 42’nci madde bağlamında dilimiz
tartışıldı. 66’ncı madde başlığındaki “Türk” ifadesinden rahatsızlıklar dile
getirildi. 127’nci maddedeki yerel yönetimlerin özerkliğini yasaklayan hükmün
kaldırılması teklif edildi. Ne gariptir ki bu teklifleri yapanlar ya da bu
teklifler karşısında demokrat kesilenler, bugün, bizim rejim değişikliğine
katkı verdiğimizi sıkılmadan söyleyebiliyorlar. 
Değerli
milletvekilleri, bugün yapılan, hükûmet sistemi değişikliğinden de öte bir
yönetim sisteminin netleştirilmesi ya da adının konmasıdır, bir harmonizasyonu,
uyumlaştırmasıdır. Esasen, hükûmet sisteminin yapısı hukuken 2007, fiilen de
2014 yılında bozulmuş, karmakarışık bir hâl almıştır. Bu durum son birkaç
yıldır bütün partilerin sözcüleri tarafından da sık sık dillendirilmiş, çok
ağır ifadelerle eleştirilmiştir. Aslında oluşmasını arzu etmediğimiz bu durum
hazin bir hikâyenin sonucudur. 
Hepinizin
malumu olduğu üzere, 16 Mayıs 2007 tarihinde görev süresi dolan
Cumhurbaşkanının yerine yenisi seçilecek. Bundan altı ay öncesinde, 26 Aralık
2006 tarihinde bir tez atılır 367 olarak -bunu hepimiz biliyoruz- ve 27 Nisan
2007 tarihinde yapılan seçimde Türkiye Büyük Millet Meclisinde bu yeter sayı
bulunamaz, 361’le sonuçlanır ve bu sonuç Anayasa Mahkemesine götürülür, 1 Mayıs
tarihinde Anayasa Mahkemesi bunu onaylar. 
Değerli
milletvekilleri, 6 Mayıs 2007 tarihinde ikinci toplantı yapılır, 367 oy
bulunamaz, uzlaşma sağlanamaz, Meclis tıkanır, 11’inci cumhurbaşkanı seçilemez.
24 Haziran tarihinde bir erken seçim kararı ve bununla birlikte de Anayasa
değişiklikleri getirilir. Getirilen bu Anayasa değişikliğinde cumhurbaşkanının
Meclis tarafından değil halk tarafından seçilmesi vardır. 21 Ekim 2007 tarihinde,
bu, halk oylamasında kabul edilir, başka değişiklikler de yapılır. İşte, 12’nci
Cumhurbaşkanı da 10 Ağustos 2014 tarihinde halk tarafından seçilir. Bu sürecin
tamamen iktidar partisine yaradığı da geçen gün burada Sayın Cumhurbaşkanı
tarafından ifade edilmişti. Mecliste bulunan iki partinin cumhurbaşkanı adayı
konusunda uzlaşamaması, birtakım suni gerekçelerle üretilen dayatmalar süreci
tıkamış; sonuçta, parlamenter sistemin bize göre en önemli “component”larından,
unsurlarından olan cumhurbaşkanının Meclis tarafından seçilmesi halk tarafından
seçilmesine dönüştürülmüştür. İşte burada Dimyat’a pirince gitmeye çalışanlar,
maalesef, parlamenter sistemi bulgurdan etmişlerdir. Yani, süreç, hükûmet
sistemini iki başlı bir yönetim biçimine dönüştürerek en büyük darbeyi hükûmet
sistemi ve parlamenter sisteme indirmiştir. 
Esasen
1982 Anayasası -bugün burada defalarca söylendi- çok geniş kapsamda ve etkili
yetkiler vermekteydi cumhurbaşkanına. Ancak geçmişteki cumhurbaşkanları bu
yetkileri ya hiç kullanmadılar ya da sembolik olarak kullandılar. Halk
tarafından seçilen 12’nci Cumhurbaşkanı ise selefleri aksine tüm yetkileri
kullanacağını ifade etti, uygulamada ise daha fazlasını kullandı. 
Değerli
milletvekilleri, Türk siyaset ve Parlamento tarihine geriye doğru şöyle bir
dönüp baktığımızda, ne zaman bir sistem tıkanıklığı olsa o zaman, başta
demokrasimiz olmak üzere, tüm değerlerimiz yara almıştır; bedeli de Türk
milletine ödetilmiştir. 
1983
yılından bu yana tüm siyasi partiler, seçim beyannamelerinde yeni bir toplumsal
sözleşme, anayasa yapmayı söylerler. 24’üncü Dönemdeki Uzlaşma Komisyonunda
önemli değişiklikler, önemli düzenlemeler yapıldığını da ifade edebiliriz ama
sonuçta tıkandı. Tüm yaşananlar, geldiğimiz nokta Türkiye’yi, maalesef, yeni
bir sistem tıkanıklığı veya sistem krizine götürür duruma gelmiştir. 
Değerli
milletvekilleri, tabii, cumhurbaşkanının görevleri noktasında şöyle kısa bir
değerlendirme yapacak olursak şunu söyleyebiliriz: Değişiklik önerilerinin
tamamı, hükûmet sistemi değişikliğiyle bağlantılı bir uyum sağlamadan ibaret.
Mevcut hâlde olmayıp şu anda yeni değişiklikle getirilen yeni bir görev de söz
konusu değil. En fazla konuşulan, tartışılan husus cumhurbaşkanı kararnamesi
konusu. Mevcut Anayasa’mızda Bakanlar Kuruluna ait olan bu yetki, hükûmet
sistemi değişikliğine bağlı olarak kanun hükmünde olmaksızın yine yürütmeye
verilmiştir. Milliyetçi Hareket Partisinin buradaki katkısı, verilen yetkinin
net bir şekilde sınırlarının çizilmesi ve yargısal denetimin şart koşulması
üzerine olmuştur. 
(Mikrofon
otomatik cihaz tarafından kapatıldı)
BAŞKAN
– Bir dakikada tamamlayın Sayın Karakaya. 
MEVLÜT
KARAKAYA (Devamla) - Yani kararname çıkarma yetkisi, yürütme yetkisine ilişkin
konularla sınırlandırılmıştır. Kişi hak ve hürriyetleri ile siyasi hak ve
hürriyetlerin yanında Anayasa’nın İkinci Kısmı’nın Birinci ve İkinci
Bölümlerinde yer alan temel haklar, kişi hakları ve ödevleri ile Dördüncü
Bölüm’deki siyasi haklar ve ödevler konusunda Cumhurbaşkanlığı kararnamesi
çıkarılamayacağı konusu da zapt altına alınmıştır. Ayrıca, kanunda açıkça
düzenlenen konuların yanında Anayasa’da münhasıran kanunla düzenlenmesi
öngörülen konuların da Cumhurbaşkanlığı kararnamesiyle çıkarılamayacağı ifade
edilmiştir. Türkiye Büyük Millet Meclisinin aynı konuda kanun çıkarması
durumunda Cumhurbaşkanlığı kararnamesinin hükümsüz hâle gelmesi sağlanmıştır. 
Yüce
heyetinizi, Genel Kurulu saygıyla selamlıyorum. (MHP ve AK PARTİ sıralarından
alkışlar)
BAŞKAN
– Teşekkür ediyorum Sayın Karakaya.
İkinci
söz, Halkların Demokratik Partisi Grubu adına İstanbul Milletvekili Celal
Doğan’a aittir. 
Buyurun
Sayın Doğan. (HDP sıralarından alkışlar)
Sizin
şahıslar adına da söz talebiniz var, grupların mutabakatıyla ikisini
birleştiriyorum ve on beş dakikalık süre veriyorum size. 
HDP
GRUBU ADINA CELAL DOĞAN (İstanbul) – Sayın Başkan, değerli milletvekilleri;
Parlamentoyu otuz yıldan beri izlemeye çalışıyorum, içinde de bulunduğum
dönemler oldu. Hiç kimseyi itham için söylemiyorum. Gaziantep’te Belediye
Başkanı olduğum dönemde bir hayvanat bahçesi yaptırmıştım, 191 milyon
metrekareydi, Antep’in nüfusu o zaman 1 milyon 100 bindi. Antep’te, o şehirde,
bu yirmi dört saatte konuşulan “hayvan” kelimesi o kadar konuşulmadı.
Yakıştıramadığım şeyler bunlar Parlamentoya, bir.
İki:
“Burada köpek vardır.” lafı, iktidar partisinin hangi ferdi olursa olsun
mutlaka iktidar mensuplarının mani olması gereken bir davranıştı. Olay -şu
oldu, bu oldu; şu yanlıştı, bu doğruydu- içinde bulunduğum bir olay değildi.
Hiç kimseyi itham ve ilzam için söylemiyorum. İktidarların özellikle ve
özellikle biraz daha mutedil, biraz daha kapsayıcı; bir lafının eksik olmasında
mazur görecek, eksik görecek bir tarafı yoktur. Bütün siyasi tarihimize
baktığımızda “idareci” dediğiniz sizsiniz, idare etmek konusunda biraz mülayim olmanızda
fayda vardır. Bu, en büyük eksiklerden biri olmuştur. İleride, seçim
tartışmaları oldu -erken olur, zamanında olur- inşallah ben burada olmam ki
olmamayı da açıkça düşünüyorum, o seçimde Parlamentonun seviyesinin bunun
üzerine çıkması dileğiyle tekrar tekrar yüce heyetinizi saygıyla selamlıyorum.
Konuştuğumuz
447 sıra sayılı Kanun Teklifi’nin 8’inci maddesinde Halkların Demokratik
Partisi Grubu adına söz aldım.
Sevgili
Kuzu Hocamız burada. Üç dört yıldan beri bütün televizyonları gerçekten
inandırmaya çalışarak “Kuvvetler ayrılığı gelecek, demokrasi güçlenecek, yasama
güçlenecek...” O lafların tümü şimdi kulaklarımda çınlıyor ama ortaya konan
esere baktığımda, eski tabirle ifade etmek gerekirse -“mürgiacib” denen bir
deyim vardır- mürgiacib gibi bir heyulayla karşı karşıyayız. Bu nedir? Acayip
ve harika bir kuştur aslında. Bizim galiba yoğurttan başka tescil ettirdiğimiz
bir icadımız yoktur, bu da icat ettiğimiz bir demokrasi modeli olarak tarihe
girecektir, belki bunun da beratı bizde olur diye düşünüyorum. (HDP
sıralarından alkışlar)
Şimdi,
bu Anayasa’mızda… “Dışı kalaylı, içi vayvaylı” diye bir tabir var, “Dışı
kalaylı, içi alaylı” dedikleri bir tabir var. Anayasa’nın dış kısmına
bakıyorum, toplumu cezbedecek olan birkaç tane elma şekeri var. Bunlardan biri
18 yaş meselesi, doğrudur. İki: “Milletvekili tekrar seçilebilir.” diyor. Başka
yasalarda, Anayasa’da milletvekilinin seçilemeyeceğine dair bir hüküm mü vardı?
O da önemli değil. Siz “Milletvekilleri tekrar seçilebilir.” derken hangi güce
dayanarak, hangi garantiyi istiyorsunuz bu yasada? Beni bağışlasın genel
başkanlar burada. 1980 12 Eylülden sonra Türkiye’de parlamenter demokratik
rejimin iflasında… Belki de toplumda biraz daha zorlukla çalışan, zorluklarla
kabul edilen bir sistem gibi görülen, en sonunda tuz biberini de on dört yıllık
iktidarın eklemiş olduğu parlamenter demokratik sistemde partileri kendi
mülkiyetinde malları gibi saydıkları, milletvekilleri de onların memurları gibi
tayin edildiği için parlamenter demokratik rejim bu hâle gelmiştir.
Düzeltilemez miydi? Düzeltilebilir, ayrı bir konu. Siz başka bir şeyi tercih
ettiniz. Bu dediğim mürgiacib sistemini topluma getirdik. 
Şimdi,
buradan şuna gelmek istiyorum: Türkiye'de anayasalar yapıldı, bu anayasaları
yapanların çoğunu da tanıyoruz; ikisi askerî rejimin, militarist rejimin
sahipleriydi. Şimdiki Cumhurbaşkanımız halkın seçtiği bir Cumhurbaşkanı. 367
garabetini kınıyorum, doğru bulmuyorum. Buraya gelmiş olması, halkın seçmesi
beni fazla da endişe eden, üzen bir olay da değil, tartışılabilir; Parlamento
da seçebilirdi. Ama her şeye rağmen, halkın seçmediği militarist iki
Cumhurbaşkanın kendilerini özellikle demir zırhlarla bürüyecek maddelere
ihtiyacı olduğu kesindi. Yani 1961 Anayasası’nı yapan Cemal Gürsel -orada
kalabilmesi için- hem kadim Cumhurbaşkanı olarak
kalacaktı hem tabii senatör olarak kalacaktı; yanında bütün Millî Birlik
Komitesi üyeleri tabii senatör olacaklardı. Bu, aynı zamanda Cumhurbaşkanın da
yedek kulübesiydi o zaman ki dönemde. Sonra Kenan Evren geldi; gerçekten parlamenter
demokratik rejimin bütün kurumlarını altüst ederek kaydıhayat şartını bırak,
haklarında asla soruşturma yapılamayacak bir anlayışın temsilcisi olarak
kendilerini bu Anayasa’ya dercettiler. Yapılan oylamada da halkın Anayasa’ya
verdiği oyla da kendilerini Cumhurbaşkanı seçtirdiler. Müeyyidelere ihtiyaç
duyuldu. 
Günlerdir
tartışıyoruz, on dört on beş yıldan beri Sayın Tayyip Erdoğan’ı hep birlikte
izliyoruz; halk içindeki gücünü hepimiz biliyoruz, bu tartışmasız bir konu.
Şimdi, merak ediyorum: Sayın Cumhurbaşkanlarının biliyorsunuz, sorumluluğu
yoktu, vatana ihanet dışında yargılanmaları düşünülemezdi çünkü Cumhurbaşkanı
dediğiniz 1920’lerde sütten çıkmış ak kaşıktır, idoldür, insanüstü bir
değerdir, asla ve kata haklarında bir soruşturma açmayı gerektirecek profilde
insanlar değildir. Şimdi, yürütmenin başı olduğu, soruşturmayı getirdiğiniz
fiilî imkânsızlıklarla teçhiz edilmiş bir maddeyi de burada, hesap sorulur
noktasında topluma sunulan bir elma şekeri gibi kabul etmekten başka bir şey
yoktur. 
Bir
başka konu değerli arkadaşlarım: Anayasa’ya uyup uymama meselesi. Bütün bu
çabalarımız niye? Yeni bir anayasa yapma konusunda gayret sarf etmek istiyoruz,
belki ülke çok daha hızlı idare edilir, güzel idare edilir. Anayasalara uymak
da bir vecibe olması gerekir. 
Şimdi,
size sormak istiyorum: Türkiye’de çok kısa sürede iki başbakan değişti; biri
Ahmet Davutoğlu Beyefendi’ydi, biri de Sayın Binali Yıldırım. Ben Sayın Cumhurbaşkanımızın
Kabinesiyle, bakanlarla ilişkisinin ne olduğunu bilmem ama -çok kısa sürede-
şunu size söyleyebilirim: Ahmet Davutoğlu’nun istifa ettiğini ve bir gensoruyla
düşürüldüğünü gören oldu mu? Hayır. Bir irade dedi ki: “Sen gel, sen git.” 
Şimdi,
hangi yasayı yaparsak yapalım uymayacaksak, demokrasiyi içselleştiremeyeceksek,
demokrasiyi içimize sindirerek davranmayacaksak biz burada getirdiğimiz
anayasanın uygulanacağına dair bir teminat olduğunu nasıl söyleyebiliriz?
Mevcuda uymadık, fiilî durumu yasalaştırmak istiyoruz ama ötekine de hiç
uymadık. Gelecek konusunda bizim birtakım endişelerimizin olması normaldir, bu
konuda da biraz itinalı olmak gerekir.
Bir
başka şey: Aslında, cumhurbaşkanlarımızın parti başkanı olması çok yadırgadığım
bir olay değil. 1950-1960 arasında, biliyorsunuz, rahmetli Celal Bayar da
partili Cumhurbaşkanıydı ama Sayın Cumhurbaşkanımızın partiyle, özellikle,
ilgisinin deracatını biliyoruz. 
Buradan
özellikle Adalet ve Kalkınma Partili milletvekili arkadaşlarıma bir hatırlatma
yapmak istiyorum. Dedim ya ben burada olmayacağım, inşallah gelecek seçimde siz
yine burada olursunuz, burada olmanızı da dilerim ama bu konuda bir tereddüdüm
var: Sayın Cumhurbaşkanımız Tayyip Erdoğan’ın bir açıklaması oldu, dedi ki:
“Beni, FETÖ soruşturmasında -milletvekillerini kastederek söylemedi belki-
milletimle baş başa yalnız bıraktı arkadaşlarım.” Şimdi, siz, Anayasa konulmuş
ve Cumhurbaşkanının partiye müdahalesinde de söz sahibi olacağı bir maddeyle
yapılacak milletvekili atamalarının -futbol tabiriyle söylüyorum, “nokta
transfer” diye bir tabir vardır- ister daraltılmış bölgeyi getirin ister dar
bölgeyi getirin ister bu sistem kalsın, nokta atışların tümünde Sayın Cumhurbaşkanının
müdahil olacağına ve yüzde yüz etkili olacağına inandığım için söylüyorum, FETÖ
karşısında yeterli sınavı vermemiş bir grup konusunda doğacak hezeyanı ve
hezimeti de düşünmek istemiyorum. O nedenle, sevginizin azalacağı anlamında
söylemiyorum, inşallah ben yanılırım; inşallah temayüz etmiş; tebarüz etmiş
deneyimli milletvekilleri devam eder çünkü Parlamentonun budanmasının zaman
zaman bu Parlamentodaki işlevlerin de işlevselliğin de azalttığına şahit olan
bir insanım. Bürokrasideki zayıflığınızı biliyorum, liyakat eksikliğinin olduğu
kadrolarla çalıştınız; parti kadrolarının çok budanması da buradaki liyakatli
milletvekilinin gelmesine engel olacak bir anlayış olursa ona da üzüleceğimi
söylemek isterim. 
Bir
başka şey, değerli arkadaşlarım: Bütün bunların hepsini nerede yapacağız? Bu
çalışmaları bir seçim ortamında yapacağız, daha doğrusu referandum ortamında
yapacağız. 1961 Anayasası’nda Adalet Partisinin dayandığı Demokrat Partinin 3
bakanı asılmış Başbakanı dâhil, 50’ye yakın müebbet hapis almış insan var,
diğer kadroların tümü hapishanede; referanduma gidiliyor, Anayasa oylaması
yapılacak, vatandaşın çalışması gerekir; bir tek demeç veriyor Adalet Partisinin
o zaman yönetim kurulu, muğlak görülüyor, Millî Birlik Komitesi üyesi Muzaffer
Yurdakuler diyor ki: “Zararlı faaliyette bulunan bütün partiler
kapatılacaktır.” Adamlar sabahleyin “Biz de destekleyeceğiz.” diyorlar, “Biz de
‘Evet.’ diyeceğiz.” diyorlar, 4 parti birden “Evet.” demek zorunda kalıyor.
Yine, bizim gibi bir milletvekiline -inşallah bizim başımıza gelmez ama ortamın
pek ondan farklı olduğunu düşünmüyorum- diyorlar ki: “Sayın milletvekilim, biz
bu Anayasa’ya ‘Evet.’ mi diyeceğiz, ‘Hayır.’ mı diyeceğiz?” Mebusun cevabı şu:
“Gözlerimin içine bakınız, ne dediğimi anlarsınız.” Gözlerimizle işaretleşecek
referandum kampanyasına bizi mecbur ederseniz ki ortam maalesef bundan farklı
görünmüyor; özellikle TOMA’ların su sıktığı Meclis etrafındaki havanın dışında,
sayısız gazetecinin ve sayısız aydının içeride olduğu bir ülkede kampanyanın
bundan pek farklı yürüyeceği kanaatinde değilim.
Hele,
bizim partimizin başına gelenleri hep birlikte yaşıyoruz. Sayısız arkadaşımız
içeride; binin üzerinde gençlik kollarından, kadın kollarında yöneticimiz
hapis, 2 eş genel başkanımız 10 milletvekilimizle birlikte hapis, belediye
başkanlarımızın tümü içeride, belediye meclislerimiz feshedilmiş. Şimdi, biz,
kampanya yapacağız ve diyeceğiz ki “Ey Türkiye halkı! Bu Anayasa
antidemokratiktir.” Dört aydan beri Gaziantep’te, olağanüstü hâlin olduğu bir
ortamda, bir tek basın toplantısı yapamadık, hiçbir arkadaşımız partinin 1
metre dışında bir basın toplantısı yapmadı. 
Şimdi,
buradan Sayın Cumhurbaşkanına seslemek istiyorum: Değerli Cumhurbaşkanım, siz
Kasımpaşalısınız, doğru; siz Karedenizlisiniz. Kasımpaşa mertliğin, daha
doğrusu, kabadayılığın yeridir; Karadeniz sert, daha doğrusu mert insanların
anlayışıdır. Şimdi, siz bizim kolumuzu kanadımızı kıracaksınız, bütün arkadaşlarımızı
hapse atacaksınız ve biz “Kampanya yürüttük, önümüze çıkan oylar bu oldu.”
dediğimiz zaman da Türkiye’de çıkacak meşru, lanse oyları da meşruiyetin
temsilcisi kabul edeceksiniz. 
Bu,
tıpkı şuna benziyor değerli arkadaşlarım, futbolu sevdiği için söylüyorum:
Bazen kaleciyi kaleye bağlarlar, orta hakemi de yanlarına alırlar; tekme
serbest, tokat serbest, faul yapmak serbest; boş kaleye gol atarlar, sonra
çıkarlar, tribünde yumruk şov yaparlar. Eğer seçimin sonunda yapacağınız yumruk
şov bu ortama dayanıyorsa bu nizami bir maç değildir, o nedenle sizi açıkça
nizami maçın ortamının sağlanmasına davet ediyorum. 
Bir
başka konu, özellikle üzerinde duracağım iki üç madde var. Sayın
Cumhurbaşkanları Meclis açılışında konuşma yaparlar; bu doğrudur, bu bizim
geleneğimizdir ama 1950 ile 1925-1930 arasında bu hep tartışma konusu olmuştur.
İsmet Paşa Cumhurbaşkanıdır, Meclise geldiklerinde Demokrat Partililer ayağa
kalkmazlar. Sonra, biliyorsunuz Celal Bayar Cumhurbaşkanı oldu ve Meclise
geldiğinde Halk Partililer ayağa kalktılar ama alkışlamadılar. Bunun özü -çok
uzun hikâyesi var, kısa anlatmak istiyorum- milletvekilleri, yerelde ve genelde
milletin gerçek temsilcisidir; o nedenle ayağa kalkmamak bir saygısızlık
değildir ama alkışlamamak, en azından tezahüratta bulunmamak… Bir saygı
göstermek açısından da o jesti yapmak gerekir diye düşünüyorum. Yani, kalkmamak
saygısızlık değildir, alkışlamak da yeteri kadar da destektir ve saygı
göstermektir; bunu da yasaya koymuşsunuz. 
Yine,
özellikle, mevcut Anayasa’mızın 104’üncü maddesinde 8’inci maddeyle yapılan
değişiklikte calibidikkat iki tane nokta var. Biri şudur: “Millî güvenlik
politikalarını belirler ve gerekli tedbirleri alır.” Bakın, tek kurul yok,
Millî Güvenlik Kurulundan bahsetmiyorum. 
Bir
başka maddesi: “Türk Silahlı Kuvvetlerinin kullanılmasına karar verir.”
Anayasa’mızın 87’nci maddesinde savaş ilanının nasıl olacağı açıkça görülüyor.
Burada da eğer Cumhurbaşkanına bu yetkiyi veriyorsak birisinin mutlaka yek
diğerini ilga etmesi gerekir. Bir yetki çatışması olabilir. Ayrıca,
Cumhurbaşkanı tek başına savaş ilan edebiliyor; ayrıca, yine, Bakanlar
Kurulunun getirmiş olduğu teklifi de Cumhurbaşkanı ilan edebiliyor. Bu nedenle,
bunlar çakışan ve çatışan maddelerdir, düzeltilmesinde fayda var.
Sonunu
şöyle bağlamak istiyorum: Gördüğüm kadarıyla Sayın Cumhurbaşkanımızı bence en
rahat ettirecek konu şu, şunu yapalım: Yapamayacaklarını sayalım,
yapabildiklerini serbest bırakalım. (HDP sıralarından alkışlar) 
Şöyle
derler bizde biliyorsunuz: Merkezî hükûmetler genellikle yetkileri uhdesinde
tutmak isterler. Biz belediye başkanı olarak derdik ki “Kardeşim, siz bize ne
vereceksiniz, burada ne yetkiniz kalacak?” Demokrasilerde aslolan, büyük
yetkilerin tümü merkezde kalır, diğer yetkileri Anadolu’da belediye başkanları
yapar. Nedir? Millî savunma gibi, adalet gibi, eğitim gibi ana yetkiler orada
kalır; diğer yetkiler taşraya verilir. Zaten demokrasinin geliştiği ülkelerde
böyledir.
(Mikrofon
otomatik cihaz tarafından kapatıldı) 
CELAL
DOĞAN (Devamla) – Bitiriyorum Sayın Başkanım, hemen bitiriyorum. 
BAŞKAN
– Bitirin efendim, tamamlayın.
CELAL
DOĞAN (Devamla) – Şöyle bitirmek istiyorum müsaade ederseniz: Bu Anayasa'nın
ömrünün ne kadar olacağı konusunda çeşitli rivayetler yapılabilir. Bu Anayasa
ya Sayın Tayyip Erdoğan’ın siyaseti bıraktığı gün ki… Veya başka birisi gelir
bir gün, der ki “Ya, kardeşim, ben hamal değilim, bu antidemokratik bir
yasadır, bırakıyorum.” 
Yüce
heyetinizi saygılarımla selamlıyorum. (HDP sıralarından alkışlar) 
BAŞKAN
– Teşekkür ediyorum.
Şimdi
söz sırası, Cumhuriyet Halk Partisi Grubu adına Ankara Milletvekili Murat
Emir’e aittir. 
Buyurun
Sayın Emir. (CHP sıralarından alkışlar) 
CHP
GRUBU ADINA MURAT EMİR (Ankara) – Sayın Başkan, değerli milletvekilleri; Genel
Kurulu saygıyla selamlıyorum. 
Olağanüstü
hâl koşullarında Türkiye susturulmuşken, üniversiteler susturulmuşken, barolara
bir şey sorulmazken, basın sindirilmişken, toplumsal muhalefetin tüm kesimleri
neredeyse yok edilmişken son derece önemli ve rejim değişikliğine dönük bir
Anayasa değişikliğini konuşuyoruz hem de geceler boyu konuşuyoruz, İç Tüzük
ihlalleriyle konuşuyoruz, halkın gözünden kaçırılarak konuşuyoruz, alelacele
konuşuyoruz ve bu aceleyi de niye yaptığımızı maalesef sizler
açıklayamıyorsunuz. 2019’da yürürlüğe girecek bir Anayasa teklifini niye bu
kadar alelacele konuşuyorsunuz bunu anlamak mümkün değil arkadaşlar. 
Buraya
geliyorsunuz, anlatmaya çalışıyorsunuz ama her tarafından tel tel dökülen;
demokrasimizi, hukuk devletimizi, geleceğimizi karartan bu Anayasa
değişikliğini savunamadığınız için kuru bir “millete gitme” blöfü
getiriyorsunuz önümüze. En son kararı millet verecekmiş, o hâlde bizim burada
çok da fazla konuşmamıza gerek yokmuş. Öyle değil arkadaşlar, burada biz
görevimizi yapmak zorundayız, bu bizim görevimiz. Burada anayasal olarak
görüşülemez bir teklifi görüşüyorsunuz, bu açık bir Anayasa ihlalidir. Eğer
sizler, Sayın Şentop’un dediği gibi, asli kurucu iktidarsanız yani Anayasa’nın
ilk 3 maddesi, dolayısıyla 4’üncü maddesi ve Anayasa’nın başlangıç ilkeleriyle
bağlıysanız o hâlde siz bu kanun teklifini görüşemezsiniz, bu Anayasa ihlalidir
çünkü Anayasa’nın ilgili maddeleri açıkça demokratik hukuk devletini, millî
egemenliği ve kuvvetler ayrılığını belirtmiştir. Dolayısıyla, kuvvetlerin
tekleştiği, bir kişide toplandığı, egemenliğin bir kişiye teslim edildiği bir
Anayasa değişikliği elbette ki teklif edilemez bir Anayasa değişikliğidir ve
Anayasa Mahkemesi gerçek bir Anayasa Mahkemesi olsa hemen iptal etmesi gereken
bir tekliftir, eski içtihatları da bu yöndedir ama siz de biliyorsunuz ki, tüm
Türkiye de biliyor ki Türkiye'yi getirdiğiniz noktada artık bir Anayasa
Mahkemesinden bahsetme olanağımız, maalesef, kalmamıştır. Öyle kalmamıştır ki o
Anayasa Mahkemesi son kararlarını oy birliğiyle almaktadır, dikkatinizi çekiyorum,
bir yüksek yargıç bir muhalefet şerhi dahi yazamayacak noktaya getirilmiştir
sizin hukuk devletinizde. (CHP sıralarından alkışlar) 
Burada
bir egemenlik gasbı yapıyorsunuz. Egemenliği bir kişi temsil edemez. Egemenlik
milletindir; egemenliğini millet, meclisi aracılığıyla kullanır, yani
seçilmişlerle kullanır. Bir kişi yüzde 99’la dahi seçilse o kişi millî
egemenliği temsil edemez. Burada vaktimiz olsa uzun uzun anlatabiliriz ama bu,
egemenliğin gasbıdır, millet egemenliğini alıp o bir kişiye vermektir. O bir
kişi çok iyi birisi olsa bile, çok büyük bir lider olsa bile bu, egemenliğin
gasbıdır arkadaşlar. 
Cumhuriyet
nedir? Cumhuriyet tanımınız, maalesef, ilkokul 2 sosyal bilgiler kitabından
alınmış. Neymiş efendim? “Cumhurbaşkanını halk seçiyorsa o zaman bu
cumhuriyetmiş.” Yani padişah değilse cumhuriyetmiş. Olmaz öyle şey.
Cumhuriyetin temeli, millî egemenliğin Millet Meclisinde temsil edilmesidir.
(CHP sıralarından alkışlar) Dolayısıyla, bizim 1923’lerde bitirdiğimiz
tartışmayı siz tekrar burada açarak aslında açık bir anayasal suç işliyorsunuz.
Uygun olmayan bir siyasal zeminde, uygun olmayan bir sosyal zeminde, uygun
olmayan koşullarda hukuki olmayan bir teklifi tartıştırıyorsunuz bize. 
Değerli
arkadaşlar, Cumhurbaşkanının yetkilerini konuşuyoruz. Diyorsunuz ki: “Ya ne var
bunda?” Sayın Kuzu’nun konuşmasını dinledim. “E, başbakan vardı, başkanının
yetkilerini aldık, Cumhurbaşkanında birleştirdik.” Sayın Başbakan da dedi ki:
“Binali feda olsun.” Değerli arkadaşlar, bu, Sayın Başbakanın kendini feda etmesinden
çok daha öte bir durumdur. Bakın, burada bir Cumhurbaşkanı var. Kim bu
Cumhurbaşkanı? 12 Eylül darbesini yapmış, korunmaya ihtiyacı olan, “Yetkilerim
yüksek olsun.” diyen bir cumhurbaşkanı ve biz, bunun yetkilerinin geniş
olduğunu zaten biliyoruz ama şimdi, siz, bu Cumhurbaşkanına yürütmenin, yani
başbakanın yetkilerini birleştiriyorsunuz. Buradaki garabet şudur: Değerli
arkadaşlar, buradaki Cumhurbaşkanı, bakın, bize göre antidemokratik bir
biçimde, ama en nihayetinde tarafsız olduğu varsayıldığı için Anayasa
Mahkemesine üye atıyor, Hakimler Savcılar Kuruluna üye atıyor, en azından bir
partiyle bir bağı yok. Dolayısıyla da siz artık onu partili yaptıktan sonra,
bir partinin genel başkanı yaptıktan sonra o kişinin yargıç atamasına, yüksek
yargıyı şekillendirmesine, Meclisi şekillendirmesine izin vermemelisiniz.
Dolayısıyla burada geride bir şey kalmıyor, bunu görmek zorundasınız. Yani
bütün yetkileri bir kişide topladığınız zaman ve o kişiye hiçbir denge,
denetleme mekanizması öngörmediğiniz zaman, işte, o zaman bunun adı elbette ki
diktatörlüktür. Sayın Kuzu bunları çok iyi bilir. 
Değerli
arkadaşlar, bu Cumhurbaşkanının yani bütün yetkileri verdiğiniz
Cumhurbaşkanının siyasi sorumluluğu var mı? Elbette yok. Neydi? Millet seçti.
E, peki, bu kişi siyaseten yanlış yaparsa ne olacak? Millet beş yıl beklemek
zorunda çünkü millet seçti, millet beş yıl bekleyecek o kişiyi sorumlu tutmak
için. Oysaki, bakın, bizim parlamenter rejimimizde Meclise her zaman gelirler
ve sorumludurlar. 
Onun
ötesinde, hukuki sorumluluğu var mıdır? Yine kıyaslıyorsunuz. Burada vatana
ihanetten suçlanabilirdi. E, burada sorumluluk getirdik. Neye bağladınız? Üçte
2 çoğunluğa bağladınız. Peki, üçte 2 çoğunluk hangi Meclisten çıkacak? Parti
liderinin bire bir seçtiği Meclisten çıkacak. Bu gerçekçi midir? Peki, çıktı
diyelim. Nereye gidecek? Anayasa Mahkemesine. Orayı kim seçti? 15 üyesinden
12’sini yine aynı Cumhurbaşkanı seçti. Ya buna “Cumhurbaşkanının hukuki
sorumluluğu var.” demek için gerçekten insanların aklıyla alay etmek gerekiyor.

Değerli
arkadaşlar, bir vesayetten bahsediliyor. İşte vesayet budur. Vesayetin ta
kendisidir. Bugün bu teklifin üzerinde de bir kişinin vesayeti olduğunu hepiniz
görmek zorundasınız.
Şimdi,
örnekler veriliyor. Sayın Şentop da bundan bahsetti, Sayın Kuzu da bunu çok iyi
bilir: Cumhurbaşkanının veto yetkisi var yani Meclis üzerinde bir vesayet
ilişkisi var, vesayet gücü var. Peki, bu veto yetkisi nerede var? Amerika
Birleşik Devletleri’nde de var. E, peki, onu söylüyorsunuz da Amerika
başkanının meclisi feshedemeyeceğini niye söylemiyorsunuz? (CHP sıralarından
alkışlar) Buraya gelip başkanın fesih yetkisi olmaz, başkanlıkta kuvvetler
ayrılığı vardır, serttir, bu nedenle başkan senatoya, temsilciler meclisine
veya millet meclisine yan gözle bile bakamaz niye demiyorsunuz? Kitabınızda
yazdığınızı niye burada söylemiyorsunuz? (CHP sıralarından alkışlar) Bir de,
burada, geliyorsunuz anayasa profesörü olarak, koalisyon varmış parlamenter
sistemde, o yüzden, koalisyonlar olduğu için istikrar olamıyormuş diyorsunuz.
Bu bir yalandır! Yalandır! (CHP sıralarından alkışlar) Çünkü siz de
biliyorsunuz ki 1945 sonrasını inceleyen bütün akademik yayınlarda, anayasa
hukukunda herkes bilir ki başkanlık sistemlerinde koalisyon oranı 2 kattan daha
fazladır. Bu yalanı artık bu millete daha fazla söylemeyin. 
Cumhurbaşkanlığı
kararnameleri… Bakın, yetki sınırları yok. Veto yetkisiyle birlikte
düşünürseniz, işte, tam vesayet budur. Yasama devredilemez, Anayasa’nın 7’nci
maddesi. Yasama yetkisini bir kişiye devrediyorsunuz. Bir kişinin her şeyi
bildiği, her şeyi yönlendirdiği, her şeyi şekillendirdiği, bütün yetkileri
topladığı ve kimseye danışmadığı bir ülke var mıdır; başarılmış, ayakta durmuş,
dağılmamış, perişan olmamış, demokrasisini yürütebilmiş bir ülke örneği var
mıdır? Gelin, varsa onun da burada örneğini verin. 
Değerli
arkadaşlar, bir beka sorunu olan Türkiye’den bahsediyoruz. Türkiye beka
sorununa nasıl geldi? İşte, bu, “Ben bilirim.”cilikle geldi, “Ben her şeyi
dizayn edeceğim.”le geldi, “Her şey bende olsun.” dedi. Ne istediyseniz
yaptınız, ne yaptıysanız yanlış yaptınız ve aynı yanlışı, bu sefer hiçbir
denetim olmadan devam ettirme gayreti içerisindesiniz. 
Değerli
arkadaşlar, size bir tarihsel kesitten kısa bir anımsatma yapmakta yarar
görüyorum. Bir oy vereceksiniz, bunu dikkatinize sunuyorum. Bakınız, bundan yüz
yıllar önce Kerbelâ’da Hazreti Hüseyin Yezit’e biat etmeyip Kufe’ye doğru yola
çıktığı zaman, ona, Yezit bir ordu yolladı ve o ordunun komutanı da Hür Bin
Yezit’ti. Hür Bin Yezit, o gün Hazreti Hüseyin’e karşı savaşmayı reddetti ve
birkaç saat sonra da şehit oldu. Öleceğini bile bile mazlumdan, haklıdan,
doğrudan yana olmanın örneğini verdi ve bin yıllardır da mazlumun, doğrunun,
haklının yanında olduğundan dolayı rahmetle anılıyor. (CHP sıralarından alkışlar)
Ama Yezit ordularından hiç kimse bugün anılmıyor arkadaşlar, bunu dikkatinize
sunarım. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum. 
BURHAN
KUZU (İstanbul) – Sayın Başkan… 
BAŞKAN
– Sayın Kuzu, buyurun, sataşmadan dolayı iki dakika süre veriyorum. Lütfen yeni
bir sataşmaya meydan vermeyelim. (AK PARTİ sıralarından alkışlar)
IV.- SATAŞMALARA İLİŞKİN KONUŞMALAR (Devam)
15.- İstanbul Milletvekili Burhan Kuzu’nun, Ankara Milletvekili Murat
Emir’in 447 sıra sayılı Anayasa Değişiklik Teklifi’nin 8’inci maddesi üzerinde
CHP Grubu adına yaptığı konuşması sırasında şahsına sataşması nedeniyle
konuşması
BURHAN
KUZU (İstanbul) – Sayın Başkan, değerli arkadaşlarım; Amerika’daki model ideal
olan bir sistemdir. Bizim getirdiğimiz karşılıklı fesih meselesini Amerika
bugün tartışıyor, açın literatürü, görürsünüz. Obama’nın bütçesi reddoldu,
Obama’ya “Zavallı Obama.” diyen benim. Hakikaten zavallı Obama çünkü Amerika’da
maaş ödeyemez duruma düştüler.
MUHARREM
ERKEK (Çanakkale) – Artık zavallı oldu. Ah zavallı Amerika, ah!
BURHAN
KUZU (Devamla) - Şimdi, şunu düşünmemiz lazım: Bizdeki getirilen model
kuzeydeki model değil, güneydeki de değil; Türkiye’ye has Cumhurbaşkanlığı
modeli, kendine özgü ve yerlidir. Bir şeyin altını çizelim: Parlamenter modelin
taklidi olmaz. Başkanlık modelinin binbir türlüsü olabilir çünkü aklın bulduğu
bir sistem. Bir ülkede akıllı insanlar varsa başkanlık modelinin çok değişik
dizaynlarını yapabilir, parlamenter model yapamaz. (CHP sıralarından gülüşmeler)

Gülecek
bir şey yok ortada, bilen gülmez. Bu işin uzmanı konuşuyor burada, uzman
konuşuyor, uzman… Öyle gülerek olmaz bu işler. (AK PARTİ sıralarından alkışlar)

Dolayısıyla
değerli arkadaşlar, bakın, bizim model… 
OSMAN
AŞKIN BAK (Rize) – Anayasa dersi ver Hocam onlara.
BURHAN
KUZU (Devamla) – Müsaade buyurun. Şunu söylemeyelim: “Efendim, benim modelimde
yasama ile yürütme sürekli sürtüşüyor, millet aç.” Bunu istemiyoruz. Efendim,
benim sistemim de demokrasi de olacak, karşılıklı denge de olacak, bu millet
ekmek yiyecek, ekmek. 
MUHARREM
ERKEK (Çanakkale) – Yürütme yasamayı feshedebilir mi Hocam? Yürütme yasamayı
feshedebilir mi, onu söyle?
BURHAN
KUZU (Devamla) – İşsize, aşsıza iş bulmamız lazım. Yok şöyle… Sadece lüksten
ibaret bir demokrasi olmaz değerli arkadaşlar, bunu görüp bilmemiz lazım. (CHP
sıralarından gürültüler)
MUHARREM
ERKEK (Çanakkale) – Yürütme yasamayı yürüttü!
BAŞKAN
– Sakin olun arkadaşlar, lütfen…
BURHAN
KUZU (Devamla) – Söyleyeceklerim bundan ibaret, ben daha fazla meseleye girmeyeyim.
Kitap okumaya devam edin. Biraz da özümsemek lazım bunu. Bence öyle yap.
Evet,
teşekkür ederim. (AK PARTİ sıralarından alkışlar) 
OSMAN
AŞKIN BAK (Rize) – Hocam ders ver, Hocam! Bir kitap daha yaz onlara.
BAŞKAN
– Teşekkür ediyorum Sayın Hocam.
LEVENT
GÖK (Ankara) – Sayın Başkan…
BAŞKAN
– Buyurun Sayın Gök.
LEVENT
GÖK (Ankara) – Murat Bey’in 60’a göre bir söz talebi var.
ENGİN
ALTAY (İstanbul) – Sataşma var ya! Ne demek?
BAŞKAN
– Ne sataşması? Ne dedi size efendim?
MURAT
EMİR (Ankara) – Akılcı olan yöntemin başkanlık sistemi olduğunu ifade ederek
bizim gibi parlamenter sistemi savunanların akılsız olduğu yönünde zımni bir
iddiada bulundu.
BAŞKAN
– Buyurun, iki dakika süre veriyorum Sayın Emir.
16.- Ankara Milletvekili Murat Emir’in, İstanbul Milletvekili Burhan
Kuzu’nun sataşma nedeniyle yaptığı konuşması sırasında şahsına sataşması
nedeniyle konuşması
MURAT
EMİR (Ankara) – Şimdi, Sayın Kuzu bir bilim adamıdır. Kendisini seviyeli bir
tartışmada görmek istiyoruz, yararlanmak istiyoruz çünkü siz Türkiye’de hiçbir
ciddi anayasa hukukçusunu konuşturmadınız, Komisyona da çağırmadınız,
konuşanları da susturuyorsunuz. O hâlde gelin, siz konuşun. (CHP sıralarından
alkışlar) 
Ben
ne dedim? Koalisyonların başkanlıkta az olduğu yalandır dedim. Gelirsin,
“Doğruydu.” dersin, koyarsın kitabını. Bu, iddiadır; gelirsiniz, düzeltirsiniz.

İkincisi,
“Zavallı Obama.” diyorsunuz. Bakın, o zaman Amerika’dan örnek vermeyeceksiniz,
veriyorsanız doğru vereceksiniz. Amerika’dan veto yetkisini, başka yerden fesih
yetkisini, başka yerden kararname yetkisini alıyorsunuz ve bir canavar
yaratıyorsunuz, onu da başkanlık sistemi gibi aklın bulduğu bir yöntem gibi
takdim ediyorsunuz. (CHP sıralarından alkışlar) Bizim aklımızla alay
edemezsiniz. Siz bunu akılcı buluyorsanız bu sizin sorununuzdur. 
Değerli
arkadaşlar, bakın, Sayın Kuzu’nun kitapları var, makaleleri var açık açık.
Dolayısıyla, bilim çarpıtmaya uygun değildir. Gerçeklerin, eninde sonunda
ortaya çıkmak gibi bir kötü özelliği vardır. Bunları tartışmak zorundayız Sayın
Kuzu, hep beraber tartışacağız. Hem de gecenin bir vakti değil, televizyonların
önünde, tüm Türkiye izlerken tartışmak zorundayız. İşte o zaman millete
gideriz. Biz milletten elbette çekinmeyiz, elbette milletimizin kararı
başımızın üstünedir. Ancak milletin gözünün önünden kaçırarak, milletin gözünü
perdeleyerek gerçekleri nereye kadar saklayacağınızı düşünüyorsunuz?
Saygılar
sunuyorum. (CHP sıralarından alkışlar) 
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
– Gruplar adına son söz Adalet ve Kalkınma Partisi Grubu adına Yozgat
Milletvekili Yusuf Başer’e aittir. 
Buyurun
Sayın Başer. 
AK
PARTİ GRUBU ADINA YUSUF BAŞER (Yozgat) – Sayın Başkan, değerli milletvekilleri;
hepinizi, içinden geçtiğimiz dönemin tarihî sorumluluğunu paylaşma duygusuyla
selamlıyorum. 
Anayasa
değişikliğimizin ülkemize ve milletimize hayırlı sonuçlar getirmesini
diliyorum. 
Öncelikle,
hepinizin dikkatini 15 Temmuz hain darbe teşebbüsüne çekmek istiyorum. Bir
ülkenin uğrayabileceği en yıkıcı nitelikleri kendisinde toplamış FETÖ terör
örgütünün, dış bağlantılarının himayesinde yıkmaya çalıştığı bu devleti, bu
millet kurtardı. O gece, bu milletin ardından yürüdüğü bir de lider vardı. O
liderin, diğer darbelerdeki şapkasını alıp giden liderlerden farkı neydi
arkadaşlar? Milletin oyuyla gelmişti oraya, milletin oyuyla. Milletin adamıydı
da onun için millet düştü ardına. Koltuğa yapışan adam değil, koltuğa yakışan
adamdı. Bu millet ondan sahip çıktı Sayın Cumhurbaşkanımız Recep Tayyip
Erdoğan’a. (AK PARTİ sıralarından alkışlar) 2007’de yapılan değişiklikle millet
Cumhurbaşkanını kendisi seçmeye karar verdi, kendi seçtiği Cumhurbaşkanını
yedirmedi. Önce sahip çıktı, şimdi de yetkilerinin neler olması gerektiğine
karar verecek. Bundan daha doğal ne olabilir?
Sayın
Başbakanımız açıkladı, 367’yi bulsak da halk oyuna sunacağız. Aslında
oyladığımız bundan ibaret: Halka soralım mı, sormayalım mı; son sözü millet
söylesin mi, söylemesin mi? “Millete sormayalım.” diyenler nasıl halka
dayandığını söyleyebilirler, nasıl “Demokratız, milletten geliyoruz.” derler?
Millete soralım arkadaşlar, milletten kimse kaçmasın. 
Gün
kadar açık bir durum var; Başbakanı da sen seçiyorsun, Cumhurbaşkanını da sen
seçiyorsun, iki tane başkan seçiyorsun. Saçmalık değil mi? Bundan her aklıselim
rahatsız olur. Anayasa değişikliğinin 104’üncü maddesinde ne diyoruz?
“Cumhurbaşkanı ve Başbakan olmak üzere iki başlı, halka iki başkan seçtiren
uygulama olmasın. Başbakanlık kalksın, Cumhurbaşkanı yürütmenin tek başına,
başı olsun. Bu iki başlılık da bitsin.” diyoruz.
TANJU
ÖZCAN (Bolu) – Keşke seni Başbakan yapsalar.
YUSUF
BAŞER (Devamla) – Yapmak istediğimiz şey karmaşayı gidermektir, iki başlılığa
son vermektir. Buna hangi mantıklı kişi “Hayır.” diyebilir?
Sayın
Başkan, değerli milletvekilleri; Cumhurbaşkanının partili olmasını şiddetle
eleştirenler var. Şimdi, bir Cumhurbaşkanı düşünün, partisinin desteğiyle
seçime girecek, kampanya yapacak, kazanınca aniden partisine sırtını dönecek,
kapılarını kapatacak, “Partimle bağım kalmadı.” diyecek. Buna kim inanır Allah
aşkına? “Cumhurbaşkanının seçilince partisiyle olan ilişkisi kesilsin.” demenin
anlamı şudur arkadaşlar: “Biz gerçekleri görmek istemiyoruz, herkes partili
değilmiş gibi tiyatro yapsın.” Bu ikiyüzlü ve çelişkili duruma siz “yönetim” mi
diyorsunuz. Siyasetten ikiyüzlülüğü çıkarıp atmanın, dürüst, açık kimlikli
siyaset savunmanın neresi yanlıştır? Bu millet riyasız, samimi, dürüst siyaseti
hak edecek kadar asil millettir, biz de onlara bunu söylüyoruz. (AK PARTİ
sıralarından alkışlar) Bu oyuna bir son verelim, dürüst olalım. Bizim
partimizin adı AK PARTİ, liderimiz Recep Tayyip Erdoğan’dır. 
“İdarenin
tarafsızlığını bozar.” diye eleştirenlere gelince, sormak lazım: Şu anda AK
PARTİ Hükûmeti devleti yönetmiyor mu? Evet, AK PARTİ yönetiyor. İdarenin
tarafsızlığını sağlayan kanunlar, denetim mekanizmaları ve yargı, yasama
organlarının denetimi yine devam etmeyecek mi? Evet, edecek. O zaman ne
değişiyor, niye itiraz ediyorsunuz? 
Sayın
Başkan, değerli milletvekilleri; önceki sistemde olduğu gibi Cumhurbaşkanlığı
vesayet makamı değil artık, milletin demokratik iradesinin tecelligâhı. Halk
iradesi orada ortaya çıkıyorsa oraya bir erk tevdi etmesi kadar meşru ve doğal
ne olabilir? Halkın seçtiği Cumhurbaşkanını merasim başkanlığında bırakmayı hiç
kimse istemez, isteyemez. Böyle bir istek halkın iradesine saygısızlık olur,
hakaret olur. Elbette halkın seçtiği kişi güçlü olacaktır, halk iradesinden
elbette bir erk çıkacaktır, nasıl yasama erki çıkıyor, aynen öyle. Yürütme de
bir erk olarak millet iradesinden çıkacaktır. Herkes bunu içine sindirmek
durumunda, demokrasinin gereği de bu demektir. 
Cumhurbaşkanına
bu düzenlemeyle çok fazla yetki verildiği dile getiriliyor. Mesela hangi yetki?
Üst kademe bürokrasiyi atama yetkisi veriliyormuş, bu yanlışmış. Öncelikle
soralım: Bugün üst kademe bürokrasisini yine yürütme organı atamıyor mu? Evet,
atıyor. Değişen bir şey yok, yine yürütme atayacak. Hepimiz görüyorduk ki
mevcut sistemde hükûmet ile Cumhurbaşkanı arasında kriz olmaması istisna
oluyordu. AK PARTİ olarak krizden keyif alan, işler yavaşlayınca milletin
huzursuz olmasından mutlu olanlardan değiliz. İşte, o takozu Türkiye'nin
tekerleğinin önünden bu nedenle kaldırıyoruz. 
İkinci
olarak, Cumhurbaşkanı üst kademe bürokrasisiyle kendisi çalışacak. Kendi
çalışacağı adamları seçmeyecek de ne yapacak?
MUSTAFA
HÜSNÜ BOZKURT (Konya) – Ya, Başbakana hakaret etme.
YUSUF
BAŞER (Devamla) – Elbette herkes kimle çalışacaksa seçmeli. Sonra da
başarısızlıklarına bahane üretmemeli. 
Cumhurbaşkanı,
Yüce Divan görevi de gören Anayasa Mahkemesi üyelerini seçecek diye feveran
ediyorlar. Arkadaşlar, parmak hesabını bilenlerin bileceği bir şey vardır. On
iki yıllığına seçilmiş Anayasa Mahkemesi üyeleri var karşımızda; beş yıllığına
seçilmiş bir cumhurbaşkanının döneminde bunlardan kaçının süresi dolar da atama
imkânı olabilir? Süresi dolanlardan da kaçının ataması Cumhurbaşkanının kendi
seçeceği kontenjanından olur, iki mi olur, üç mü olur? Bu mu tehlike, bu mu
kendini yargılayacakları seçmek? Yok, eğer diyorsanız ki: “Recep Tayyip
Erdoğan’a inşallah, Allah uzun ömürler versin, çok uzun yıllar daha memleketin
başında durur, millet ondan vazgeçmez, biz de daha iyisini asla bulamayız halka
sunacak, o nedenle hep o başta kalır ve atamaları da o yapar.” O zaman iş
başka. (AK PARTİ sıralarından alkışlar) Böyle düşünüyorsanız o zaman kapatın
partinizi gidin kardeşim. Siyaseti de bırakın, ülkeye özgüvenli bir muhalefet
gelsin, milletin kürsüsünü de işgal etmesin, milletin önünü tıkamasın. (AK
PARTİ sıralarından alkışlar) Aksine, önünü açmakta yarışsın, takdir toplasın, seçimi
de kazansın. 
Ama
korkmayın, Anayasa’nın 104’üncü maddesinde sizi bundan da kurtarıyor AK PARTİ.
Bir cumhurbaşkanı en fazla 2 defa seçilecek; buna da sınır getirdik ki bu
ülkeye artık ne Millî Şefler gelsin, ne ebedî başkanlar olsun ne de 6 defa gidip
7 defa gelen kurtarıcı babalara kalsın bu ülke. (AK PARTİ sıralarından
alkışlar) 
Halkımız
bunu görmeli, muhalefete rağmen, liderinin süresini sınırlamayı AK PARTİ olarak
biz istiyoruz. Bunun neresine itiraz edebilir makul bir insan? Bakın ne diyor
104’üncü madde. Diktatörlerde olmayan yetkiler veriliyormuş. Siz hiç yargılanan
diktatör gördünüz mü? Yüce Divan yolu kademeli olarak bir… Cumhurbaşkanlığı,
çağdaştır, demokrattır ve evrenseldir. Yüce Meclisin elinde olan bir irade,
yasamanın denetim gücünü de ortaya koymaktadır. Siz, hiç Meclise bütçe sunan,
onay isteyen bir diktatör gördünüz mü? Layüsel değil, seçilmişliğin
sorumluluğuyla yüce Meclisin karşısına çıkıp demokratik kültürün gereği olarak
hesap verecek bir cumhurbaşkanı ne zaman diktatör oluyor? Neden sizi rahatsız
ediyor arkadaşlar? 
Öngörülen
sistemde, Meclisi feshetme yetkisi aslında kendisini de feshetme anlamına
geliyor. Siz, kendisini koltuktan indiren diktatör gördünüz mü? Bunun adı
demokratik liderliktir, bunun adı halkın liderliğidir, bunun adı milletin
cumhurbaşkanlığıdır. (AK PARTİ sıralarından “Bravo” sesleri, alkışlar)
Sistemin
önünün açılması için hazırlanan Anayasa değişikliğiyle parlamenter sistemde
olduğu gibi cumhurbaşkanlığı sisteminde de söz de, karar da milletindir. Bu
Anayasa değişikliğinin 21’inci yüzyılın güçlü ve lider ülkesi Türkiye'nin
inşasını başlatacağına inanıyorum.
Bu
duygu ve düşüncelerle şahsım ve partim adına hepinizi saygıyla selamlıyorum.
(AK PARTİ sıralarından “Bravo” sesleri, alkışlar)
BAŞKAN
– Teşekkür ediyorum.
ENGİN
ALTAY (İstanbul) – Sayın Başkan...
BAŞKAN
– Buyurun Sayın Altay.
ENGİN
ALTAY (İstanbul) – Sayın Başkan, çok heyecanlı konuşma yapan sayın
milletvekilimiz inandığı şeyleri söyledi, bir itirazım yok ama partimize de
kurumsal olarak yarı hakaret, yarı sataşmada bulundu.
MEHMET
MUŞ (İstanbul) – Ne dedi mesela?
BAŞKAN
– Buyurun, sataşmadan dolayı size iki dakika...
ENGİN
ALTAY (İstanbul) – Murat Emir değerlendirecek.
BAŞKAN
– Sayın Emir, buyurun. (CHP sıralarından alkışlar)
MEHMET
MUŞ (İstanbul) – Sayın Başkanım, ne dedi onu da söylesin.
BAŞKAN
– Buyurun, lütfen yeni bir sataşmaya meydan vermeyin.
IV.- SATAŞMALARA İLİŞKİN KONUŞMALAR (Devam)
17.- Ankara Milletvekili Murat Emir’in, Yozgat Milletvekili Yusuf
Başer’in 447 sıra sayılı Anayasa Değişiklik Teklifi’nin 8’inci maddesi üzerinde
AK PARTİ Grubu adına yaptığı konuşması sırasında Cumhuriyet Halk Partisine
sataşması nedeniyle konuşması
MURAT
EMİR (Ankara) – Değerli arkadaşlar, muhalefetin öz güveni var. Muhalefet bu
konuyu tartışmak istiyor sizinle ama sizin gelip burada hamaset yapmanız
aslında bu konuyu tartışamayacağınızın açık bir göstergesidir. (CHP
sıralarından “Bravo” sesleri, alkışlar)
Değerli
arkadaşlar, hatibin konuşması baştan sona, aslında bu taslağı bir kişi için,
bir kişiye dönük olarak hazırladığınızı açıkça ortaya koyuyor. Oysa biz bu
ülkeyi seviyoruz, sizin de sevdiğinizden eminim. 
AYŞE
SULA KÖSEOĞLU (Trabzon) – Kimse ölümsüz değil. Bir kişi için değil, ülke için
yapıyoruz.
MURAT
EMİR (Devamla) – Bu konuşmayı yapma sebebim de budur. Bu ülkeye bunu yapmayın.
Bir kişiyi çok sevebilirsiniz, ona çok güvenebilirsiniz de ama o kişi için
bütün rejimi değiştirmek, bütün yetkileri o kişiye vermek, hiçbir denge,
denetim mekanizması öngörmemek, “O yaparsa, ne yaparsa iyi yapar, doğru yapar.”
demek bu ülkeyi kaybetmektir arkadaşlar. Bu ülke elimizden kayıyor, bunu
görmüyor musunuz? Bu ülkeye bu kötülüğü nasıl yapabilirsiniz? 
Bakın,
biz öz güvenli bir muhalefetiz ama bunları tüm ülkenin önünde, açık bir
ortamda, şeffaf bir şekilde, herkesin konuştuğu bir ortamda konuşmak
zorundayız. 
OSMAN
AŞKIN BAK (Rize) – Ya, ana muhalefetten memnunuz; öz güveninden memnunuz,
istikrarından memnunuz ana muhalefetin. 
MURAT
EMİR (Devamla) – Meclisi, göstermelik kanun hükmünde kararnamelerle, olağanüstü
hâl içerisinde, anayasal sınırları aşan, yerli yersiz, gerekli gereksiz, ölçülü
ölçüsüz kararnamelerle yönetiyorsunuz. Göstermelik bir anayasa yargısı,
göstermelik bir hukuk devleti, mahkemelerin adaletinden herkesin şüphe ettiği
bir Türkiye’de artık bu rejimi nasıl ayakta tutacağımızı, ülkemize, milletimize
nasıl bir umut vereceğimizi konuşmak yerine, siz o bir kişiye nasıl bütün
yetkileri -rahatlatırız- veririz diye düşünüyorsunuz. 
ŞAHAP
KAVCIOĞLU (Bayburt) – Halka anlat, halka anlat. 
MURAT
EMİR (Devamla) – Bu, gerçekten, bu ülkeye yapılabilecek en büyük haksızlıktır.
Gelin, bunu bir daha düşünün. 
Saygılar
sunuyorum. (CHP sıralarından alkışlar) 
OSMAN
AŞKIN BAK (Rize) – Biz ana muhalefetten memnunuz, performanstan memnunuz, yüzde
25 çok iyi, çok iyi performans. 
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya Milletvekili
Mehmet Naci Bostancı, Aksaray Milletvekili İlknur İnceöz, Çanakkale
Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
– Şahıslar adına ikinci ve son konuşmacı Adana Milletvekili Necdet Ünüvar. 
Buyurun
Sayın Ünüvar. (AK PARTİ sıralarından alkışlar) 
Süreniz
beş dakikadır. 
NECDET
ÜNÜVAR (Adana) – Sayın Başkan, değerli milletvekilleri; hepinizi saygıyla
selamlıyorum. 
Türkiye
Büyük Millet Meclisinde, Genel Kurulda Cumhuriyet Dönemi’mizin en önemli ve en
esaslı Anayasa değişikliklerinin görüşmelerini yapıyoruz. Milletimize hayırlı
olmasını temenni ediyorum. 
Milletimizin
ve ülkemizin istikbali, istiklali ve istikrarı için gerçekten son derece önemli
maddeleri de görüşüyoruz; şu anda 8’inci maddeyi görüşüyoruz. Bu Anayasa
değişikliğiyle, ülkemizin, hem siyasi açıdan hem iktidar, güçlü yasama, etkin
denetim mekanizmalarına kavuşacağına gönülden inanıyorum. 
Cumhurbaşkanlığı
sistemi milletimizin ve ülkemizin doğrudan bekasıyla da ilgilidir. Güçlü millet
ve güçlü devlet ancak güçlü yasama, güçlü yürütme ve bağımsız, güçlü ve
tarafsız yargıyla kurulabilir, oluşturulabilir. 
Teklifin
8’inci maddesinde 2 husus ön plana çıkıyor ve bunlar maalesef bazı çevreler
tarafından speküle ediliyor. Bunlardan bir tanesi, kararname çıkarma yetkisi.
“Cumhurbaşkanlığı, münhasıran kanunla düzenleneceği belirtilen konularda ve
kanunda açıkça düzenlenen konularda kararname çıkaramaz.” diye hüküm var.
“Kararname ve kanunlar arasında farklı hükümler bulunursa kanun hükümleri
uygulanır.” diyor. Aslında her şey çok açık, spekülasyona da kapalı ama
birileri ısrarla speküle ediyor. 
Bir
başka husus: Fesih yetkisi. Esasında, burada fesih değil, yenileme var yani
Cumhurbaşkanı Parlamentoyu feshederse esasında kendi seçilmiş olduğu hakkını da
feshetmiş oluyor, bu, gözden kaçırılıyor. 
Burada,
rejim değişikliği de konuşuluyor. Esasında, rejim değişikliği olarak takdir
ediliyor ama bu bir hükûmet sistemi değişikliği, rejim değişikliği asla değil,
rejim yerinde duruyor. Daha önce bu tartışmayı 4+4+4 tartışmalarında da
görmüştük. O zaman da “Rejim değişecek.” diye Cumhuriyet Halk Partisi
milletvekilleri ısrarla savunmuştu ama gördüğünüz gibi, yıllar geçti, rejim
değişmedi. Ama değişmeyen başka bir şey var, o da Cumhuriyet Halk Partisinin
davranışı. 
O
zaman da hatırlayacaksınız bir Cumhuriyet Halk Partisi milletvekili önündeki
mikrofonun kırık parçasını Komisyon Başkanı -kulakları çınlasın- Sayın Nabi
Avcı’ya fırlatmıştı. Muhtemelen Nabi Avcı’nın o izi geçmiştir ama kalbindeki
izinin geçtiğini de düşünmüyorum. Ama, Anayasa Komisyonunda dört beş gün takip
ettim, orada CHP’li üyeler su attılar, burada birazcık daha geliştirdiler,
maalesef vazo attılar. 
AHMET
AKIN (Balıkesir) – Hayır. 
NECDET
ÜNÜVAR (Devamla) – Geçen pazar günü Sayın Genel Başkanı dinlerken “Özgün bir
muhalefet yapacağız.” demişti. Sonradan dünkü tartışmaları görünce acaba dedim
“özgün” yerine “özgür” dedi de ben yanlış mı anladım diye de düşünmeden
edemedim. (AK PARTİ sıralarından alkışlar) Zira, burada CHP grup başkan vekili
öncülüğünde maalesef kürsü işgali girişimi oldu ama başlarında lider yoktu.
Liderin olmadığı hiçbir mücadele kazanılamaz.
Bu
arada şunu da söylemek isterim ki AK PARTİ, lidersiz herhangi bir kavgaya
girmez ve AK PARTİ, milletin yararına olmayan bir kavgaya da asla girmez. (AK
PARTİ sıralarından alkışlar)
Değerli
arkadaşlar, bu arada, tabii, CHP’nin maalesef -içinde tenzih edeceğim arkadaşlar
var, onları tenzih ederek söylüyorum ki- çok kırıcı bir muhalefet yaptığını da
ifade etmem lazım. Çoğu zaman burada pot kırdıklarına şahit olmuştuk ama dün
maalesef kürsü kırıldı, bir genel başkan yardımcımızın burnu kırıldı, hem de
vicdanı ve kalbi kara bir milletvekili tarafından. (AK PARTİ sıralarından
alkışlar)
MUHARREM
ERKEK (Çanakkale) – Önce o milletvekilimize saldırdılar, vurdular.
NECDET
ÜNÜVAR (Devamla) – Aslında, değerli arkadaşlar, burada bir doktor olarak da
ondan utanıyorum; aslında utanması gereken o. 
MUHARREM
ERKEK (Çanakkale) – Önce kime vurduklarını biliyor musun?
NECDET
ÜNÜVAR (Devamla) – Burada aslında şöyle bir hüküm de getirmemiz lazım: O
milletvekillerine utanma hakkını da vermek lazım. Gerçekten, bir genel başkan
yardımcısının arkasından yaklaşarak ona yumruk atmak, utanılacak bir durumdur,
onu gerçekten ayıplıyorum.
TÜRABİ
KAYAN (Kırklareli) – Konuya gel, konuya.
NECDET
ÜNÜVAR (Devamla) – Bu vesileyle, Fatih Şahin Başkanımıza da Allah’tan şifalar
diliyorum.
TÜRABİ
KAYAN (Kırklareli) – Anayasa’ya gel, Anayasa’ya.
NECDET
ÜNÜVAR (Devamla) – Ama burnu kırılan kardeşimiz Fatih Şahin genç bir
arkadaşımız, inşallah burnu düzelecektir, kokuyu da alacaktır ama değerli
arkadaşlar, CHP’nin kırdığı başka bir şey var ki 1950’ye kadar iktidarda olan
CHP, milletin kalbini öyle bir kırdı ki yetmiş yıldır iktidarın kokusunu bile
alamıyor. (AK PARTİ sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen; siz de bir dakikada tamamlayın.
NECDET
ÜNÜVAR (Devamla) – Değerli arkadaşlar, sahada dolaşırken Cumhuriyet Halk
Partisi için vatandaşlarımız “Çok tutucu ve sıkıcı söylemleri var.” diyorlardı
ama eylemleri de bir o kadar tutucu ve sıkıcı. Dün burada Hasan Turan’ın
boynundan tutulduğunu ve Mehmet Akif Yılmaz kardeşimizin de sırtından
tutulduğunu gördük. Aslında futbolda bu, penaltı artı kırmızı karttır ama
burada Başkan kırmızı kart gösteremiyor ama sahada millet onlara kırmızı kartı
gösteriyor. 
Ben,
Halk Partisine, halka güvenmesini tavsiye ediyorum hem de gönül erbabı İsmail
Ata’nın sözleriyle: “Halkı sev, halkın güneşte gölgesi, soğukta kaftanı,
kıtlıkta ekmeği ol.” diyor, hepinizi saygıyla selamlıyorum. (AK PARTİ
sıralarından alkışlar)
BAŞKAN
– Teşekkür ediyorum.
ENGİN ALTAY (İstanbul) – Sayın Başkan…
BAŞKAN
- Sayın Altay…
ENGİN ALTAY (İstanbul) – 20 cümle kurduysa 20’si de
sataşma üzerine. 
HAKAN
ÇAVUŞOĞLU (Bursa) – Ne dedi, ne dedi ya?
ENGİN ALTAY (Devamla) - Hangisini söyleyeyim Sayın
Başkan, hangisini?
BAŞKAN – Bir tane söyleseniz yeterli.
ENGİN ALTAY (Devamla) – Kırıcı muhalefet, halkı sevmemek,
halka güvenmemek… 
BAŞKAN – Buyurun, buyurun Sayın Altay.
METİN
KÜLÜNK (İstanbul) – Gerçekten ciddi sataşma var Sayın Başkan. Biz şahidiz yani
hakikaten sataşma var, ciddi sataşma var.
IV.- SATAŞMALARA İLİŞKİN KONUŞMALAR (Devam)
18.- İstanbul Milletvekili Engin Altay’ın, Adana Milletvekili Necdet
Ünüvar’ın 447 sıra sayılı Anayasa Değişiklik Teklifi’nin 8’inci maddesi
üzerinde şahsı adına yaptığı konuşması sırasında Cumhuriyet Halk Partisine
sataşması nedeniyle konuşması
ENGİN
ALTAY (İstanbul) – Sayın Vekilim, ben yani bu grupta herkesten böyle bir
konuşma beklerdim ama sizden beklemezdim. 
NECDET
ÜNÜVAR (Adana) – Dün çok gönlüm kırıldı ama, dün çok gönlüm kırıldı.
ENGİN
ALTAY (Devamla) - Belli ki dünün muhasebesini yeniden açmak istiyorsunuz. Arzu
ederseniz açarız tabii.
HAKAN
ÇAVUŞOĞLU (Bursa) – Kapanmadı ki Sayın Altay, kapanmadı ki.
ENGİN
ALTAY (Devamla) – Ne yapacaksın?
HAKAN
ÇAVUŞOĞLU (Bursa) – Kapanmadı o muhasebe.
ENGİN
ALTAY (Devamla) – Nasıl yapacağız?
HAKAN
ÇAVUŞOĞLU (Bursa) – Kapanmadı.
BAŞKAN
– Sayın milletvekilleri, lütfen müdahale etmeyin kürsüdeki hatibe.
ENGİN
ALTAY (Devamla) – Nasıl istiyorsun? Nasıl istiyorsun? Nasıl istiyorsan öyle
yapalım. (CHP sıralarından alkışlar)
HAKAN
ÇAVUŞOĞLU (Bursa) – Kapanmadı ama, sadece onu bil yani.
ENGİN
ALTAY (Devamla) – Nasıl istiyorsan öyle yapalım.
HAKAN
ÇAVUŞOĞLU (Bursa) – Kapanmadı.
ENGİN
ALTAY (Devamla) - Şimdi, Sayın Vekilim, muhasebeyi yapalım. Dün burada
yaşananlar Parlamentonun itibarına gölge düşürmüştür.
HAKAN
ÇAVUŞOĞLU (Bursa) – Sen düşürdün, sen, sen!
ENGİN
ALTAY (Devamla) – Terbiyesizlik yapma! Otur yerine! 
HAKAN
ÇAVUŞOĞLU (Bursa) – Arkadan bir arkadaşımıza kalleşçe saldırdın!
ENGİN
ALTAY (Devamla) - Terbiyesiz! Kalleş sensin! Kalleş sensin! Edepsiz adam!
Ahlaksız!
HAKAN
ÇAVUŞOĞLU (Bursa) – Sen yaptın! Sen yaptın!
BAŞKAN
– Sayın Çavuşoğlu… Sayın Çavuşoğlu… Söz vermeden söz talebinde bulunma,
kürsüdeki hatibe de dokunma.
HAKAN
ÇAVUŞOĞLU (Bursa) - Sen yaptın! 
ENGİN
ALTAY (Devamla) - Sen dil ameli olmuşsun, dil! Dil ameli olmuşsun sen, doktora
git önce!
HAKAN
ÇAVUŞOĞLU (Bursa) – Sen yaptın!
BAŞKAN
– Sayın Çavuşoğlu… 
ENGİN
ALTAY (Devamla) – Şimdi, söyledik, söylemeye devam edeceğiz, anlarsınız,
anlamazsınız: Demokrasinin bir tepki ve protesto rejimi olduğunu kabul
etmediğiniz sürece bu Parlamentoda bu Parlamentoya, bu millete yakışmayan
tablolar gerçekleşir. Ben dün burada yapılan… Bu kürsünün kullanılması şu demek
değildir: Bu kürsü, demokrasinin, “Egemenlik kayıtsız şartsız milletindir.”
ifadesinin atomun çekirdeği gibi odağıdır. Bu kürsüden bir siyasi parti 1 hatip
vasıtasıyla da 133 hatip vasıtasıyla da topluma mesaj vermek isterse verecek.
Ne zamana kadar? Makul bir süre içerisinde. Elbette bu kürsü ilanihaye işgal
edilip de diğer siyasi partilerin konuşmasını engelleyecek hâlimiz yok. 
(Mikrofon
otomatik cihaz tarafından kapatıldı) 
ENGİN
ALTAY (Devamla) – Ama siz… 
Sayın
Başkanım… 
BAŞKAN
– Tamamlayın lütfen Sayın Altay.
Bir
saniye Sayın Altay, açıyorum bir dakika. Sizin bir dakikanızı Sayın Çavuşoğlu
gasbetmişti, size iade ediyorum. 
Buyurun.

ENGİN
ALTAY (Devamla) – Siz buna bile tahammül edemediniz. Şöyle bir kural yok: Bu
kürsüden bir milletvekili gelir, mesajı verir tabii ama bu kürsü, millî
iradenin tecelligâhı olan bu Meclisin ve “Egemenlik kayıtsız şartsız
milletindir.” ifadesinin tek dokunulmaz mercisiyse burada bir siyasi parti
milletine, Türkiye Büyük Millet Meclisinin var oluş sebebinin ortadan gece
03.00’te kaldırıldığı bir kanunla ilgili olarak 133 milletvekiliyle mesaj
vermek istiyorsa bu mesajı verecektir ve vermiştir. (CHP sıralarından alkışlar)
Ve dün yaşanan… Sayın Genel Başkan Yardımcısı Fatih Bey’e Allah’tan şifa
diledim; dün de diledim, bugün de diledim. Maalesef, ortam bu kadar gerilirse
bunlar olur, iyi olmaz. Aynı olaydan bir arkadaşımız da bizim hastanede
yatıyor, bir sürü arkadaşımızın orasında burasında şey var. Hoş şeyler mi
bunlar? Tahammül edilecek. 
(Mikrofon
otomatik cihaz tarafından kapatıldı) 
ENGİN
ALTAY (Devamla) – Tahammül edilmezse bundan ne size ne bize ne de millete bir
yarar yoktur. Cumhuriyet Halk Partisinin halkla olan ilişkilerini sorgulamak da
sizin işiniz değildir. 
Genel
Kurulu saygıyla selamlıyorum. (CHP sıralarından alkışlar)
BAŞKAN
–Teşekkür ediyorum Sayın Altay. 
Çok
sağ olun, çok teşekkür ediyoruz. 
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447) (Devam)
BAŞKAN
– Şimdi, sayın milletvekilleri, soru-cevap işlemi gerçekleştireceğiz. 
Şimdi
beş dakika süreyle soru sorması için sayın milletvekillerine söz vereceğim
sırayla.
Sayın
Aydın’ın yerine Sayın Doğan, buyurun.
SELİNA
DOĞAN (İstanbul) – Sayın Bakan, anayasa değişiklikleri toplumun geniş kesimleri
tarafından tartışılması ve uzlaşılması gereken metinlerdir, sizin yaptığınız
gibi kapalı kapılar arkasında ve pazarlık usulüyle anayasa hazırlanmaz. Birkaç
ay içinde bu Anayasa değişikliğini hazırlayıp bizlere dayattınız, keşke her
alanda bu kadar hızlı çalışsanız. Örneğin 19 Ocak 2013 tarihinde AKP iktidarı
azınlık vakıflarının seçme ve seçilme haklarını düzenleyen yönetmeliği iptal
etti ancak o tarihten bu yana söz verilmesine karşın herhangi bir yönetmelik
hazırlanmadı. Yönetmelik olmadığı için azınlık vakıfları yıllardır seçim
yapamıyor, Lozan Anlaşması’yla varlıkları yasal güvence altına alınan
azınlıklar yeni vakıf yönetimlerini belirleyemiyorlar. Bir iki ayda rejim
değişikliğini öngören bir Anayasa’yı hazırlayan iktidar neden dört yıldır
birkaç vakfın yönetmeliğini çıkaramıyor merak ediyoruz.
BAŞKAN
– Sayın Kayışoğlu…
NURHAYAT
ALTACA KAYIŞOĞLU (Bursa) – Teşekkürler. 
Anayasa’mızın
175’inci maddesine göre Anayasa’yı değiştirmek Meclis üye tam sayısının beşte 3
çoğunluğunun gizli oyuyla mümkündür. Yine Anayasa’nın 81’inci maddesine göre
ettiğimiz yeminde Anayasa’ya sadakatten ayrılmayacağımıza namusumuz ve
şerefimiz üzerine ant içiyoruz. Bu yemin ve Anayasa önümüzdeyken gizli oy
kullanmayıp “Suç işliyorum, sana ne, sana mı soracağım?” diyen anlayışın
Anayasa’yla ilgili eleştirilerimize verdikleri cevaplar elbette ki havada
kalıyor. 
“Bu
teklifte kararnameyle yasama yetkisi veriyorsunuz.” dediğimizde diyorsunuz ki:
“Sınırı var.” Yarın “Sana ne, ben istediğim konuda kararname çıkarırım, sana mı
soracağım?” diyen bir Cumhurbaşkanı olursa ne yapacağız?
Diyorsunuz
ki: “Anayasa Mahkemesi yolu açık.” Peki, yarın “Anayasa Mahkemesi kararına
uymuyorum, saygı da duymuyorum.” diyen birisi Cumhurbaşkanı olursa bu milletin
hakkını kim koruyacak?
BAŞKAN
– Sayın Torun, buyurun.
SEYİT
TORUN (Ordu) – Teşekkürler Sayın Başkan.
Ülkemiz
tam bir kaos ortamı yaşıyor, siyasal, sosyal istikrarsızlık had safhada;
ekonomi tüm dinamikleriyle büyük bir açmaz yaşıyor. Hiçbir pozitif gelişme
beklenmiyor. Bu süreç yeni bir istikrarsızlığın kapısını da aralayacaktır.
Ülkesini seven, demokratik, özgür bir Türkiye özlemi taşıyan hepimizin bu
süreci iyi anlamamız ve değerlendirmemiz gerekiyor. İtirazlarımız basit bir
siyaset yapma çabası değildir, ülkenin geleceğinin tümden şekilleneceği bir
süreçten geçiyoruz. Anayasa değişikliği eğer kabul edilirse, bu, siyasal
sistemin çökmesi anlamına gelecektir. Hiçbir siyasi parti artık asli görevini
yapamayacaktır. Bundan sonra seçimlerin yapılıp yapılmayacağı meçhuldür.
Yapılsa da bu biçimsel bir seçim olacaktır. Meselemiz, vatan meselesidir.
Sizleri varlığımızı, özgürlüğümüzü ve her şeyimizi borçlu olduğumuz
cumhuriyetimize, Meclisimize sahip çıkmaya davet ediyorum. 
Bir
de, Sayın Başkan, şunu sormak istiyorum: Yarın partili bir cumhurbaşkanı
olduğunda…
(Mikrofon
otomatik cihaz tarafından kapatıldı) 
BAŞKAN
– Sayın Tüm…
MEHMET
TÜM (Balıkesir) – Teşekkür ederim Sayın Başkan.
Adalet
Bakanına sormak istiyorum: Sayın Bakan, sizce, anayasalar toplumsal uzlaşma
belgesi midir? Öyleyse, hangi toplumla uzlaştınız, söyler misiniz? Meclisin
kapısına gelmelerine engel olduğunuz halkımıza biber gazı sıkarak mı
uzlaştınız? 146 gazeteciyi içeri atarak, televizyonları kapatarak mı
uzlaştınız? 15 Temmuz gecesi anayasal düzeni kurmak için sokağa çağırdığınız,
canları pahasına anayasal düzeni koruyan halk, şimdi yasak koyduğunuz bu halk
değil miydi? 15 Temmuz gecesi halka övgüler dizen, yakaran Sayın Adalet Bakanı,
darbe gecesi ülkeyi emanet ettiğiniz halkı şimdi ülkeye sahip çıkıyor diye
evlere hapsetmeye devam edecek misiniz? Bu mu sizin adaletiniz? Ama unutmayın
ki ilahi adalet er geç gelip sizi de bulacaktır. Bu dünya hiçbir diktatöre
kalmadığı gibi sizlere de kalmayacaktır. Halkı bölmeyin…
(Mikrofon
otomatik cihaz tarafından kapatıldı)
BAŞKAN
– Sayın Tanal…
MAHMUT
TANAL (İstanbul) – Teşekkür ederim Sayın Başkan. 
Değerli
milletvekilleri, Sayın Bakanım; Sayın Cumhurbaşkanı bugün şöyle bir cümle sarf
etti, dedi ki: “Dövizi olup da bozdurmayan teröristtir.” Siz bir hukukçusunuz.
Anayasa’nın 38’inci maddesi, Türk Ceza Kanunu’nun 2’nci maddesi, kanunun suç
saymadığı bir fiili, bir cumhurbaşkanı bunu nasıl suç sayabiliyor? Bu, hukuk
güvenliğine, hukuk devletine aykırı değil mi? Daha başkanlık sistemi gelmeden
bir Cumhurbaşkanı böyle bir suç ihdas edebilir mi?
Teşekkür
ediyorum.
BAŞKAN
– Teşekkür ediyorum.
Sayın
Arslan, size de verelim, yirmi saniyeniz var.
Buyurun.
KAZIM
ARSLAN (Denizli) – Başbakana soruyorum: Anayasa’mızda yapacağınız 18 maddede
değişiklikle cumhuriyetimizi ortadan kaldıracak, demokrasimizi askıya
alacaksınız. Anayasa Mahkemesinde hakkında açılan davayla, laiklik karşıtı
eylemlerin odağı olması sebebiyle kapatma davası aşamasına gelen partiniz 1
oyla kapatılmaktan kurtulmuştur. Para cezasına hükmedilen AKP’nin bu Anayasa’yı
değiştirme hakkı ve yetkisi yoktur. Anayasa’ya aykırı hareket eden ve para
cezasına mahkûm edilen bir partinin yapacağı bu değişiklik toplum tarafından
kabul görmeyecektir, ayrıca sürekli tartışma konusu olacaktır. İki partinin
uzlaşmasıyla ortaya çıkacak bu değişiklik, toplumsal uzlaşmayı sağlamayacağı
gibi, Türkiye’nin de anayasası olmayacaktır.
Bu
nedenle, bu değişiklik isteminizi lütfen geri çekin, ülkemizi yeni bir
kargaşaya, kaosa sürüklemeyin. 
Teşekkür
ederim.
BAŞKAN
– Teşekkür ediyorum.
Şimdi,
soruları cevaplandırmak üzere sözü Millî Eğitim Bakanı Sayın İsmet Yılmaz’a
bırakıyorum.
Buyurun
Sayın Bakan.
MİLLÎ
EĞİTİM BAKANI İSMET YILMAZ (Sivas) – Teşekkür ediyorum Sayın Başkanım.
Birçok
milletvekilimiz anayasaların toplumsal uzlaşma metinleri olduğunu dolayısıyla
mümkün olduğu kadar bütün halkımızın mutabakatının sağlanarak bir Anayasa
değişiklik teklifinin Meclise getirilmesi doğrultusunda açıklamalarda bulundu.
Öncelikle
şunu belirtmekte fayda var: Ülkemizin yeni bir anayasaya ihtiyacı olduğu
konusunda her parti seçimlerde dedi: “Yeni bir anayasaya ihtiyaç var.” İçimizde
“Yeni bir anayasaya Türkiye’nin ihtiyacı yoktur.” diyen hiçbir parti var mı?
Yok. Yani, önce ona şey… Yeni bir anayasaya ihtiyacı olduğu konusunda herkes…
Bundan şunu anlıyoruz ki mevcut Anayasa’dan kimse memnun değil, 12 Eylül
Anayasası’nı hiç kimse istemiyor, 12 Eylül Anayasası’nın toplumumuzun,
devletimizin ihtiyaçlarına cevap veremediği hemen hemen herkesçe kabul ediliyor.
Bundan dolayıdır ki yeni anayasayı vadediyoruz. 
Tabii,
yeni bir anayasa yapılması konusunda bir uzlaşma, genel mutabakat var. Ancak,
böyle olmakla birlikte, bunu pratiğe aktarmak, hayata geçirmek kolay değildir.
Hepiniz biliyorsunuz, geçmişte “Bir araya gelelim.” denildi, ortak komisyonlar
kuruldu. Yaklaşık 60’a yakın maddede öyle veya böyle bir mutabakata varıldı.
Geçen dönem yine “Gelin, bu 60 maddeyi hayata geçirelim.” denildiğinde o zaman
bunu da yapamadık. Üzerinde uzlaştık diye -hemen hemen 4 partinin, 3 partinin
bile değil- “4 partinin uzlaştığı 60 maddeyi geçirelim.” dendi, o da olmadı.
Dolayısıyla da gerçekler ile, hayaller ile, idealler ile yapılması gerekenler
arasında fark oluyor. “Herkes nasıl bir anayasa istiyorsa koysun.” denildi.
“Bakın, öneri verin, teklif getirin.” denildiğinde yukarıda “Öneri veya teklif
getirmek bu Anayasa değişikliğine meşruiyet kazandıracak, biz bunu istemeyiz.”
dendi, öneri dahi verilmedi. Peki, o zaman nasıl mutabakata varılacak? Bu
durumda mutabakatla bir anayasa çıkarmak imkansız hâle gelince Milliyetçi
Hareket Partisiyle mutabık kalınan konuları Meclise sunmak durumunda kaldık.
Yeni bir anayasanın hukuk devleti ve çoğulcu demokrasi ilkelerine bağlı olması
gerektiği yönünde partilerimiz arasında bir iş birliği var.
Yapılmak
istenen bu değişiklikler Türkiye için ne anlam ifade ediyor, Türkiye’nin mevcut
sorunlarını çözüyor mu? Parlamenter sistem tecrübemiz var çok doğru ancak
biliyorsunuz, 1950 öncesi tek parti dönemi, 1950’den sonra da Sayın Celal
Başkan da söyledi, orada yine partili Cumhurbaşkanı var ve Menderes görevi
aldıktan sonra tekrar Cumhurbaşkanına istifa dilekçesini veriyor. Menderes ile
Celal Bayar arasında bu sorun var; ondan sonra diğer dönemlerde Kenan Evren ile
Turgut Özal arasında, Turgut Özal ile Demirel arasında, Demirel ile Tansu
Çiller arasında, yine Demirel ile Erbakan arasında, Ecevit’in bizzat seçtirmiş
olduğu Ahmet Necdet Sezer ile Ecevit arasında. Bir Anayasa kitapçığı
atıldığında Türkiye’de nasıl depremlerin oluştuğunu gördük. 1950’de, 1960’ta,
1970’te, 1980’de, 1990’da, 2000’lerde dolayısıyla sorun oldu. Parlamenter
sistemin özünün problemlerimizi çözmediğini yaşayarak gördük. O hâlde ne yapmak
lazım? Yürütmeyi güçlendirmek lazım. Yürütme iki başlı olduğunda araya başka
kurumlar giriyor. Başka kurumlarda halkın tercihleri doğrultusunda
değişiklikler yapılmıyor. Bakın, 1971 darbesi geriye götürdü, 1980 darbesi
geriye götürdü; her müdahalede bir şekilde halkın daha özgür olması, daha
demokratik hakkını kullanması geriye gitti. O hâlde, çok net olarak söylüyoruz:
Cumhurbaşkanını güçlendirince bir daha geçmiş dönemdeki eksikliklere
uğramayacağız. 
Yine,
bazı arkadaşlarımız burada denetimin olmadığını düşünüyor. İdarenin her türlü
eylem ve işlemleri yargı denetimine tabi mi? Tabi. Cumhurbaşkanının…
FATMA
KAPLAN HÜRRİYET (Kocaeli) – Hangi yargı, hangi yargı?
GÜLAY
YEDEKCİ (İstanbul) – Hangi idari yargı?
MİLLÎ
EĞİTİM BAKANI İSMET YILMAZ (Sivas) - O, ayrı bir konu, o ayrı bir konu. 
FATMA
KAPLAN HÜRRİYET (Kocaeli) – Ya, “Ayrı bir konu.” Hangi yargı Sayın Bakan?
MİLLÎ
EĞİTİM BAKANI İSMET YILMAZ (Sivas) - Dolayısıyla, Cumhurbaşkanının yapmış
olduğu bütün işlem ve eylemler de yargı denetimine tabi. 
FATMA
KAPLAN HÜRRİYET (Kocaeli) – Hangi yargı, bağımsız yargı mı, siyasal yargı mı?
MİLLÎ
EĞİTİM BAKANI İSMET YILMAZ (Sivas) - Burada konuşulan cezai yargılamaya tabi
kılınması kullanılıyor. Ama, genelde…
FATMA
KAPLAN HÜRRİYET (Kocaeli) – Top çeviriyorsunuz, resmen top çeviriyorsunuz. 
MİLLÎ
EĞİTİM BAKANI İSMET YILMAZ (Sivas) - …cezai yargılama süreci ayrı ve istisnai
bir husustur, geri kalan hangi işlemi yaparsa yapsın yargıya gidecek. Şu anki
Cumhurbaşkanının…
(Mikrofon
otomatik cihaz tarafından kapatıldı)
MİLLÎ
EĞİTİM BAKANI İSMET YILMAZ (Sivas) - …biraz önce Anayasa kitapçığında sayıldı,
hangi…
BAŞKAN
– Tamamlayın Sayın Bakan, lütfen. 
MİLLÎ
EĞİTİM BAKANI İSMET YILMAZ (Sivas) – Son cümle: Dolayısıyla da Cumhurbaşkanının
bütün eylem ve işlemleri yargı denetimine tabi olacak. Bu, gerçekten büyük bir
Cumhurbaşkanına yargı kararı var, hukuk devletinde yargı kararı verildikten
sonra… 
MAHMUT
TANAL (İstanbul) – Benim soruma gel Sayın Bakan. 
MİLLÎ
EĞİTİM BAKANI İSMET YILMAZ (Sivas) - …uymak zorunlu olacak ve hepsinden de
önemlisi, milletin denetimidir, kamuoyunun denetimidir, bundan ne kaçılabilir
ne de bu ihmal edilebilir.
Hepinizi
saygıyla selamlıyorum. 
MAHMUT
TANAL (İstanbul) – Benim soruma cevap vermedi Sayın Başkan, yazılı mı
verecekler? 
BAŞKAN
– Teşekkür ediyorum. 
Sayın
milletvekilleri, süresi doldu. 
MAHMUT
TANAL (İstanbul) – Anladım, yazılı desinler bari hiç olmazsa. 
BAŞKAN
– Sayın milletvekilleri, şimdi…
MAHMUT
TANAL (İstanbul) – Sayın Başkan, yani ona yazılı cevap vereceğini söylesinler,
yazılı versinler. 
BAŞKAN
– Yazılı cevap verilmesi gerekenlere Sayın Bakan verir. 
MİLLÎ
EĞİTİM BAKANI İSMET YILMAZ (Sivas) – Arkadaşlar, cevaplanamayan soruları burada
tutanaklardan alacağız ve yazılı olarak cevabı verilecek. 
MAHMUT
TANAL (İstanbul) – Teşekkür ederim.
BAŞKAN
– Sayın milletvekilleri, şimdi, madde üzerinde önerge işlemlerini
gerçekleştiriyoruz. 
8’inci
madde üzerinde beşi aynı mahiyette olmak üzere yedi adet önerge vardır, şimdi
önergeleri okutuyorum, aynı mahiyetteki o beş önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 2/1504 esas numaralı Kanun Teklifi’nin 8’inci maddesi ile 2709 sayılı
Kanunun değiştirilen 104’üncü maddesinin son fıkrasında yer alan
"verilen" ibaresinin "belirtilen" olarak değiştirilmesini
arz ve teklif ederiz.
 Gökcen
Özdoğan Enç
 Antalya
MEHMET
NACİ BOSTANCI (Amasya) – Çekiyoruz Sayın Başkan. 
BAŞKAN
– Aynı mahiyetteki önergeler çekilmiştir, diğer önergeleri okutuyorum: 
Türkiye Büyük Millet Meclisi Başkanlığına
Genel
Kurulda görüşülecek olan 447 Sıra sayılı Kanun Teklifi’nin 8’inci maddesinin
teklif metninden çıkarılmasını arz ve teklif ederim. 05/01/2017
 Mehmet
Emin Adıyaman Meral Danış Beştaş
 Iğdır Adana
Türkiye Büyük Millet Meclisi Başkanlığına
Görüşülmekte
olan 447 sıra sayılı Türkiye Cumhuriyeti Anayasası'nda Değişiklik Yapılmasına
Dair Kanun Teklifi’nin 8’inci maddesinin Anayasa’ya aykırı olduğu gerekçesiyle
metinden çıkarılmasını arz ederiz.
 Engin
Altay Levent Gök Özgür
Özel
 İstanbul Ankara Manisa
 Tekin
Bingöl Ahmet Haluk Koç Utku
Çakırözer
 Ankara Ankara Eskişehir
BAŞKAN
– Son okunan önergeye Komisyon katılıyor mu?
ANAYASA
KOMİSYONU SÖZCÜSÜ MUHAMMET EMİN AKBAŞOĞLU (Çankırı) – Katılmıyoruz Sayın
Başkanım.
BAŞKAN – Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde söz isteyen Eskişehir Milletvekili Utku Çakırözer.
Buyurun
Sayın Çakırözer. (CHP sıralarından alkışlar) 
Süreniz
beş dakikadır.
UTKU
ÇAKIRÖZER (Eskişehir) – Sayın Başkan, değerli milletvekilleri, televizyon
yayını olmadığı için bizleri sadece internet aracılığıyla izleyebilen
saygıdeğer yurttaşlarımız; hepinizi saygıyla selamlıyorum.
Değerli
arkadaşlarım, bu getirdiğiniz ne bir parlamenter sistem ne de bir başkanlık
sistemidir. Getirdiğiniz bu paket, tüm yetkileri tek kişide toplayan bir
kuvvetler birliği rejimidir, düpedüz bir tek adam rejimidir. Getirilen tüm
düzenlemelerin, mesela, Cumhurbaşkanı ve Meclis seçimlerinin aynı gün
yapılmasının tek amacı Cumhurbaşkanı ile Meclis çoğunluğunu aynı partiden
çıkarma hesabıdır. Ancak bunu sağladığınız anda millet egemenliğinin tecelli
makamı olan bu yüce Meclisin de ipini çekmiş olacaksınız. Bir kişi hem
Cumhurbaşkanı olacak hem de parti lideri kalacak ve milletvekillerini
belirleyecek. Meclis çoğunluğu onun kontrolünde olacağı için Meclisin
bağımsızlığı, saygınlığı kalmayacak. Meclis, en temel yetkisi yasama tekelini
Cumhurbaşkanı kararnamelerine devredecek, yürütmeyi denetleme olanakları
elinden alınacak, ülke bütçesini dahi denetleyemez duruma getirilecek. Bunlar
yetmezmiş gibi, Cumhurbaşkanına verilecek Meclisi feshetme yetkisiyle yüzde
50’nin iradesi ile milletin tamamının iradesi üzerinde tahakküm kurulacak.
Sonra bir de tarafsızlık meselesi var, Cumhurbaşkanı bir yandan Anayasa’da
yazan tarafsızlık yeminini edecek, devlet başkanı olarak görev yapacak ama bir
taraftan da partisinin genel başkanı olarak kalacak; milletvekillerini,
belediye başkanlarını, il başkanlarını belirleyecek. Bunun adı demokrasi, bunun
adı hukuk devleti değildir arkadaşlar, bunun adı açıkça söyleyelim ki parti
devletidir ve 21’inci yüzyıl Türkiye’sine yakışmayan arayışlardır bunlar.
Değerli
arkadaşlarım, denge ve denetleme mekanizmasının temel unsuru yargı, bu paketle
Cumhurbaşkanının kontrolü altına girmekte, yargının bağımsızlığı ve
tarafsızlığı tamamen ortadan kalkmakta. 
Şimdi,
değerli arkadaşlarım, biz bu kadar sınırsız yetki, bu kadar sorumsuz ve bu
kadar denetimsiz biçimde kimin elinde toplanırsa toplansın buna karşıyız ve
sonuna kadar da karşı duracağız çünkü tüm kuvvetlerin tek kişide bulunduğu bir
sistemde hiçbir yurttaş güven altında değildir, hürriyetlerden bahsedilemez. 
Değerli
arkadaşlarım, sizlere sormak isterim, getirilen bu Anayasa değişikliği
Türkiye’nin hangi sorununu çözecek? İktidarıyla muhalefetiyle bizleri buraya
gönderen aziz yurttaşlarımızın bizden haklı beklentileri var, çözüm bekleyen
dertleri, sıkıntıları var. Terörü nasıl bitireceğiz? Yurttaşımızın yaşam
hakkını nasıl güvence altına alacağız? Hukuk güvenliği, yargı bağımsızlığı
nasıl sağlanacak? Yoksulluk nasıl bitirilecek? İşsizlik nasıl azaltılacak? Türk
liramızın değer kaybı nasıl durdurulacak? Üretim nasıl artırılacak? Hakça
paylaşım nasıl sağlanacak? Eğitim sistemimiz nasıl iyileştirilecek? 
Arzu
ettiğiniz tek adam rejiminde bu sorunların çözüleceğinin garantisi var mı? Yok
arkadaşlarım, yok çünkü hem on beş yıldır tek başınıza iktidarsınız hem de
bunun son iki yılında Anayasa’ya da aykırı bir biçimde fiilî başkanlık sistemi
var. Peki, sorunlar çözülebildi mi? Terör her gün yavrularımızın canını almaya
devam ediyor. Kürt sorunu hâlâ çözümsüz. 3 gençten 1’i işsiz. Asgari ücret
açlık sınırının altında. Dolar aldı başını gidiyor, ardı sıra zamlar, vergiler.
Esnaf borç yükü altında, çiftçinin beli bükülmüş. Hâl böyle iken biz günlerdir
sabahlara kadar neyle uğraşıyoruz? Bir kişinin başkanlık ısrarıyla,
Parlamentomuza yönelik tek adam dayatmasıyla. 
Değerli
arkadaşlarım, halkımız burada ne tartışıldığından habersiz, ülkemizi,
yurttaşlarımızı yakından etkileyen böylesine büyük bir değişikliğin ne
getirdiği bilinmiyor. Neden? Çünkü televizyonlar özgürce yayın yapamıyor.
Bakın, Meclis Televizyonu dahi vermiyor görüşmelerimizi. Halkın haber alma
güvencesi olan basının sesi kısılmış durumda. 150 gazeteci hapiste, hapiste
olmayanların büyük çoğunluğu işsiz. Gazeteler, televizyonlar, radyolar kapalı,
internet yasaklı. Tutuklu gazetecilerin, milletvekillerinin bir an önce
iddianameleri açıklanmalı, tutuksuz yargılanarak hâkim önüne çıkarılmaları
sağlanmalıdır. OHAL bitmeli, olağan düzene dönmemiz gerekmektedir. Bu ülkede
ifade özgürlüğünün, basın özgürlüğünün sağlanması meselesi iktidarıyla
muhalefetiyle hepimizin, Türkiye demokrasisinin itibar sınavıdır.
Değerli
arkadaşlarım, Atatürk ve cumhuriyeti kuran kadrolar tarafından en değerli
armağan olarak bizlere bırakılan, üzerine namus ve şeref sözü vererek yemin
ettiğimiz cumhuriyetimizi, millet egemenliğine dayalı parlamenter demokrasimizi
korumaya kararlıyız. Bu nedenle bu tek adam düzenlemesine sonuna kadar “hayır”
diyeceğiz.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ediyorum Sayın Çakırözer.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Genel
Kurulda görüşülecek olan 447 sıra sayılı Kanun Teklifi’nin 8’inci maddesinin
teklif metninden çıkarılmasını arz ve teklif ederim.
Mehmet Emin Adıyaman (Iğdır) ve arkadaşları
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ MUHAMMET EMİN AKBAŞOĞLU (Çankırı) – Katılmıyoruz Sayın
Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz. 
BAŞKAN
- Önerge üzerinde söz isteyen, Iğdır Milletvekili Mehmet Emin Adıyaman. (HDP
sıralarından alkışlar)
Buyurun
Sayın Adıyaman.
MEHMET
EMİN ADIYAMAN (Iğdır) – Sayın Başkan, değerli milletvekilleri; hepinizi
saygıyla selamlıyorum.
Değerli
milletvekilleri, öncelikle belirtmek isterim ki 18 maddeden ibaret bu yasa
teklifi esasen 177 maddeden ibaret 1982 Anayasası’nın 21 maddesini kaldırıyor,
40 maddesini değiştiriyor ve 18 madde de ihdas ediliyor. Dolayısıyla 177
maddenin aslında 80 maddesi bir şekilde değiştirilmiş oluyor. Yani mevcut
Anayasa’nın yarısı, yüzde 50’si değiştiriliyor. Ama değişmeyen bir şey var.
Değişmeyen, 12 Eylül dikta rejiminin, darbe rejiminin ya da 12 Eylül cuntasının
ruhudur. O ruh hâlâ devam ediyor. Kenan Evren şu anda mezarda ama Kenan
Evren’in ruhu şu anda bu Mecliste maalesef varlığını sürdürüyor. Bunu nereden
çıkarıyoruz? 
Değerli
arkadaşlar, 1982 Anayasası’nın ruhu, felsefesi ve paradigması esasen bugün hiç
değişmeden o sacayağı üzerinden sadece yönetim sistemi değiştirilmek suretiyle
bir bürokratlar hükûmeti kuruluyor. Yani belki de daha önceki hatiplerin de
ifade ettiği gibi yüzde 50,01 oy olan bir kişi yüzde 100’ün iradesini tek elde
toplayarak bürokratlardan oluşmuş tekçi bir iktidarı inşa edecektir. 
Değerli
arkadaşlar, bu yeni anayasa değişikliğinde öncelikle ülke içinde ve ülke içinde
var olan savaşın daha da derinleştirilmesi hedeflenmektedir. Ülke, içte ve
dışta bir savaşa sürüklenecektir. 
Bu
Anayasa’da Kürtler yok, Aleviler yok, diğer farklılıklar yok; dolayısıyla
Parlamentonun temsiliyet gücünün ve iradesinin zayıflatılması, âdeta noter
durumuna düşürülmesi bu farklılıkların temsiliyetinin yok sayılması demektir.
Dolayısıyla yeni yönetim biçimiyle aslında ülkede bir ayrışma, halklarımız
arasında tarihsel, psikolojik, sosyolojik ve kültürel bağların koparılması
demektir. 
Değerli
arkadaşlar, bu anayasayla, anayasa değişikliğiyle asimilasyon, inkâr, imha
politikaları daha da derinleştirilecek. Kürtler başta olmak üzere hem diğer
halklara ama aynı zamanda Türk halkına da zulüm edilmiş olacaktır. Bildiğiniz
üzere, başkanlık sistemi model olarak dünyada iki türlü uygulanır; ya hep örnek
verildiği gibi Amerika Birleşik Devletleri’nde olduğu gibi başkanın yetkileri
belli alanlarla sınırlı tutulup ya da yetkileri yerellerle paylaştırılarak bir
denge, denetim sağlanır ya da Afrika ülkelerinde, Orta Doğu’da, Latin Amerika
örneklerinde olduğu gibi tek yani Türkiye'de şu anda gündemleştirilen model
tarzı diktatöryal, totaliter bir rejim inşa edilir. Dolayısıyla, bugün önümüze
getirilen yasa tam da Latin Amerika, Orta Doğu modeli, tekçi, otoriter ve tek
lider suntasına dayanan bir rejimdir. 
Aslında,
zamanım sınırlı, çokça değinilecek konular var ama yine teknik bir hususu da
burada -Sayın Hocam Burhan Kuzu buradaysa- belirtmek isterim. Hem
Cumhurbaşkanına Türk Silahlı Kuvvetlerini kullanma yetkisi veriliyor hem dün
kabul edilen 5’inci maddeyle Türkiye Büyük Millet Meclisine savaş ilanı yetkisi
veriliyor. Şimdi, biri bize izah etmeli: Cumhurbaşkanı mı karar verecek savaşa,
Meclis mi verecek? Ya da Cumhurbaşkanı sorumsuzluğu olduğu için orduyu bir
yerlerde savaşa sokacak, savaş başlayacak, sonra başlamış olan savaşı Meclise
gönderip “Hadi, siz de savaş kararı verin.” mi diyecek? Bu husus yetkiler
çatışmasıdır. Bunun düzeltilmesi gerektiğini belirtmek isterim.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen siz de.
MEHMET
EMİN ADIYAMAN (Devamla) – Teşekkür ederim Sayın Başkan.
Bu
husus açık bir şekilde bir yetki çatışmasıdır. Dolayısıyla, Cumhurbaşkanının
sorumsuzluğu olduğuna göre Cumhurbaşkanı istediği zaman savaş kararı
verecektir, Silahlı Kuvvetleri kullanacaktır ama savaş başladıktan sonra
ihtiyaç duyarsa Meclise savaş ilanı kararı verilmesi için bir talepte bulunacak
ya da hiç bulunmazsa bunun bir yaptırımı da söz konusu değildir. 
Dolayısıyla,
alelacele hazırlanmış, âdeta yangından mal kaçırırcasına huzurumuza getirilen
bu taslak bizim geleceğimizi, halklarımızın geleceğini karartan, bizi, âdeta
iradelerimizi tek kişiye rehin eden bir düzenlemedir. Bu düzenleme hepimizin,
geleceğimizin, çocuklarımızın huzurunu, mutluluğunu yok eden, onları rehin alan
bir düzenlemedir diyorum.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum Sayın Adıyaman.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.
Böylece
8’inci madde üzerindeki görüşmeler tamamlanmıştır. 
Şimdi
maddenin gizli oylaması yapılacaktır. Artık gizli oylamanın hangi usulde, hangi
şekilde yapıldığını aslında sizler biliyorsunuz ama yine bir kez daha tekrar
edeceğim.
ENGİN
ALTAY (İstanbul) – Okuyalım Başkan.
BAŞKAN
– Adı okunan milletvekilini ad defterinde işaretleyerek kendisine biri beyaz,
biri yeşil, biri de kırmızı olmak üzere üç yuvarlak pul ile bu oylamaya özel
mühürlü zarf verilecektir. Milletvekilleri Başkanlık Kürsüsünün sağında ve
solunda yer alan kabinlerden başka yerlerde oylarını kullanmayacaklardır.
Vekâleten oy kullanacak sayın bakanlar da hangi bakanların yerine oy
kullanıyorsa o bakanın ilinin bulunduğu bölümde oylarını kullanacaklar. Bu
pullardan beyaz kabulü, kırmızı reddi, yeşil çekimseri ifade ediyor. Oyunu
kullanacak sayın üye adını ad defterine işaretlettikten ve kâtip üyeden üç
yuvarlak pul ile oylamaya özel bastırılan mühürlü zarfı aldıktan sonra kapalı
oy verme yerine girecek, oy olarak kullanacağı pulu burada zarfın içerisine
koyacak, diğer iki pulu ıskarta kutusuna atacaktır. Bilahare oy verme yerinden
çıkacak olan üye oy pulunun bulunduğu zarfı Başkanlık Divanı kürsüsünün önüne
konulan oy kutusuna atacaktır.
Oylamada
adı okunmayan sayın milletvekiline pul ve zarf verilmeyecektir. 
Şimdi,
gizli oylamaya Adana ilinden başlıyoruz ve görevli arkadaşlar dışında hiç
kimseyi oylama alanında görmeyelim diye sizlerden istirham ediyoruz. 
Teşekkür
ediyorum. 
(Oyların
toplanmasına başlandı) 
BAŞKAN
– Oyunu kullanmayan sayın üye var mı? Yok.
Oy
verme işlemi tamamlanmıştır. 
Görevli
arkadaşlarımızdan oy kupalarını kaldırmalarını rica ediyoruz. 
Kâtip
üyelerimizi, Başkanlık Divanı üyelerimizi davet ediyoruz buraya. 
(Oyların
ayrımı yapıldı)
BAŞKAN
– Sayın milletvekilleri, Türkiye Cumhuriyeti Anayasasında Değişiklik
Yapılmasına Dair Kanun Teklifi’nin 8’inci maddesinin gizli oylama sonucu:
“Kullanılan
oy sayısı : 481
Kabul : 340
Ret : 135
Boş : 5
Geçersiz
 : 1
 Kâtip Üye Kâtip
Üye
 Emre Köprülü Mücahit
Durmuşoğlu
 Tekirdağ Osmaniye”
(AK
PARTİ sıralarından alkışlar) 
Birleşime
beş dakika ara veriyorum. 
Kapanma Saati: 03.13
YEDİNCİ OTURUM
Açılma Saati:
03.15
BAŞKAN: Başkan
Vekili Ahmet AYDIN
KÂTİP ÜYELER:
Mücahit DURMUŞOĞLU (Osmaniye) , Emre KÖPRÜLÜ (Tekirdağ)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 56’ncı Birleşiminin Yedinci
Oturumunu açıyorum.
447 sıra sayılı
Kanun Teklifi’nin görüşmelerine devam ediyoruz. 
Komisyon? Yok.
Ertelenmiştir. 
3’üncü sırada
bulunan 443 sıra sayılı Kanun Tasarısı ile Sanayi, Ticaret, Enerji, Tabii
Kaynaklar, Bilgi ve Teknoloji Komisyonu Raporu’nun görüşmelerine başlıyoruz.
3.- Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/666) ile Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 443)
BAŞKAN –
Komisyon? Yok.
Ertelenmiştir. 
4’üncü sırada
yer alan 439 sıra sayılı Kanun Tasarısı ve Dışişleri Komisyonu Raporu’nun
görüşmelerine başlıyoruz.
4.- Türkiye Cumhuriyeti ile Rusya Federasyonu Arasında Cezai Konularda
Karşılıklı Adli Yardımlaşma ve Suçluların İadesi Anlaşmasının Onaylanmasının
Uygun Bulunduğuna Dair Kanun Tasarısı (1/650) ve Dışişleri Komisyonu Raporu (S.
Sayısı: 439)
BAŞKAN –
Komisyon? Yok.
Ertelenmiştir.
Bundan sonra da
komisyonların bulunamayacağı anlaşıldığından, kanun tasarı ve teklifleri ile
komisyonlardan gelen diğer işleri sırasıyla görüşmek için 13 Ocak 2017 Cuma
günü, alınan karar gereğince, saat 14.00’te toplanmak üzere birleşimi
kapatıyorum.
Hayırlı cumalar
diliyorum. 
Kapanma Saati: 03.16




(x) 447 S. Sayılı Basmayazı 9/1/2017
tarihli 53’üncü Birleşim Tutanağı’na eklidir.




