



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

67’nci Birleşim
11 Mart 2020 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Ankara Milletvekili Şenol Sunat’ın, 8 Mart Dünya
Kadınlar Günü’ne ilişkin gündem dışı konuşması
2.- Tekirdağ Milletvekili Candan Yüceer’in, kadına
yönelik şiddet ile aile içi şiddetin önlenmesi ve mücadelesi konusunda
Türkiye’nin üstlenmesi gereken yükümlülüklere ilişkin gündem dışı konuşması
3.- İstanbul Milletvekili Müşerref Pervin Tuba
Durgut’un, 8 Mart Dünya Kadınlar Günü vesilesiyle kadına yönelik şiddetle
mücadeleye ilişkin gündem dışı konuşması

IV.- AÇIKLAMALAR
1.- Manisa Milletvekili Bekir Başevirgen’in, Manisa ili
Salihli ilçesi Hacıbektaşlı köyünde kurulmak istenen jeotermal enerji
santraline karşı verilen hukuk mücadelesinin kazanıldığına, aynı mücadelenin
Çaldağı’nda yapılmak istenen nikel madenciliği ve Çıkrıkçı Barajı ile Irlamaz,
Çepnidere, Çepnibektaş köyleri için risk teşkil edecek biyogaz santrali için de
verileceğine ilişkin açıklaması

2.- Niğde Milletvekili Ömer Fethi Gürer’in, 8 Mart
Dünya Emekçi Kadınlar Günü vesileyle kadınların sorunlarının gündeme
getirildiğine ama bu sorunların çözümüne yönelik hâlihazırda kanun
tekliflerinin Türkiye Büyük Millet Meclisinde beklediğine ilişkin açıklaması
3.- Mersin Milletvekili Hacı Özkan’ın, dünyada ilk
coronavirüs vakasının ortaya çıktığından bu yana Sağlık Bakanlığı başta olmak
üzere ilgili tüm kurum ve kuruluşların gereken tedbirleri aldığına ve
uyguladığına, ulusal mücadeleyle sorunun aşılacağına ilişkin açıklaması
4.- Antalya Milletvekili Aydın Özer’in, corona virüsüne
karşı alınan önlemlerin büyük takdir gördüğüne, hastalığın tespitine ilişkin ne
kadar çaba gösterildiğini, tüm sınır kapılarının kapatılması gerekirse nereden
ne ithal edileceğini, üretimi azaltan yanlış politikaların hangi virüsle
mücadele edebileceğini ve yarın daha tehlikeli bir salgının olmayacağına kimin
garanti verebileceğini öğrenmek istediğine, üretimi artırmaya yönelik
politikalara geçilmediği takdirde ülkenin açlığa mahkûm edileceğine ilişkin
açıklaması
5.- Çanakkale Milletvekili Özgür Ceylan’ın, esnafın en
büyük derdi hâline gelen SSK ve BAĞ-KUR primlerinin desteklenmesi, AVM’lerin
çalışma saatleriyle ilgili yasal düzenlemelerin yapılması, Çanakkale ilindeki
küçük pansiyon ve otellerin konaklama vergisinden muaf tutulması gerektiğine
ilişkin açıklaması
6.- Adıyaman Milletvekili Abdurrahman Tutdere’nin,
Adıyaman ili Göç İdaresi bünyesinde güvenlik kadrosunda çalışan işçilerin
İçişleri Bakanlığının yanlış uygulamaları nedeniyle mağdur edildiğine ilişkin
açıklaması
7.- Kayseri Milletvekili İsmail Tamer’in, Sağlık Bakanı
tarafından Türkiye’de 1 coronavirüs vakasının pozitif çıktığının açıklandığına,
bazı gazete ve medya yayınlarında ifade edildiği gibi bu vakanın Kayseri ilinde
olmadığına ilişkin açıklaması
8.- Kahramanmaraş Milletvekili Ali Öztunç’un,
fabrikaların boşalttığı kimyasal atıklar nedeniyle Kahramanmaraş ili Aksu
Çayı’ndan zehir akmaya devam ettiğine ilişkin açıklaması
9.- Mersin Milletvekili Ali Cumhur Taşkın’ın, İstanbul
Milletvekili Serap Yaşar tarafından yazılan Avrupa Konseyi Parlamenter
Meclisinde kabul edilen ve karara dönüştürülen “Avrupa’da Kayıp Mülteci ve
Göçmen Çocuklar” konulu rapora ilişkin açıklaması
10.- Aksaray Milletvekili Ayhan Erel’in, 12 Mart
İstiklal Marşı’nın kabul edilişinin 99’uncu yıl dönümüne ilişkin açıklaması
11.- Muğla Milletvekili Suat Özcan’ın, 26 Aralık 2019
tarihinde sonuçları açıklanan Ceza ve Tevkifevleri Genel Müdürlüğü görevde
yükselme sınavında yaşanan adaletsizliğe ilişkin açıklaması
12.- İstanbul Milletvekili Mahmut Tanal’ın, egemen olan
üstünler hukukunu yıkacak olanın tarafsız ve bağımsız yargı olduğuna, tarafsız
ve bağımsız yargının pusulasının da hak, hukuk ve adalet olması gerektiğine
ilişkin açıklaması
13.- Aydın Milletvekili Süleyman Bülbül’ün, Çin’de
başlayan ve dünyanın birçok ülkesine yayılan coronavirüsten 4.284 kişinin
yaşamını yitirdiğine, Sağlık Bakanının yaptığı açıklamaya göre ülkede 1 kişide
rastlandığına, özellikle virüse karşı yüksek risk grubunda bulunan çocukların
korunmasının önem arz ettiğine ilişkin açıklaması


14.- Afyonkarahisar Milletvekili Burcu Köksal’ın, kadın
cinayetlerini durdurma, eşit ve özgür yarınları dayanışma ve mücadeleyle kurma
konusunda kadınların kararlı olduğuna ilişkin açıklaması
15.- Mersin Milletvekili Olcay Kılavuz’un,
belediyelerde performans düşüklüğü gibi bahanelerle işten çıkarılanların
mağduriyetlerinin giderilmesi ve sözleşmeli personelin kadroya geçirilmesi
gerektiğine ilişkin açıklaması
16.- Hatay Milletvekili Suzan Şahin’in, kadın
cinayetlerini durdurma, eşit ve özgür yarınları dayanışma ve mücadeleyle kurma
konusunda kadınların kararlı olduğuna ilişkin açıklaması
17.- Ordu Milletvekili Mustafa Adıgüzel’in, Ordu ili
Fatsa ilçesi Yukarıbahçeler köyünde siyanürle altın madeni işletilmesi
nedeniyle yaşanılan mağduriyete ve Karadeniz Sahil Yolu’nda yaşanılan trafik
kazaları nedeniyle Fatsa Çevre Yolu’nun faaliyete geçmesi gerektiğine ilişkin
açıklaması
18.- Amasya Milletvekili Mustafa Levent Karahocagil’in,
Amasya Gençlik Spor İl Müdürlüğü aracılığıyla 2019 yılında gerçekleştirilen
projelere ilişkin açıklaması
19.- Adana Milletvekili Ayhan Barut’un, corona virüsü
nedeniyle tedirginlik yaşandığına, okullardaki öğrenci sayısının çokluğuna
karşılık hizmetli sayısının azlığı ve temizlik malzemelerinin yetersizliğine
çözüm üretilmesi gerektiğine ilişkin açıklaması
20.- Gaziantep Milletvekili İmam Hüseyin Filiz’in, TÜİK
verilerine göre işsiz sayısının 4 milyon 394 bin olduğuna ve Hacı Bayram Veli
Üniversitesinin sürekli işçi alımı ilanında 8 temizlik işçisi için üniversite
mezunu olma şartı aranmasına, asgari ücretin 2.324 TL olduğu ülkede 4 kişilik
bir ailenin yemek masrafının 3.240 TL olmasının vatandaşların içinde bulunduğu
ekonomik sıkıntının boyutu ortaya koyduğuna ilişkin açıklaması
21.- Tekirdağ Milletvekili Candan Yüceer’in, kadın
cinayetlerini durdurma, eşit ve özgür yarınları dayanışma ve mücadeleyle kurma
konusunda kadınların kararlı olduğuna ilişkin açıklaması
22.- Adana Milletvekili Müzeyyen Şevkin’in, kadın
cinayetlerini durdurma, eşit ve özgür yarınları dayanışma ve mücadeleyle kurma
konusunda kadınların kararlı olduğuna ilişkin açıklaması
23.- İstanbul Milletvekili Hayati Arkaz’ın, 12 Mart
İstiklal Marşı’nın kabul edilişinin 99’uncu yıl dönümüne ilişkin açıklaması
24.- Mersin Milletvekili Cengiz Gökçel’in, Mersin ili
Tarsus Organize Sanayi Bölgesi otoban bağlantı sorununun devam ettiğine ilişkin
açıklaması
25.- Kahramanmaraş Milletvekili Sefer Aycan’ın, TÜİK
verilerine göre 2019 yılı evlenmelerinin azalmasına karşılık boşanma sayısının
artmasının üzerinde konuşulması gereken sosyolojik bir hadise olduğuna ilişkin
açıklaması
26.- Uşak Milletvekili Özkan Yalım’ın, AK PARTİ Genel
Başkanı, bakanları ve birçok milletvekilinin 24 Haziran 2018 seçimleri öncesi
öğretmenlere, polislere, hemşirelere ve din görevlilerine verdikleri 3600 ek
gösterge sözünün arkasında durması gerektiğine ilişkin açıklaması
27.- Kahramanmaraş Milletvekili İmran Kılıç’ın, tarih boyunca
salgın hastalıkların insanlığın en büyük korkularından olduğuna ve 24 büyük
salgın yaşandığına ilişkin açıklaması
28.- Bursa Milletvekili Erkan Aydın’ın, Katar ile
Türkiye arasında imzalanan ve 5 Martta Resmî Gazete’de yayımlanan anlaşmayla
devlete ait taşınmazların satışının mümkün olabileceği ve kentsel dönüşüm
projelerinin yapılabileceğine ilişkin açıklaması
29.- Samsun Milletvekili Neslihan Hancıoğlu’nun, kadın
cinayetlerini durdurma, eşit ve özgür yarınları dayanışma ve mücadeleyle kurma
konusunda kadınların kararlı olduğuna ilişkin açıklaması
30.- Tekirdağ Milletvekili İlhami Özcan Aygun’un,
Türkiye’deki tek coronavirüs vakasının Sağlık Bakanı tarafından açıklandığına,
Bilim Kurulunun alacağı önlemlere ve gıda güvenliğinin ne kadar önemli olduğunu
dünyada gerçekleşen coronovirüs salgınının gösterdiğine ilişkin açıklaması
31.- İstanbul Milletvekili Züleyha Gülüm’ün, KHK’ler
eliyle binlerce kadının işsiz kaldığına ilişkin açıklaması
32.- Antalya Milletvekili Çetin Osman Budak’ın, bütün
dünyayı etkisi altına alan coronavirüsün toplum sağlığının yanı sıra ekonomik
dengeleri de etkilediğine ve en çok darbe alan turizm sektörünü rahatlatacak
önlemlerin alınması gerektiğine ilişkin açıklaması
33.- Van Milletvekili Muazzez Orhan Işık’ın, Van ili
Bahçesaray ilçesinde yaşanan çığ nedeniyle hayatını kaybeden yurttaşlara
Allah’tan rahmet dilediğine, çığ altında kalan Mehmetcan Taşdemir’e hâlâ
ulaşılamadığına, çığ bölgesine yapılacak tünel ihalesindeki yolsuzluk
iddialarının araştırılması amacıyla verdikleri önergeye destek beklediklerine
ilişkin açıklaması
34.- Bursa Milletvekili Nurhayat Altaca Kayışoğlu’nun,
kadın cinayetlerini durdurma, eşit ve özgür yarınları dayanışma ve mücadeleyle
kurma konusunda kadınların kararlı olduğuna ilişkin açıklaması
35.- Burdur Milletvekili Mehmet Göker’in, 12 Mart
İstiklal Marşı’nın kabul edilişinin 99’uncu yıl dönümüne ilişkin açıklaması
36.- Eskişehir Milletvekili Jale Nur Süllü’nün, kadın
cinayetlerini durdurma, eşit ve özgür yarınları dayanışma ve mücadeleyle kurma
konusunda kadınların kararlı olduğuna ilişkin açıklaması
37.- İzmir Milletvekili Sevda Erdan Kılıç’ın, kadın
cinayetlerini durdurma, eşit ve özgür yarınları dayanışma ve mücadeleyle kurma
konusunda kadınların kararlı olduğuna ilişkin açıklaması
38.- Kocaeli Milletvekili Lütfü Türkkan’ın, Sağlık
Bakanının ilk coronavirüs vakasının ülkede tespit edildiğini açıklamasıyla asıl
mücadelenin başladığına, konunun ciddi ve siyasetüstü olduğuna, bugüne kadar
olduğu gibi bundan sonrası için de gerekli tedbirlerin ivedilikle alınmasını
beklediklerine, Cumhurbaşkanı Recep Tayyip Erdoğan’ın AK PARTİ grup
toplantısında İdlib’le ilgili açıklamalarına, ülkeyi tehdit edenlere karşı
ordunun kararlı mücadelesini desteklediklerine ancak bu vatanın artık ne daha
fazla verecek şehidi ne de akacak gözyaşı olduğuna, bölgede daha önce
yaşanılanlardan ders çıkararak, kararlı politikalar izleyerek daha fazla
Mehmetçik’imizin şehit olmamasını umut ettiklerine, Türkiye İstatistik
Kurumunun açıkladığı işsizlik rakamlarına, her 4 gençten 1’inin işsiz olmasının
beyin göçü sorununu beraberinde getirdiğine, Türk ekonomisinin kan kaybetmeye
devam ettiğine, 4 kişilik bir ailenin aylık asgari gıda ihtiyacı 3.240 lirayken
asgari ücretli bir vatandaşın gıda, ulaşım, barınma, ısınma gibi ihtiyaçlarını
nasıl karşılayacağını öğrenmek istediğine, Meclisi ziyarete gelen izleyici
localarındaki harita mühendislerine “Hoş geldiniz.” dediğine ilişkin açıklaması
39.- Manisa Milletvekili Erkan Akçay’ın, 21’inci
yüzyılın Avrupa Birliğinin mülteciler ve göçmenler meselesinde yanlış ve
başarısız politikalarına sahne olduğuna, 1951 tarihli Cenevre Sözleşmesi ile
1967 Protokolü’nün mülteci haklarını belirleyen en temel hukuki belgeler
olduğuna, 2011 yılından bu yana Suriye’nin, Esad rejimi, terör örgütleri ve
emperyal aktörler tarafından kaos ortamına dönüştürüldüğüne, Türkiye’nin geçici
koruma statüsü dâhilinde Suriye vatandaşlarına kapılarını açtığına ve
uluslararası hukuktan kaynaklanan hak ve yükümlülükleri doğrultusunda insanlık
onuruna yakışır imkânlar sunduğuna, Avrupa Birliğinin mülteci meselesine sadece
ekonomik açıdan bakmayı bırakması gerektiğine, dünyada en fazla mülteciyi
misafir eden tek ülkenin Türkiye olduğuna, Yunan Hükûmetinin mültecilere
yönelik insanlık dışı tutumu nedeniyle mağdur olan sivillere sınır bölgesindeki
vatandaşlar ile kolluk kuvvetleri tarafından yardım edildiğine, MHP Genel
Başkanı Devlet Bahçeli’nin talimatları uyarınca bölgeye giysi ve gıda yardımı
yapılarak çocuklar için kreş açıldığına ilişkin açıklaması
40.- İstanbul Milletvekili Hakkı Saruhan Oluç’un, 11
Mart Gezi Parkı eylemlerinde Okmeydanı’nda polisin attığı gaz fişeğiyle
başından vurulan Berkin Elvan’ın ölümünün 6’ncı yıl dönümü vesilesiyle Berkin
Elvan’ı katletmiş olanlardan yargı alanında hesap sorulamadığına, Batman’dan
İstanbul’a cezaevindeki oğlunu ziyarete gelen Mehmet Bal’dan 24 Ocaktan bugüne
haber alınamadığına ve bu konuda Bakırköy Cumhuriyet Başsavcılığının
kovuşturmaya yer olmadığına dair kararının hukuka uygun olmadığına, emniyete,
İçişleri Bakanlığına ve savcılığa Mehmet Bal’ın nerede olduğunu sormak
istediklerine, açlık grevini sürdüren Grup Yorum üyelerinin evlerine baskın
yapılarak zorla hastaneye götürüldüğüne, Pir Sultan Abdal Kültür Derneği
Armutlu Cemevi’ne kapısını kırarak giren kolluk güçlerini ve onlara emir verenleri
kınadıklarına, bir taraftan işsizlik artarken diğer taraftan İşsizlik Fonu’na
el uzatılmasının uygun olmadığına ilişkin açıklaması
41.- İstanbul Milletvekili Engin Altay’ın, corona
virüsü tehdidiyle karşı karşıya olunduğuna, Sağlık Bakanlığının bugüne kadar
yürüttüğü çalışma ve çabalara olumlu baktıklarına, virüsün tıbbi etkisinin
dışında ekonomik ve sosyolojik etkilerinin de olacağı konusunda Millî Eğitim
Bakanı, Kültür ve Turizm Bakanı ile Ticaret Bakanını göreve ve duyarlılığa
davet ettiklerine, TBMM’de alınması gereken tedbirler konusunda Meclis Genel
Sekreterliğine öneri ve tavsiyelerde bulunduklarına, virüsten daha tehlikeli
bir durumun da virüs paniği olduğuna, CHP Grubuna mensup doktor milletvekilleri
ile eczacı milletvekillerinin alınması gereken tedbirlerle ilgili çalışmalarını
Hükûmet ve Sağlık Bakanlığıyla paylaşacağına, Rusya’nın resmî devlet
televizyonu marifetiyle Türkiye Cumhuriyeti Cumhurbaşkanının güya küçük
düşürülmeye çalışılmış olmasının kabul edilemeyeceğine ve bu konuda yürütme tarafından
ne yapıldığını merak ettiğine ilişkin açıklaması
42.- Çankırı Milletvekili Muhammet Emin Akbaşoğlu’nun,
Türkiye Cumhuriyeti devletinin coronavirüsle ilgili mücadelede tüm dünyaya
örnek olduğuna ve 26 ülkenin bilgi paylaşımı talebinde bulunduğuna, coronavirüs
konusunda aynı hassasiyetle çalışmalarını sürdüreceklerine, sosyal medya
paylaşımlarına itibar edilmemesi, ilgili makamların açıklamalarına göre hareket
edilmesi gerektiğine, özverili çalışmaları sebebiyle Sağlık Bakanlığı
mensuplarını tebrik ettiğine, Yunanistan’ın sığınmacılara yönelik
uygulamalarının Batı medeniyetinin iflasının ilanı olduğuna, bir tarafta sınır
güvenliğiyle ilgili tedbirler alınırken diğer taraftan da İdlib’de askerî
harekât gerçekleştirildiğine ve bu çerçevede millî harp sanayisinin nereden
nereye geldiğinin tüm dünyaya gösterildiğine, son on sekiz yılda yapılan
hizmetlerin seksen yılda yapılan hizmetlerle mukayese edildiğinde katbekat daha
fazla olduğunun ortaya çıkacağına, 1915 Çanakkale Köprüsü’nün 18 Mart 2022’de
tamamlanarak hizmete açılacağına, Cumhurbaşkanının önderliğinde büyük ve güçlü
Türkiye’yi, adil ve merhametli yeni bir dünya kurma azmini sonuna kadar
muhafaza edeceklerine ilişkin açıklaması
43.- Hatay Milletvekili Serkan Topal’ın, Suudi
Arabistan’da çalışan vatandaşların imzalattırılan taahhütname nedeniyle mağdur
olmaması için Dışişleri Bakanlığının tedbir alması, sınırlardan ülkeye giren ve
karantinaya alınan tır şoförlerinin ihtiyaçlarının giderilmesi gerektiğine,
Çin’den gelen ve PTT tarafından dağıtılan kargoların imha edilip edilmediğini
öğrenmek istediğine ve PTT çalışanlarının kontrolden geçirilmesi konusunu
Hükûmetin dikkatine sunduğuna ilişkin açıklaması
44.- İstanbul Milletvekili Ali Kenanoğlu’nun, Gezi
Parkı eylemleri sırasında Okmeydanı’nda polisin attığı gaz fişeğiyle başından
vurulan Berkin Elvan’ın ölümünün 6’ncı yıl dönümü vesilesiyle Gezi’de yaşamını
yitirenleri saygıyla andığına ilişkin açıklaması
45.- Kastamonu Milletvekili Hasan Baltacı’nın,
adaletsizliğin her alanda olduğu gibi yeşil sahalarda da var olmaya devam
ettiğine, hiçbir takımın hakkının yenilmediği, futbolcuların alın terinin heba
edilmediği adil mücadele ortamının tesis edilmesi gerektiğine ilişkin
açıklaması
46.- Muş Milletvekili Gülüstan Kılıç Koçyiğit’in, 25
Şubatta geçirdiği kalp krizi sonucu yaşamını yitiren ve Muş ili Varto ilçesinde
toprağa verilen Kürt siyasetçi Zeynel Abidin Han’ın, cenazesine yönelik
saygısızlığın defin işlemleri sırasında da devam ettiğine, bu muamelelerin Kürt
halkına ve Kürt halkının tanınmış şahsiyetlerine yönelik olduğuna ilişkin
açıklaması
47.- Muğla Milletvekili Süleyman Girgin’in, Maden
Kanunu kapsamında redevans sözleşmesiyle yer altı maden işletmeciliği yapan
şirketlerde çalışan işçilerin kıdem tazminatı ve diğer alacakları konusunda
yaşadıkları mağduriyetlerin önlenebilmesi için 196 sıra sayılı Kanun
Teklifi’nin 15’inci maddesinde düzenleme yapılmasını talep ettiğine ilişkin
açıklaması
48.- Siirt Milletvekili Meral Danış Beştaş’ın, açlık
grevini sürdüren Grup Yorum üyelerinin evlerine baskın yapılarak ambulansla
zorla hastaneye götürüldüğüne, yaşama hakkının en temel hak olduğuna,
sanatçıların zorla müdahaleye tabi tutulmadan taleplerinin karşılanmasıyla
sorunun çözülebileceğine ilişkin açıklaması
49.- Çankırı Milletvekili Muhammet Emin Akbaşoğlu’nun,
Batman Milletvekili Mehmet Ruştu Tiryaki’nin görüşülmekte olan 196 sıra sayılı
Kanun Teklifi’nin birinci bölümü üzerinde HDP Grubu adına yaptığı
konuşmasındaki bazı ifadelerine ilişkin açıklaması
50.- İstanbul Milletvekili Hakkı Saruhan Oluç’un,
Çankırı Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
51.- İstanbul Milletvekili Engin Altay’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
52.- Çankırı Milletvekili Muhammet Emin Akbaşoğlu’nun,
yasama ekonomisi bakımından 196 sıra sayılı Kanun Teklifi’nin birinci bölümü
üzerinde AK PARTİ Grubu adına konuşma yapmadıklarına ve demokrasinin tahammül
rejimi olduğuna ilişkin açıklaması
53.- İstanbul Milletvekili Engin Altay’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
54.- Kocaeli Milletvekili Lütfü Türkkan’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
55.- Kocaeli Milletvekili Lütfü Türkkan’ın, Dünya
Sağlık Örgütü tarafından corona virüsünün kontrol edilemeyen salgın hastalık
olarak ilan edildiğine, Venedik Festivali’nin iptal edilmemesi nedeniyle
virüsün İtalya’da hızlı yayıldığına, Türkiye’de de okulların tatil edilmesinden
başlayarak bir arada bulunmayı gerektiren organizasyonların iptal edilmesi
gerektiğine ilişkin açıklaması
56.- Çankırı Milletvekili Muhammet Emin Akbaşoğlu’nun,
Antalya Milletvekili Feridun Bahşi’nin görüşülmekte olan 196 sıra sayılı Kanun
Teklifi’nin 1’inci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
57.- Çankırı Milletvekili Muhammet Emin Akbaşoğlu’nun,
Elâzığ Milletvekili Gürsel Erol’un görüşülmekte olan 196 sıra sayılı Kanun
Teklifi’nin 2’nci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması

V.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 11/3/2020 tarihinde İYİ PARTİ
Grup Başkan Vekili Kocaeli Milletvekili Lütfü Türkkan tarafından, Türk Silahlı
Kuvvetlerimiz bünyesinde görevlerini kahramanca ifa eden sözleşmeli askerî
personele yapılan adaletsizliğin önüne geçilebilmesi, eşitsizliğin ortadan
kaldırılması ve bu çerçevede yapılacak özlük haklarındaki iyileştirmeler ile
sorunlarının giderilmesi için araştırma komisyonu kurulması amacıyla verilmiş
olan Meclis araştırması önergesinin ön görüşmelerinin, Genel Kurulun 11 Mart
2020 Çarşamba günkü birleşiminde yapılmasına ilişkin önerisi
2.- HDP Grubunun, 6/3/2020 tarihinde Ağrı Milletvekili
Dirayet Dilan Taşdemir ve arkadaşları tarafından, kadına dönük şiddet ve
ayrımcılığa karşı alınacak her türlü yasal önlemlerin belirlenmesi amacıyla
verilmiş olan Meclis araştırması önergesinin ön görüşmelerinin, Genel Kurulun
11 Mart 2020 Çarşamba günkü birleşiminde yapılmasına ilişkin önerisi
3.- CHP Grubunun, 11/3/2020 tarihinde Bursa
Milletvekili Lale Karabıyık ve arkadaşları tarafından, kadın istihdamını
artıracak yöntemlerin belirlenmesi amacıyla verilmiş olan Meclis araştırması
önergesinin ön görüşmelerinin, Genel Kurulun 11 Mart 2020 Çarşamba günkü
birleşiminde yapılmasına ilişkin önerisi

VI.- SEÇİMLER
A) Radyo ve Televizyon Üst Kuruluna Üye Seçimi
1.- Radyo ve Televizyon Üst Kurulunda boşalan üyeliklere
seçim

VII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi
(2/2633) ile Plan ve Bütçe Komisyonu Raporu (S. Sayısı: 196)
VIII.- YAZILI SORULAR VE CEVAPLARI
1.- Gaziantep Milletvekili İrfan Kaplan’ın, Gaziantep
ilindeki misafirhane ve sosyal tesislere ilişkin sorusu ve Tarım ve Orman
Bakanı Bekir Pakdemirli’nin cevabı (7/25041)
2.- Gaziantep Milletvekili İrfan Kaplan’ın, ülke
genelindeki misafirhane ve sosyal tesislere ilişkin sorusu ve Tarım ve Orman
Bakanı Bekir Pakdemirli’nin cevabı (7/25042)
3.- Eskişehir Milletvekili Arslan Kabukcuoğlu’nun,
Eskişehir iline sulama barajı yapılması önerisine ilişkin sorusu ve Tarım ve
Orman Bakanı Bekir Pakdemirli’nin cevabı (7/25046)
4.- Kırıkkale Milletvekili Ahmet Önal’ın, hayvanlara
uygulanan aşı fiyatlarının yüksekliğine ve veteriner hekimlerin sorunlarına
ilişkin sorusu ve Tarım ve Orman Bakanı Bekir Pakdemirli’nin cevabı (7/25049)
5.- Mersin Milletvekili Cengiz Gökçel’in, soğan ve
patates ihracatının ön izne bağlanmasının etkilerine ilişkin sorusu ve Tarım ve
Orman Bakanı Bekir Pakdemirli’nin cevabı (7/25183)
6.- Kırklareli Milletvekili Vecdi Gündoğdu’nun, orman
köylülerinin sayısında yaşanan değişim ile bu köylülerin gelirlerine ve
Bakanlık tarafından planlanan desteklere ilişkin sorusu ve Tarım ve Orman
Bakanı Bekir Pakdemirli’nin cevabı (7/25329)
7.- İzmir Milletvekili Atila Sertel’in, TİGEM
işletmelerinin hayvan ölümleri ve mecburi kesim nedeniyle uğradığı zarara
ilişkin sorusu ve Tarım ve Orman Bakanı Bekir Pakdemirli’nin cevabı (7/25330)
8.- Niğde Milletvekili Ömer Fethi Gürer’in, TMO
tarafından yapılan alımlara ve lisanslı depoculuk verilerine ilişkin sorusu ve
Tarım ve Orman Bakanı Bekir Pakdemirli’nin cevabı (7/25334)
9.- Şanlıurfa Milletvekili Nusrettin Maçin’in,
Şanlıurfa’nın Suruç ilçesindeki sulama projelerinden kaynaklanan sorunlara
ilişkin sorusu ve Tarım ve Orman Bakanı Bekir Pakdemirli’nin cevabı (7/25341)
10.- Manisa Milletvekili Özgür Özel’in, şeker pancarı
üreticilerinin kamu bankalarına olan borçlarının yeniden yapılandırılmasına
ilişkin sorusu ve Tarım ve Orman Bakanı Bekir Pakdemirli’nin cevabı (7/25476)
11.- Mersin Milletvekili Ali Mahir Başarır’ın, 2017,
2018 ve 2019 yıllarında Bakanlık ve bağlı kuruluşlarında temsil ve tanıtım
giderleri için yapılan harcama miktarına ilişkin sorusu ve Tarım ve Orman
Bakanı Bekir Pakdemirli’nin cevabı (7/25477)
12.- Şanlıurfa Milletvekili Nusrettin Maçin’in,
Şanlıurfa ilinin Suruç ilçesindeki çiftçilerin sorunlarına ilişkin sorusu ve
Tarım ve Orman Bakanı Bekir Pakdemirli’nin cevabı (7/25480)
13.- İstanbul Milletvekili Sibel Özdemir’in, kanun
teklifleri ile ilgili çeşitli verilere ilişkin sorusu ve Türkiye Büyük Millet
Meclisi Başkan Vekili Süreyya Sadi Bilgiç’in cevabı (7/25770)
11 Mart 2020 Çarşamba
BİRİNCİ OTURUM
Açılma Saati: 14.00
BAŞKAN: Başkan Vekili Levent GÖK
KÂTİP ÜYELER: Barış KARADENİZ (Sinop), Şeyhmus DİNÇEL
(Mardin)
-----0-----
BAŞKAN
– Türkiye Büyük Millet Meclisinin 67’nci Birleşimini açıyorum.
Toplantı
yeter sayısı vardır, görüşmelere başlıyoruz.
Değerli
milletvekilleri, gündeme geçmeden önce 3 değerli milletvekilimize gündem dışı
söz vereceğim.
Gündem
dışı ilk söz, 8 Mart Dünya Kadınlar Günü nedeniyle söz isteyen Ankara
Milletvekilimiz Sayın Şenol Sunat’a aittir.
Buyurun
Sayın Sunat. (İYİ PARTİ sıralarından alkışlar) 
Süreniz
beş dakika.
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Ankara Milletvekili Şenol Sunat’ın, 8 Mart Dünya
Kadınlar Günü’ne ilişkin gündem dışı konuşması
ŞENOL
SUNAT (Ankara) – Sayın Başkan, değerli milletvekilleri; Dünya Kadınlar Günü
dolayısıyla gündem dışı söz aldım. Gazi Meclisi saygılarımla selamlarım. 
Bu
arada, Meclis Başkan Vekilimiz Sayın Levent Gök Beyefendi’ye de burada,
huzurlarınızda teşekkür etmek istiyorum bu haftayı bu gün dolayısıyla hanım
milletvekillerine verdikleri için.
Sayın
milletvekilleri, tarihimizin her döneminde, devlete ve toplum yaşantısına
egemen olan siyasal düşünme şekilleri, yönetim biçimleri, dinler, ideolojiler,
kadınların sosyal, kültürel, ekonomik ve siyasal hayattaki rolünü
belirlemiştir. Türk toplumunun içinde, değişik tarihî dönemlerde kadın
konusunda farklı dönemler yaşanmıştır. Tanzimat’la başlayan cumhuriyetin ilanıyla
hızlanan kadınla ilgili süreçte Atatürk’ün gerçekleştirmiş olduğu sosyal
reformlarla birlikte büyük bir dönüşüm başlamıştır. Cumhuriyetin kurulmasıyla
birlikte kadınlar, Türk toplumunu çağdaş medeniyet düzeyine çıkarma projesinin
taşıyıcıları olarak formüle edildi. Bu gelişme, fırsat eşitsizlikleri, ön
yargılar, bazen bağnaz zihniyet yüzünden sonraki dönemlerde maalesef yeterince
korunamamıştır.
Son
yıllarda kadın konusu, hem Türk kültürü hem de İslam medeniyet tarihinin
teamüllerine uygun olarak maalesef değerlendirilmemektedir. Bazı cemaat ve
tarikat söylemlerine ve ne yazık ki bazı Diyanet görevlilerinin münferit
açıklamalarına bakıldığında, kadını itibarsızlaştıran, hem toplumsal hem de
bireysel alt sınıfa aitmiş hissi, âcizmiş hissi uyandıran yani değersizleştiren
söylemleri, yine kapitalist düzenin kadının bir obje, âdeta bir meta olarak
algılanmasına sebep olacak uygulamaları Türk kültürü ve İslam medeniyetiyle
asla açıklanamaz, bağdaşamaz.
Hünkâr
Hacı Bektaş Veli diyor ki: “Bizim nazarımızda kadın-erkek farkı yok, noksanlık
ile çirkinlik senin görüşlerinde.” Sormuşlar Hacı Bektaş Veli’ye: “Kadıncık Ana
eşiniz midir?” “Eşim değil, eşitimdir.” diyor.
Yine,
büyük Türkçü, büyük sosyolog Ziya Gökalp: “Kadın yükselmezse, alçalır vatan.”
diyor. 
“Türklerde
kadın, toplumun direğidir. Türklerde kadın; töredir, öğretendir, kadını da
erkeği de yetiştirendir. Türklerde kadın; akıldır, sağduyudur, toplumsal
hafızadır. Türklerde kadın, devlettir.” diyor Sayın Meral Akşener. 
Sayın
milletvekilleri, ülkemizin sürdürülebilir kalkınması için, siyasal yaşam dâhil,
toplumun ekonomik, sosyal, kültürel yapısına kadın ve erkeğin dengeli katılımı,
kadın ve erkek arasında etkin bir fırsat eşitliğinin aile ve çalışma hayatını
da kapsayacak şekilde yerleşmesi demokratik toplumun vazgeçilmez koşuludur. 
Ben
bu kürsüden Türk kadınlarına sesleniyorum: Toplumsal düzenin temeli olan
ailenin, milletin ve devletin geleceğinin sürdürücüsü sizlersiniz. Toplumun
eşit ve özgür bireyleri ve demokratik katılımın vazgeçilmez aktif ögelerisiniz.
Cumhuriyetten bugüne kazanmış olduğumuz haklara sahip çıkmalısınız.
Cumhuriyetimizin ilke ve ülkülerine sahip çıkmalısınız. Bilmelisiniz ki bir
ülkede hukuk güvenliği bitmişse adalet yoktur; adaletin olmadığı yerde
demokrasi asla olamaz; demokrasinin olmadığı yerde otokrasi vardır, insan
haklarından asla söz edilemez, kadın haklarının esamesi bile okunmaz. Hakka ve
hukuka, adalete sahip çıkmalıyız. 
Sayın
milletvekilleri, ekonomik kriz en çok kadınlarımızı vurdu. İstihdam edilen
kadınların oranı giderek düşüyor. Genç kadın işsizliği yüzde 34’lerde.
Kadınlar, kendilerine iş istemekten vazgeçti, çocuklarını ve eşlerini
önceliyorlar artık. 
(Mikrofon
otomatik cihaz tarafından kapatıldı)
BAŞKAN
– Tamamlayalım. 
ŞENOL
SUNAT (Devamla) - Kadına yönelik şiddet giderek atıyor. Sadece 2019 yılında 474
kadın katledildi. Cinsel şiddet ve çocuk istismarının artışı büyük bir
toplumsal yara. Kadına yönelik şiddeti önleyici ve koruyucu tedbirlerde,
kanunlardaki eksikliklerden değil, uygulamada sıkıntı yaşıyoruz. Zihinsel ön
yargıların değişmesi gerekiyor. Bu bir toplumsal sorun. 
İYİ
PARTİ olarak kadınlarımızın her türlü toplumsal dayatmadan kurtulmuş, güçlü,
özgür ve mutlu olduğu bir Türkiye'yi kurana kadar yılmadan çalışacağız. 
Hepinizi
saygılarımla selamlarım. (İYİ PARTİ ve CHP sıralarından alkışlar)
BAŞKAN
– Gündem dışı ikinci söz, kadına yönelik şiddet ve aile içi şiddetin önlenmesi
ve bunlarla mücadele konusunda Türkiye'nin üstlenmesi gereken yükümlülükler
hakkında söz isteyen Tekirdağ Milletvekilimiz Sayın Candan Yüceer’e aittir.
(CHP sıralarından alkışlar) 
Süreniz
beş dakika Sayın Yüceer.
2.- Tekirdağ Milletvekili Candan Yüceer’in, kadına
yönelik şiddet ile aile içi şiddetin önlenmesi ve mücadelesi konusunda
Türkiye’nin üstlenmesi gereken yükümlülüklere ilişkin gündem dışı konuşması
CANDAN
YÜCEER (Tekirdağ) – Sayın Başkan, değerli milletvekilleri; Türkiye'nin dört bir
yanında farklı toplumsal kesimler adalet talep ediyor ancak adalet ve eşitlik
talep eden bir kesim var ki toplumun yarısını oluşturuyor. Adaleti arayan,
adaleti aramak zorunda bırakılmış, her gün adaletsizliği iliğinde hisseden;
toplumsal yaşamda, eğitimde, istihdamda, ekonomide, aklınıza gelen her alanda
eşitsizliklerle boğuşan biz kadınlar ama yılmayan, şiddete, engellemelere,
yasaklamalara rağmen boyun eğmeden meydanları dolduran; meydanlarda eşitlik,
adalet, özgürlük taleplerini dile getiren; “Hem fıtratta eşitiz hem hayatta
eşitiz.” diyen, “Yoksulluk, kriz, şiddet değil, yaşamak istiyoruz.” diyen
kadınlar. Tarladan fabrikalara, sokaklardan evlere kadar her yerde, her koşulda
“eşitlik” diyen, “mücadele” diyen, “özgürlük” diyen kadınları yürekten
selamlıyorum.
Hepimiz
biliyoruz ki ekonomik bağımsızlık olmadan elde edilen tüm bağımsızlıklar
nihayetinde yok olur gider; bu, ülkeler için de geçerlidir, bireyler için de
geçerlidir. Kadının iş yaşamında olması, para kazanıyor olması gerçekten çok
değerlidir. 
Dünya
Kadınlar Günü’nün fikir annesi Clara Zetkin’in “Kadının özgürlüğü, tüm
insanların özgürlüğü gibi, emeğin sermayenin boyunduruğundan kurtulmasıyla
olacaktır.” sözündeki gibi, aslında 8 Martta meydanları dolduran kadınlar başka
bir eşitlik mücadelesi verebilirlerdi; “eşit işe eşit ücret” diyebilirlerdi,
“insan onuruna yarışır bir iş” diyebilirlerdi; bizler, burada kadına yönelik
şiddeti konuşmuyor olurduk, kadınların çalışma hakkının önündeki engellerin
kaldırılmasını, eşit ve adil bir ücreti, bunları konuşuyor olabilirdik ama
Türkiye'de kadınlar şiddet cenderesine öyle kıstırılmış durumdalar ki hâlâ can
mücadelesi veriyorlar ve bizler “Yaşamak istiyoruz, kadına şiddet son bulsun.”
diyen kadınlara polis saldırılarını konuşuyoruz, çocuk istismarcılarını
cesaretlendirecek af düzenlemelerini konuşuyoruz, sanki Türkiye’de kadınlar her
alanda eşitmiş gibi, her türlü sorun bitmiş gibi, nafaka hakkının budanmasını
konuşuyoruz. Utanç verici bir durum. Oysaki elimizde kadına yönelik şiddetin
önlenmesine dair yol gösterici özelliği olan bir belge var, İstanbul Sözleşmesi
var. Şiddetle mücadele için pratikte, uygulamada gerçekten çok güçlü bir
yasamız var, 6284 sayılı Yasa’mız var. Bunlara rağmen kadına yönelik şiddet,
kadın cinayetleri hız kesmeden, can yakıcı bir boyutta devam ediyor. Niye
böyle? Çünkü kadına yönelik ayrımcılık ve çağ dışı anlayış hâlâ devam ediyor. 
İstanbul
Sözleşmesi izleme mekanizması organı olan GREVIO, bu durumu, oturdu, ciddi
anlamda değerlendirdi ve 15 Ekim 2018’de ilk Türkiye değerlendirme raporunu
açıkladı. Aslında sözleşmeye taraf devletler GREVIO raporlarını kendi ulusal
parlamentolarına sunmakla mükellefler; sadece sunmak değil, basmak, dağıtmak,
ilgili kurumlara, sivil toplum kuruluşlarına göndermekle mükellefler ama o
günden bugüne, bir buçuk yılı aşkın bir zaman geçmesine rağmen hâlâ bu rapor
konuşulmadı, resmî çevirisi yapılmadı, görüşülmedi. Anlaşılan o ki kadına
yönelik şiddetle mücadele konusunda, kadın sorunları konusunda bir arpa boyu
yol katedemediğimiz görmezden gelinmeye çalışılıyor, görünmez yapılmaya
çalışılıyor. Oysaki GREVIO, Türkiye Raporu’nda, olumlu adımlarımızda, ŞÖNİM’ler
konusunda olsun, sözleşmenin kanunlarla desteklenmesi, uyumlu hâle getirilmesi
noktasında olsun hakkımızı teslim etmişti ama eksikleri, yapılmayanları,
önerileri de sunmuştu. Bunların içinden 23 tanesinin ilk üç yıl içinde acil
yapılması gerekiyordu. Ne diyordu GREVIO? “Toplumsal cinsiyet rollerini
pekiştiren söylemlerle mücadele edilmesi gerekiyor.” Sanki bunu dememiş gibi,
iktidarın en tepesinden “kadın ile erkeğin eşit olmayacağı” “olmadığı” sürekli,
ısrarla tekrarlanıyor. İktidara yakın medya 6284’ün, İstanbul Sözleşmesi’nin
aile yıktığı propagandasını yapıyor. Bu da yetmiyor, Ombudsmanından İnsan
Hakları Eşitlik Kurumuna kadar devletin bürokratları da bu koroya katılıyor. Ne
diyorlar? “Kadını değil aileyi korumamız lazım.” diyorlar. Ne diyorlar? “Bu
sözleşmeler, bu kanunlar örf, âdet, geleneklerimize uygun değil.” diyorlar. Ne
diyorlar ev içi şiddet için? “Aile içinde tolere edilebilecek şeyler.”
diyorlar. Kadınla ilgili her meseleyi dönüp dönüp “aile” kavramının içine
sokmaya çalışıyorlar.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
CANDAR
YÜCEER (Devamla) – Bu düşünce, kadını evin içinde, aile parantezinde görme
anlayışının bir yansıması.
Bakın,
GREVIO diyor ki: “Şiddet, toplumsal cinsiyet eşitliği olmadığı için var. Bunun
için eğitimden, müfredattan ve ders kitaplarından cinsiyetçi cümlelerin,
içeriklerin ayıklanması lazım.” Sanki bunu dememiş gibi, önce YÖK sonra Millî
Eğitim Bakanlığı toplumsal cinsiyet eşitliği hedeflerinden vazgeçiyor. 
GREVIO
diyor ki kolluk güçlerine: “Kadını koru.” Kolluk güçleri gidiyor “Şiddet
bitsin.” diyen kadınlara ters kelepçe takıyor. 
GREVIO
diyor ki: “Kadınlara duyarlı bütçeleme yapın.” Sanki bunu dememiş gibi On
Birinci Kalkınma Planı’ndan biz toplumsal cinsiyete duyarlı bütçelemeyi
kaldırıyoruz. Yani GREVIO ne diyorsa biz tersini yapıyoruz. Bu anlayışla,
kadına yönelik şiddeti önlememiz mümkün değil. Raporun uyarıları doğrultusunda
muhakkak gerekli adımları atmamız gerekiyor. İstanbul Sözleşmesi’ni, 6284’ü
eksiksiz ve etkin bir şekilde uygulamamız gerekiyor. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Yüceer.
CANDAN
YÜCEER (Devamla) - İstanbul Sözleşmesi “aile” mefhumuna karşı değildir değerli
milletvekilleri, karşı oldu şiddettir; bunu anlamamız gerekir. 
Biz
kadınlar eşitliğin ve adaletin sağlandığı, ekmek ve hürriyet günleri için
mücadeleden vazgeçmeyeceğiz diyor, eşit ve özgür bir dünya için “Yaşasın
kadınlar!” diyorum. (CHP ve İYİ PARTİ sıralarından alkışlar) 
BAŞKAN
– Değerli milletvekilleri, gündem dışı üçüncü söz, 8 Mart Dünya Kadınlar Günü
nedeniyle, kadına yönelik şiddetle mücadele kapsamında söz isteyen İstanbul
Milletvekilimiz Sayın Müşerref Pervin Tuba Durgut’a aittir. (AK PARTİ
sıralarından alkışlar) 
Süreniz
beş dakika Sayın Durgut.
3.- İstanbul Milletvekili Müşerref Pervin Tuba
Durgut’un, 8 Mart Dünya Kadınlar Günü vesilesiyle kadına yönelik şiddetle
mücadeleye ilişkin gündem dışı konuşması
MÜŞERREF
PERVİN TUBA DURGUT (İstanbul) – Sayın Başkan, sayın milletvekilleri; her 3
kadından 1’inin fiziksel veya cinsel şiddete
maruz kaldığı, 750 milyon kız çocuğunun daha reşit olmadan evlendirildiği,
insan kaçakçılığı kurbanlarının yüzde 71’ini kadın ve kız çocuklarının teşkil
ettiği bir dünyada kadına şiddetle mücadele konusunda iyimser bir tablo çizmek
ne yazık ki hiç mümkün görünmüyor. 
Dünya
Sağlık Örgütü kadına yönelik şiddeti, cinsiyete dayanan, kadını inciten ve ona
fiziksel, cinsel, psikolojik zarar veren, sosyal veya özel hayatta kadını baskı
altına alan ve özgürlüklerini keyfî olarak kısıtlayan her türlü davranış olarak
tanımlıyor. Dünya Sağlık Örgütü 2012 verilerine göre, dünya genelinde öldürülen
her 2 kadından 1’i eşi veya ailesi tarafından öldürülürken bu oranın erkeklerde
yirmide 1 olması çok acı bir gerçeği haykırıyor. Bu kadınlar ne yazık ki kadın
oldukları için öldürülüyor. Evet, kadına şiddet, hayat döngüsü içinde, daha kız
çocuğu dünyaya gelmeden, doğacak çocuğun cinsiyetiyle ilgili, kız çocuğu
aleyhine bir tutum belirlemekle başlar; kız çocuklarının istismarı, erken
evlendirilmesi, zorla evlendirilmesi, namus cinayetleri, eşinden şiddet ve
psikolojik baskı görme, iş yerinde ve diğer kurumlarda cinsel ve psikolojik
şiddete maruz kalma ve yaşlılık döneminde saldırıya uğrama, cinayete kurban
gitme şeklinde, kadını hayatının her safhasında etkileyebilir. 
Sayın
milletvekilleri, kadına şiddetle mücadeleden bahis açıldığında bazen “Neden
kadına şiddetle mücadele? Şiddetin her türlüsüne karşı olmalıyız.” şeklinde
itirazlarla karşılaşabiliyoruz. Halk sağlığı açısından bakıldığında bu itiraz,
temelsiz bir itirazdır. Çünkü farklı şiddet türlerinin kişisel, sosyal,
kültürel farklı risk faktörleri ve müdahale alanları vardır. Kadına şiddet
önemli bir halk sağlığı sorunudur ve tanımlanmış risk faktörlerine yönelik
etkili politikalar ve düzenlemelerle tavizsiz bir mücadeleyi gerektirir. 
Türkiye
son yıllarda, kadına şiddetle mücadele kapsamında reform niteliğinde yasal
düzenlemeleri hayata geçirmiştir. Bu düzenlemelerden biri, 6284 sayılı Ailenin
Korunması ve Kadına Karşı Şiddetin Önlenmesine Dair Kanun’dur. Bir diğer önemli
düzenleme de 5237 sayılı Türk Ceza Kanunu’nda şiddet mağduru lehine yapılan
iyileştirmelerdir. Bu düzenlemeyle, töre
cinayeti olarak adlandırılan suçlarda, yetmiş sekiz yıl boyunca uygulanmış,
haksız tahrik indirimi uygulamasına son verilmiştir. 
Aslında
töremizde kadına şiddete asla yer olmamasına rağmen “töre saikiyle öldürme,
töre cinayeti” gibi kavramların nasıl olup da dilimize girdiği üzerinde
düşünmeliyiz çünkü Türk medeniyet ve kültüründe kadın ve erkek eşit haklara
sahiptir. İlk Müslüman Türk topluluklarının sosyal hayatlarına dair değerleri
yansıtan Dede Korkut hikâyelerine, eski kaynaklara ve Türk destanlarına
baktığımızda, sosyal hayatın içinde, akıl öğreten, ilham veren, devlet
işlerinde en az erkekler kadar etkin konumda olan, siyasi kararlar veren,
verdiği kararları uygulayan bir kadın figürüne rastlarız. Aile, fertlerin
birbirine sadakat, sevgi ve saygı gösterdikleri sağlam bir kurum olarak tasvir
edilir. Bizi biz yapan medeniyet değerleri ve gelenek böyleyken töre saikiyle
işlenen cinayetler törenin değil, ancak töresizliğin, yozlaşmanın,
köksüzleşmenin bir tezahürü olabilir.
Sayın
milletvekilleri, kadına şiddet gibi çok yönlü müdahaleler gerektiren toplumsal
problemler ancak güçlü bir siyasi irade, politik liderlik ve duruşla
çözülebilir. İşte, bu yüzden, bu alanda Cumhurbaşkanımızın sahiplenici ve
kararlı tutumu çok değerlidir. Önleme, koruma, erken müdahale, rehabilitasyon
ve güvenlik prensiplerini temel alan yasal reformlar, şiddet karşıtı kültür
oluşturmaya yönelik eğitim, şiddet mağdurlarına yönelik hizmetler, risk altındaki
aileleri erken saptama ve denetleme programları, ilgili bakanlıkların
koordineli çalışmalarıyla devam etmektedir. Bütün bunlara rağmen hâlâ pek çok
kadının cinsiyete dayalı şiddete maruz kaldığını görmek çok üzücü olsa da
mücadele azmimizi asla kırmamalıdır.
Sayın
milletvekilleri, hiçbir kadına inancından, giyiminden, fikirlerinden dolayı had
bildirilmediği; hiçbir kadının cinsiyetinden dolayı ayrımcılığa ve
adaletsizliğe uğramadığı; kız çocuklarının sömürülmediği, istismar edilmediği,
terör örgütlerince kaçırılmadığı…
(Mikrofon
otomatik cihaz tarafından kapatıldı) 
BAŞKAN
– Tamamlayalım.
Buyurun.
MÜŞERREF
PERVİN TUBA DURGUT (Devamla) – …ve hiçbir annenin terör örgütünün ağına
düşürülmüş çocukları için evlat nöbeti tutmak zorunda kalmadığı; kadınların
sosyal, ekonomik, kültürel ve politik alanlarda eşit temsilini ve başarılarını
konuştuğumuz bir Türkiye’yi hep birlikte inşa edebiliriz. 
Bu
inançla 8 Mart Dünya Kadınlar Günü’nü kutluyor, Genel Kurulu saygıyla
selamlıyorum. (AK PARTİ ve MHP sıralarından alkışlar)
BAŞKAN
– Değerli milletvekillerimize teşekkür ederiz.
Şimdi,
sisteme giren değerli milletvekillerimize sırayla söz vereceğim.
Sayın
Başevirgen…
IV.- AÇIKLAMALAR
1.- Manisa Milletvekili Bekir Başevirgen’in, Manisa ili
Salihli ilçesi Hacıbektaşlı köyünde kurulmak istenen jeotermal enerji
santraline karşı verilen hukuk mücadelesinin kazanıldığına, aynı mücadelenin
Çaldağı’nda yapılmak istenen nikel madenciliği ve Çıkrıkçı Barajı ile Irlamaz,
Çepnidere, Çepnibektaş köyleri için risk teşkil edecek biyogaz santrali için de
verileceğine ilişkin açıklaması
BEKİR
BAŞEVİRGEN (Manisa) – Teşekkür ederim Sayın Başkanım.
Toprağını,
geleceğini, sağlığını savunan Hacıbektaşlılılar haklı mücadelelerini kazandı.
Köylülerimiz, Manisa’mızın Salihli ilçesine bağlı Hacıbektaşlı’da kurulmak
istenen jeotermal enerji santraline karşı büyük bir mücadele vererek “ÇED
Gerekli Değildir” kararına karşı dava açmıştı. Mahkeme, işlemin uygulanması
hâlinde telafisi güç zararlar meydana geleceğinden yürütmenin durdurulması
kararı verdi ve itiraz yolunu da kapattı. Bu başarı mücadeleden asla
vazgeçmeyen Hacıbektaşlılılarındır. Şimdi aynı mücadeleyi Çal Dağı’ndaki nikel
madeni; fay hattı üzerinden geçen, çevredeki yerleşim yerlerinin içme suyunu
karşılaması için yapılması planlanan Çıkrıkçı Barajı ile Irlamaz, Çepnidere ve
Çepnibektaş köylerimiz için büyük risk teşkil edecek biyogaz santrali için
vermeye devam edeceğiz. Toprağımıza, suyumuza ve sağlığımıza sahip çıkmak adına
bu büyük mücadeleyi bizimle birlikte omuz omuza yürüten bütün bölge halkımıza
teşekkürlerimi sunuyorum. 
(Mikrofon
otomatik cihaz tarafından kapatıldı) 
BAŞKAN
– Sayın Gürer…
2.- Niğde Milletvekili Ömer Fethi Gürer’in, 8 Mart
Dünya Emekçi Kadınlar Günü vesileyle kadınların sorunlarının gündeme
getirildiğine ama bu sorunların çözümüne yönelik hâlihazırda kanun
tekliflerinin Türkiye Büyük Millet Meclisinde beklediğine ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
8
Mart Dünya Emekçi Kadınlar Günü’nden dolayı, kadınlarımızın sorunlarını gündeme
getiren çok sayıda konuşma yapıldı ama bir gerçeğin altını çizmek gerekiyor:
Türkiye Büyük Millet Meclisinde şu anda hâlihazırda bekleyen, çok kısa sürede
de halledilebilecek kanun tekliflerimiz var. Örneğin, Sosyal Güvenlik Kurumuna
kayıtlı olarak çalışmadan önce kadının doğum yaptığı süreç ne yazık ki
emeklilik için sayılmıyor. Erkeklerde askerlik için böyle bir uygulama var,
emekliliğe sayılıyor ama kadınların Sosyal Güvenlik Kurumuna kaydolmadan önceki
annelik sürecinin emekliliğe sayılması talebi karşılanmıyor. Oysa bir gün
Sosyal Güvenlik Kurumuna kayıtlı olarak çalışıp da anne olan o haktan
yararlanabiliyor; bu ayrım ortadan kaldırılmalı. Ayrıca, kadınlarımız fazla
mesaiyle çalıştırılıyor ama bu mesai ücretleri verilmiyor. Keza, örgütlü ve
güvenceli çalışma hakları yok. Tarım işinde çok sayıda kadınımız güvencesiz ve
sigortasız çalıştırılıyor. Hijyen olmayan koşullarda onların emekleri
sömürülüyor. Ayrıca, kadınların doğum sonrasında işsiz kalma riskleri var. 
(Mikrofon
otomatik cihaz tarafından kapatıldı) 
BAŞKAN
– Sayın Özkan…
3.- Mersin Milletvekili Hacı Özkan’ın, dünyada ilk
coronavirüs vakasının ortaya çıktığından bu yana Sağlık Bakanlığı başta olmak
üzere ilgili tüm kurum ve kuruluşların gereken tedbirleri aldığına ve
uyguladığına, ulusal mücadeleyle sorunun aşılacağına ilişkin açıklaması
HACI
ÖZKAN (Mersin) – Teşekkürler Sayın Başkan.
Dünyada
ilk coronavirüs vakası başladığından bu yana, Sağlık Bakanlığımız başta olmak
üzere ilgili tüm kurum ve kuruluşlarımız gereken tedbirleri azami derecede almış
ve uygulamıştır. İnsanların ülkeden ülkeye her an hareket hâlinde olduğu bir
dünyada, direnç hangi düzeyde, tedbirler hangi keskinlikte olursa olsun bazı
sonuçları önlemek maalesef mümkün olmuyor. Üzücü ama korkutucu olmayan haberi
dün gece hepimiz aldık, coronavirüs şüphesi olan bir vatandaşımızın test sonucu
maalesef pozitif çıktı.
Vatandaşlarımızdan
beklediğimiz, Sağlık Bakanlığımızın açıkladığı tüm kurallara uyarak bu
mücadeleye güç vermesidir. Şimdi yapmamız gereken, hayatımızı tedbirler
doğrultusunda bir düzene sokmaktır. Bu küresel soruna karşı ulusal bir mücadele
vererek sorunu aşacağımıza inanıyor, Genel Kurulu saygıyla selamlıyorum.
BAŞKAN
– Sayın Özer…
4.- Antalya Milletvekili Aydın Özer’in, corona virüsüne
karşı alınan önlemlerin büyük takdir gördüğüne, hastalığın tespitine ilişkin ne
kadar çaba gösterildiğini, tüm sınır kapılarının kapatılması gerekirse nereden
ne ithal edileceğini, üretimi azaltan yanlış politikaların hangi virüsle
mücadele edebileceğini ve yarın daha tehlikeli bir salgının olmayacağına kimin
garanti verebileceğini öğrenmek istediğine, üretimi artırmaya yönelik
politikalara geçilmediği takdirde ülkenin açlığa mahkûm edileceğine ilişkin
açıklaması
AYDIN
ÖZER (Antalya) – Teşekkür ederim Sayın Başkan. 
Şeffaflık
etiğine sahip olan Sağlık Bakanı gece yarısından sonra açıkladı: “Türkiye'de
corona var.” Dört bir yanımız virüsle çevriliyken alınan önlemler büyük takdir
gördü ancak hastalığın tespitine ilişkin ne kadar çaba gösterildiğiyle ilgili
sorular kafamızda dönüp duruyor. Bunlar bir yana, ben “Paramız var ki ithalat
yapıyoruz.” diyenlere sormak istiyorum: Karantinayla tüm kapılarımızı
kapatmanız gerekirse nereden, ne ithal edeceksiniz?
Bakın,
2002’den bu yana ekili alan miktarı 3,5 milyon hektar azalmış, nüfus 18 milyon
artmış. Üretimi azaltan bu yanlış politikanız hangi virüsle mücadele edebilir?
Şu bir gerçek ki: Parayı yiyemezsiniz, başka bir ülkeye giderek virüsten
kaçamazsınız. Üstelik, yarın daha tehlikeli bir salgın olmayacağını kim garanti
edebilir? Kısacası, bugün üretimi artırmaya yönelik politikalara geçmezseniz
yarın ülkeyi açlığa mahkûm edersiniz.
BAŞKAN
– Sayın Ceylan…
5.- Çanakkale Milletvekili Özgür Ceylan’ın, esnafın en
büyük derdi hâline gelen SSK ve BAĞ-KUR primlerinin desteklenmesi, AVM’lerin
çalışma saatleriyle ilgili yasal düzenlemelerin yapılması, Çanakkale ilindeki
küçük pansiyon ve otellerin konaklama vergisinden muaf tutulması gerektiğine
ilişkin açıklaması
ÖZGÜR
CEYLAN (Çanakkale) – Sayın Başkan, SSK ve BAĞ-KUR primleri esnafımızın en büyük
derdi hâline gelmiştir. Yüksek primler dolayısıyla esnaf ve sanatkârlar,
bırakın yeni istihdam yaratmayı, kendi primlerini dahi ödeyemez duruma
düşmüşlerdir. Kriz ortamında, esnaf ve sanatkârlarımızın ödediği BAĞ-KUR ve SSK
primlerinin kamu tarafından hissedilebilir şekilde desteklenmesi gerekmektedir.

Esnafımızın
en büyük sorunlarından biri de kent merkezlerinde uzun çalışma saatleriyle
hizmet veren AVM’lerle rekabet edememeleridir. AVM’lerin hafta içi ve hafta
sonu açılış-kapanış saatleriyle ilgili yasal düzenleme yapılmasına ihtiyaç
vardır.
Öte
yandan, sarayın, kaynak arayışına çare bulmak için türettiği konaklama vergisi
Çanakkale ilimizdeki küçük pansiyon ve otelleri olumsuz etkileyecek bir
düzenlemedir. Küçük pansiyon ve otellerin bu vergiden muaf tutulmasına yönelik
bir düzenlemeye daha şimdiden ihtiyaç vardır.
BAŞKAN
– Sayın Tutdere…
6.- Adıyaman Milletvekili Abdurrahman Tutdere’nin,
Adıyaman ili Göç İdaresi bünyesinde güvenlik kadrosunda çalışan işçilerin
İçişleri Bakanlığının yanlış uygulamaları nedeniyle mağdur edildiğine ilişkin
açıklaması
ABDURRAHMAN
TUTDERE (Adıyaman) – Teşekkür ederim Sayın Başkanım.
Adıyaman’ımızda
Göç İdaresi bünyesinde güvenlik kadrosunda çalışan işçilerimiz İçişleri
Bakanlığının yanlış uygulamaları nedeniyle mağdur olmaya devam ediyorlar.
İçişleri Bakanlığınca 3 Mart 2020 tarihinde çıkarılan görevlendirme yazılarıyla
birlikte bu işçilerimiz Adıyaman dışında, Erzurum başta olmak üzere,
Türkiye’nin diğer illerinde geçici olarak görevlendirildiler. Bu işçilerimizin
görevlendirmeleri, aile durumları, çocuk durumları, bakmakla yükümlü oldukları
insanların durumları, sosyal kimlikleri nazara alınmaksızın yapılmıştır. Büyük
bir mağduriyet yaratmıştır bu görevlendirmeler. 
Buradan
İçişleri Bakanlığına çağrıda bulunuyor, Adıyamanlı işçiler adına sesleniyorum:
Adıyaman’daki işçilere uyguladığınız bu sürgün anlayışından vazgeçin,
işçilerimize Adıyaman’da, kendi aileleriyle birlikte, çalışacakları ortamı
yaratın diyor, Genel Kurulu saygıyla selamlıyorum. (CHP sıralarından alkışlar) 
BAŞKAN
– Sayın Tamer…
7.- Kayseri Milletvekili İsmail Tamer’in, Sağlık Bakanı
tarafından Türkiye’de 1 coronavirüs vakasının pozitif çıktığının açıklandığına,
bazı gazete ve medya yayınlarında ifade edildiği gibi bu vakanın Kayseri ilinde
olmadığına ilişkin açıklaması
İSMAİL
TAMER (Kayseri) – Teşekkür ediyorum Değerli Başkanım.
Coronavirüsle
ilgili ilk vaka 31 Aralıkta Çin’de, Wuhan kentinde belirlendi ve orada ifade
edildi. Geçen zaman zarfında tüm dünyadaki ülkelere bu bulaşmasına rağmen,
Türkiye’de, geç de olsa, dün gece itibarıyla 1 coronavirüs vakası olduğu ve
pozitif çıktığı Sağlık Bakanımız tarafından söylendi. Bu zaman zarfında almış
olduğu tedbirlerden dolayı Sağlık Bakanının kendisini tebrik ediyorum ve
teşekkür ediyorum. 
Ayrıca,
dün itibarıyla, bazı gazeteler ve medya yayınlarında bu vakanın Kayseri’de
olduğu ifade edildi. Zaten sıkı takibimizde, hem Sağlık Müdürümüz hem Valimiz
hem başhekimlerimizle birlikte; böyle bir vakanın olmadığı, sadece, geçen hafta
itibarıyla umreden gelen hastaların havaalanlarında enfeksiyon hastalıkları
uzmanları tarafından kontrol edilirken böyle bir görüntünün servis edildiği
anlaşılmaktadır. 
O
açıdan ifade etmek istedim, teşekkür ediyorum. 
BAŞKAN
– Sayın Öztunç…
8.- Kahramanmaraş Milletvekili Ali Öztunç’un,
fabrikaların boşalttığı kimyasal atıklar nedeniyle Kahramanmaraş ili Aksu
Çayı’ndan zehir akmaya devam ettiğine ilişkin açıklaması
ALİ
ÖZTUNÇ (Kahramanmaraş) – Teşekkür ederim Sayın Başkanım.
Kahramanmaraş’ımızın
Aksu Çayı maalesef zehir akıyor, zehir akmaya devam ediyor. Aksu Çayı çevresindeki
fabrikalar kimyasal atıklarını bu çaya boşaltıyorlar. Yıllardır “Tedbir alın,
temizleyin, burayı temiz tutalım.” diyoruz ama maalesef Hükûmet, AK PARTİ
yönetimi bunu bir türlü dinlemiyor. Bakanlar geliyor Kahramanmaraş’a, her gelen
bakan söz veriyor, “Aksu Çayı temizlenecek.” diyor, boş çıkıyor. Sayın
Cumhurbaşkanı her Maraş’a geldiğinde “Edeler, Aksu temizlenecek.” diyor, boş
çıkıyor. Yerel seçimlerde Belediye Başkanı adayınız, şimdiki Belediye
Başkanınız “Bir yıl içerisinde temizleyeceğiz.” dedi, maalesef o söz de boş
çıktı. “Artık yeter!” diyoruz, Aksu Çayı’nın temizlenmesi Kahramanmaraşlılara
saygı ve sevginin ispatıdır. Eğer bu kadar çok oy aldığınız Kahramanmaraş’ı
seviyorsanız Aksu Çayı’nı artık lütfen temizleyin.
Teşekkür
ederim.
BAŞKAN
– Sayın Taşkın…
9.- Mersin Milletvekili Ali Cumhur Taşkın’ın, İstanbul
Milletvekili Serap Yaşar tarafından yazılan Avrupa Konseyi Parlamenter
Meclisinde kabul edilen ve karara dönüştürülen “Avrupa’da Kayıp Mülteci ve
Göçmen Çocuklar” konulu rapora ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Bölgemizde,
özellikle sınır komşumuz Suriye’de yaşanan iç savaş şiddetli bir mülteci
akınını tetiklemiş ve Türkiye’nin kapılarını açmasından sonra Yunanistan
sınırında yaşananlarsa bu krizi Avrupa için utanç verici bir boyuta
dönüştürmüştür. Şüphesiz, bu durumdan en çok çocuklar ve kadınlar
etkilenmiştir. Avrupa Konseyi Parlamenter Meclisinde kabul edilen ve karara
dönüştürülen “Avrupa’da Kayıp Mülteci ve Göçmen Çocuklar” konulu raporu hazırlayan
AK PARTİ İstanbul Milletvekilimiz Serap Yaşar’a göre kayıp mülteci ve göçmen
çocuk sayısı 50 binleri bulmaktadır. Yine aynı rapora göre, çocukların
kaybolmalarını engellemek, insan kaçakçılarının, suç örgütlerinin, fuhuş
çetelerinin eline düşmelerinin önüne geçebilmek için çocuğun üstün yararı
gereği ailelerinden koparılmamaları ve yüksek koruma sağlanması gerekmektedir
diyor, Genel Kurulu saygıyla selamlıyorum. 
BAŞKAN
– Sayın Erel…
10.- Aksaray Milletvekili Ayhan Erel’in, 12 Mart
İstiklal Marşı’nın kabul edilişinin 99’uncu yıl dönümüne ilişkin açıklaması
AYHAN
EREL (Aksaray) – Teşekkürler Sayın Başkan.
İstiklal
Marşı’mızın kabul edilişinin 99’uncu yılı. Vatan ve millet sevgisinin,
bağımsızlık ve hürriyet aşkının en güzel ifadesi olan İstiklal Marşı’mızı bize
armağan eden millî şairimiz Mehmet Akif Ersoy’u saygıyla anıyorum. Bayrağımız
ve onun hürriyetini ölümsüzleştiren İstiklal Marşı’mız, milletimizin ruhunu,
tarihini ve ideallerini aksettiren ölmez bir şaheserdir. Mehmet Akif kalemini
cennetteki mürekkebe batırmış şairimiz; İstiklal Savaşı’mızın askerî ve siyasi
alanda lideri ve başkomutanı Mustafa Kemal’dir, manevi alanda bu orduyu
hazırlayansa Mehmet Akif’tir. “Bazen öyle oluyordu ki beynimden geçenlere
kalemim yetişmiyordu.” diyor Akif. O, asırlardır yaşayan bir milleti tek bir
cümleyle anlatan adam. “Hakkıdır, hür yaşamış, bayrağımın hürriyet/ Hakkıdır,
Hakk’a tapan, milletimin istiklal.”
Teşekkür
ediyorum Başkan. (İYİ PARTİ sıralarından alkışlar) 
BAŞKAN
– Sayın Özcan…
11.- Muğla Milletvekili Suat Özcan’ın, 26 Aralık 2019
tarihinde sonuçları açıklanan Ceza ve Tevkifevleri Genel Müdürlüğü görevde
yükselme sınavında yaşanan adaletsizliğe ilişkin açıklaması
SUAT
ÖZCAN (Muğla) – Teşekkür ederim Sayın Başkan.
Türkiye’de
her geçen gün adaletsiz bir olay gerçekleşmektedir. Bu seferki adaletsizlik,
sonuçları 26 Aralık 2019’da açıklanan Ceza ve Tevkifevleri Genel Müdürlüğü
görevde yükselme sınavında gerçekleşmiştir. Yazılı ve sözlü sınavdan oluşan
ikili sınav sisteminde, yazılı sınavdan 100 puan ve yakın puanı alan adaylar
sözlü sınavdan geçirilmezken, yazılı sınavdan 60 ve civarı alan adaylar
sözlüden geçirilmiş ve isimleri müdürlük için asil olarak açıklanmıştır. Ayrıca
diğer bir sorun da 350 kişinin mülakata çağrıldığı denetimli serbestlik müdür
yardımcılığı için 75 kişilik kontenjan belirtilmesine rağmen sadece 41 kişi
seçilmiştir. Sınavda kamera kullanılmamıştır, adaylara teknik değil, siyasi ve
dinî sorular yöneltilmiştir. Bu hakkaniyetsizlik, adaletsizlik ve liyakatsizlik
durumuna son verilmesini ve bunun soruşturulmasını istiyoruz. 
Genel
Kurulu saygıyla selamlıyorum. 
BAŞKAN
– Sayın Tanal…
12.- İstanbul Milletvekili Mahmut Tanal’ın, egemen olan
üstünler hukukunu yıkacak olanın tarafsız ve bağımsız yargı olduğuna, tarafsız
ve bağımsız yargının pusulasının da hak, hukuk ve adalet olması gerektiğine
ilişkin açıklaması
MAHMUT
TANAL (İstanbul) – Teşekkür ederim Değerli Başkanım. 
Türkiye’de
üstünlerin hukuku egemen olmuştur ancak bu üstünlerin hukuku anlayışını yıkacak
olan tarafsız ve bağımsız yargıdır. Tarafsız ve bağımsız yargının pusulası hak,
hukuk ve adalet olmalıdır. Tarafsız ve bağımsız yargı, gerek müşteki olanların
gerek sanık veya şüpheli olanların siyasi kimliklerine, siyasi yakınlıklarına,
soyadlarına göre herhangi bir karar ve hüküm tesis etmemelidir. Bu şekildeki
gidişat, kötü bir gidişattır. Yargının kendisini bir sınavdan geçirmesi ve
silkelenmesi, kendine dönmesi lazım. Türkiye’de yargının itibarsızlığına
sebebiyet veren, yargının ta kendisidir. Yargı burada yargının
itibarsızlaştırılmasından şikâyetçi, müşteki durumunda ancak…
(Mikrofon
otomatik cihaz tarafından kapatıldı) 
BAŞKAN
– Sayın Bülbül…
13.- Aydın Milletvekili Süleyman Bülbül’ün, Çin’de
başlayan ve dünyanın birçok ülkesine yayılan coronavirüsten 4.284 kişinin
yaşamını yitirdiğine, Sağlık Bakanının yaptığı açıklamaya göre ülkede 1 kişide
rastlandığına, özellikle virüse karşı yüksek risk grubunda bulunan çocukların
korunmasının önem arz ettiğine ilişkin açıklaması
SÜLEYMAN
BÜLBÜL (Aydın) – Teşekkür ederim Sayın Başkan.
Çin’de
başlayan ve dünyanın birçok ülkesine çok hızlı bir şekilde yayılan coronavirüs
120 binin üzerinde kişiye enfekte olmuş, 4.284 kişinin ise yaşamını yitirmesine
sebep olmuştur. Ülkemizde ise Sağlık Bakanının yaptığı açıklamaya göre 1 kişide
coronavirüse rastlanmıştır.
Özellikle
yüksek risk grubunda bulunan çocuklarımızın virüse karşı korunması önem arz
etmektedir. Millî Eğitim Bakanlığı coronavirüse karşı gerekli önlemlerin
alındığını açıklamasına rağmen, okullarda çocuklarımızın sıkça girip çıktığı
lavabolarda temizlik için oldukça önemli olan alkol bazlı el antiseptiği ile
katı sıvı sabun ve tuvalet kağıdı bulunmamaktadır. Öğrencilerimiz kendi
temizlik malzemelerini evlerinden getirmektedir. 
Sayın
Millî Eğitim Bakanı, okullarda virüse karşı bu koruma maddeleri mutlaka
bulunmalıdır. Ayrıca virüs konusunda okullarda çocuklarımıza bilgilendirme
mutlaka yapılmalıdır.
Teşekkür
ederim.
BAŞKAN
– Sayın Köksal…
14.- Afyonkarahisar Milletvekili Burcu Köksal’ın, kadın
cinayetlerini durdurma, eşit ve özgür yarınları dayanışma ve mücadeleyle kurma
konusunda kadınların kararlı olduğuna ilişkin açıklaması
BURCU
KÖKSAL (Afyonkarahisar) – Teşekkürler Sayın Başkan.
Tarım
işçisi Kabire Atamaz 48 yaşındaydı, 3 çocuk annesiydi. Kabire, patronu
tarafından defalarca kez taciz edilmişti. Reddedilen patronu ölüm tehditlerine
başlayınca Kabire defalarca kez şikâyette bulundu,. 2 kere uzaklaştırma kararı
istedi. Patronunun ifadesinde “Bir tabur ordu gelse de seni öldüreceğim.”
dediği kayıt altına alınmasına rağmen uzaklaştırma kararı verilmedi. 
Kabire,
bu kişi tarafından evinin önünde öldürüldü. Katilinin “Ben Tayyip’in adamıyım
‘FETÖ’cü’ diye sizi ihbar ederim.” diye savcıları tehdit ettiği ortaya çıktı.
Taciz ve tehditlerini savunmaktan geri durmayan patron değil Kabire dinlenseydi
3 çocuğu annesiz kalmayacaktı. 
Ama
biz kadınlar kararlıyız; cinayetleri de durduracağız, eşit ve özgür yarınları
da dayanışmayla, mücadeleyle kuracağız.
BAŞKAN
– Sayın Kılavuz…
15.- Mersin Milletvekili Olcay Kılavuz’un,
belediyelerde performans düşüklüğü gibi bahanelerle işten çıkarılanların
mağduriyetlerinin giderilmesi ve sözleşmeli personelin kadroya geçirilmesi
gerektiğine ilişkin açıklaması
OLCAY
KILAVUZ (Mersin) – Teşekkür ediyorum Sayın Başkan.
Belediyeler
“Halka hizmet Hakk’a hizmettir.” şiarıyla hareket etmesi gereken kurumlardır
ama bugün ne hazindir ki performans düşüklüğü gibi sudan bahaneler ve ideolojik
düşmanlıklarla çeşitli belediyelerde birçok insanımız işten çıkarılmıştır ve
çıkarılmaya devam edilmektedir. Zulme dayalı ve insanlarımızın ekmeklerini
ellerinden almaya yönelik olan bu kıyımlar binlerce aileyi mağdur etmiştir. Bu,
eşi görülmemiş bir vicdansızlık örneğidir. Bu kıyımların bir an önce
durdurulması ve insanlarımızın mağduriyetlerinin tez elden giderilmesi haklı
beklentimizdir. 
Bunun
yanı sıra, belediyelerde ve kamu kurumlarında görev yapan ve sözleşmeli
statüsünde bulunan vatandaşlarımızın da kadroya geçirilmesine yönelik
çalışmaların bir an önce tamamlanmasını bekliyor ve yürekten temenni ediyorum.
Genel
Kurulu saygıyla selamlıyorum.
BAŞKAN
– Sayın Şahin…
16.- Hatay Milletvekili Suzan Şahin’in, kadın
cinayetlerini durdurma, eşit ve özgür yarınları dayanışma ve mücadeleyle kurma
konusunda kadınların kararlı olduğuna ilişkin açıklaması
SUZAN
ŞAHİN (Hatay) – Teşekkürler Sayın Başkan.
3
çocuk annesi, 37 yaşındaki Tuba Erkol, şiddet uygulayan eşi hakkında şikâyetçi
oldu, eşi hakkında tedbir kararı alınmasının ardından bir süre ailesinin
yanında kaldı. Bir gün Tuba “Ben evime gidiyorum, haklıyken haksız olmayayım.
Nasıl olsa uzaklaştırma kararı aldım, eve gelemez.” diyerek evine gitti. O,
devletin onu koruyacağına inandı ama korunmadı, evinde çocuklarının gözleri
önünde katledildi. Ne acı ki Tuba tek örnek değil, mahkemelerin verdiği
kararlar kâğıt üstünde kalıyor, bir bir eksiliyoruz. 
Ama
biz kadınlar kararlıyız; cinayetleri de durduracağız, eşit ve özgür yarınları
da dayanışmayla, mücadeleyle kuracağız. 
Saygılarımla.
BAŞKAN
– Sayın Adıgüzel…
17.- Ordu Milletvekili Mustafa Adıgüzel’in, Ordu ili
Fatsa ilçesi Yukarıbahçeler köyünde siyanürle altın madeni işletilmesi
nedeniyle yaşanılan mağduriyete ve Karadeniz Sahil Yolu’nda yaşanılan trafik
kazaları nedeniyle Fatsa Çevre Yolu’nun faaliyete geçmesi gerektiğine ilişkin
açıklaması
MUSTAFA
ADIGÜZEL (Ordu) – Sayın Başkan, Ordu Fatsa ilçemizin Yukarıbahçeler köyünde bir
Kanadalı firma tarafından beş yıldır siyanürle altın madeni işletiliyor. Burada
yığın liçi ve tank liçi yapılabilir ama ucuz olan yığın liçi kullanılıyor,
çevre ve insan hiçe sayılıyor; hem de atık barajı yok. Zehirli atık su nereye
gidiyor? Doğrudan Elekçi Irmağı’na ve Karadeniz’e gidiyor. Şimdi de on dört yıl
daha uzatma alıp, bu alanı 3 katına çıkarıp 58 bin dönüm alanda 120 bin insanı
2 siyanür havuzu arasında bırakmak istiyorlar, Fatsa’nın etrafını bir hilal
gibi saracak bir işletme yapmak istiyorlar. Devletin beş yılda bu madenden
kazanacağı para 52 milyon lira, aynı havzada 25 bin ton fındık üretiminden
devletin ve milletin kazancı beş yılda 6 milyar lira; bunu dikkatinize
sunuyorum. 
Ayrıca,
Fatsa çevre yolu için on beş yıldır söz veriliyor, hâlâ ortada hiçbir şey yok.
Sahil Yolu’nda onlarca insan trafik kazasında öldü, hayatını kaybetti, bunu da
dikkatinize sunuyorum.
Teşekkür
ediyorum.
BAŞKAN
– Sayın Karahocagil…
18.- Amasya Milletvekili Mustafa Levent Karahocagil’in,
Amasya Gençlik Spor İl Müdürlüğü aracılığıyla 2019 yılında gerçekleştirilen
projelere ilişkin açıklaması
MUSTAFA
LEVENT KARAHOCAGİL (Amasya) – AK PARTİ olarak “Yapabileceğimizi söyleyip
söylediğimizi yapacağız.” düsturuyla 2019 yılında Amasya Gençlik Spor İl
Müdürlüğü aracılığıyla gerçekleştirdiğimiz proje ve eylemler şöyledir: 44
kadrolu antrenör, 37.400 lisanslı, 4 bin faal sporcu ve 84 spor kulübüyle
gayemiz Amasya’mızda bizleri uluslararası müsabakalarda en üst seviyelerde
temsil edebilecek sporcu yetiştirmektir. Amasya Taşova, Suluova ve Gümüşhacıköy
spor salonlarının ısıtma sistemleri yenilenmiş, doğal gaz dönüşümleri
yapılmıştır. Suluova Gençlik Merkezimizin tefrişatı yapılarak hizmete
sunulmuştur. Merzifon ilçemiz de futbol sahamızın iyileştirilmesi, çim sahamızın
güçlendirilmesi ve bin kişilik kapalı tribün yapılması için Spor Totoyla
sözleşme imzalanmıştır. Amasya’nın ev sahipliğinde 14 branşta 32 faaliyet
gerçekleştirilmiştir. “Yüzme Bilmeyen Kalmasın” kampanyası kapsamında 747
öğrencimize kurs verilmiştir. Sayın Spor Bakanımızın Amasya…
(Mikrofon
otomatik cihaz tarafından kapatıldı) 
BAŞKAN
– Sayın Barut…
19.- Adana Milletvekili Ayhan Barut’un, corona virüsü
nedeniyle tedirginlik yaşandığına, okullardaki öğrenci sayısının çokluğuna
karşılık hizmetli sayısının azlığı ve temizlik malzemelerinin yetersizliğine
çözüm üretilmesi gerektiğine ilişkin açıklaması
AYHAN
BARUT (Adana) – Ülkemizde görülen corona virüsü nedeniyle büyük tedirginlik
yaşanıyor. Alınacak tedbirler ve sağlık emekçilerimizin gayretiyle bu süreci zarar
görmeden atlatmayı diliyoruz. Bu hususta en önemli konuların başında
geleceğimiz olan çocuklarımız geliyor. Virüsle ilgili Millî Eğitim Bakanlığı
çalışma yapıldığını duyuruyor ama okullarımızda ne yazık ki hijyen ve bununla
ilgilenecek personel konusunda büyük sorun var. Öğrenci başına düşen kullanım
alanı yetersiz kalırken lavabolarda sıvı-katı sabun ve tuvalet kâğıdı gibi
temizlik malzemeleri bulunmuyor. Bakanlık, ellerin sık sık yıkanmasını, kişisel
hijyene dikkat edilmesini istiyor ama bu temizlik malzemeleri okullarımızda
yok; ne yapacak öğrenci ve öğretmenlerimiz? Okullardaki hizmetli sayısının
azlığı, öğrenci sayısının çokluğu, temizlik malzemelerinin yetersizliği gibi
gerçekler artık görülmeli, buna çözüm üretilmelidir. Tasarruf gerekçesiyle okullarımızda
azaltılan hizmetli ve memur statüsünde çalışan emekçiler tekrar
görevlendirilmelidir.
Teşekkür
ediyorum.
BAŞKAN
– Sayın Filiz…
20.- Gaziantep Milletvekili İmam Hüseyin Filiz’in, TÜİK
verilerine göre işsiz sayısının 4 milyon 394 bin olduğuna ve Hacı Bayram Veli
Üniversitesinin sürekli işçi alımı ilanında 8 temizlik işçisi için üniversite
mezunu olma şartı aranmasına, asgari ücretin 2.324 TL olduğu ülkede 4 kişilik
bir ailenin yemek masrafının 3.240 TL olmasının vatandaşların içinde bulunduğu
ekonomik sıkıntının boyutu ortaya koyduğuna ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
TÜİK
verilerine göre Aralık 2019 işsizlik oranı yüzde 13,7’ye çıkmış ve işsiz sayısı
4 milyon 394 bin olmuştur. Elektrik Mühendisleri Odasının yaptığı çalışmada her
3 mühendisimizden 1’inin işsiz olduğu belirtilmektedir. Yüksekokul ve fakülte
mezunlarında işsizlik oranıysa yüzde 25’tir. Hacı Bayram Veli Üniversitesinin
sürekli işçi alımı ilanında 8 temizlik işçisi için üniversite mezunu olma şartı
aranmış olması gençlerimizin gelecekleri açısından oldukça düşündürücüdür.
Ayrıca,
2020 yılı için açıklanan fitre bedeli 27 TL olup 4 kişilik bir ailenin yemek
masrafı 3.240 TL tutmaktadır. Asgari ücretin 2.324 TL olduğu ülkemizde, diğer
giderler ilave edildiğinde, vatandaşlarımızın içinde bulundukları ekonomik
sıkıntının boyutu daha iyi anlaşılacaktır diyor, Genel Kurulu saygılarımla
selamlıyorum.
BAŞKAN
- Sayın Yüceer…
21.- Tekirdağ Milletvekili Candan Yüceer’in, kadın
cinayetlerini durdurma, eşit ve özgür yarınları dayanışma ve mücadeleyle kurma
konusunda kadınların kararlı olduğuna ilişkin açıklaması
CANDAN
YÜCEER (Tekirdağ) – Son sözleri “Ölmek istemiyorum.” oldu Emine Bulut’un.
“Anne, lütfen ölme.” diyen kızının gözleri önünde eski eşi tarafından
öldürüldü. Oysa daha birkaç saat önce karakola sığınarak takip edildiğini
anlatmıştı. Ancak polise göre, Emine Bulut tehdit altında değildi. “Şikâyette
bulunmadı, koruma talep etmedi.” denilerek, hiçbir önlem alınmadan âdeta ölüme
yollandı. Oysa yasaya göre devlet, tehdit altındaki kadını, o tedbir kararı
istese de istemese de korumakla yükümlüydü. İktidar sözcüleri, bürokrasinin en
tepesindeki isimler kadınları korumaya yönelik yasal düzenlemelerin aleyhine
açıklamalar yapmaya devam ettikçe, yasayı uygulamayarak cinayetlere davetiye
çıkaranlar cezasız kaldıkça bu cinayetleri durduramayız.
Ama
biz kadınlar kararlıyız, cinayetleri de durduracağız, eşit ve özgür yarınları
da mücadelemizle, kararlılığımızla kuracağız.
BAŞKAN
- Sayın Şevkin…
22.- Adana Milletvekili Müzeyyen Şevkin’in, kadın
cinayetlerini durdurma, eşit ve özgür yarınları dayanışma ve mücadeleyle kurma
konusunda kadınların kararlı olduğuna ilişkin açıklaması
MÜZEYYEN
ŞEVKİN (Adana) – Gazi Üniversitesi öğrencisiydi Şule Çet. Ankara’daki bir plazanın
20’nci katından düşerek yaşamını yitirdi. Olay intihar olarak yansıtıldı. Ancak
Şule Çet’in arkadaşları ve ailesi olayın cinayet yönünden araştırılmasını talep
ettiler. Kamuoyundaki yoğun tepkilerin ardından, o gece yanında bulunan 2 erkek
hakkında dava açıldı. Cinayet ve cinsel saldırıyla suçlanan, başından beri
suçunu inkâr eden sanıklara iyi hâl indirimi uygulandı. Tepki gösterilmese
“intihar” diye geçiştirilecek, cezasız kalacak bir suça iyi hâl indirimi
verilmesini kabullenemiyoruz.
Ama
biz kadınlar kararlıyız, cinayetleri de durduracağız, eşit ve özgür yarınları
da dayanışmayla, mücadeleyle kuracağız.
BAŞKAN
– Sayın Arkaz…
23.- İstanbul Milletvekili Hayati Arkaz’ın, 12 Mart
İstiklal Marşı’nın kabul edilişinin 99’uncu yıl dönümüne ilişkin açıklaması
HAYATİ
ARKAZ (İstanbul) – Teşekkür ederim Sayın Başkan.
Millî
marşlar, milletlerin ve devletlerin sembollerinden bir tanesi, olmazsa
olmazları arasındadır. Marşlar, milletlerin anılarından, acılarından ve
zaferlerinden esinlenerek yazılırlar. Birinci Dünya Savaşı’nın kaybedilmesinden
sonra bin yıllık Türk vatanı olan Anadolu işgal edilmiş, düşman, kadim Türk
topraklarındaki hâkimiyetimize darbe vurmaya kalkmıştır. Mustafa Kemal Paşa
öncülüğünde toplanan Kuvayımilliye güçleri Türk milletini Anadolu’dan söküp
atmak isteyen düşmana karşı mücadele ederken merhum Mehmet Akif de İstiklal
Marşı’nı yazar. İşgale karşı Millî Mücadele’nin yaşandığı günlerde düzenlenen
yarışmada merhum Mehmet Akif’in kaleme aldığı şiir “İstiklal Marşı” adıyla
millî marş olarak kabul edilmiştir. 12 Mart 1921’de millî marş olarak kabul
edilen İstiklal Marşı, Türk milletinin kavlükararıdır. İstiklal şairimizi
rahmetle yâd ediyor, Akif gibi “Allah bu millete bir daha İstiklal Marşı
yazdırtmasın” diyorum. Ne mutlu Türk’üm diyene! 
Genel
Kurulu saygıyla selamlıyorum.
BAŞKAN
– Sayın Gökçel...
24.- Mersin Milletvekili Cengiz Gökçel’in, Mersin ili
Tarsus Organize Sanayi Bölgesi otoban bağlantı sorununun devam ettiğine ilişkin
açıklaması
CENGİZ
GÖKÇEL (Mersin) – Sayın Başkan, Mersin Tarsus Organize Sanayi Bölgesi’nin
otoyol çilesi bitmiyor. Her seçim döneminde bitirileceği söylenen bağlantı yolu
yine yetim kaldı. Mersin ekonomisinin can damarı OSB’nin bağlantı yoluna sadece
1 milyon lira bütçe ayrıldı. Açılış tarihi yine ertelendi. Mersin’in üretim
kapasitesini artıracak, ekonomisini canlandıracak bu yatırım Mersinlilerden
esirgeniyor. Peki, Mersinlilerden kısılan bu harcama kime yapılıyor?
Askerlerimizin bulunduğu yeri bildiği hâlde bombalanmasına izin veren Ruslar
için yapılıyor. Akkuyu Nükleer Santrali bağlantı yoluna Ruslar rahat rahat
seyahat etsin diye 30 milyon lira bütçe ayrıldı. Mersin’e azar azar, Ruslara
katar katar…
BAŞKAN
– Sayın Aycan…
25.- Kahramanmaraş Milletvekili Sefer Aycan’ın, TÜİK
verilerine göre 2019 yılı evlenmelerinin azalmasına karşılık boşanma sayısının
artmasının üzerinde konuşulması gereken sosyolojik bir hadise olduğuna ilişkin
açıklaması
SEFER
AYCAN (Kahramanmaraş) – Sayın Başkan, TÜİK, 2019 yılında evlenmelerin yüzde 2,3
azalarak 541 bine indiği, boşanma sayısının ise yüzde 8 artarak 155 bin olarak
gerçekleştiğini açıkladı. Evlenme sayılarına bakıldığında önemli bir sorun,
yabancı gelin sayısının çok artmasıdır. Bu durum, üzerinde konuşulması gereken
sosyolojik bir hadisedir. Esas sorun ise boşanmalardır. Boşanmalar artmaya
devam etmektedir. Bu da yeni sorunlar, kavgalar demektir. Kavga, sadece boşanan
kişiler arasında kalmamakta, ailelere yansımakta, aileler arasındaki kavgaya,
toplumsal kavgaya hatta cinayetlere sebep olmaktadır. 2 milyon kişi arasında
boşanma davaları olduğu ve bu davaların yıllarca sürdüğü belirtilmektedir.
Boşanan çiftlerin çocukları varsa durum daha da karışık hâle gelmektedir,
velayet, çocuk icrası kavgası daha da büyümektedir.
(Mikrofon
otomatik cihaz tarafından kapatıldı) 
BAŞKAN
– Sayın Yalım…
26.- Uşak Milletvekili Özkan Yalım’ın, AK PARTİ Genel
Başkanı, bakanları ve birçok milletvekilinin 24 Haziran 2018 seçimleri öncesi
öğretmenlere, polislere, hemşirelere ve din görevlilerine verdikleri 3600 ek
gösterge sözünün arkasında durması gerektiğine ilişkin açıklaması
ÖZKAN
YALIM (Uşak) – Teşekkür ederim Sayın Başkan. 
24
Haziran 2018 seçimleri öncesi AK PARTİ Genel Başkanı, bakanları ve birçok
milletvekili “İlk yüz gün içinde öğretmenlerimize, polislerimize,
hemşirelerimize ve din görevlilerimize 3600 ek gösterge uygulanacak.” sözünü
vermişti. Birçok televizyon kanalında, gazetelerde, billboardlarda, her yerde
milletin gözünün içine baka baka söz verdiler. Ben de diyorum ki: Verdiğiniz
sözün arkasında durun, değil yüz gün, altı yüz gün oldu hâlâ 3600 ek göstergesi
uygulanmadı. Sözünüzün arkasında durun. Tekrar tekrar hatırlatıyorum: Sözünüzün
arkasında durun. 
BAŞKAN
– Sayın Kılıç…
27.- Kahramanmaraş Milletvekili İmran Kılıç’ın, tarih
boyunca salgın hastalıkların insanlığın en büyük korkularından olduğuna ve 24
büyük salgın yaşandığına ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
Salgın
hastalıklar, tarih boyunca insanlığın en büyük korkularından biri olmuş,
insanlık, o gün bugün birçok tehlikeyle kuşatılmış, 24 büyük salgın
yaşanmıştır. Atina veba salgını, Jüstinyen veba salgını, kara veba, Amerika
yerlilerinin salgın hastalıkları, büyük Londra vebası; 1’inci, 2’nci, 3’üncü,
4’üncü, 5’inci, 6’ncı, 7’nci kolera pandemileri, Rus gribi, modern veba,
İspanyol gribi, Asya gribi, HIV/AIDS, Hong Kong gribi, SARS salgını, domuz
gribi, Batı Afrika menenjit salgını, Haiti kolera epidemisi, Kongo kızamık
epidemisi, Batı Afrika Ebola epidemisi, coronavirüs salgını sayısız cana mal
olmuştur ve olmaktadır. Tedbir almalı, aldık; tedbirli olmalıyız, olduk. Tüm
ilgililere teşekkür ederim. “Tedbir gibi akıl, güzel huy gibi asalet olmaz.”
BAŞKAN
– Sayın Aydın…
28.- Bursa Milletvekili Erkan Aydın’ın, Katar ile
Türkiye arasında imzalanan ve 5 Martta Resmî Gazete’de yayımlanan anlaşmayla devlete
ait taşınmazların satışının mümkün olabileceği ve kentsel dönüşüm projelerinin
yapılabileceğine ilişkin açıklaması
ERKAN
AYDIN (Bursa) – Teşekkür ederim Sayın Başkan.
Geçtiğimiz
günlerde Katar ile Türkiye arasında imzalanan ve 5 Martta Resmî Gazete’de
yayımlanan sessiz sedasız bir anlaşmayla devlete ait taşınmazların satışı
mümkün olabilecek ve kentsel dönüşüm projeleri yapılabilecek. Anlaşmadaki hükme
göre devlete ait taşınmazlar üzerindeki kamu ve özel yatırım olanaklarının yanı
sıra devlete ait taşınmazların elden çıkarılması ve satışına ilişkin usuller
konusunda da karar alınabilecek. Özellikle Katar bundan böyle devlet arazileri
üzerinde söz sahibi olacak. Bunun perde arkasında ise Kanal İstanbul Projesi ve
bölgedeki değerli araziler olduğunu düşünüyoruz. 
Benim
önerim şu: Madem iktidarın bu kadar Katar sevdası var, Kanal İstanbul
Projesi’nin adı da “Katar İstanbul” diye değiştirilsin, olsun bitsin. (CHP
sıralarından alkışlar)
BAŞKAN
– Sayın Hancıoğlu…
29.- Samsun Milletvekili Neslihan Hancıoğlu’nun, kadın
cinayetlerini durdurma, eşit ve özgür yarınları dayanışma ve mücadeleyle kurma
konusunda kadınların kararlı olduğuna ilişkin açıklaması
NESLİHAN
HANCIOĞLU (Samsun) – Teşekkür ederim Sayın Başkan.
Güleda
Cankel daha 19 yaşındaydı, Isparta’da üniversite öğrencisiydi. Muğla’dan gelen
eski erkek arkadaşı tarafından darp edildi. Saldırganla birlikte karakola
götürüldü. Güleda’yı evine yollayan polis, peşinden saldırganı da şehirlerarası
otobüs terminaline götürüp serbest bıraktı. Sözüm ona şehri terk edecekti, terk
etmedi, Güleda’nın evine gitti ve bir canımızı daha hayattan kopardı. Oysa,
yasalarımız, tehdit altındaki kadının korunmasının şikâyete bağlı olmadığını
söylüyor ancak yasa uygulanmıyor çünkü kadını korumaya yönelik yasaların
erkekleri mağdur ettiğine inanılıyor. 
Ama
biz kadınlar kararlıyız; cinayetleri de durduracağız, eşit ve özgür yarınları
da dayanışmayla, mücadeleyle kuracağız. 
BAŞKAN
– Sayın Aygun…
30.- Tekirdağ Milletvekili İlhami Özcan Aygun’un,
Türkiye’deki tek coronavirüs vakasının Sağlık Bakanı tarafından açıklandığına,
Bilim Kurulunun alacağı önlemlere ve gıda güvenliğinin ne kadar önemli olduğunu
dünyada gerçekleşen coronovirüs salgınının gösterdiğine ilişkin açıklaması
İLHAMİ
ÖZCAN AYGUN (Tekirdağ) – Teşekkür ederim Başkanım.
Sağlık
Bakanı tarafından Türkiye’deki ilk coronavirüs vakası açıklandı. Bu çerçevede,
Bilim Kurulunun alacağı önlemler önemlidir. Salgın olmasını engellemek ve
öncelikle çocuklarımızı korumak için tüm okulların dezenfekte edilmesi, tüm
okullara sıvı deterjan ve antibakteriyel el jelleri konulması çok önemlidir. Bu
önlemler kamu binaları, bankalar, metro, otobüs gibi toplu ulaşım araçları için
de alınmalıdır. 
Biliyorsunuz,
ülkemiz için olmamasını diliyoruz ama bir salgın anında karantina durumunda
stoklar önem kazanmaktadır. Gıda güvenliğinin ne kadar önemli olduğunu dünyada
gerçekleşen coronovirüs salgını göstermiştir. Özellikle salgın ve kıtlık
durumunda buğday anahtar yiyecektir. Türkiye’de 19 milyon ton buğday üretimimiz
mevcuttur ama yetmiyor. 2018 yılında 5,8 milyon ton, 2019’da da 9,8 milyon ton
ithalat yapmışız. İthalat giderek artıyor. En çok ithalatı Rusya’dan yapmışız.
Diyelim ki sınırlar kapandı, ticaret olmadı, o zaman “Paramız var ki ithalat
yapıyoruz.” söylemi hiçbir şey ifade etmez. Dünyadaki bu salgın, gıda
güvenliğinin ne kadar önemli olduğunu göstermesi açısından…
(Mikrofon
otomatik cihaz tarafından kapatıldı) 
BAŞKAN
– Sayın Gülüm…
31.- İstanbul Milletvekili Züleyha Gülüm’ün, KHK’ler
eliyle binlerce kadının işsiz kaldığına ilişkin açıklaması
ZÜLEYHA
GÜLÜM (İstanbul) – KHK’li kadınlardan söz etmek istiyorum. 
KHK’ler
eliyle binlerce kadın bir gecede sorgusuz sualsiz, hiçbir savunma hakkı
tanınmadan işsiz bırakıldı. İlan edilen OHAL’le temel hak ve özgürlüklerin
kullanılması durduruldu. Mahkeme kararları olmadan Bakanlar Kurulu kararlarıyla
insanlar suçlu sayıldı. Maalesef kadınların -KHK’li olmaktan kaynaklı-
hâlihazırda var olan, kadın olmaktan kaynaklı yaşadığı sorunları daha da
ağırlaştı. Kadınlar çalışma hayatlarından koparıldı, on yıllar boyunca bin bir
güçlükle elde ettiği kazanılmış hakları gasbedildi. Hem KHK’li kadınlar hem de
KHK’li yakınları işsizlik, yoksulluk ve sivil ölüme mahkûm edildi, erkek egemen
sistemin dayattığı rollere hapsedilmeye çalışıldı. Yaklaşık 17 bin kadın
tutuklandı, 850 kadın bebeğiyle birlikte hapse atıldı, hamile kadınlar yasaya
aykırı olmasına rağmen cezaevlerine gönderildi. Bir an önce KHK’li kadınlara
uygulanan bu zulmün son bulmasını, adaletin sağlanmasını bekliyoruz. 
BAŞKAN
– Sayın Budak…
32.- Antalya Milletvekili Çetin Osman Budak’ın, bütün
dünyayı etkisi altına alan coronavirüsün toplum sağlığının yanı sıra ekonomik
dengeleri de etkilediğine ve en çok darbe alan turizm sektörünü rahatlatacak
önlemlerin alınması gerektiğine ilişkin açıklaması
ÇETİN
OSMAN BUDAK (Antalya) – Sayın Başkan, bütün dünyayı etkisi altına alan
coronavirüs toplum sağlığının yanında ekonomik dengeleri de derinden
etkilemektedir. Coronavirüsten en çok darbe alan sektörlerin başında turizm
sektörü gelmektedir. Küresel ölçekteki dev şirketler bile ayakta kalma
mücadelesi verirken turizm faaliyetleri bütün dünyada neredeyse durma noktasına
gelmiştir. Yaşanan global bir krizdir ve Türkiye’yi de etkilemiştir.
Rezervasyon iptalleri şimdiden yüzde 70’i aşmış durumdadır. Dört ay sonra
toparlanma umudu şimdilik hayaldir. Üstüne üstlük sektörün bankalara kredi
borcu 2019 itibarıyla 96 milyar liradır. Durum böyleyken Turizm Tanıtım ve
Geliştirme Ajansına cirodan pay ödemeye başlayan sektör bir de nisan ayında
konaklama vergisi ödemek durumundadır. Mevcut şartlarda her 2 ödemenin de bir
an önce kaldırılması ve sektörü rahatlatacak önlemlerin acilen alınması
gerekmektedir. 
BAŞKAN
– Sayın Orhan… 
33.- Van Milletvekili Muazzez Orhan Işık’ın, Van ili
Bahçesaray ilçesinde yaşanan çığ nedeniyle hayatını kaybeden yurttaşlara
Allah’tan rahmet dilediğine, çığ altında kalan Mehmetcan Taşdemir’e hâlâ
ulaşılamadığına, çığ bölgesine yapılacak tünel ihalesindeki yolsuzluk
iddialarının araştırılması amacıyla verdikleri önergeye destek beklediklerine
ilişkin açıklaması
MUAZZEZ
ORHAN IŞIK (Van) – Teşekkürler Sayın Başkan. 
4-5
Şubatta Van’ın Bahçesaray ilçesinde çığ yaşanmıştı ve bu çığda yaşamını yitiren
41 yurttaşımıza tekrar Allah’tan rahmet, yakınlarına sabırlar diliyorum. Aradan
bir aydan fazla süre geçmesine rağmen “Mehmetcan Taşdemir” isimli yurttaşa hâlâ
ulaşılamamıştır. Ailesinin ve yakınlarının acılı bekleyişini anlatmamıza gerek
yok. Bu konuda gereken çalışmalar, gerekli tedbirler alındıktan sonra derhâl
başlatılmalıdır. 
Maalesef,
bu çığ vakasının altında da yine bir yolsuzluk iddiası bulunmaktadır. Bunun
araştırılması için verdiğimiz önergeye Meclisten destek bekliyoruz. İki farklı
noktada çığ tünelleri yapılması amacıyla 51 milyon 798 bin 300 TL’ye bir ihale
yapıldığı -(2011/90268) sayılı ihale- ancak çığ düşmeyen bölgeye tek bir tünel
yapıldığı ve 58 milyon TL ödendiği iddia edilmektedir. Bu iddialar
araştırılmalı, sorumlulardan hesap sorulmalıdır; insan yaşamı bu kadar ucuz
olmamalıdır. 
Teşekkürler.

BAŞKAN
– Sayın Kayışoğlu… 
34.- Bursa Milletvekili Nurhayat Altaca Kayışoğlu’nun,
kadın cinayetlerini durdurma, eşit ve özgür yarınları dayanışma ve mücadeleyle
kurma konusunda kadınların kararlı olduğuna ilişkin açıklaması
NURHAYAT
ALTACA KAYIŞOĞLU (Bursa) – Teşekkürler Başkanım. 
Şeyda
Ayyıldız 33 yaşındaydı. Gördüğü şiddet nedeniyle çocuklarını alarak anne
babasının yanına yerleşti. Eşi, barışmadığı için Şeyda’yı ve ailesini ölümle
tehdit etti. Uzaklaştırma kararına rağmen tehditler, tacizler, takipler bitmek
bilmedi. Şeyda bir gün işe giderken sokak ortasında eşi tarafından katledildi.
4 karanfille gömüldü Şeyda, her bir karanfil canından çok sevdiği çocukları
içindi. 
“Aile
kurumunu yok ediyor.” dediğiniz 6284 sayılı Kanun gerektiği gibi uygulansaydı,
koruma kararlarını dinlemeyen, kadını ısrarla takip eden, taciz ve tehdit eden
eş hakkında yasanın gerekleri yerine getirilmiş olsaydı Şeyda 4 çocuğundan
koparılmamış olacaktı.
Ama
biz kadınlar kararlıyız, cinayetleri de durduracağız, eşit ve özgür yarınları
da dayanışmayla, mücadeleyle kuracağız. 
BAŞKAN
– Sayın Göker… 
35.- Burdur Milletvekili Mehmet Göker’in, 12 Mart
İstiklal Marşı’nın kabul edilişinin 99’uncu yıl dönümüne ilişkin açıklaması
MEHMET
GÖKER (Burdur) – Sayın Başkanım, bundan doksan dokuz yıl önce Türk halkının
Kurtuluş Savaşı’nda vermiş olduğu kahramanca mücadeleyi, hürriyet özlemlerini,
kahramanlıklarını ve millet olarak yaşadığı coşkuyu Mehmet Akif Ersoy İstiklal
Marşı’mızda anlatmış ve Türkiye Cumhuriyeti’nin bağımsızlık savaşını
destanlaştırmıştır. Birlik ve beraberlik ruhunun zirvesinde olan İstiklal
Marşı’mıza herkesin sahip çıkması gerektiğine ve milletimiz özgür ve bağımsız
yaşadığı sürece millî marşımızın aynı coşku ve heyecanla, herkes tarafından hep
bir ağızdan söyleneceğine olan inancım tamdır.
Bu
vesileyle, Burdur Milletvekilimiz Mehmet Akif Ersoy başta olmak üzere tüm
şehitlerimizi saygıyla yâd ediyorum. 
BAŞKAN
– Sayın Süllü…
36.- Eskişehir Milletvekili Jale Nur Süllü’nün, kadın
cinayetlerini durdurma, eşit ve özgür yarınları dayanışma ve mücadeleyle kurma
konusunda kadınların kararlı olduğuna ilişkin açıklaması
JALE
NUR SÜLLÜ (Eskişehir) – Eskişehirli hemşehrim Ayşe Tuba Arslan 2 çocuk
annesiydi. Hakkında 23 kez suç duyurusunda bulunduğu eski eşi tarafından sokak
ortasında saldırıya uğradı. Cebinde “Ölünce mi yardım edeceksiniz?” yazılı
dilekçesi vardı. Ayşe korunmadığı gibi, İstanbul Sözleşmesi ve yasalara aykırı
olmasına karşın, birçok kez şiddet gördüğü, ölüm tehdidi aldığı saldırganla
uzlaşmaya zorlandı. 44 yaşındaki Ayşe, kırk dört gün verdiği yaşam mücadelesini
kaybederek yaşama veda etti. İstanbul Sözleşmesi’nin gerekleri yerine
getirilmiş, 6284 sayılı Kanun uygulanmış olsaydı Ayşe ölmeyecekti, Ayşeler
ölmeyecekti. 
Ama
biz kadınlar kararlıyız; cinayetleri de durduracağız, eşit ve özgür yarınları
da dayanışmayla, mücadeleyle kuracağız.
Teşekkür
ederim Sayın Başkanım.
BAŞKAN
– Sayın Kılıç, buyurun. 
37.- İzmir Milletvekili Sevda Erdan Kılıç’ın, kadın
cinayetlerini durdurma, eşit ve özgür yarınları dayanışma ve mücadeleyle kurma
konusunda kadınların kararlı olduğuna ilişkin açıklaması
SEVDA
ERDAN KILIÇ (İzmir) – Şeyma Yıldız 17 yaşındaydı. Şeyma’yı hayattan kopartan
babası kendisini “Erkek arkadaşı vardı, internette erkeklerle fotoğrafını
görünce kendimi kaybettim.” diyerek savundu. Yapılan haberlerle, babasının
Şeyma’yı çok sevdiği için öldürdüğüne ikna olmamız istendi. Çok acı ki
kadınları öldüren eşlerin, sevgililerin, babaların, kardeşlerin gerekçesi
eskiden örf, âdet, gelenekti, şimdi ise çok sevgileri oldu.
Biz
kadınlar öldüren sevgi istemiyoruz, biz kadınlar öldüren gelenek istemiyoruz.
Kadınların yaşamları, bedenleri, canları üstünde hak iddia eden her türlü
anlayışa “Hayır.” diyoruz.
Biz
kadınlar kararlıyız; cinayetleri de durduracağız, eşit ve özgür yarınları da
dayanışmayla, mücadeleyle kuracağız.
BAŞKAN
– Değerli milletvekilleri, teşekkür ederim. 
Daha
ilerleyen zamanlarda tüm talepleri karşılayacağız. 
Şimdi
Sayın Grup Başkan Vekillerimizin söz taleplerini karşılamak istiyorum. 
İlk
söz, İYİ PARTİ Grubu adına Grup Başkan Vekilimiz Sayın Türkkan’da.
Buyurun
Sayın Türkkan.
38.- Kocaeli Milletvekili Lütfü Türkkan’ın, Sağlık
Bakanının ilk coronavirüs vakasının ülkede tespit edildiğini açıklamasıyla asıl
mücadelenin başladığına, konunun ciddi ve siyasetüstü olduğuna, bugüne kadar
olduğu gibi bundan sonrası için de gerekli tedbirlerin ivedilikle alınmasını
beklediklerine, Cumhurbaşkanı Recep Tayyip Erdoğan’ın AK PARTİ grup
toplantısında İdlib’le ilgili açıklamalarına, ülkeyi tehdit edenlere karşı
ordunun kararlı mücadelesini desteklediklerine ancak bu vatanın artık ne daha
fazla verecek şehidi ne de akacak gözyaşı olduğuna, bölgede daha önce
yaşanılanlardan ders çıkararak, kararlı politikalar izleyerek daha fazla
Mehmetçik’imizin şehit olmamasını umut ettiklerine, Türkiye İstatistik
Kurumunun açıkladığı işsizlik rakamlarına, her 4 gençten 1’inin işsiz olmasının
beyin göçü sorununu beraberinde getirdiğine, Türk ekonomisinin kan kaybetmeye
devam ettiğine, 4 kişilik bir ailenin aylık asgari gıda ihtiyacı 3.240 lirayken
asgari ücretli bir vatandaşın gıda, ulaşım, barınma, ısınma gibi ihtiyaçlarını
nasıl karşılayacağını öğrenmek istediğine, Meclisi ziyarete gelen izleyici
localarındaki harita mühendislerine “Hoş geldiniz.” dediğine ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; gece saatlerinde
Sağlık Bakanı Sayın Fahrettin Koca, ilk coronavirüs vakasının ülkemizde tespit
edildiğini açıkladı. Sayın Bakanın bugüne kadar verdiği şeffaf
bilgilendirmelerden ve durumu kontrolünden memnunuz, kendisine teşekkür
ediyoruz fakat asıl mücadele şimdi başlıyor. Hükûmetin vakalar yayılmadan
durumu erkenden kontrol altına almasını bekliyoruz. Virüsün ciddiyetini artık
hepimiz kavradık. Bu noktada ben de bir kez daha hatırlatmak istiyorum: Ülke
olarak artık el temizliğine, birbirimizle temas konusunda mümkün olduğunca daha
dikkatli olmaya, kalabalık yerlerden kendimizi korumaya dikkat etmemiz
gerekiyor. Durum siyasetüstüdür ve ciddidir. Sağlık Bakanlığımızın bugüne kadar
olduğu gibi, bundan sonrası için de hızlı adımlarla gerekli tedbirleri
ivedilikle almasını bekliyoruz. Virüsün bulaştığı birçok ülkede olduğu gibi,
spor müsabakalarının seyircisiz oynanması veya oynanmaması, okulların bir süre
tatil edilmesi gibi tedbirlerin bizde de uygulanması artık düşünülmelidir,
yoksa her şey için çok geç olabilir. 
Cumhurbaşkanı
Sayın Recep Tayyip Erdoğan, bugün AK PARTİ grup toplantısında İdlib’le ilgili
bazı açıklamalarda bulundu. İdlib’de henüz kalıcı bir çözüm bulunmadığını ifade
eden Sayın Cumhurbaşkanı “Rusya’yla vardığımız anlaşmaya uygun bir şekilde
gelişmeleri paylaşıyoruz. Rejimi ve onu destekleyen milislerin ateşkes hattına
yaptıkları yığınakları da yakından takip ediyoruz. Karşımızdakiler sözlerini
tutmazsa bir öncekinden daha ağır bir şekilde üzerlerine gitmekten de asla
kaçınmayız. Sadece karşılık vermekle kalmayacak, çok daha ağır mukabelede
bulunacağız.” ifadelerini kullandı. 
(Mikrofon
otomatik cihaz tarafından kapatıldı) 
BAŞKAN
– Buyurun. 
LÜTFÜ
TÜRKKAN (Kocaeli) - Elbette ki ülkemizi tehdit edenlere karşı her zaman
ordumuzun kararlı mücadelesini destekliyoruz. Ancak bu vatanın, artık ne daha
fazla verecek şehidi vardır ne de akacak gözyaşı kalmıştır. Umudumuz, bölgede
daha önce yaşananlardan ders çıkararak, kararlı politikalar izleyerek daha
fazla Mehmet’imizin şehit olmamasıdır. 
Türkiye
İstatistik Kurumu TÜİK, dün işsizlik rakamlarını açıkladı. 2019 yılı Aralık
döneminde işsiz sayısı, geçen yılın aynı dönemine göre 92 bin kişi artarak 4
milyon 394 bin kişiye yükseldi. İşsiz sayısı artarken ne yazık ki istihdamdaki
düşüş de devam ediyor. İstihdam oranı, yüzde 45’in altına düştü. Rakamlar,
ortada; ekonomi, her geçen gün kan kaybetmeye devam ediyor. İşsizlik, artıyor;
istihdam, azalıyor; genç işsizlik ise özellikle dikkat çekiyor. Her 4
gencimizden 1’inin işsiz olması, gençlerin ülkeden kaçmasını yani beyin göçü
sorununu da beraberinde getiriyor. Ülkenin yarınları olan gençlerin, gelecek
umutları söndü artık. 
(Mikrofon
otomatik cihaz tarafından kapatıldı) 
BAŞKAN
– Devam edin.
LÜTFÜ
TÜRKKAN (Kocaeli) – Sadece gençlerin değil, ülkede iş arayan herkesin umudu
söndü, beklentisi kalmadı. Bunun sebebi, ekonomiyi kötü yönetmenizdir. Türk
ekonomisi, iyiye gitmemekte, gün geçtikçe de kan kaybetmektedir. 
Sayın
Başkan, değerli milletvekilleri; ramazan ayının yaklaşmasıyla 2020 fitre
miktarı da belli oldu. Diyanet İşleri Başkanlığı Din İşleri Yüksek Kurulu
toplantısında bu yılki fitre bedeli, 27 lira olarak belirlendi. Yapılan
değerlendirmeler neticesinde fitrenin, mevcut sosyoekonomik hayat şartları ve 1
kişinin günlük asgari gıda ihtiyacı göz önünde bulundurularak belirlendiği açıklanmıştır.
O hâlde 4 kişilik ailenin günlük asgari gıda ihtiyacı, 108 lira olmaktadır;
aylık asgari gıda ihtiyacı ise 3.240 liradır. Üstelik bu, sadece gıda ihtiyacı
içindir. 
(Mikrofon
otomatik cihaz tarafından kapatıldı) 
BAŞKAN
– Tamamlayın.
LÜTFÜ
TÜRKKAN (Kocaeli) – Yani Diyanet, 4 kişilik bir ailenin aylık asgari gıda
ihtiyacını 3.240 lira olarak hesaplamıştır. Ülkemizde asgari ücretin 2.324 lira
olduğunu düşündüğümüzde, vatandaş; gıda, ulaşım, barınma, ısınma gibi
ihtiyaçlarını nasıl karşılayacaktır? Bu hayat pahalılığında bu asgari ücret
reva mıdır? Elinizi vicdanınıza koyarak düşünmenizi istiyorum. 
Bu
arada, Türkiye genelinden gelerek Meclisimizi ziyaret eden harita mühendisleri,
izleyici locasındalarmış, onlara da hoş geldiniz diyoruz İYİ PARTİ olarak.
Yüce
Parlamentoyu saygıyla selamlıyorum. 
BAŞKAN
– Söz sırası, Milliyetçi Hareket Partisi Grubu adına Grup Başkan Vekilimiz
Sayın Akçay’da. 
Buyurun
Sayın Akçay. 
39.- Manisa Milletvekili Erkan Akçay’ın, 21’inci
yüzyılın Avrupa Birliğinin mülteciler ve göçmenler meselesinde yanlış ve
başarısız politikalarına sahne olduğuna, 1951 tarihli Cenevre Sözleşmesi ile
1967 Protokolü’nün mülteci haklarını belirleyen en temel hukuki belgeler
olduğuna, 2011 yılından bu yana Suriye’nin, Esad rejimi, terör örgütleri ve
emperyal aktörler tarafından kaos ortamına dönüştürüldüğüne, Türkiye’nin geçici
koruma statüsü dâhilinde Suriye vatandaşlarına kapılarını açtığına ve
uluslararası hukuktan kaynaklanan hak ve yükümlülükleri doğrultusunda insanlık
onuruna yakışır imkânlar sunduğuna, Avrupa Birliğinin mülteci meselesine sadece
ekonomik açıdan bakmayı bırakması gerektiğine, dünyada en fazla mülteciyi
misafir eden tek ülkenin Türkiye olduğuna, Yunan Hükûmetinin mültecilere
yönelik insanlık dışı tutumu nedeniyle mağdur olan sivillere sınır bölgesindeki
vatandaşlar ile kolluk kuvvetleri tarafından yardım edildiğine, MHP Genel
Başkanı Devlet Bahçeli’nin talimatları uyarınca bölgeye giysi ve gıda yardımı
yapılarak çocuklar için kreş açıldığına ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
21’inci
yüzyıl, Avrupa Birliğinin mülteciler ve göçmenler meselesinde yanlış ve
başarısız politikalarına sahne olmaktadır. Bir kez daha, Batı kültürünün ve
Batı siyasetinin zihnî ve fikrî kodlarının materyalizm, Darvinizm, sömürgecilik
ve ırkçılıkla özürlü olduğuna şahit oluyoruz. Türkiye'nin “sınır hattında
güvenli bölge” vurgusunu kulak arkası edenler, kendi değerlerinin hukuki
esaslarına uymaktan imtina etmektedirler. 1951 tarihli Cenevre Sözleşmesi ve
1967 Protokolü, mülteci haklarını belirleyen en temel hukuki belgedir. 
Sayın
Başkan, sükûneti sağlayabilirsek… Sesler geliyor, rahatsız oluyorum yani. 
BAŞKAN
– Sayın Akçay’ın konuşmasına birazcık izin verelim arkadaşlar. 
Buyurun.

ERKAN
AKÇAY (Manisa) – Bu, önemli efendim.
Hâlâ
devam ediyor, görüşme bitince ben devam edeceğim efendim.
LÜTFÜ
TÜRKKAN (Kocaeli) – Özür dilerim. 
ERKAN
AKÇAY (Manisa) – Efendim, insicamım bozuluyor. 
BAŞKAN
– Haklısınız, haklısınız Sayın Akçay, kusura bakmayın. 
İstediğiniz
noktadan başlayabilirsiniz. 
Buyurun.

ERKAN
AKÇAY (Manisa) – Konuşmam bir bütünlük arz ettiği için, eğer izin verirseniz
baştan almak istiyorum. 
BAŞKAN
– Nasıl uygun görürseniz.
Buyurun,
rahat rahat konuşun. 
ERKAN
AKÇAY (Manisa) – Teşekkür ederim Sayın Başkan. 
21’inci
yüzyıl, Avrupa Birliğinin mülteciler ve göçmenler meselesinde yanlış ve
başarısız politikalarına sahne olmaktadır. Bir kez daha, Batı kültürünün ve
Batı siyasetinin zihnî ve fikrî kodlarının materyalizm, Darvinizm, sömürgecilik
ve ırkçılıkla özürlü olduğuna şahit oluyoruz. Türkiye'nin “sınır hattında
güvenli bölge” vurgusunu kulak arkası edenler, kendi değerlerinin hukuki
esaslarına uymaktan imtina etmektedirler. 1951 tarihli Cenevre Sözleşmesi ve
1967 Protokolü, mülteci haklarını belirleyen en temel hukuki belgedir.
İç
savaşın başladığı 2011 yılından bu yana Suriye, Esad rejimi, terör örgütleri ve
emperyal aktörler tarafından kaos ortamına dönüştürülmüştür. Suriye
vatandaşları, Esad’ın bilinçli politikalarıyla Türkiye başta olmak üzere Ürdün,
Lübnan, Irak gibi ülkelere göç ettirilmiştir. Türkiye’de 29 Nisan 2011
tarihinden bu yana geçici koruma altındaki Suriyeli sayısı 3,5-4 milyon
civarındadır. İdlib bölgesinde, özellikle son iki ay içerisinde, rejim
unsurları ve Rus birlikleri tarafından gerçekleştirilen hava ve kara
saldırıları sonucunda milyonlarca Suriye vatandaşı göç etmeye mecbur
bırakılmıştır. Türkiye, geçici koruma statüsü dâhilinde, Suriye vatandaşlarına
kapılarını açmış ve uluslararası hukuktan kaynaklanan hak ve yükümlülükleri
doğrultusunda, insanlık onuruna yakışır şekilde imkânlar sunmuştur. 
27
Şubat 2020 tarihinde İdlib’de rejim unsurları tarafından askerlerimize
düzenlenen hain saldırı sonrasında gerilim tırmandırılmış ve yeni bir göç
dalgası meydana gelmiştir.
(Mikrofon
otomatik cihaz tarafından kapatıldı)
BAŞKAN
– Devam edelim.
ERKAN
AKÇAY (Manisa) – Türkiye ile Avrupa Birliği arasında 18 Mart 2016 tarihinde
mültecilere ilişkin ortak eylem planı oluşturulmuş ve Türkiye, bu kapsamda
alınan 6 maddelik karara harfiyen riayet etmiştir fakat planın maddelerini
oluşturan koşullarda kökten değişiklikler olmuş ve Türkiye, yoğun göç dalgası
neticesinde, sınır kapılarını açma mecburiyetinde kalmıştır. Esad rejiminin
zulmünden kaçan, içerisinde çok sayıda çocuğun da bulunduğu siviller, Yunan
kolluk kuvvetlerince işkence ve zulme tabi tutulmaya devam edilmektedir.
Yunanistan, Cenevre Sözleşmesi’ni ve Avrupa İnsan Hakları Sözleşmesi’nin 3’üncü
maddesi kapsamında oluşturulan geri gönderme yasağını ihlal etmektedir. Avrupa
Birliğine üye ülkeler tarafından yapılan açıklamalarda Türkiye, acımasız ve
temelsiz eleştirilere maruz bırakılmakta…
(Mikrofon
otomatik cihaz tarafından kapatıldı) 
BAŞKAN
– Devam edelim.
ERKAN
AKÇAY (Manisa) – …2011’den bu yana Türkiye üzerinde ekonomik ve sosyolojik
boyutta yüksek maliyetlere neden olan mülteci meselesi hafife alınmaktadır.
Almanya’nın 9 Mart 2020 tarihinde 18 yaşından küçükleri ülkesine kabul
edeceğini açıklaması ve mülteci krizini Türkiye’ye mündemiç yorumlaması,
gayrisamimi ve art niyetlidir. 
Avrupa
Birliği, mülteci meselesine sadece ekonomik açıdan bakmayı bırakmalıdır.
Türkiye, mültecileri zor kullanarak sınırlara göndermemiştir. Egemenliğinden
gelen meşru yetkilerine dayanarak sınır kapılarını açmıştır. Türkiye, dünyada
en fazla mülteciyi ülkesinde misafir eden tek ülkedir. Türkiye, mülteci
meselesinde insani değerler açısından medeni bir tutum sergilerken Yunanistan
ve Türkiye’deki uzantıları, insafsızlıklarını ayyuka çıkarmışlardır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım, buyurun.
ERKAN
AKÇAY (Manisa) – Öyle ki Avrupa Birliği ve Yunanistan’ı eleştirmek yerine
Türkiye’nin sığınmacıları bir araç olarak kullandığını söyleyecek kadar
vicdansızlaşmışlardır. 
6
Mart 2020 tarihinde Yunanistan vatandaşları, kendi Hükûmetlerinin göçmen
karşıtı eylemlerini protesto etmek için sokaklara dökülmüşken içimizdeki bazı
odaklar göçmenlere “Bu, Afgandır; bu, Suriyelidir.” şeklinde âdeta ırk testi
yapar olmuştur. Bu, ırkçılık değil de nedir? Yunan Hükûmetinin insanlık dışı
tutumu nedeniyle mağdur olan sivillere sınır bölgesindeki vatandaşlarımız ve
kolluk kuvvetlerimiz tarafından yardım edilmiştir. 
Genel
Başkanımız Sayın Devlet Bahçeli, mültecilerin yaşadığı bu drama kayıtsız
kalmamış ve 5 Mart 2020 tarihinde talimatları uyarınca bölgeye giysi ve gıda yardımı
yapılarak sınırda zor şartlar altında bulunan çocuklar için kreş açılmıştır. 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlıyorum Sayın Başkan.
BAŞKAN
– Tamamlayın Sayın Akçay.
ERKAN
AKÇAY (Manisa) – Parti teşkilatlarımızın ve Ülkü Ocaklarının sınırdaki yardım
faaliyetleri devam etmektedir. Türkiye’nin, mülteci meselesinde Türk-İslam
medeniyetinin şuuru gereğince âlemşümul ve örnek bir tavır sergilediğine hiç
şüphe yoktur.
Teşekkür
ederim Sayın Başkan.
BAŞKAN
– Söz sırası, Halkların Demokratik Partisi Grubu adına Grup Başkan Vekilimiz
Sayın Oluç’ta.
Buyurun
Sayın Oluç.
40.- İstanbul Milletvekili Hakkı Saruhan Oluç’un, 11
Mart Gezi Parkı eylemlerinde Okmeydanı’nda polisin attığı gaz fişeğiyle
başından vurulan Berkin Elvan’ın ölümünün 6’ncı yıl dönümü vesilesiyle Berkin
Elvan’ı katletmiş olanlardan yargı alanında hesap sorulamadığına, Batman’dan
İstanbul’a cezaevindeki oğlunu ziyarete gelen Mehmet Bal’dan 24 Ocaktan bugüne
haber alınamadığına ve bu konuda Bakırköy Cumhuriyet Başsavcılığının
kovuşturmaya yer olmadığına dair kararının hukuka uygun olmadığına, emniyete,
İçişleri Bakanlığına ve savcılığa Mehmet Bal’ın nerede olduğunu sormak
istediklerine, açlık grevini sürdüren Grup Yorum üyelerinin evlerine baskın
yapılarak zorla hastaneye götürüldüğüne, Pir Sultan Abdal Kültür Derneği
Armutlu Cemevi’ne kapısını kırarak giren kolluk güçlerini ve onlara emir
verenleri kınadıklarına, bir taraftan işsizlik artarken diğer taraftan İşsizlik
Fonu’na el uzatılmasının uygun olmadığına ilişkin açıklaması
HAKKI
SARUHAN OLUÇ (İstanbul) – Teşekkür ederim.
Sayın
Başkan, sayın vekiller; Gezi Parkı eylemlerinin 20’nci gününde, 16 Haziran
2013’te İstanbul Okmeydanı’nda ekmek almaya giderken polisin attığı gaz
kapsülünün başına isabet etmesiyle vurulan Berkin Elvan -14 yaşında- 269 gün
yaşam mücadelesi vermişti ve 11 Mart 2014’te yani bundan altı yıl önce, 15
yaşındayken hayatını kaybetti. Soruşturma dosyası, 6 savcı değiştirdi; hâlen
bir sonuca varılamadı yani Berkin Elvan’ı katletmiş olanlardan yargı alanında,
hukuk alanında hesap sorulamadı. Bunu hatırlatmak istiyorum ve Berkin Elvan
gibi çocuklarımızın ölmemesi, hiçbir çocuğun ölmemesi için bu konuda ne kadar
hassas davranılması gerektiğinin farkına varmak gerektiğini bir kez daha
vurguluyorum.
Özellikle
son günlerde, bazı iktidar sözcüleri “Gaz sıkmak barbarlıktır.” “Korumasız
insanlara gaz sıkan ülkelerde ahlaktan söz edilemez.” gibi laflar sarf
ediyorlar. Evet, bu lafların kendileri doğru gerçekten ama Türkiye’de de 14
yaşında bir çocuğun gaz kapsülüyle hayatını kaybettiğini unutmamak gerekiyor. 
Burada,
Mecliste daha önce dile getirdim, bugün bir kez daha dile getirmek istiyorum.
Efendim, Mehmet Bal; Batman’dan İstanbul’a cezaevindeki oğlunu ziyarete giden,
aynı gün akrabalarıyla görüşen Mehmet Bal’dan 24 Ocaktan bugüne kadar yani tam
kırk yedi gündür haber alınamamaktadır. Bu konuda ailesi, savcılığa
başvurmuştur. Çeşitli açıklamalar yapılmıştır ve savcılık, bu konuda bir
girişimde bulunmuştur. Sinyal dökümlerinin ve MOBESE kayıtlarının bulunduğu
ortaya çıkmıştır. En son, Kadıköy’de ve Dudullu’da sinyal ve MOBESE
kayıtlarının olduğu ortaya çıkmıştır. Fakat aradan bunca gün geçmesine rağmen
Mehmet Bal bulunamadı. 
(Mikrofon
otomatik cihaz tarafından kapatıldı) 
BAŞKAN
– Devam edelim.
HAKKI
SARUHAN OLUÇ (İstanbul) – En son, geçtiğimiz gün Bakırköy Cumhuriyet
Başsavcılığı, kovuşturmaya yer olmadığına dair bir karar verdi. Mehmet Bal’ı
artık savcılık aramıyor fakat Mehmet Bal bulunamıyor, ailesi de bulamıyor,
kimse bulamıyor, ulaşılamıyor. Tekrar soruyoruz: Mehmet Bal nerede? Aile
arıyor, yakınları arıyor. Bakırköy Cumhuriyet Başsavcılığının bu konudaki
kovuşturmaya yer olmadığına dair kararı, hukuka ve insanlığa uygun değildir.
Bir kez daha hem Emniyete hem İçişleri Bakanlığına hem savcılığa soruyoruz
“Mehmet Bal nerede?” diye. 
Grup
Yorum üyeleri, açlık grevi sürdürüyorlar -Helin Bölek ve İbrahim Gökçek- ve çok
ilerlemiş bir aşamasındalar, sağlık açısından çok riskli bir dönemdeler, evleri
basıldı gece yarısı ve hastaneye götürüldüler. Şimdi, bunun tıbbi açıdan ve tıp
etiği açısından uygun olup olmadığı çok açık, bunu hiç tartışmıyoruz bile.
Fakat bu baskının ötesinde ne oldu? 
(Mikrofon
otomatik cihaz tarafından kapatıldı)
BAŞKAN
– Tamamlayalım, devam edelim. 
HAKKI
SARUHAN OLUÇ (İstanbul) - Yani gece yarısı eve baskın yapmak işin bir başka
yanı. 
Şimdi,
bir başka şey oldu. Pir Sultan Abdal Kültür Derneği Armutlu Cemevinin kapısı
kırılarak içeri girildi bugün ve “Grup Yorum’la birlikte hareket eden kişiler
orada” diye ibadethanenin kapısı kırıldı. Alevi Bektaşi Federasyonu Başkanı
Hüseyin Güzelgül’den bilgi aldım. Cem odasında oturuyor bu kişiler ve kapılar
kırılarak bir ibadethanenin içine giriliyor; bu, görülmemiş bir şey. Yani bir
camiye nasıl giriliyorsa bir cemevine de aynı saygıyla girmek gerekiyor. Bu
konuda kapıyı kırmış olan kolluk güçlerini ve ona emir vermiş olanları
gerçekten en sert biçimde kınıyoruz; ibadethaneye nasıl gireceklerini
öğrenmeleri gerekiyor. 
Şimdi,
efendim, işsizlik rakamları açıklandı ve Türkiye’nin işsizlik kâbusunun devam
ettiği ortaya çıktı. Bütün manipüle edilen rakamlara rağmen işsizlik hâlâ 2
hanede ve milyonlarca insan işsiz. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Oluç. 
HAKKI
SARUHAN OLUÇ (İstanbul) – 2019’da resmî işsiz sayısı 918 bin arttı, 4 milyon
400 bine yaklaştı. Özellikle gençlerdeki işsizlik, çok olağanüstü ölçülerde
artmış vaziyette, her 4 gençten 1’i işsiz. Peki, mesela, biz bu durumda ne
yapıyoruz Mecliste? Bugün, torba yasanın görüşmeleri devam edecek. İktidarın
getirdiği teklifte ne var? İşsizlik Sigortası Fonu’na göz dikilmiş. İşsizlik
Sigortası Fonu’nu ekonomideki boşluklara nasıl yamarız diye, sermayeye nasıl
aktarabiliriz diye madde teklifleri karşımızda duruyor. Bir taraftan işsizlik
artıyor, bir taraftan işsizlerin fonlarına el uzatılıyor. Bunun da hiç uygun
bir şey olmadığını bir kez daha vurgulamış olalım. 
Teşekkür
ediyorum.
BAŞKAN
– Söz sırası, Cumhuriyet Halk Partisi Grubu adına Grup Başkan Vekilimiz Sayın
Altay’da.
Buyurun
Sayın Altay 
41.- İstanbul Milletvekili Engin Altay’ın, corona
virüsü tehdidiyle karşı karşıya olunduğuna, Sağlık Bakanlığının bugüne kadar
yürüttüğü çalışma ve çabalara olumlu baktıklarına, virüsün tıbbi etkisinin
dışında ekonomik ve sosyolojik etkilerinin de olacağı konusunda Millî Eğitim
Bakanı, Kültür ve Turizm Bakanı ile Ticaret Bakanını göreve ve duyarlılığa
davet ettiklerine, TBMM’de alınması gereken tedbirler konusunda Meclis Genel
Sekreterliğine öneri ve tavsiyelerde bulunduklarına, virüsten daha tehlikeli
bir durumun da virüs paniği olduğuna, CHP Grubuna mensup doktor milletvekilleri
ile eczacı milletvekillerinin alınması gereken tedbirlerle ilgili çalışmalarını
Hükûmet ve Sağlık Bakanlığıyla paylaşacağına, Rusya’nın resmî devlet
televizyonu marifetiyle Türkiye Cumhuriyeti Cumhurbaşkanının güya küçük
düşürülmeye çalışılmış olmasının kabul edilemeyeceğine ve bu konuda yürütme
tarafından ne yapıldığını merak ettiğine ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Sizi
ve yüce Genel Kurulu Cumhuriyet Halk Partisi Grubu adına saygıyla selamlıyoruz
efendim.
Sayın
Başkan, malumunuz olduğu üzere, tüm dünyada ve çevremizde bir corona virüsü
tehdidi ile karşı karşıyayız. Öncelikle bu tehdidin bir an önce bertaraf
edilmesi için dua ediyoruz tabii ama bu tıbbi işler duayla olmaz. Sağlık
Bakanlığının da bir gayret içinde olduğunu görüyoruz yani olumlu bakıyoruz
Sağlık Bakanlığının bugüne kadar yürüttüğü çalışma ve çabalara. Ama bu virüsün
tıbbi etkisinin dışında, doğal olarak tüm dünyada olduğu gibi, ekonomik
etkileri de olacaktır, sosyolojik etkileri de olacaktır. Bu sebeple şimdiden
biz yapıcı muhalefet anlayışı içerisinde Millî Eğitim Bakanını, Ekonomi
Bakanını, Turizm Bakanını ve Ticaret Bakanını uyarıyoruz, göreve ve duyarlılığa
davet ediyoruz. Bu virüs umarım bertaraf edilir, Türkiye en az hasarla buradan
atlar. Böyle de umuyorum ama bunun yolu bellidir, hem tıbbi hem ekonomik
sarsıntılarının en aza indirgenmesi için şimdiden alınması gereken tedbirler
vardır. Bugün grubumuza mensup Antalya Milletvekilimiz Çetin Osman Budak’ın da
işaret ettiği gibi, turizmde büyük rezervasyon iptalleri başladı bile. Bunun
sadece turizm değil, ekonomik boyutunu, diğer ticari boyutunu, hepsini
düşünmemiz lazım ve olaya bir bütün bakabilmemiz lazım. 
Yine,
öte yandan, sabah Türkiye Büyük Millet Meclisi Genel Sekreterini şahsen aramak
suretiyle, Türkiye Büyük Millet Meclisinde de alınması gereken tedbirler var
ise bunların alınması konusunda öneri ve tavsiyelerimizi kendilerine ilettik.
Bunu bu şekilde belirtmek istiyorum ve vatandaşlarımızın da tabii, çok tedbirli
olmak kaydıyla, paniğe kapılmamalarında fayda var. Virüsten daha tehlikeli bir
durum gelişiyor; Virüs paniği, corona paniği. Ben corona paniğini virüsün
kendisinden daha tehlikeli görüyorum. 
(Mikrofon
otomatik cihaz tarafından kapatıldı)
BAŞKAN
– Devam edelim Sayın Altay.
ENGİN
ALTAY (İstanbul) – Bu anlamda, böyle konularda, zaten, Türkiye Büyük Millet
Meclisinde grubu bulunan siyasi partilerin tam bir uyum ve mutabakat içinde
olacakları, güç ve iş birliği yapacakları konusunda da hiçbir tereddüt
taşımıyorum. Ayrıca bizim grubumuza mensup doktor milletvekillerimizle, eczacı
milletvekillerimizle şu anda, an itibarıyla bir toplantı devam ediyor grup
salonumuzda, arkadaşlarımız da hem yapıcı katkı ve önerilerini hem alınması
gereken tedbirlerle ilgili çalışmaları Hükûmetle ve Sağlık Bakanlığıyla
paylaşacaklar. Bunu belirtmek istiyorum. 
Sayın
Başkanım, bir de çok üzüldüğüm bir durum var, ona da çok kısa değinmek
istiyorum. Rusya… Ben Tayyip Erdoğan’a kızarım, iç politikada tartışırım, kavga
ederim; bu, benim işim ama Tayyip Erdoğan’ın, Cumhurbaşkanı olarak Rusya’da
bulunduğu anda, esnada Rusya’nın resmî devlet televizyonu marifetiyle Türkiye
Cumhuriyeti Cumhurbaşkanının güya küçük düşürülmeye çalışılmış olmasını kabul
etmem de mümkün değildir. Ama bir o kadar da kabul etmemin mümkün olmadığı bir
şey, bu olayla ilgili olarak yürütme tarafından, Rusya nezdinde, Rusya Devlet
Başkanlığı nezdinde, Rusya devlet televizyonunun bu edepsizliğiyle, bu sözde
küçük düşürme operasyonuyla ilgili ne yapılıp ne yapılmadığını da doğrusunu
isterseniz merak ediyorum.
BAŞKAN
– Devam edin Sayın Altay. 
(Mikrofon
otomatik cihaz tarafından kapatıldı)
ENGİN
ALTAY (İstanbul) – AK PARTİ’nin Sayın Grup Başkan Vekili biraz sonra
konuşacaktır. Herhâlde, ben rahatsız oluyorsam, AK PARTİ Grubunun da bundan
rahatsız olması gerekir, buna refleks göstermesi gerekir. Bu yönüyle de bu
durumu Meclisimizin takdirine ve milletimizin takdirine sunmayı bir görev addediyorum.
Kaldı ki Sayın Devlet Bahçeli de bu durumun tavzih edilmesi gerektiğini
belirtmiştir. Hâl böyleyken, yürütmenin bu duruma sessiz kalması benim içime
sinmiyor. Neticede, küçük düşürülen, Türkiye Cumhuriyeti’nin, 83 milyonun
Cumhurbaşkanıdır. Bunu da kabul etmediğimi peşinen beyan etmek istiyorum. 
Sabrınızı
zorlamak istemiyorum. Başka bir iki konu daha vardı ama bunlara şimdi
girmeyelim, gün içerisinde gerekirse değerlendiririz. 
Sizi
ve Genel Kurulu saygıyla selamlıyorum efendim. (CHP sıralarından alkışlar)
BAŞKAN
– Söz sırası, Adalet ve Kalkınma Partisi Grubu adına Grup Başkan Vekilimiz
Sayın Akbaşoğlu’na aittir.
Buyurun
Sayın Akbaşoğlu.
42.- Çankırı Milletvekili Muhammet Emin Akbaşoğlu’nun,
Türkiye Cumhuriyeti devletinin coronavirüsle ilgili mücadelede tüm dünyaya
örnek olduğuna ve 26 ülkenin bilgi paylaşımı talebinde bulunduğuna, coronavirüs
konusunda aynı hassasiyetle çalışmalarını sürdüreceklerine, sosyal medya
paylaşımlarına itibar edilmemesi, ilgili makamların açıklamalarına göre hareket
edilmesi gerektiğine, özverili çalışmaları sebebiyle Sağlık Bakanlığı
mensuplarını tebrik ettiğine, Yunanistan’ın sığınmacılara yönelik
uygulamalarının Batı medeniyetinin iflasının ilanı olduğuna, bir tarafta sınır
güvenliğiyle ilgili tedbirler alınırken diğer taraftan da İdlib’de askerî
harekât gerçekleştirildiğine ve bu çerçevede millî harp sanayisinin nereden
nereye geldiğinin tüm dünyaya gösterildiğine, son on sekiz yılda yapılan
hizmetlerin seksen yılda yapılan hizmetlerle mukayese edildiğinde katbekat daha
fazla olduğunun ortaya çıkacağına, 1915 Çanakkale Köprüsü’nün 18 Mart 2022’de
tamamlanarak hizmete açılacağına, Cumhurbaşkanının önderliğinde büyük ve güçlü
Türkiye’yi, adil ve merhametli yeni bir dünya kurma azmini sonuna kadar
muhafaza edeceklerine ilişkin açıklaması
MUHAMMET
EMİN AKBAŞOĞLU (Çankırı) – Çok teşekkür ederim. 
Sayın
Başkan, değerli milletvekilleri; tabii, tüm dünyada ortaya çıkan coronavirüsle
ilgili mücadelede Türkiye Cumhuriyeti devleti, tüm dünyaya örnek oldu. 26 ülke,
Türkiye’nin başarısıyla ortaya çıkan bu durumla ilgili, bilgi paylaşımı
noktasında talepte bulundu. 
Coronavirüs
tüm dünyayı etkilerken, Bakanlığımız tarafından alınan önlemler sayesinde düne
kadar ülkemizde herhangi bir vakayla karşılaşılmadı. Dünyanın dört bir yanında
on binlerce insan bu virüse yakalanırken, alınan tedbirler sayesinde,
hakikaten, virüsün etkisi en aza indirildi. Yurt dışından gelen bir
kardeşimizin virüse yakalandığı tespit edildi ve derhâl karantinaya alınmak
suretiyle tedaviye başlandı; ailesi ve çevresindekiler de takip altında. 
Sağlık
Bakanlığımızın da ifade ettiği gibi: Virüs, aldığımız tedbirlerden daha büyük
değil. Bu zamana kadar işi nasıl sıkı tuttuysak, tedbirler aldıysak bundan
sonra da aynı hassasiyetle çalışmalarımızı sürdüreceğiz. 
Şu
kısım da çok önemli ki birtakım sosyal medya mecralarında bilinçli veya
bilinçsiz bir şekilde üretilen yalan paylaşımlara itibar edilmemesi, ilgili
makamların açıklamalarına göre hareket edilmesi önem arz etmektedir. 
Gerçekleştirdikleri
hassas ve özverili çalışma sebebiyle Sağlık Bakanlığımızın tüm mensuplarını, bu
vesileyle, tebrik ediyor; sağlık ordumuza kolaylıklar diliyorum. Bu noktada,
bizlere de sorumluluklar düşüyor. Bütün grupların da ifade ettiği gibi: Bu
konuda yetkili mercilerin, makamların açıklamalarını hep beraber takip etmemiz
gerektiğini, bu vesileyle, tekrar hatırlatıyorum.
(Mikrofon
otomatik cihaz tarafından kapatıldı) 
BAŞKAN
– Devam edin, tamamlayalım.
MUHAMMET
EMİN AKBAŞOĞLU (Çankırı) – Değerli milletvekilleri, sığınmacılar meselesi
dünyanın gündeminde. Yunanistan’ın uygulamaları aslında Batı medeniyetinin,
Avrupa medeniyetinin iflasının ilanıdır. İnsan hakları maskeli balo bitmiş;
gerçekler tüm çıplaklığıyla ortaya çıkmıştır. Batı medeniyetinden insanlığa bir
hayır gelmeyeceği, tüm dünyaca net bir şekilde görülmüştür. Bu durumda tabii ki
Türkiye’ye büyük iş düşüyor, zira Türkiye, insanlığın son umut adası. O nedenle
herkesin başkalarının hesabına ve namına değil milletimizin, devletimizin,
vatanımızın nam ve hesabına her noktada duruş sergilemesi gerekir. Bunu
tekraren hatırlatmak isterim. 
Değerli
dostlar, değerli milletvekilleri; bir tarafta sınır güvenliğiyle ilgili de
önemli tedbirler aldık ve bu konuyla ilgili İdlib’de de bir askerî harekât
gerçekleştirdik.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Akbaşoğlu. 
MUHAMMET
EMİN AKBAŞOĞLU (Çankırı) – Bu çerçevede, tabii, millî harp sanayimizin nereden
nereye geldiğini de tüm dünyaya, dosta güven, düşmana da hakikaten
cesaretlerini kırıcı bir şekilde göstermiş olduk. Yüzde 20’lerden yüzde 70’lere
gelen ve seyir füzeleriyle, helikopterleriyle, uçaklarıyla, SİHA’larıyla, İHA’larıyla,
TİHA’larıyla hakikaten Türkiye’nin ne muazzam bir gelişme gösterdiğini,
elektronik harp sistemlerinde ne noktaya geldiğini de tüm dünyaya gösterdik. 
Bir
taraftan bu önemli yatırımları, hizmetleri ve hakikaten teknoloji üretimini
ortaya koyarken diğer taraftan da milletimizin hayatını kolaylaştırıcı
yatırımlarımızı on sekiz yıldır aralıksız devam ettirerek milletimizin refah
düzeyini artırmak için de gece gündüz çalışıyoruz.
(Mikrofon
otomatik cihaz tarafından kapatıldı)
BAŞKAN
– Tamamlayalım. 
MUHAMMET
EMİN AKBAŞOĞLU (Çankırı) – Evet, seksen yılda yapılan bütün hizmetleri bir
noktada toplasak, son on sekiz yılda yapılan hizmetlerle mukayese etsek
hakikaten katbekat daha fazla hizmetler yapıldığı ortaya çıkacaktır. On sekiz
yıl önce 26 havalimanımız varken şimdi 56 havalimanımız var. 6.100 kilometre
bölünmüş yol varken şimdi 27 bin kilometre bölünmüş yolumuz var. Dolayısıyla
bütün bunlar, hepimizin göğsünü kabartan, milletçe ve devletçe yarınlara daha umutla
bakmamızı ortaya koyan tablolar. 
18
Mart Çanakkale Zaferi’mizi haftaya kutlayacağız. Bu vesileyle gerçekten çok
büyük bir eser olacak, büyük bir hizmet olacak 1915 Çanakkale Köprüsü’yle
ilgili de sözlerimi ifade ederek noktalamak istiyorum.
(Mikrofon
otomatik cihaz tarafından kapatıldı) 
BAŞKAN
– Son cümlenizi alalım lütfen.
MUHAMMET
EMİN AKBAŞOĞLU (Çankırı) - Çanakkale Boğazı’nın gerdanlığı olacak 1915
Çanakkale Köprüsü’nün deniz içerisindeki kulelerine 22’nci bloklar da konuldu.
Toplam yüksekliği 318 metre olacak kuleler, 277 metreye ulaşmış oldu. Toplam 32
bloktan oluşacak köprü ayakları tamamlandığında 318 metrelik uzunluğuyla 18
Mart Çanakkale Deniz Zaferi’ni simgeleyecek 1915 Çanakkale Köprüsü, 18 Mart
2022’de tamamlanarak hizmete açılacak. Çanakkale Boğazı, köprü sayesinde altı
dakikada geçilebilecek. Her zorluğa ve engelleme girişimlerine rağmen dünyanın
en büyük projeleri arasında gösterilen projelerimiz de devam ediyor.
TAHSİN
TARHAN (Kocaeli) – Başkanım konuşmak serbestse biz de konuşacağız.
BAŞKAN
– Sayın Tarhan, lütfen…
MUHAMMET
EMİN AKBAŞOĞLU (Çankırı) - Sayın Cumhurbaşkanımızın önderliğinde ve
liderliğinde, aziz milletimizin hizmetinde büyük ve güçlü Türkiye'yi, adil ve
merhametli yeni bir dünya kurma azmimizi sonuna kadar muhafaza edeceğimizden
milletimizin şüphesi olmasın.
Bu
duygu ve düşüncelerle yüce Meclisi saygıyla selamlıyorum. (AK PARTİ
sıralarından alkışlar)
TAHSİN
TARHAN (Kocaeli) – Reklamları dinlediniz.
BAŞKAN
– Değerli milletvekilleri…
MAHMUT
TANAL (İstanbul) – Sayın Başkanım, özür dilerim sizden.
MUHAMMET
EMİN AKBAŞOĞLU (Çankırı) – Ya, efendim…
MAHMUT
TANAL (İstanbul) – Sayın hatip, biraz önce Türk siyasi tarihini rencide edecek
bir açıklama yaptı.
RECEP
ÖZEL (Isparta) – Nerede ya!
MUHAMMET
EMİN AKBAŞOĞLU (Çankırı) – Alakası yok efendim.
RECEP
ÖZEL (Isparta) – Alakası yok; böyle bir usul yok, Grup Başkan Vekilimizin böyle
bir üslubu yok.
MAHMUT
TANAL (İstanbul) – Bitiriyorum, bitiriyorum; kayıtlara geçsin.
BAŞKAN
– Bir saniye, Sayın Tanal bir saniye… Ben tutanaklara bir bakayım, ne olduğuna
bir bakayım.
MAHMUT
TANAL (İstanbul) – Bakın Sayın Başkan, dedi ki: “Seksen yılda olanı on sekiz
yılda yaptık.” Seksen yıl içerisinde emperyalist güçlerin yanında diz çöken
hiçbir lider olmadı bugüne kadar.
BAŞKAN
– Peki, Sayın Tanal.
RECEP
ÖZEL (Isparta) – Hadi oradan!
MUHAMMET
EMİN AKBAŞOĞLU (Çankırı) – Bu, terbiyesizlik! 
RECEP
ÖZEL (Isparta) – Bu terbiyesizliği yapıyor!
MUHAMMET
EMİN AKBAŞOĞLU (Çankırı) – Bu, terbiyesizlik!
RECEP
ÖZEL (Isparta) – Böyle bir şey olabilir mi? Terbiyesizlik yapıyor!
MAHMUT
TANAL (İstanbul) – Hiçbir fabrika satılmadı. 
BAŞKAN
– Sayın Tanal, lütfen…
MUHAMMET
EMİN AKBAŞOĞLU (Çankırı) – Bakın, açık ve seçik şekilde…
MAHMUT
TANAL (İstanbul) – Seksen yılda hiçbir fabrika satılmadı Sayın Başkan.
BAŞKAN
– Sayın Tanal…
MUHAMMET
EMİN AKBAŞOĞLU (Çankırı) – Bu, apaçık terbiyesizlik!
BAŞKAN
– Sayın Akbaşoğlu, bir saniye lütfen…
RECEP
ÖZEL (Isparta) – Ama böyle bir şey olabilir mi?
MAHMUT
TANAL (İstanbul) – Seksen yılda hiçbir fabrika satılmadı. 
BAŞKAN
– Sayın Tanal, lütfen, rica ediyorum.
MUHAMMET
EMİN AKBAŞOĞLU (Çankırı) – Bakın, böyle bir usul yok, bakın böyle bir usul yok!

BAŞKAN
– Sayın Tanal, lütfen rica ediyorum. 
MUHAMMET
EMİN AKBAŞOĞLU (Çankırı) – Bu, terbiyesizliktir! 
BAŞKAN
- Yani Grup Başkan Vekilimiz yok ortada.
MUHAMMET
EMİN AKBAŞOĞLU (Çankırı) – Sözünü geri almaya davet ediyorum. 
BAŞKAN
– Sayın Akbaşoğlu, Sayın Akbaşoğlu, lütfen… 
MUHAMMET
EMİN AKBAŞOĞLU (Çankırı) – Sözünü geri almaya davet ediyorum. 
BAŞKAN
– Sayın Akbaşoğlu, lütfen bir oturun. 
MUHAMMET
EMİN AKBAŞOĞLU (Çankırı) – Sözünü geri almaya davet ediyorum. 
BAŞKAN
– Sayın Akbaşoğlu, lütfen bir oturun.
MUHAMMET
EMİN AKBAŞOĞLU (Çankırı) – Evet. 
BAŞKAN
– Rica ediyorum… 
MUHAMMET
EMİN AKBAŞOĞLU (Çankırı) – Pişmiş kelle gibi sırıtıyorsun orada!
BAŞKAN
– Sayın Akbaşoğlu, Sayın Akbaşoğlu… 
MUHAMMET
EMİN AKBAŞOĞLU (Çankırı) – Bir de hakaret ediyorsun! 
BAŞKAN
– Sayın Akbaşoğlu… 
MUHAMMET
EMİN AKBAŞOĞLU (Çankırı) - İftiracısınız, müfterisiniz! Siz kendiniz…
MAHMUT
TANAL (İstanbul) – Bağır, bağır! 
BAŞKAN
– Sayın Akbaşoğlu, Sayın Tanal, lütfen… 
ZÜLFÜ
DEMİRBAĞ (Elâzığ) – Sayın Tanal, kendini tarif ediyor!
BAŞKAN
- Sayın Tanal, lütfen, rica ediyorum… 
Değerli
arkadaşlarım, bir saniye…
MAHMUT
TANAL (İstanbul) - Biraz daha bağırsın! 
BAŞKAN
– Sayın Tanal lütfen, rica ediyorum. 
MAHMUT
TANAL (İstanbul) – Bir şey anlaşılmıyor Başkanım!
BAŞKAN
– Sayın Tanal, Sayın Tanal… 
MUHAMMET
EMİN AKBAŞOĞLU (Çankırı) – Provokatör mü bu? Provokasyon için özel mi geldi? 
ERKAN
AKÇAY (Manisa) – Hemen provoke etti!
BAŞKAN
- Sayın Akbaşoğlu, bir sakin olun, rica ediyorum. 
MUHAMMET
EMİN AKBAŞOĞLU (Çankırı) – Provokatörlük ancak güldürebilir, sorumsuzluk
güldürebilir.
MAHMUT
TANAL (İstanbul) – Biraz daha konuşsun; sesi alçaktan geliyor Başkanım.
BAŞKAN
– Sayın Akbaşoğlu, rica ediyorum. 
Değerli
arkadaşlarım, siyasi eleştiriler sert olabilir, herkes bunlara…
RECEP
ÖZEL (Isparta) - Sayın Başkan, bunlara bir cevap…
BAŞKAN
– Sayın Özel, Sayın Akbaşoğlu, rica ediyorum, rica ediyorum Sayın Özel. 
Değerli
arkadaşlarım, siyasi eleştiriler sert olabilir.
MUHAMMET
EMİN AKBAŞOĞLU (Çankırı) – Mesela? 
BAŞKAN
– Bir saniye… 
MUHAMMET
EMİN AKBAŞOĞLU (Çankırı) – Yani siyasi eleştiri değil. 
BAŞKAN
- Bunların tümüne herkes yani siyasi eleştiri… Sayın Akbaşoğlu da kendi
partisinin konumunu anlatıyor yani bunda ben bir beis de görmedim, siz de
diyebilirsiniz karşı tarafa ama bunlar tartışmaya konu olacak konular değil.
Değerli
arkadaşlarım, işimize bakalım daha dünya kadar gündem maddemiz var. 
Değerli
arkadaşlar, gündeme geçiyoruz. 
MUHAMMET
EMİN AKBAŞOĞLU (Çankırı) – Sayın Başkanım, söz almak istiyorum bu konuyla
ilgili. 
BAŞKAN
– Sayın Akbaşoğlu, bence yeterli bu tartışma. 
MUHAMMET
EMİN AKBAŞOĞLU (Çankırı) – Tamam Başkanım, şöyle yapın, bu konuyla ilgili söz
istiyorum.
BAŞKAN
– Yani ben gerekli bir tartışmayı görmüyorum ortada. 
MUHAMMET
EMİN AKBAŞOĞLU (Çankırı) – Hayır, ciddi bir suçlamada bulundu. 
BAŞKAN
– Ama siz de zaten onu iade ettiniz.
MUHAMMET
EMİN AKBAŞOĞLU (Çankırı) – Bu konuyla ilgili tutanaklara geçirmek üzere de bir…
BAŞKAN
– Geçti; Sayın Akbaşoğlu, hepsi geçti tutanaklara. 
MUHAMMET
EMİN AKBAŞOĞLU (Çankırı) – Şimdi bu konuyla ilgili söz istiyorum efendim.
ENGİN
ALTAY (İstanbul) – Ben de istiyorum doğal olarak.
BAŞKAN
– Biz şöyle yapalım: Tutanaklara bir bakın; ben geçirttim tutanaklara, arkadaşlar
geçirdi tutanaklara. Bir bakın, ondan sonra eğer geçmediyse ben size söz
veririm ama sözlerinizin hepsi geçti tutanaklara. Rica ediyorum… 
Değerli
arkadaşlarım, şimdi gündeme geçiyoruz. 
Başkanlığın
Genel Kurula sunuşları vardır.
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım. 
V.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 11/3/2020 tarihinde İYİ PARTİ
Grup Başkan Vekili Kocaeli Milletvekili Lütfü Türkkan tarafından, Türk Silahlı
Kuvvetlerimiz bünyesinde görevlerini kahramanca ifa eden sözleşmeli askerî
personele yapılan adaletsizliğin önüne geçilebilmesi, eşitsizliğin ortadan
kaldırılması ve bu çerçevede yapılacak özlük haklarındaki iyileştirmeler ile
sorunlarının giderilmesi için araştırma komisyonu kurulması amacıyla verilmiş
olan Meclis araştırması önergesinin ön görüşmelerinin, Genel Kurulun 11 Mart
2020 Çarşamba günkü birleşiminde yapılmasına ilişkin önerisi
11/3/2020
Türkiye Büyük Millet Meclisi Başkanlığına
Danışma
Kurulu 11/3/2020 Çarşamba günü (bugün) toplanamadığından, grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Lütfü
Türkkan
 Kocaeli
 Grup
Başkan Vekili
Öneri:
Kocaeli
Milletvekili ve İYİ PARTİ Grup Başkan Vekili Lütfü Türkkan tarafından Türk
Silahlı Kuvvetlerimiz bünyesinde görevlerini kahramanca ifa eden sözleşmeli
askerî personellerimize yapılan adaletsizliğin önüne geçilebilmesi,
eşitsizliğin ortadan kaldırılması ve bu çerçevede yapılacak özlük haklarındaki
iyileştirmeler ile sözleşmeli askerî personellerimizin sorunlarının giderilmesi
için araştırma komisyonu kurulması amacıyla 11/3/2020 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin diğer
önergelerin önüne alınarak görüşmelerin 11/3/2020 Çarşamba günkü birleşimde
yapılması önerilmiştir.
BAŞKAN
- Teşekkür ederim.
Değerli
arkadaşlarım, şimdi, İYİ PARTİ Grubunun önerisinin gerekçesini açıklamak üzere
grubu adına Kayseri Milletvekilimiz Sayın Dursun Ataş’a söz veriyorum. (İYİ
PARTİ sıralarından alkışlar) 
Süreniz
beş dakika Sayın Ataş.
İYİ
PARTİ GRUBU ADINA DURSUN ATAŞ (Kayseri) – Sayın Başkan, değerli
milletvekilleri; İYİ PARTİ Grubu olarak, görevini kahramanca ifa eden
sözleşmeli askerî personelimize yapılan adaletsizliğin önüne geçilmesi,
eşitsizliğin ortadan kaldırılması ve bu çerçevede yapılacak özlük haklarındaki
iyileştirmeler ile sözleşmeli askerî personelimizin sorunlarının giderilmesi
amacıyla vermiş olduğumuz grup önerisi hakkında söz almış bulunuyorum. Genel
Kurulu ve yüce Türk milletini saygıyla selamlıyorum.
Değerli
milletvekilleri, Genel Başkanımız Sayın Meral Akşener’in dünkü grup
toplantısında da dile getirdiği gibi, uzman çavuş, sözleşmeli er ve
erbaşlarımızın pek çok sorunu bulunmaktadır. Uzmanlarımız, şehit olduklarında
gördükleri ilgiyi yaşarken de görmek istemektedir. Uzman çavuş, uzman erbaş ve
erler terörle mücadelenin belkemiğidir; Kuzey Irak’ta, Suriye’de,
sınırlarımızda yapılan kritik operasyonlarda en önde mücadele etmektedir. 
Ülke
savunmasında kahramanca mücadele eden uzmanlarımız ne yazıktır ki birçok
sorunla da mücadele etmek zorunda kalmaktadır. “Söz konusu vatansa gerisi
teferruattır.” deyip görevlerini kahramanca en önde ifa eden uzmanlarımızın
sorunlarını görmezden gelemeyiz. Bu nedenle sözleşmeli erbaş ve erlerimizin
özlük haklarındaki iyileştirmeler, düzenleme yapılması gereken konular
arasındadır. Nitekim özlük haklarında eşitsizlikler Türk Silahlı Kuvvetleri
personeli arasında adaletsizliğe ve huzursuzluğa sebep olmaktadır. Terörle
mücadelede yer alan uzman çavuşların derece, kademe ve ek göstergelerinin
eşitlik ve adalet ilkesi çerçevesinde yeniden düzenlenmesi gerekmektedir. Uzman
erbaşlar, sözleşmeyle görev yapmakta ve herhangi bir iş güvenceleri
bulunmamaktadır. Güvencesi olmayan, geleceklerini göremeyen askerlerimizin
moral ve motivasyonları çok etkilenmekte, askerimiz ailesi ve geleceğiyle
ilgili sürekli kaygı içinde yaşamak zorunda kalmaktadır.
Değerli
milletvekilleri, böyle kritik görevlerdeki personelin sözleşmeli olması ulusal
güvenlik açısından bir risktir. Ulusal güvenliğin ve vatan savunmasının
sözleşmesi olmaz. Ayrıca, 52 yaşına gelen uzman erbaşlar sivil memurluğa
geçmektedir ve uzman erbaş kadrosunda sahip oldukları haklardan da mahrum
bırakılmaktadır. Ömrünün en güzel dönemini ülkemizin savunması için gözünü
kırpmadan feda eden uzman erbaşlarımızı emekliliklerinde rahat ettirmek
devletimizin hem borcu hem de görevidir. Yirmi beş yıl görev yapan bir uzman
çavuşun yirmi iki yılı şarkta, evini dahi götüremediği üs bölgelerinde
geçmektedir. Diğer askerî personelden, muvazzaf askerlerden farklı olarak
sınırlı bir doğu görev süresi de bulunmamaktadır. Unutulmamalıdır ki uzman
erbaşların da aileleri vardır. Bu nedenle şark görev süreleri ve tayin
yönetmeliği düzenlenmelidir.
Değerli
milletvekilleri, önemli bir konu da uzmanlarımızın orduevlerine girememesidir.
Bu sorunu çözmek için uzman erbaş misafirhaneleri yapılmaya başlanmıştır ancak
misafirhanelerin sayısı yeterli değildir, tüm illerde yapılmalıdır. Uzman erbaş
misafirhanelerinin yapımına özellikle terör bölgesindeki illerde öncelik
verilmelidir. 
Bir
yıllık uzman çavuş ile yirmi yıllık uzman çavuş aynı maaşı almaktadır. Ayrıca, sözleşmeli
askerlerimizin 4/C kapsamında sigortalı gözükmesi, bu sigortalarının tek
taraflı feshedilmesi en temel mağduriyetlerinden biridir. Öte yandan, sözleşme
süreleri dolan sözleşmeli erlerden başarılı olanların uzman erbaşlığa
geçirilmesi sağlanmalıdır. 
Uzmanlarımızın
izin ve tayin yönetmelikleri olmadığı gibi, Türk Silahlı Kuvvetleri Sağlık
Yönetmeliği Hastalıklar Çizelgesi’nde de isimleri yoktur. Hastalananların
meslekten atıldıklarını belirten uzmanlarımız var. Sözleşmeli olduklarından
dolayı meslekten atılmayla ilgili sürekli baskı ve mobbinge maruz kaldıklarını
belirten uzman çavuşlarımız var. Ülkemiz için kahramanca mücadele eden uzman
çavuş, uzman erbaş ve erlerimiz geçici değil, kalıcı çözümler bekliyor. Kalıcı
çözümleri getirmek için bir araştırma komisyonu kurulması teklifimize destek
bekliyoruz. Her fırsatta “hakları ödenemez” dediğimiz ama haklarını bir türlü
vermediğimiz kahramanlarımıza hak ettikleri hakları vermemiz gerekir.
Son
zamanlarda ülkemizin güvenliği için yürütülen operasyonlarda şehit olan
askerlerimizin büyük çoğunluğu uzman çavuş ve sözleşmeli er ve erbaşlardan
oluşmaktadır. Bu vesileyle tüm şehitlerimizi saygı, rahmet ve minnetle
anıyorum. 
(Mikrofon
otomatik cihaz tarafından kapatıldı) 
DURSUN
ATAŞ (Devamla) – Bitiriyorum Başkanım.
BAŞKAN
– Tamamlayın. 
DURSUN
ATAŞ (Devamla) – Değerli milletvekilleri, bu konuda biliyorum ki Cumhuriyet
Halk Partisinin, Milliyetçi Hareket Partisinin birçok girişimleri, çabaları,
kanun teklifleri var. Eğer bu konuda samimiysek, bu askerlerimize gerekli
hakları vermek adına kuracağımız bu komisyona her partiden destek bekliyor,
Genel Kurulu ve tüm Silahlı Kuvvetleri saygıyla selamlıyorum. (İYİ PARTİ ve CHP
sıralarından alkışlar) 
ERKAN
AKÇAY (Manisa) – Samimiyet testi olamaz Sayın Başkan. Konuşmacı kürsüde bunu
bir samimiyet gösterisi olarak söyledi. Parti grupları kendi o günkü gündemleri
doğrultusunda grup önerilerini verirler, ondan sonra da Genel Kurulun takdirine
bırakırlar.
BAŞKAN
– Elbette. 
ERKAN
AKÇAY (Manisa) – Aksi takdirde bu, bir dayatma ve zorlama olur. O bakımdan, bu
ifadeler yanlıştır. Tutanaklara girmesini istiyorum.
BAŞKAN
– Peki, teşekkür ederim. 
Öneri
üzerinde söz isteyen, Cumhuriyet Halk Partisi Grubu adına İzmir Milletvekilimiz
Sayın Mehmet Ali Çelebi. (CHP sıralarından alkışlar) 
Süreniz
üç dakika. 
CHP
GRUBU ADINA MEHMET ALİ ÇELEBİ (İzmir) – Teşekkürler Sayın Başkan. 
Yüce
Meclisi saygıyla selamlıyorum. 
Sözleşmeli
askerî personel dediğimizde Silahlı Kuvvetlerde görev yapan 3 kademe var:
1’incisi sözleşmeli erler, 2’ncisi uzman erbaşlar, 3’üncüsü de sözleşmeli subay
ve astsubaylar. Bunların sorunlarına hızlı bir şekilde değinmek istiyorum.
Sözleşmeli
erler yedi yıl boyunca 7/24 kışlada ikamet ediyorlar. Bu da aslında boşanma
vakalarında artışı getiren bir faktör. Bu, tabii ki güvenliği de etkileyecek
bir durumdur. Burada, özellikle güvenli birliklerde, vardiya sistemine
geçilmesi önem arz etmektedir. 
Aslında
Türk Silahlı Kuvvetlerinin diğer personelinde olup da sözleşmeli erlerde
olmayan birçok imkân var. Nedir onlar? Mesela, refakat izni yok, mehil izni
yok, il dışı tayininde yol harcırahı yok, geçici görev ücreti yok, asgari geçim
indirimi yok, aile yardımı ve çocuk yardımı yok, eş ataması yok, komando
tazminatı yok, zatî tabanca alma hakları yok, derece ve kademe yok, emeklilik
hakkı, kıdem tazminatı yok; diğer personellerde var ama sözleşmeli erlerde
bunların hiçbiri yok. Mesela, Ocak 2018’de Türk Silahlı Kuvvetleri personeline
iyileştirme zammı yapıldı 400 lira, sözleşmeli erlere bu verilmedi. “Yedi yıl
sonunda size memuriyete geçiş kolaylığı sağlayacağız.” denildi, bununla ilgili
hiçbir gelişme şu ana kadar yaşanmadı. Önümüzde bekçilerle ilgili bir yasa var.
Aslında bekçi olmalarının önü açılsa çok faydalı olur çünkü özellikle gece
silah kullanmak önemli; bekçiler bu konuda hata yapabilir, sözleşmeli erlerden
buraya takviye yaparsak faydalı olabilir. Ayrıca, mesela, şehit olsalar bile
şehit yakınlarına ve gazilere yapılan kira yardımı sözleşmeli er şehit
olduğunda yapılmıyor; böyle bir fark da var, şehit olduklarında bile bir
ayrımcılık var. Rütbe işaretleriyle ayrılmıyorlar bunlar. 
Uzman
erbaşlarımızın kadroyla ilgili ciddi sorunları var. Her zaman söylüyoruz,
birçok partinin de teklifleri var aslında bu konuyla ilgili. Yine, 3600 ek
gösterge alamıyorlar, geçici görevleri doğu hizmetinden sayılmıyor, doksan gün
istirahat alsalar kadro dışı kalabiliyorlar. Okulları yok, lojman, orduevi
imkânları yok. Bir de 6000 sayılı Kanun mağdurları var. Nedir bu? Yirmi yıl,
yirmi beş yıl görev yapıyorlar, ardından yaş haddinden emekli ediliyorlar;
sivil memurluğa geçiriliyorlar daha doğrusu, bir gün sivil memurluk yapıp sivil
memur statüsünden, en düşük memur statüsünden emekli edilmeleri onlar için çok
büyük kayıp oluyor. Bunun da düzeltilmesi gerekiyor. 
Diğer
bir başlık ise sözleşmeli subay ve astsubaylar. Bunlar 2003 yılından beri
görevdeler. Yirmi bir yıl çalışıyorlar, 46 yaş hadleri var. Atama ve görev
yönünden, diğer subaylardan farklı hiçbir görev yapmıyorlar, diğer subaylar ne
yapıyorsa onu yapıyorlar, aynı sicillerle değerlendiriliyorlar fakat subaylar
yüzbaşılığa, astsubaylar da üstçavuşluğa kadar yükselebiliyorlar ve her üç
yılda bir de bunların sözleşmeleri yenileniyor ve bunların muvazzaf subay,
astsubaylığa geçiş oranları çok düşük. 
(Mikrofon
otomatik cihaz tarafından kapatıldı)
MEHMET
ALİ ÇELEBİ (Devamla) – Sayın Başkanım, bir dakika alabilir miyim.
BAŞKAN
– Tamamlayın Sayın Çelebi.
MEHMET
ALİ ÇELEBİ (Devamla) – Ayrıca, şöyle ciddi bir sıkıntıları var: Sözleşmeleri
sona erdiğinde, mesela, yirmi yıl çalışsalar dokuz yıl üzerinden tazminat
alıyorlar yani on bir yıllık tazminat haklarını alamıyorlar. Onların beklentisi
şu: On yıl hizmet süresini dolduran, 85 ve üzerindeki sicil ortalamasına sahip
olanların, güvenlik soruşturmalarından da geçerlerse aslında muvazzaf kadroya
geçmeleri gerekir. Çünkü 15 Temmuzdan sonra da ciddi bir kadro açığı oluştu ve
biz bir senede subay yetiştirmeye çalışıyoruz, hâlbuki elimizde on senelik
sözleşmeli subay, astsubaylar var ve 2003 yılından beri görevde oldukları için
çok ciddi tecrübeye de sahipler. Bunların muvazzaf kadroya geçirilmesi çok
önemli diyorum. 
Gazilerimizin
özlük haklarıyla ilgili bugün gelecek bir madde var. Eğer bu 6’ncı madde
geçerse çok ciddi mağduriyetlere yol açacak. Önceden on beş senede emekli
olabiliyorlardı, şimdi yirmi senede emekli yapmaya çalışıyoruz ve artı, sigorta
primleriyle ilgili de ciddi sorunlar var, onu da 6’ncı maddede sizlere arz
edeceğim.
Yüce
Meclisi saygıyla selamlıyorum. (CHP ve İYİ PARTİ sıralarından alkışlar) 
BAŞKAN
– Öneri üzerinde söz isteyen, Adalet ve Kalkınma Partisi Grubu adına Bursa
Milletvekilimiz Sayın Refik Özen. (AK PARTİ sıralarından alkışlar) 
Süreniz
üç dakika Sayın Özen.
AK
PARTİ GRUBU ADINA REFİK ÖZEN (Bursa) – Sayın Başkan, değerli milletvekilleri;
İYİ PARTİ grup önerisi hakkında AK PARTİ Grubu adına görüşlerimi belirtmek üzere
söz almış bulunuyorum. Bu vesileyle Genel Kurulu ve aziz milletimizi saygıyla
selamlıyorum. 
Sayın
Başkan, değerli milletvekilleri; konuşmama başlamadan önce, ülkemizin ve asil
milletimizin egemenlik ve bağımsızlığı için canlarını feda eden tüm şehitlerimize
Allah'tan rahmet, gazilerimize ve yaralılarımıza acil şifalar diliyorum.
Yaşadığımız
bu zor coğrafyada etrafımıza kurulan ateş çemberine karşı şanlı ordumuzun hem
eğitim hem teçhizat anlamında daha etkin, daha verimli, daha caydırıcı bir güce
sahip olabilmesi için, başta Sayın Cumhurbaşkanımız olmak üzere, Millî Savunma
Bakanlığımız ve Genelkurmay Başkanlığımız, devletin tüm kurum ve
kuruluşlarıyla, gecemizi gündüzümüze katarak çalışmalarımızı hep birlikte devam
ettiriyoruz. 
Cumhurbaşkanımızın
liderliğinde, barışa giden yolda İdlib’de siyasi çözümle ilgili önemli bir adım
atıldı. Bu ateşkesle, rejimin ülkemizin ve bölgenin güvenliğini tehlikeye atan
ve insanlık dramına sebep olan saldırılarının durdurulması sağlanmış oldu.
Mutabakat kapsamında 15 Marttan itibaren M4 Kara Yolu’nda ortak devriyelere
başlanmış olacak. Kara yolu boyunca tesis edilecek güvenli koridorun usul ve
esasları kapsamında Millî Savunma Bakanlığımızca gerekli çalışmalar da
başlatılmış durumdadır. 
Beklentimiz,
ateşkesin kalıcı olması, akan kanın bir an önce durdurulması ve yüzde 81’i
kadın ve çocuk olmak üzere yerlerinden, yurtlarından edilen 1 milyonun üzerinde
masum insanın dönüşleri için ortamın sağlanmasıdır. 
Sayın
Başkan, değerli milletvekilleri; AK PARTİ hükûmetleri döneminde subay,
astsubay, uzman erbaş, sözleşmeli erbaş ve erlerin özlük haklarında müştereken
birçok iyileştirmeler yaptık. Yabancı ülkelere birlik hâlinde veya münferiden
gönderilen subay, astsubay, sivil memur, işçi, uzman erbaş, sözleşmeli erbaş ve
erlere 40000 gösterge rakamının memur aylıklarına uygulanan katsayıyla çarpımı
sonucunda bulunacak tutarı geçmemek üzere fiilen sınır ötesinde icra edilen
görev süresince tazminat ödenmesine imkân tanınmıştır. 
Yine
bizim dönemimizde çıkarılan yan ödeme kararnameleriyle iş güçlüğü puanlarının
artırılması sonucunda, subay, astsubay ve uzman erbaş aylıklarında yüzde 5
artış sağlanmıştır. 2018 Yılı Yan Ödeme Kararnamesi’yle subay, astsubay ve
uzman erbaşların aylıklarında aylık net 400 lira iyileştirme yapılmıştır. 
27
Nisan 2018 tarihli Başbakanlık oluruyla, Gaziantep, Kilis, Şanlıurfa illerinin
Suriye hudut birliklerinde ve bu illerin Suriye hududunda bulunan ilçelerinde
görev yapan personelimize 1.382 lira ilave, ek tazminat verilmesi sağlanmıştır.

2018
Yılı Konut Yönergesi değişikliğiyle uzman erbaşların devlet memurlarıyla
birlikte Türk Silahlı Kuvvetleri konutlarından faydalanma oranı yüzde 5’ten
yüzde 10’a çıkarılmıştır. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Özen.
REFİK
ÖZEN (Devamla) – 1 Şubat 2018 tarihli ve 7079 sayılı Kanun’la, Millî Savunma
Bakanlığınca temin edilen tabancaları zatî demirbaş silah olarak satın
alabilmelerine imkân tanınmıştır. 
24
Aralık 2019 tarihli ve 1905 sayılı Cumhurbaşkanlığı Kararı’yla, Kuzey Kıbrıs Türk
Cumhuriyeti’nde görevli uzman erbaşların adada almakta oldukları tazminat,
aylık derecelerine göre, 361 ila 425 lira arasında artırılmıştır. 
Sözleşmeli
erbaş ve erlerin sözleşmelerinin bitiminde verilmekte olan tazminat tutarları
yüzde 33 oranında artırılmıştır.
Sayın
Başkan, değerli milletvekilleri; vermiş oldukları mücadeleleri hiçbir maddi
karşılıkla ödemeyeceğimiz kahraman subay, astsubay, uzman erbaş, sözleşmeli
erbaş ve erlere ait yapılan bu iyileştirmelere ilaveten Millî Savunma
Bakanlığımızca hazırlanan ve önümüzdeki günlerde Komisyonumuza gelecek olan
kanun teklifiyle özlük haklarında yeni iyileştirmeleri inşallah hep birlikte
hayata geçirmiş olacağız. 
Bu
vesileyle, aziz vatanımız uğruna canlarını feda eden aziz şehitlerimizi bir kez
daha rahmet ve minnetle anıyor, Genel Kurulumuzu saygıyla selamlıyorum. (AK
PARTİ sıralarından alkışlar)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, öneriyi okutup işleme alacağım ve daha sonra oylarınıza
sunacağım.
2.- HDP Grubunun, 6/3/2020 tarihinde Ağrı Milletvekili
Dirayet Dilan Taşdemir ve arkadaşları tarafından, kadına dönük şiddet ve
ayrımcılığa karşı alınacak her türlü yasal önlemlerin belirlenmesi amacıyla
verilmiş olan Meclis araştırması önergesinin ön görüşmelerinin, Genel Kurulun
11 Mart 2020 Çarşamba günkü birleşiminde yapılmasına ilişkin önerisi
11/3/2020
Türkiye Büyük Millet Meclisi Başkanlığına
Danışma
Kurulu 11/3/2020 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Hakkı
Saruhan Oluç
 İstanbul
 Grup
Başkan Vekili
Öneri:
6
Mart 2020 tarihinde Ağrı Milletvekili Sayın Dirayet Dilan Taşdemir ve
arkadaşları tarafından (5672 grup numaralı) kadına dönük şiddet ve ayrımcılığa
karşı alınacak her türlü yasal önlemlerin belirlenmesi amacıyla Türkiye Büyük
Millet Meclisine verilmiş olan Meclis araştırması önergesinin diğer önergelerin
önüne alınarak görüşmelerinin 11/3/2020 Çarşamba günkü birleşimde yapılması
önerilmiştir.
BAŞKAN
– Şimdi, önerinin gerekçesini açıklamak
üzere, Halkların Demokratik Partisi Batman Milletvekilimiz Sayın Ayşe Acar
Başaran. (HDP sıralarından alkışlar)
Sayın
Başaran, süreniz beş dakika.
HDP
GRUBU ADINA AYŞE ACAR BAŞARAN (Batman) – Sayın Başkan, değerli milletvekilleri;
8 Mart dolayısıyla, kadınların yaşadığı her türlü şiddet, baskı, çok boyutlu
ayrımcılık ve ötekileştirme politikalarına karşı etkin mücadele hattının
oluşturulması, yaşamın tüm alanında toplumsal cinsiyet eşitliğinin sağlanmasına
dönük etkin politikaların belirlenmesi için bir araştırma komisyonu
kurulmasıyla ilgili verdiğimiz önerge üzerine söz almış bulunuyorum.
Değerli
arkadaşlar, biz kendini bir “kadın partisi” olarak tanımlayan, kadınların
yararına, kadınların hayatlarına dokunacak, kadınların mevcut ezilme ve sömürü
koşullarını değiştirmeye dönük her türlü teklifi sunan, bu teklifleri
destekleyen, “evet” diyen bir partiyiz. Buradan, özellikle bütün kadın
arkadaşlarımızı, ideolojik düşüncelerimizi, parti kimliklerimizi bir tarafa
bırakarak, kadın kimliğiyle, verdiğimiz bu öneriyi kabul etmeye davet ediyoruz.
Son söyleyeceğimi başta söylemiş olayım.
Değerli
arkadaşlar, geçen yıl içerisinde toplumsal cinsiyet eşitliği meselesi çok
tartışıldı, çok başka bir biçimde manipüle edildi ama ben kısaca toplumsal
cinsiyet eşitliğinin en basit tabirle ifadesini size okuyayım. Kadın ve
erkeklerin toplumsal yaşamın her alanında eşit olmalarına, toplumsal yaşama
eşit bir biçimde katılmalarına, eşit olanaklardan faydalanmalarına denir
toplumsal cinsiyet eşitliği. 
Değerli
arkadaşlar, peki, biz Türkiye olarak toplumsal cinsiyet eşitliği konusunda ne
durumdayız? Biraz istatistiklere bakmak gerekiyor. Dünya Ekonomik Forumu her
yıl yaptığı araştırmalardan bir tanesini daha yapmış ve maalesef, Türkiye’nin
her geçen gün toplumsal cinsiyet eşitliği konusunda geri sıralara düştüğünü
ifade etmiş, tespit etmiş. Buna göre, geçen yıl 149, bu yıl 153 ülke arasında
130’uncu sırada olarak toplumsal cinsiyet eşitliği konusunda en geri sırada yer
alan bir ülke hâline gelmişiz değerli
arkadaşlar.
Şimdi,
her yıl bu konuda benzer raporlar açıklanıyor ve bununla ilgili çalışmalar
yapılıyor. Biz de bu kürsülerden toplumsal cinsiyet eşitliği üzerine çokça
konuşmalar yaptık. Birkaç gündür, özellikle 8 Mart vesilesiyle CHP ve bizler
tarafından -HDP Grubu olarak en fazla biz ama diğer partilerden de- kadınların
uğramış olduğu ayrımcılıkla ilgili birçok şey söylendi.
Arkadaşlar,
kadınlar nasıl ayrımcılığa uğruyor? Bir: Toplumun birçok alanından kadınlar
maalesef izole ediliyor. Kadınlara bir kimlik belirlenmiş; bu kimliğe göre,
anne, kız kardeş, kız çocuğu olabilirler ama kadınlar kendi kimlikleriyle,
kadın olma kimlikleriyle toplum içerisinde maalesef var olamıyorlar.
Kadınlar,
iş alanında sürekli bir biçimde ayrımcılığa uğruyorlar. 8 Martın yani “eşit işe
eşit ücret” mücadelesinin verilmesinin üzerinden yaklaşık iki yüz yıl geçmiş
olmasına rağmen hâlâ kadınlar iş yaşamında emeklerinin karşısında “eşit ücret”
talepleriyle sokaklara dökülüyorlar. Maalesef, Türkiye’de cinsiyet
eşitsizliğinin boyutu, sadece iş yaşamında değil, kadınların bire bir
yaşamlarına dokunan bir durumda.
Değerli
arkadaşlar, 2019 yılında, sadece bir yıl içerisinde, tespit edilen rakamlara
göre, 474 kadın, erkek şiddeti sonucunda yaşamını yitirmiş yani erkekler
tarafından katledilmiş; bunların 50’si sokak ortasında yani toplumun içerisinde
katledilmiş ve maalesef, boğazları kesilerek, satırlarla, bıçaklarla, aslında,
örgütlenen bu erkek şiddeti, IŞİD’vari yöntemlerle kadınları katletmiş. Yani
toplumsal cinsiyet eşitsizliğinin geldiği noktada kadınlara bir yaşam alanı
bile yok. 
Bunun,
bu kadın cinayetlerinin, bu kadına eşitsiz yaklaşımların politik olduğunu
sürekli bir biçimde ifade ediyoruz çünkü iktidarın en üst mekanizmalarında her
defasında “Boşuna uğraşmayın, kadın-erkek eşit değil.” ifadeleriyle karşı
karşıya kalıyoruz. Yine, her alanda “Sen kadınsın, bir kadın olarak sus!” ifadeleriyle
karşı karşıya kalıyoruz. Maalesef, bu Meclisin kendisi bile erkek egemen bir
Meclis, erkeklere göre dizayn edilmiş bir Meclis ve maalesef, büyük
mücadelelerimiz sonucunda geldiğimiz noktada 600 milletvekilinden sadece 103’ü
kadın milletvekili.
Yine,
maalesef, kadınlar kadın mücadelesi yürüttükleri için, kadın mücadelesinde ön
saflarda oldukları için şu anda kadın milletvekillerimiz cezaevinde. 
(Mikrofon
otomatik cihaz tarafından kapatıldı)
AYŞE
ACAR BAŞARAN (Devamla) – Başkanım, bir dakikayla toparlayayım.
AYŞE
KEŞİR (Düzce) – Aybüke Öğretmen nerede o önergede? Aybüke Öğretmen var mı
orada?
AYŞE
ACAR BAŞARAN (Devamla) – Biz kadın ayrımı yapmıyoruz.
BAŞKAN
– Değerli arkadaşım, niye oradan bağırıyorsunuz? 
Siz
buyurun Sayın Başaran.
Sessiz
olalım değerli arkadaşlar.
AYŞE
ACAR BAŞARAN (Devamla) – Değerli arkadaşlar, ben en başta ifade etmiştim; bir
defa daha ifade edeyim sevgili kadın arkadaşım: Biz, kadınlara yönelik her
türlü şiddetin karşısındayız, keşke siz de kadınlara yönelik her türlü şiddetin
karşısında olup bu önergemize “evet” diyebilseydiniz ama sizin bağımlı
olduğunuz sistemin kendisi “erkek”, kendisi “tek adam” olarak inşa edilmiş bir
sistem. Onun için siz buna “evet” diyemeyeceksiniz, onun için eş başkanlık
sistemimize bu kadar yoğun bir biçimde saldırıyorsunuz, onun için bizim kurmuş
olduğumuz bir sistemin karşısında kayyumlar atıyorsunuz. Kayyumların yaptığı
ilk faaliyetler de kadın kurumlarını kapatmak, kadın çalışmalarını bir şekilde
askıya almak oluyor. 
İşte
tam da bu nedenden, siz İstanbul Sözleşmesi’ni yani bu ülkede, kadınlara
yönelik ayrımcı yaklaşımları önlemek için imzalanmış olan İstanbul
Sözleşmesi’ni ilk defa bu yıl tartışmaya açtınız. İşte onun için bu Meclis
çatısı altında, maalesef, kadınların boşandıktan sonra üç kuruşa mahkûm olduğu,
mecbur olduğu bir dönemde kadınların nafaka hakkını tartışmaya açtınız.
(Mikrofon
otomatik cihaz tarafından kapatıldı) 
BAŞKAN
– Lütfen tamamlayın Sayın Başaran.
AYŞE
ACAR BAŞARAN (Devamla) – Kusura bakmayın.
İşte
bu yüzden kadınlar, kameraların önünde IŞİD’vari yöntemlerle boğazları
kesilerek “Ben ölmek istemiyorum!” çığlıkları içerisinde katlediliyor. İşte tam
da bu nedenden, kadınlara “Siz, sadece gündüz sokağa çıkabilirsiniz, eyleminiz
bile gündüz olabilir.” yaklaşımınız nedeniyle, akşam İstiklal’e çıkan kadınları
sizin erkek bakış açınız darbetti, saçlarından sürükleyerek gözaltına aldı.
Değerli
kadın arkadaşlarım, özellikle size bir kez daha sesleniyorum: Kadına yönelik bu
şiddetin ideolojisi yoktur; bu, kadın kimliğimize saldırıdır. Gelin, hep
beraber kadına yönelik şiddetin engellenmesi, toplumsal cinsiyet eşitliğinin
oturtulması için bu komisyonu kuralım; hep beraber araştıralım, çözüm
mekanizmalarını hep beraber bulalım ve en nihayetinde, kadın özgürlükçü,
eşitlikçi bir sistemi hep beraber kuralım diyorum.
Bütün
kadın arkadaşlarımın 8 Martını buradan bir kez daha kutluyorum. (HDP ve CHP
sıralarından alkışlar)
BAŞKAN
– Öneri üzerinde söz isteyen, Cumhuriyet Halk Partisi Grubu adına Adana
Milletvekilimiz Sayın Müzeyyen Şevkin. (CHP sıralarından alkışlar)
Süreniz
üç dakika Sayın Şevkin.
CHP
GRUBU ADINA MÜZEYYEN ŞEVKİN (Adana) – Teşekkür ederim Sayın Başkan. Genel
Kurulu saygıyla selamlıyorum. 
Evet,
Türkiye’nin sorunlarına bir göz attığımızda, herhâlde, en can yakıcı
sorunlardan biri işsizlik; diğeri de kadına uygulanan şiddet, taciz, tecavüz ve
cinayetler; bu da en baş sıralarda geliyor. Türkiye’de 15 yaş ve üzeri 30
milyon 695 bin kadının sadece 10 milyon 723 bini iş gücüne direkt katılabiliyor
arkadaşlar. Toplumsal cinsiyet eşitsizliği, istihdam dışına iten politikalar,
aile içi sorumluluklar, sosyal yaşamdan uzaklaştırılmak gibi pek çok etkenle
mücadele eden kadınlar, Türkiye’de hem ekonomik hem de sosyal özgürlüklerden ne
yazık ki yoksun olarak yaşıyor. Ülkemizde kadının karşısına en büyük sorun
olarak şiddet çıkıyor, arkasından işsizlik, eğitimsizlik ve taciz geliyor;
kadın şiddetinden sonra karşı karşıya kalınan işsizlik sorunu bir türlü
önlenemiyor.
Türkiye’de
her 10 kadından 7’si işsiz değerli milletvekilleri. Kadınların istihdama katılım
oranı yüzde 29,3 civarında, Türkiye’de 20 milyon kadın iş yaşamının dışında
kalıyor. Peki, siyasete baktığımızda çok mu farklı durum? 1.397 belediyemiz var
arkadaşlar, 1.397 belediyeden sadece 44’ünün başkanı kadın. Yine, 32.005
mahalle muhtarlığı, 18.152 de köy muhtarlığı var yani toplamda 50.157
muhtarlığın içerisinde sadece ve sadece 1.071 kadın muhtar var. Kendi kentime
de baktığımda, 826 muhtarlıktan sadece 17’sinde kadın muhtarlarımız
temsiliyette yer alıyor. Ne yazık ki bu konuda da Türkiye sınıfta kalmış
durumda.
Evet,
değerli milletvekilleri, çalışan kadının görevi iş yerinde de bitmiyor elbette.
Hem işte hem evde çalışmakla yükümlü kadın. Bütün bu zorluklarla ve ücret
eşitsizliğiyle karşı karşıya kalıyor. Kadınlar erkeklerle aynı işi yapmasına
rağmen ücret dengesizliği var. İşsizlik oranı erkeklerde yüzde 13,2’yken
kadınlarda bu oran yüzde 20 civarında. 15 yaş ve üzeri 30 milyon kadın
nüfusunun sadece 10 milyon 723 bini iş gücüne katılabiliyor. 15-24 yaş
arasındaki 5 milyon genç kadın nüfusunun 2 milyonu ne yazık ki ne okulda ne
evde yani kayıtsız arkadaşlar; hiçbir yerde görünmediği için bunlar işsizlik
rakamlarına yansımıyor ne yazık ki.
Dünya
Ekonomik Forumunun küresel bazda yaptığı Eşitlik Raporu’na göre, bakıldığında,
149 ülke arasında Türkiye ne yazık ki 130’uncu sırada yer almakta arkadaşlar.
(Mikrofon
otomatik cihaz tarafından kapatıldı)
BAŞKAN
– Tamamlayın.
MÜZEYYEN
ŞEVKİN (Devamla) – Hemen tamamlıyorum efendim.
Yine,
Parlamentolararası Birlik verilerine göre, kadınların siyasette temsiliyeti
açısından dünya ortalamasına bakıldığında yüzde, 14,5 iken bu temsiliyet, Avrupa
ortalaması yüzde 16,5; Türkiye ortalaması ise -kadının siyasette temsiliyeti-
yüzde 4,4. Yine, burada da sınıfta kalınmıştır. 
Anayasanın
10’uncu maddesi, devletin, cinsiyet eşitliğini sağlamakla yükümlü olduğunu
söylüyor. Medeni Kanun, biliyorsunuz, kadın-erkek fırsat eşitliğini, resmî
nikâh, tek eş, evlilik, miras, boşanma haklarını kadına tanımış; bütün bu
haklarımızdan, bu kazanımlarımızdan asla geriye dönüş söz konusu olamaz;
özellikle nafaka konusunda geriye dönüş söz konusu olamaz arkadaşlar. (CHP
sıralarından alkışlar) Teşekkür ederim.
Kadına
yönelik şiddet ve ev içi şiddetten arınmış bir dünya yaratmak için, adında da
“İstanbul” olan İstanbul Sözleşmesi’ni Türkiye’de imzalamış olmamıza rağmen, ne
yazık ki kadını şiddete karşı korumaya dönük ve ev içi şiddeti önlemeye yönelik
İstanbul Sözleşmesi hâlâ hayata geçememiştir. Bu konuda da sadece rakamlarla
ifade edilen kadın cinayetleri içimizi yakıyor. “Artık yeter!” diyoruz
arkadaşlar. (CHP sıralarından alkışlar)
(Mikrofon
otomatik cihaz tarafından kapatıldı)
BAŞKAN
– Son cümlenizi alalım Sayın Şevkin, son cümlenizi alıp selamlayalım.
MÜZEYYEN
ŞEVKİN (Devamla) – Artık yeter! Kadın cinayetleri rakam olarak verilmesin, bunu
kanıksamayalım. Gelin, hep beraber bu komisyona “Evet.” diyelim, araştırılsın,
bu konu rakam olmaktan çıksın. Hiçbir parti ayrımı yapılmaksızın kadına
şiddete, tacize, tecavüze, siyasi ayrıştırmaya ve her tür ayrıştırmaya karşı
mücadele edelim diyorum, bütün kadın arkadaşlarımı desteğe bekliyorum. 
Hepinizi
çok seviyoruz. Çok teşekkür ediyorum, var olun. (CHP, HDP, İYİ PARTİ
sıralarından alkışlar)
Teşekkür
ederim Sayın Başkan.
BAŞKAN
– Öneri üzerinde söz isteyen, Adalet ve Kalkınma Partisi Grubu adına İstanbul
Milletvekilimiz Sayın Canan Kalsın. 
Süreniz
üç dakika Sayın Kalsın. (AK PARTİ sıralarından alkışlar.)
AK
PARTİ GRUBU ADINA CANAN KALSIN (İstanbul) – Sayın Başkan, değerli
milletvekilleri; hepinizi saygıyla selamlıyorum.
HDP
grup önerisi aleyhine söz almış bulunmaktayım. Kadına karşı şiddetin
faturasının bir kültüre, bir dine, bir medeniyete çıkarılmayacağı ortadadır.
Cumhurbaşkanımızın da söylediği gibi “Kadına karşı şiddet bir insan hakları
ihlalidir.” 
Sayın
Başkan, değerli milletvekilleri; Dünya Sağlık Örgütü verilerine göre,
Brezilya’da 1 milyon kadından 42 kadın cinayete kurban giderken ABD’de bu rakam
21, Hindistan’da 19, Arjantin’de 13, Kore’de 9, Belçika ve Avustralya’da 8,
İsrail’de 7 olarak gerçekleşmiştir; Türkiye’yse Almanya, Finlandiya, İsviçre,
Norveç ve Hollanda gibi ülkelerle birlikte 5-6 bandında yer almaktadır. 
Sayın
Başkanım, değerli milletvekilleri; Hükûmetimiz zamanında, 2011’de çekincesiz
olarak imzalanan, 2014’te yürürlüğe giren kadına yönelik şiddeti önlemeye
yönelik İstanbul Sözleşmesi ve 6284 sayılı Ailenin Korunması ve Kadına Karşı
Şiddetin Önlenmesine Dair Kanun’la ilgili 14/11/2018 tarihinde -bu tarihin
altını çizerek söylüyorum- İstanbul Sözleşmesi’ni tartışmaya açan değil, KEFEK
bünyesinde, uygulamada ortaya çıkan sorunların tespitiyle alakalı 13 AK
PARTİ’li, 6 CHP’li, 3 HDP’li, 2 MHP’li ve 2 İYİ PARTİ’li milletvekilinin ortak
önerisiyle kurulan alt komisyonumuzda uygulamadaki sıkıntı ve sorunların
tespitine yönelik çalışmalar yapılmaktadır. Toplumun tüm kesimleriyle, STK’lerle,
öğretim görevlileriyle, Adalet Bakanlığı, İçişleri Bakanlığı, hâkim ve
savcılarla, konunun uzmanlarıyla yaptığımız görüşme ve sunumlarda uygulamanın
bilgi eksikliğinden, tecrübe eksikliğinden, konuya vâkıf olmamadan, farklı
mahkemelerin farklı kararlar vermesinden kaynaklanan bazı sorunlar olduğunu
tespit ettik ve Komisyonumuz da çalışmalarını sonuçlandırmak üzere. 
Tüm
bu verilerin ışığında, Adalet Bakanlığı, uygulamaya geçirdiği Ailenin Korunması
ve Kadına Karşı Şiddetin Önlenmesine Dair Kanun’un uygulanmasına yönelik
genelgesini 17 Aralık 2019 tarihli 154/1 numaralı genelgeyle güncellemiştir. Bu
bağlamda, eğitim, danışmanlık, psikolojik tedbirlerin teşvik edilmesi kararı
alınmıştır. Şahsın psikolojik destek alması konusunda kolluk kuvvetleri -şahıs
gönderildiği zaman- caydırıcı olmuştur. Tebligat, kolluk kuvvetleri tarafından
yapılırken de tavsiye kararlarıyla birlikte verilmiştir. 
Buradaki
amaç cumhuriyet savcısıyla koordineli çalışılması, çeşitli mahkemelerde değil
tek bir mahkeme üzerinden kararın alınmasının sağlanmasıdır. Yetkili mahkemeler
artık, UYAP sistemi üzerinden “pop-up” açılması suretiyle daha önce şahısla
ilgili şikâyet olup olmadığını, sabıka durumunu öğrenebiliyor. Ayrıca
ŞÖNİM’ler, şiddet mağdurlarına ŞÖNİM destekli uzman, psikolog ve sosyolog
desteği veriyor. Tebligat, kolluk destekleriyle yapılmaktadır. Bunların
yanında, tekrarlanan şiddet vakalarının gözden kaçırılmamasına Aile Bakanlığı
destek vermektedir. 
(Mikrofon
otomatik cihaz tarafından kapatıldı)
BAŞKAN
– Tamamlayalım.
CANAN
KALSIN (Devamla) – Tutanak, artık matbu, tek bir hâlde değil, vakaya ve kişiye
uygun hâlde düzenlenmekte ve detaylandırılmaktadır. Tedbir hâkimleri aynı
zamanda vakayı takip eden hâkimlerdir.
Sayın
Başkanım ve değerli milletvekilleri; alt komisyon çalışmalarında tespiti
yapılan eğitim eksikliği ve diğer konularla ilgili Adalet Akademisinde ilgili
kurumlar destek alacaktır ve burada eğitimler verilmektedir. Aile Bakanlığı
başta olmak üzere, birçok Bakanlığımızın bir araya geldiği “Mercan Seferberliği”
bu konuda atılmış en önemli örneklerden biridir. Ayrıca, On Birinci Kalkınma
Planı’na -KEFEK Komisyonunda olan arkadaşlarımız da biliyor, basın açıklaması
da yaptık- yerelden kadının kalkınmasıyla ilgili, hiçbir kalkınma maddesine
konulmamış, Kalkınma Planı’na konulmamış maddeler konuldu. Biz, kadının
yerelden kalkınmasını, internet üzerinden iş gücüne katılmasını destekliyoruz.
Bizim hedefimiz 34,4 olan kadın katılımını 38,8’e çıkarmaktır.
(Mikrofon
otomatik cihaz tarafından kapatıldı)
BAŞKAN
– Son cümlelerinizi de tamamlayın lütfen.
Buyurun.
CANAN
KALSIN (Devamla) – İş dünyasında kadına ayrımcılığın her türlü karşısında
olduğumuzu biliyorsunuz. Ceren Damar cinayetinin davasını arkadaşlarımızla,
sizlerle izledik. Bire bir, biz bütün Dilekçe Komisyonumuzda önerimizi de
verdik. Üç aylık bir dilekçe süresi değil, bire bir takip ederek konuları da
sonuçlandırıyoruz ama siz de takdir edersiniz ki Aybüke Öğretmenlerin olmadığı
bir önergeyi desteklememiz mümkün değildir. (AK PARTİ sıralarından alkışlar)
Diyarbakır Annelerinden bahsetmeyen bir önergeyi desteklememiz mümkün değildir
diyor, hepinizi saygı ve sevgiyle selamlıyorum. (AK PARTİ sıralarından
alkışlar)
BAŞKAN
– Öneriyi oylarınıza sunuyorum: Kabul edenler… Kabul etmeyenler…
ENGİN
ALTAY (İstanbul) – Sayalım efendim.
BAŞKAN
– Değerli arkadaşlar, Başkanlık Divanındaki arkadaşlarım arasında bir aykırılık
var; elektronik sistemle oylama yapalım.
Bir
dakika süre veriyorum değerli arkadaşlar. 
RECEP
ÖZEL (Isparta) – Bir dakikada giremeyiz sisteme. 
BAŞKAN
– Girersiniz, herkes…
RECEP
ÖZEL (Isparta) – Giremeyiz.
BAŞKAN
– Peki, peki. Bazı arkadaşlarımız giremiyorlar sisteme.
İki
dakika veriyorum.
Başlatalım
hadi bakalım. 
(Elektronik
cihazla oylama yapıldı)
BAŞKAN
– Öneri reddedilmiştir.
Değerli
arkadaşlarım, Cumhuriyet Halk Partisi Grubunun İç Tüzük’ün 19’uncu maddesine
göre verilmiş bir önerisi vardır, okutup işleme alacağım ve oylarınıza
sunacağım.
(Uğultular)
BAŞKAN
– Değerli arkadaşlarım, bir saniye, bir sessiz olabilir miyiz lütfen.
Değerli
arkadaşlarım, bir sessiz olalım ve oturalım lütfen.
ENGİN
ALTAY (İstanbul) – Efendim, AK PARTİ Grubuna söyleyin, gürültü oradan geliyor.
BAŞKAN
– Bütün herkese söylüyorum.
Değerli
arkadaşlar, herkes bir otursun ve sessiz olalım lütfen.
Değerli
milletvekilleri, Cumhuriyet Halk Partisi Grubunun önerisi görüşüldükten sonra
on dakika bir ara vereceğim, ondan sonra RTÜK’le ilgili bir seçimimiz olacak.
RTÜK’le ilgili seçimde toplantı ve karar yeter sayısı aranacağını Genel
Kurulumuzun bilgilerine sunmak isterim.
Öneriyi
okutuyorum:
3.- CHP Grubunun, 11/3/2020 tarihinde Bursa
Milletvekili Lale Karabıyık ve arkadaşları tarafından, kadın istihdamını
artıracak yöntemlerin belirlenmesi amacıyla verilmiş olan Meclis araştırması
önergesinin ön görüşmelerinin, Genel Kurulun 11 Mart 2020 Çarşamba günkü
birleşiminde yapılmasına ilişkin önerisi
11/3/2020
Türkiye Büyük Millet Meclisi
Başkanlığına
Danışma
Kurulu 11/3/2020 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Altay
 İstanbul
 CHP
Grubu Başkan Vekili
Öneri:
Bursa
Milletvekili Lale Karabıyık ve arkadaşları tarafından, kadın istihdamını
artıracak yöntemlerin belirlenmesi amacıyla 11/3/2020 tarihinde Türkiye Büyük
Millet Meclisi Başkanlığına verilmiş olan (1693 sıra no.lu) Meclis araştırması
önergesinin diğer önergelerin önüne alınarak görüşmelerinin 11/3/2020 Çarşamba
günlü birleşimde yapılması önerilmiştir.
BAŞKAN
– Şimdi, önerinin gerekçesini açıklamak üzere Cumhuriyet Halk Partisi grubu
adına Bursa Milletvekilimiz Sayın Lale Karabıyık. (CHP ve İYİ PARTİ
sıralarından alkışlar)
Süreniz
beş dakika Sayın Karabıyık. 
CHP
GRUBU ADINA LALE KARABIYIK (Bursa) – Sayın Başkan, değerli milletvekilleri;
yüce Meclisi saygıyla selamlıyorum. 
Değerli
milletvekilleri, Türkiye'nin nüfusunun yüzde 49,8’i kadın ancak maalesef,
kadınlar toplumsal haklardan erkeklerle eşit bir şekilde yararlanamıyorlar. Bu,
istihdamda da böyle; bu, gelirde de böyle; bu, iş hayatında da böyle.
Türkiye’de kadınların istihdama katılması, özellikle iş gücüne katılma oranı
OECD ülkelerinin en gerisinde geliyor. Oysa biliyor musunuz, Türkiye’deki
kadınların iş gücüne katılma oranı OECD ülkeleri ortalaması kadar olabilseydi
eğer bugün, bu ülkede kişi başına millî gelir bile 3 bin-4 bin dolar daha fazla
olabilecekti yani kadının çalışmasının, sadece kadına ya da ailesine değil,
aynı zamanda Türkiye ekonomisine de olumlu etkisi olacaktı.
Eğitime
bakıyoruz, eğitimde oranlar yine hiç de güzel görünmüyor; Okuma yazma bilmeyen
kadınların sayısı erkeklerden 5 kat daha fazla. Okuma yazma bilenlerin oranına
baktığınızda yüzde 90’larda ama ilkokulu bitirme oranlarına baktığınızda yüzde
80’lere geriliyor, liseyi bitirme oranına baktığınızda yüzde 40’lara iniyor ve
üniversiteyi bitirme oranına baktığınızda da yüzde 10’lara geriliyor. Bunlar,
Avrupa Birliği ve OECD ortalamalarının hatta dünya ortalamalarının da gerisinde
oranlar. 
Yine,
bu ülkede üniversite mezunu kadınların yüzde 62’si, lise mezunu kadınların
yüzde 65’i, lise mezunu olmayan kadınların ise yüzde 54’ü, maalesef, istihdamda
kendilerine yer bulamıyorlar. Bugün ülkemizde, çalışan kadınların yüzde 65,2’si
ücretli ve yevmiyeli işlerde çalışıyorlar. Kadınların yüzde 24,1’i ücretsiz
aile işçisi olarak çalışmakta, yüzde 9,3’ü ancak kendi işini kurarak
çalışabiliyor ve yüzde 1,4’ü işveren ve maalesef, kadınların yüzde 92’si de
sendikasız değerli milletvekilleri.
Çalışan
kadınların en önemli sorunlarından bir tanesi, düşük ücret. Yine, işsizlik,
işsiz kalma korkusu, işini kaybetme korkusu da en önemli korkularından bir
tanesi ve sigortasız çalıştırılmak da kadınların, çalışan kadınların önemli
sorunlarından bir tanesi.
Diğer
taraftan baktığınızda, çalışma koşulları açısından da yine kadınların mağdur
olduğunu her aşamada görmek mümkün. Mesela, haftalık kırk beş saatten fazla
çalışan kadın sayısı ülkemizde 3 milyonu aşmış durumda. İşsizlik sigortasına
başvuran kadın sayısı da erkeklerden kesinlikle daha fazla. 
Yıllık
kazançlara bakalım o zaman: Bakın, kadınların Türkiye'de ortalama yıllık brüt
kazancı 62 bin lira ama erkeklerin ortalama kazancı 78 bin lira. Yani kadınlar
sadece iş ararken değil, iş hayatında da gelir elde ederken de kesinlikle
ayrımcılığa uğramakta.
Ulu
Önderimiz Mustafa Kemal Atatürk’ün kadınlarla ilgili söylediği şu sözü lütfen
anımsayalım: “Daha emin ve daha doğru olarak yürüyeceğimiz bir yol vardır;
büyük Türk kadınını çalışmamıza ortak kılmaktır. Milletimiz güçlü bir millet
olmaya azmetmiştir. Bunun gereklerinden biri de kadınlarımızın her konuda
yükselmelerini sağlayabilmektir.”
Değerli
milletvekilleri, kadının toplumdaki rolünün güçlendirilmesi ve toplumsal
cinsiyet eşitliği anlayışının yasal çerçevesinin genişletilmesi insani ve
sosyal, ekonomik eşitsizliklerin giderilmesi açısından gerçekten çok önemlidir.
Bunun için, öncelikli olarak Türkiye'de kadınların iş gücüne katılımının düşük
olduğunun bilinmesi, bunun kabul edilmesi ve istihdam yaratacak alanlar
üzerinde çalışma yapılması gerçekten önemlilik arz etmektedir. Bu nedenle,
kadın alanında yapılacak bütün çalışmaların hedefinde Türkiye’yi, kendi
hayatını belirleyebilen, özgür ve güçlü kadınların ülkesi hâline getirmek ve
kadını güçlendirmek olmalıdır ve burada partilerüstü bir yaklaşımla hem
istihdamdaki bu sorunların araştırılması hem çalışan kadınların sorunlarının
giderilmesi önemlidir. Diğer taraftan da bunun partilerüstü bir çalışma ve
hedef olarak görülmesi, Türkiye ekonomisi açısından da önemli olduğu bir kez
daha vurgulanmaktadır. Sizlerden de beklentimiz, bu konudaki hedefe ulaşmak
için bütün çalışmaları bu doğrultuya yöneltmenizdir. 
Teşekkür
ederim. ( CHP, HDP ve İYİ PARTİ, sıralarından alkışlar)
BAŞKAN
– Öneri üzerine söz isteyen, İYİ PARTİ Grubu adına Erzurum Milletvekilimiz
Sayın Muhammet Naci Cinisli. (İYİ PARTİ sıralarından alkışlar) 
Süreniz
üç dakika Sayın Cinisli.
İYİ
PARTİ GRUBU ADINA MUHAMMET NACİ CİNİSLİ (Erzurum) – Sayın Başkan, değerli
milletvekilleri; Genel Kurulumuzu saygıyla selamlar, tüm kadınların 8 Mart
Dünya Kadınlar Günü’nü kutlarım.
İYİ
PARTİ olarak bize göre, geleceğin mutlu, zengin ve güçlü Türkiyesi Türk
kadınının yükselmesiyle mümkündür. Sayın Genel Başkanımız Meral Akşener
Hanımefendi’nin dedikleri gibi “Türklerde kadın, toplumun direğidir; Türklerde
kadın, töredir, öğretendir, erkeği yetiştirendir; Türklerde kadın, akıldır,
sağduyudur, toplumsal hafızadır; Türklerde kadın, devlettir. Türk devletleri
kadını baş tacı yaptığı zaman yükselir, kadının değerini bilmediğinde yıkılır.
Kadim tarihimiz buna şahittir.” Ben de Nene Hatun ve Kara Fatma gibi iki
kahraman Türk kadınının yetiştiği memleketim Erzurum’un milletvekili olarak tüm
bu sözlere şehadet ederim. Maalesef, belirtmem gerekir ki çalışma şartlarının
en kötü olduğu tarım ve hayvancılık sektöründe kadınların yüzde 95’i kayıtsız,
sigortasız olarak aile işçisi statüsünde, sosyal devletle bağı olmaksızın hayat
mücadelesi vermektedirler. Toplam çalışma alanlarındaki kadınların ise yaklaşık
yüzde 45’i sosyal güvenlik kapsamı dışındalar. Maalesef, ülkemizde yoksulluk AK
PARTİ döneminde fukaralığa varan bir gerçekliğe dönüştü, TÜİK verilerine göre
de bundan en çok kadınlarımız etkilenmekte. Tarımda ise “aile işçisi” denilerek
kadının yaradılışından kaynaklı sahip olduğu duyguları sömüren, ailesi için
gösterdiği karşılıksız emeğe göz koyup kayıt dışı istihdamın oluşmasına göz
yuman anlayışla mücadele etmek hepimizin bir görevi olmalı. 
Diğer
yandan, tarım ve hayvancılık alanlarındaki üretimin düşmesine sebep olan
etkenlerden bir tanesi de ailelerin sanayileşmiş yerlere göç etmeleri. Tarım
bölgelerinden göç vermeyi engellemek için kadın istihdam sahaları
genişletilmeli. “Aile işçiliği” kavramı yasal statüye dayandırılmalı, kayıt
dışı çalışan kadınların çalışmaları ve emekleri güvence altına alınmalı. 
(Uğultular)
MUHAMMET
NACİ CİNİSLİ (Devamla) – Sayın Başkanım, kendimi duyamıyorum.
BAŞKAN
– Değerli arkadaşlarım, defalarca uyarı yapıyorum. Yani rica ediyorum değerli
arkadaşlarım, sayın hatibe saygı gösterin lütfen. Rica ediyorum değerli
arkadaşlar, bütün salondan uğultu geliyor. Rica ediyorum… 
Buyurun
Sayın Cinisli.
MUHAMMET
NACİ CİNİSLİ (Devamla) – Teşekkür ederim.
Bu
manada, kırsaldan göç vermeyi önleyebilmek adına kadınlara pozitif ayrımcılık
yapılmasını teklif ediyorum. Geçtiğimiz yasama yılında hazırladığım kanun
teklifimle, 5 büyükbaş veya 20 küçükbaş hayvan veya 5 dönüm tarladan az olmamak
kaydıyla, tarımsal faaliyette bulunan kadınların SGK kapsamına alınmalarını
önermiştim. Geçmişte kredi ve hibe destekleriyle benzer teşvikler
yapılmaktaydı, günümüzde de kırsaldaki kadınların desteklerden yararlanmalarını
verdiğim tür kanunlarla sağlayabiliriz. Böylece, üretimdeki emeklerine destek
verilerek kendilerine ve ailelerine maddi ve manevi katkıda bulunulacak,
vatandaş olduklarını, ailelerinin ana bireyleri olduklarını hissedeceklerdir.
Millî ekonomi temelinin tarımsal üretim olduğunu lütfen unutmayalım. 
(Mikrofon
otomatik cihaz tarafından kapatıldı)
BAŞKAN
– Tamamlayın.
MUHAMMET
NACİ CİNİSLİ (Devamla) – Meclisimizin, kadını sosyal ve ekonomik her alanda
destekleyici çalışmalar yapmasını diler, Genel Kurulu saygıyla selamlarım. (İYİ
PARTİ ve CHP sıralarından alkışlar)
BAŞKAN
– Değerli arkadaşlarım, bakın, herkesin başına gelir, konuşmacılarımız
uğultulardan etkileniyorlar. Rica ediyorum, buradaki, kürsüde konuşan
arkadaşlarımıza, hep beraber aynı özeni gösterelim. Ben bu uyarıları defalarca
yapmaktan hiç de hoşnut değilim ama bir uğultu geliyor değerli arkadaşlarım.
Yani arkadaşlarımız belki kendi aralarında konuşurken sesin duyulmadığını
zannediyorlar ama her yerden, Meclisin akustiği itibarıyla, sesler geliyor ve
bu da önden duyuluyor değerli arkadaşlarım. Rica ediyorum…
Şimdi,
öneri üzerinde söz isteyen, Halkların Demokratik Partisi Grubu adına İzmir
Milletvekilimiz Sayın Serpil Kemalbay. (HDP sıralarından alkışlar)
Süreniz
üç dakika Sayın Kemalbay.
HDP
GRUBU ADINA SERPİL KEMALBAY PEKGÖZEGÜ (İzmir) – Teşekkür ederim Sayın Başkan. 
“Savunmasız
çocuklara gaz bombası atan zihniyeti tanımlayacak tek kavram ‘barbarlık’tır.”
sözünün altına imza atıyorum, Cumhurbaşkanı Yardımcısı Fuat Oktay’ın sözü. 
Şunu
söylemek isterim: Sayın Fuat Oktay, başkası olunca bol keseden konuşuyorsunuz
da Berkin Elvan altı yıldır aramızda yok, bir gaz fişeğiyle -polisin attığı bir
gaz fişeğiyle- yaşamını yitirdi. Berkin Elvan için hâlâ adalet gelmiş değil.
Katili koruyan iktidar ve güdümlü yargı halkın nezdinde çoktan mahkûm oldular
diye düşünüyorum ve Berkin Elvan’ı burada saygıyla anarak sözlerime başlamak
istiyorum.
TÜİK,
mevsim etkisinden arındırılmış rakamlarını açıkladı. 2019 Aralık rakamlarına
baktığımız zaman, gerçekten, Hükûmetin kapkara bir karnesi var. Türkiye’de
kadın istihdamı, dünyada hiçbir yerde görülmedik ölçüde kadınların aleyhine.
Kadınlar çalışma yaşamının dışına atılmış durumdalar ve bu konuyla ilgili HDP
olarak da önergeler verdik. Ne yazık ki bu önergeler ciddiye alınmadı ve burada
reddedildi iktidar oylarıyla.
Arkadaşlar,
kadın nüfusu 31 milyonun üzerinde, erkek nüfusu 30 milyonun üzerinde. Kadının
istihdama katılımına baktığımız zaman 10 milyonun üzerinde, erkek istihdamına
baktığımız zaman 21 milyonun üzerinde ve kadının tarımda istihdam edildiğini
ağırlıklı olarak düşündüğümüz zaman, kadınlar açık bir şekilde ayrımcılığa
uğruyor, istihdamda yani çalışma hayatında kadınlar yer alamıyor. 
“Kadınlar
neden çalışma hayatında yer alamıyor?” diye baktığımız zaman şunu görüyoruz;
kendileri cevap vermişler, yine TÜİK’in bir araştırmasına göre diyorlar ki:
“Kadınların iş gücüne katılım sağlayamama nedenlerinde birinci sırada ev
işleri; ikinci sırada emeklilik, engelli olma, iş aramama…” Bu ikincisi, bütünü
yani hem erkek hem kadınları kapsıyor fakat birinci sırada ev işleri geliyor;
11 milyon kadın, ev işleri sebebiyle istihdama katılamadığını söylüyor. Bunun
anlamı şu: Kadınların, evde bakım hizmeti yaptıkları için, çocuklara,
yaşlılara, engellilere baktıkları için çalışma yaşamının dışına atıldıklarını
görüyoruz. “OECD ülkeleri” dediğimiz ülkelerde -çoğu Avrupa ülkesi- kadının
istihdama katılımı yüzde 70, Türkiye’de yüzde 30’larda. Bu, tamamen iktidarın
politikaları sebebiyle, kadınları ev içine kapatan politikaları sebebiyle
kadınların evde tutulduğunu gösteriyor.
(Mikrofon
otomatik cihaz tarafından kapatıldı) 
BAŞKAN
– Tamamlayın.
SERPİL
KEMALBAY PEKGÖZEGÜ (Devamla) – Türkiye’de patriarkal bir tahakküm sistemi var.
Erkek, devlet ve sermaye el ele vermiş bir şekilde kadınları eve mahkûm kılıyor
ve kadınlar, yaşamını güvencesiz bir şekilde sürdürmek zorunda kalıyor.
Kadınların, iş yaşamında da öyle aman aman işlerde olmadığını görüyoruz.
Kadınlar, iyi işlere erişemiyorlar; cam tavanlar var, cam duvarlar var.
Kadınlar hem iyi, yüksek ücretli ve yüksek pozisyonlu işlere gelemiyor hem de
meslekler arasında da kadınlar, ev işlerinin uzantısı olan işlere yığılmış
durumda. Bu erkek egemen zihniyeti bir an önce Türkiye'nin terk etmesi
gerekiyor ve kadın-erkek eşitliğini sağlayabilmek açısından kreşler açılması gerekiyor.
İş yerlerinde kreşler açılmalı, mahalle kreşleri 7/24 açık olmalı; kadınlar,
eğitimde ve hayatın her alanında sunulan politikalarda hizmetlerden
yararlanabilmeli, eğitime erişebilmeli, meslek sahibi olabilmeli ve kadınlar
çalışma hayatına eşit bir şekilde katılabilmeli.
(Mikrofon
otomatik cihaz tarafından kapatıldı) 
BAŞKAN
– Selamlayın Sayın Kemalbay.
SERPİL
KEMALBAY PEKGÖZEGÜ (Devamla) – Aksi hâlde, kadınlar sittinsene çalışma yaşamına
giremeyecekler. 
Çalışma
yaşamındaki ayrımcılığın en temel nedenlerinden bir tanesi de örgütsüzlüktür,
sendikasızlıktır; kadınların çalışma yaşamında erkeklerle eşit bir şekilde yer
almasını sağlayacak hukuki düzenlemelerden de yararlanamamalarıdır. Bu nedenle,
sosyal güvenlik haklarına sahip olmaları açısından, kadınların mutlaka ve
mutlaka çalışma yaşamına eşit bir şekilde katılmasını istiyoruz. Şu anda,
hâlihazırda evde, ev kadını pozisyonunda olan kadınlar için de sigorta ve
emeklilik hakkını bu Meclis sağlamalıdır. Verdiğimiz kanun teklifi burada kabul
edilmelidir ve kadınlar, ev kadınları sigorta ve emeklilik hakkına
kavuşmalıdır. Ne zamana kadar? Çalışma hayatına eşit bir şekilde katılıncaya
kadar.
Teşekkürler.
(HDP sıralarından alkışlar)
BAŞKAN
– Öneri üzerinde söz sırası, Adalet ve Kalkınma Partisi Grubu adına Sakarya
Milletvekilimiz Sayın Çiğdem Erdoğan Atabek’e aittir. (AK PARTİ sıralarından
alkışlar)
Süreniz
üç dakika.
AK
PARTİ GRUBU ADINA ÇİĞDEM ERDOĞAN ATABEK (Sakarya) – Sayın Başkan, değerli
milletvekilleri; Cumhuriyet Halk Partisinin grup önerisi üzerinde AK PARTİ
Grubu adına söz almış bulunuyor, yüce Meclisi saygıyla selamlıyorum.
Kadınların
ekonomik ve sosyal hayata etkin ve insan onuruna yaraşır bir şekilde katılımını
hem bireysel bir kazanım hem de aile yapısının güçlenmesini sağlayan temel
değer olarak görüyoruz. Bu bilinçle hareket eden iktidarımız, kadın-erkek
fırsat eşitliğinin sağlanmasına ve kadınların sosyal ve ekonomik statülerinin
yükseltilmesine ilişkin gerekli yasal düzenlemeleri gerçekleştirmiştir.
Kadınların aile ve toplumdaki rollerinin, ekonomik, kamusal ve siyasal yaşama
katılımlarının önünde engel oluşturmaması için kalkınma planları ve hükûmet
programlarında kapsamlı tedbirler yer almaktadır. Ülkemizin en üst politika
dokümanı olan On Birinci Kalkınma Planı’mızda, 2023 yılında kadınların iş
gücüne katılım oranını yüzde 38,5’e yükseltmeyi ve kayıt dışı çalışma oranını
ise yüzde 30’a düşürmeyi hedefliyoruz. Bu noktada, 2002 yılında yüzde 27,9 olan
kadınların iş gücüne katılma oranı 2019 yılı itibarıyla yüzde 33,9’a
yükselmiştir. Kadın istihdamının artırılması amacıyla yürütülen nitelikli çalışmalar
neticesinde, 2002 yılıyla kıyaslandığında, yüzde 72,5’lik kayıt dışı çalışan
kadın oranının 2019 yılı itibarıyla yüzde 42,1’e gerilemesi oldukça sevindirici
bir gelişmedir. Bu noktada, 2010-2019 yılları arasında kadın girişimcilere hem
geleneksel hem de modern sektörlerde yüzde 20 daha fazla kredi, hibe
verilmiştir. 2007 yılından 2019 yılı sonuna kadar yaklaşık 216 bin kadın,
girişimcilik eğitimi almıştır. Mesleki Yeterlilik Kurumumuzca 16 farklı
sektörde toplamda 36 bin kadın uluslararası akredite Mesleki Yeterlilik Belgesi
almaya hak kazanmış ve iş gücüne katılmıştır. 
Ayrıca,
ilgili birimlerin yaptığı protokollerle kadın kooperatiflerinin nicel ve nitel
olarak kapasitelerini geliştiriyoruz. 2002 yılından bu yana Türkiye İş
Kurumumuzca düzenlenen Aktif İş Gücü Programları ve eğitimlerinden yaklaşık 2
milyon kadın faydalanmıştır. Ülkemizde iş ve aile yaşamı arasındaki uyumu
önceliyoruz. “Sosyal yardımlar ve istihdam” konulu, izin gibi aile odaklı
uygulamalarla iş-yaşam dengesine daha kolay ulaşılacağına inanıyoruz.
AK
PARTİ iktidarlarında kadın istihdamının ve girişimciliğinin artırılması için
koyduğumuz hedefler ve bu hedeflere ulaşmak için gösterdiğimiz nitelikli
çalışmalar, Türk kadınını geleceğin güçlü iş insanları ve liderleri yapma
yolunda attığımız önemli adımlardır. 
(Mikrofon
otomatik cihaz tarafından kapatıldı)
BAŞKAN
– Tamamlayalım. 
ÇİĞDEM
ERDOĞAN ATABEK (Devamla) – Grup önerisini Genel Kurulun takdirine sunuyor, yüce
Meclisi saygıyla selamlıyorum. (AK PARTİ sıralarından alkışlar)
BAŞKAN
– Öneriyi oylarınıza sunuyorum: Kabul edenler… Kabul etmeyenler... Öneri kabul
edilmemiştir. 
Değerli
milletvekilleri, birkaç arkadaşımıza 60’a göre söz vereceğim. 
Sayın
Topal...
IV.- AÇIKLAMALAR (Devam)
43.- Hatay Milletvekili Serkan Topal’ın, Suudi
Arabistan’da çalışan vatandaşların imzalattırılan taahhütname nedeniyle mağdur
olmaması için Dışişleri Bakanlığının tedbir alması, sınırlardan ülkeye giren ve
karantinaya alınan tır şoförlerinin ihtiyaçlarının giderilmesi gerektiğine,
Çin’den gelen ve PTT tarafından dağıtılan kargoların imha edilip edilmediğini
öğrenmek istediğine ve PTT çalışanlarının kontrolden geçirilmesi konusunu
Hükûmetin dikkatine sunduğuna ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
Suudi
Arabistan’da iş yapan ciddi anlamda Türk vatandaşımız var. Özellikle seçim
bölgem Hatay’dan çok sayıda yurttaşımız Suudi Arabistan’da çalışıyor. Şimdi, bu
vatandaşlarımıza Suudi devleti “Eğer Türkiye’ye giderseniz bir daha
dönemezsiniz.” diye taahhütname imzalatıyor. Vatandaşlarımızın mağdur olmaması
için Dışişleri Bakanlığımız hükûmet yetkilileriyle bir an önce konuşmalıdır. 
Yine,
aynı şekilde, sınırlarımızda ülkeye giriş yapan tır şoförlerimiz karantinaya
alınıyor ancak buralarda barınma, beslenme gibi ciddi sıkıntılar var. Bu şoförlerimiz
karantinaya alınırken başka hastalıklara yakalanmasınlar diye bu sorunlar
çözülmeli. 
Çin’den
kargo yoluyla gelen malları genelde PTT dağıtıyor. Bu kargo torbaları ve
kolileri imha edildi mi? Burada çalışan personel çok tedirgin. Derhâl kontrolden
geçirilmeleri gerekiyor.
Bu
hususları Hükûmetin dikkatine sunuyorum.
Teşekkür
ediyorum. 
BAŞKAN
– Sayın Kenanoğlu...
44.- İstanbul Milletvekili Ali Kenanoğlu’nun, Gezi
Parkı eylemleri sırasında Okmeydanı’nda polisin attığı gaz fişeğiyle başından
vurulan Berkin Elvan’ın ölümünün 6’ncı yıl dönümü vesilesiyle Gezi’de yaşamını
yitirenleri saygıyla andığına ilişkin açıklaması
ALİ
KENANOĞLU (İstanbul) – Sayın Başkan, Gezi direnişi sırasında 6 Haziran 2013’te
Okmeydanı’nda polisin gaz fişeğiyle vurulan ve 11 Mart 2014’te Okmeydanı
Hastanesinde yaşamını yitiren Berkin Elvan’ın bugün ölüm yıl dönümü. Polislerin
göstericiler üzerine hedef alarak attığı gaz fişeğinin başına gelmesiyle komaya
giren ve iki yüz altmış dokuz gün sonra 15 yaşında yaşama veda eden Berkin
Elvan’ı buradan bir kez daha saygıyla anıyorum.
Berkin
Elvan’ı vuran polislerin yargılanması hâlen daha tamamlanmamış, altı yıldır
oyalanarak devam eden 16 duruşma sonunda 18 Martta bir duruşma daha yapılacak.
Umarız yargı bir kez olsun bizleri şaşırtır ve suçlular hak ettikleri cezayı
alırlar. Elbette yitip giden canlarımızın geri gelmeyeceğini biliyoruz ancak
hiç olmazsa bir çocuğun canına kıyanların bu ülkede cezasız kalmamasını
önemsiyoruz çünkü cezasızlık yeni katliamların yolunu açıyor.
Berkin
Elvan ve Gezi katliamında yaşamını yitiren tüm canları saygıyla anıyorum,
onları unutmadığımızı bir kez daha belirtmek istiyorum. 
BAŞKAN
– Sayın Baltacı...
45.- Kastamonu Milletvekili Hasan Baltacı’nın,
adaletsizliğin her alanda olduğu gibi yeşil sahalarda da var olmaya devam
ettiğine, hiçbir takımın hakkının yenilmediği, futbolcuların alın terinin heba
edilmediği adil mücadele ortamının tesis edilmesi gerektiğine ilişkin
açıklaması
HASAN
BALTACI (Kastamonu) – Teşekkür ederim Sayın Başkan.
Türkiye’de
adaletsizlik her alanda olduğu gibi yeşil sahalarda da ne yazık ki var olmaya
devam ediyor. TFF 2. Lig Kırmızı Grup’ta mücadele eden ve Kastamonu’nun marka
değeri olan Gün Medya Grubu Kastamonuspor’un, şampiyonluk düğümünün çözüleceği
son haftalarda maruz kaldığı hakem hataları, maalesef, bardağı taşırmıştır.
Futbol kuralları çerçevesinde değerlendirildiğinde, hakemlerce verilen bu
kararların “Birkaç basit hata.” denilerek geçiştirilemeyecek kadar belirleyici
olduğu dikkat çekmektedir. Bu hatalı kararlar puan kayıplarına ve sezonun
tamamlanmasına sayılı haftalar kala Kastamonuspor’un şampiyonluk yolunda
avantaj yitirmesine yol açmaktadır. 
Federasyon
ve ilgili kurumlara çağrımızdır: Hiçbir takımın hakkının yenilmediği,
futbolcuların alın terinin heba edilmediği ve lobisi güçlü olanın değil, sahada
güçlü olanın kazandığı adil mücadele ortamı acilen tesis edilmelidir.
Teşekkür
ederim.
BAŞKAN
– Sayın Koçyiğit…
46.- Muş Milletvekili Gülüstan Kılıç Koçyiğit’in, 25
Şubatta geçirdiği kalp krizi sonucu yaşamını yitiren ve Muş ili Varto ilçesinde
toprağa verilen Kürt siyasetçi Zeynel Abidin Han’ın, cenazesine yönelik
saygısızlığın defin işlemleri sırasında da devam ettiğine, bu muamelelerin Kürt
halkına ve Kürt halkının tanınmış şahsiyetlerine yönelik olduğuna ilişkin
açıklaması
GÜLÜSTAN
KILIÇ KOÇYİĞİT (Muş) – Teşekkür ederim.
Almanya’nın
Berlin kentinde yaşayan ve Muş Varto nüfusuna kayıtlı Kürt siyasetçi, yazar,
çevirmen ve şair Zeynel Abidin Han 25 Şubat gecesi geçirdiği kalp krizi sonucu
yaşamını yitirmiştir. Vasiyeti üzerine cenazesi Türkiye’ye getirilerek Muş’un
Varto ilçesinde defnedilmiştir. Han’ın cenazesini Muş Havaalanı’nda karşılayan
heyet, daha sonra Muş Belediyesine ait cenaze nakil aracıyla yola çıkmıştır
fakat Mercimekkale civarında polis tarafından durdurulmuş, hiçbir gerekçe
gösterilmeden yarım saatten fazla bekletilmiştir. Yine, cenaze nakil aracının
Muş Belediye Başkan Yardımcısı Abdullah Avcı’nın talimatıyla geri dönmesi
sağlanmış ve cenaze orada bulunan bir pikap vasıtasıyla Varto’ya
ulaştırılmıştır. Bütün bu cenazeye yönelik saygısızlığın defin işlemleri
sırasında da devam ettiğine hep beraber tanıklık ettik. Bu muamelelerin uzun
süredir Kürt halkına ve Kürt halkının tanınmış şahsiyetlerine yönelik olduğunu
söylüyoruz. 
(Mikrofon
otomatik cihaz tarafından kapatıldı) 
BAŞKAN
– Sayın Girgin…
47.- Muğla Milletvekili Süleyman Girgin’in, Maden
Kanunu kapsamında redevans sözleşmesiyle yer altı maden işletmeciliği yapan
şirketlerde çalışan işçilerin kıdem tazminatı ve diğer alacakları konusunda
yaşadıkları mağduriyetlerin önlenebilmesi için 196 sıra sayılı Kanun
Teklifi’nin 15’inci maddesinde düzenleme yapılmasını talep ettiğine ilişkin
açıklaması
SÜLEYMAN
GİRGİN (Muğla) – Teşekkürler Sayın Başkan.
Maden
Kanunu kapsamında, redevans sözleşmesiyle yer altı maden işletmeciliği yapan
şirketlerde çalışan işçiler, kıdem tazminatı ve diğer alacakları konusunda
mağduriyet yaşıyorlar. Redevans uygulamasının yarattığı sakıncalar, başta Soma
faciası olmak üzere, meydana gelen iş kazaları nedeniyle açığa çıkmıştır.
İşçiler, iş yeri ile devlet arasındaki hukuki ilişkinin hizmet alım sözleşmesi
yoluyla mı, yoksa redevans sözleşmesi yoluyla mı kurulduğunu bilmeksizin
ocaklarda beraber çalışıyorlar. Madenlerde çalışan ve kıdem tazminatını hak
eden işçilerin alacaklarının ödenmesinde ilgili kamu kurumları asıl işveren
sayılır ve şirketle birlikte sorumludur. Oysa işçiler, sözleşmenin türü gibi
teknik bir konu yüzünden kıdem tazminatlarını alamıyorlar. Bu nedenle, Soma
faciası öncesinde ve sonrasında sözleşme türünden dolayı tazminatını alamayan
işçilerin ve benzer durumdaki tüm işçilerin mağduriyetlerinin önlenmesi için,
görüşülmekte olan torba kanunun 15’inci maddesinde bir düzenleme yapılmalıdır. 
(Mikrofon
otomatik cihaz tarafından kapatıldı) 
SÜLEYMAN
GİRGİN (Muğla) – Bu, maden işçilerinin talebidir. 
Teşekkür
ediyorum. 
BAŞKAN
– Değerli milletvekilleri, arkadaşlarımız seçim işlemlerini tamamlamak üzere
vereceğimiz arada hazırlık yapacaklar. 
Birleşime
on dakika ara veriyorum. 
Kapanma Saati: 16.36
İKİNCİ OTURUM
Açılma Saati: 16.49
BAŞKAN: Başkan Vekili Levent GÖK
KÂTİP ÜYELER: Barış KARADENİZ (Sinop), Şeyhmus DİNÇEL
(Mardin)
-----0-----
BAŞKAN
– Sayın milletvekilleri, Türkiye Büyük Millet Meclisinin 67’nci Birleşiminin
İkinci Oturumunu açıyorum.
Gündemin
“Seçim” kısmına geçiyoruz.
VI.- SEÇİMLER
A) Radyo ve Televizyon Üst Kuruluna Üye Seçimi
1.- Radyo ve Televizyon Üst Kurulunda boşalan
üyeliklere seçim
BAŞKAN
– Şimdi, Radyo ve Televizyon Üst Kurulunda boş bulunan 1 üyelik için 6112 Radyo
ve Televizyonların Kuruluş ve Yayın Hizmetleri Hakkında Kanun’un 35’inci
maddesi gereğince seçim yapacağız. 
Üst
Kurulda boş bulunan ve Cumhuriyet Halk Partisi Grubuna düşen 1 üyelik için aday
gösterilmiştir. Adayların adları, oy pusulası şeklinde düzenlenmek suretiyle
bastırılmıştır. Toplantı ve karar yeter sayısı mevcut olmak şartıyla, seçimde,
aday listesinden en çok oyu alan aday seçilmiş olacaktır.
Şimdi,
adayların adlarını, soyadı sırasına göre okuyorum: 
Cumhuriyet
Halk Partisi Grubu tarafından gösterilen adaylar: Faruk Bildirici ve Okan
Konuralp.
Oylamanın
ne şekilde yapılacağını izah ediyorum: Sağımda yer alan Komisyon sıralarından
birinci sıradaki kâtip üye Adana’dan başlayarak İstanbul’a kadar, ikinci sırada
yer alan kâtip üye İzmir’den başlayarak Zonguldak’a kadar adı okunan
milletvekillerinin adını defterden işaretleyecek ve kendisine birer mühürlü oy
pusulası ile zarf verecektir. Adını ad defterine işaretlettiren ve mühürlü oy
pusulası alan sayın üye, oy kabinine girerek aday listesinden bir adayın
isminin karşısındaki kareyi çarpıyla işaretleyecek ve oy pusulasını zarfa
koyarak Başkanlık Divanı kürsüsünün önünde yer alan oy kutusuna atacaktır. Aynı
zarftan birden çok oy pusulası çıkması hâlinde bu oy pusulasının tamamı veya
daha önce açıklanan aday listesinden birden fazla adayın işaretlendiği oy
pusulaları geçersiz sayılacaktır. Bu husus, oy pusulalarında dipnot olarak
belirtilmiştir.
Kabinlere
aynı renk tükenmez kalemler konulmuştur. Sayın üyeler bu kalemleri
kullanacaklardır. 
Sayın
kâtip üyelerin yerlerini almalarını rica ediyorum.
Şimdi,
oylamanın sayım ve dökümü için, ad çekmek suretiyle, 5 kişilik bir tasnif
komisyonu tespit edeceğim.
Değerli
arkadaşlarım, arkadaşlarımız buradaysa lütfen, hemen işaret buyursunlar.
Gümüşhane
Milletvekilimiz Sayın Hacı Osman Akgül? Burada.
Karaman
Milletvekilimiz Recep Şeker? Yok. 
Ankara
Milletvekilimiz Durmuş Yılmaz? Burada.
Kocaeli
Milletvekilimiz Saffet Sancaklı? Yok.
Şanlıurfa
Milletvekilimiz Ahmet Akay? Yok.
Bursa
Milletvekilimiz Zafer Işık? Burada.
Aksaray
Milletvekilimiz İlknur İnceöz? Yok.
Isparta
Milletvekilimiz Mehmet Uğur Gökgöz? Burada.
Samsun
Milletvekilimiz Bedri Yaşar? Yok.
Kastamonu
Milletvekilimiz Metin Çelik? Yok.
Adana
Milletvekilimiz Tamer Dağlı? Yok.
SAFFET
SANCAKLI (Kocaeli) – Burdayım Başkanım.
BAŞKAN
– Sayın Sancaklı geldiğine göre tasnif komisyonu üyelerimiz tamamlanmıştır.
Tasnif
komisyonuna seçilen üyelerimiz oylama işlemi bittikten sonra komisyon
sıralarında yerlerini alacaklardır.
Değerli
arkadaşlarım, oy kullanmada herhangi bir sıra görmediğim zaman beş on dakikalık
kısa bir süre vereceğim, ondan sonra da oylama işlemini tamamlayacağız,
kesintisiz devam edeceğiz.
Oylamaya
Adana ilinden başlıyoruz.
(Oylar
toplandı)
BAŞKAN
- Oyunu kullanmayan sayın üyemiz var mı? Yok.
Değerli
milletvekilleri, oy verme işlemi tamamlanmıştır. 
Oy
kutularını kaldıralım.
Az
önce belirlediğimiz Tasnif Komisyonu üyelerimiz Sayın Saffet Sancaklı, Sayın
Mehmet Uğur Gökgöz, Sayın Zafer Işık, Sayın Durmuş Yılmaz, Sayın Hacı Osman
Akgül; lütfen Tasnif Komisyonu üyeleri olarak yerlerini alsınlar.
(Oyların
ayrımı yapıldı)
BAŞKAN
– Değerli milletvekilleri, Radyo ve Televizyon Üst Kurulu üyeliği için yapılan
seçime ilişkin Tasnif Komisyonu tutanağı gelmiştir, okutuyorum: 
Türkiye Büyük Millet Meclisi Başkanlığına
Radyo
ve Televizyon Üst Kurulunda boş bulunan ve Cumhuriyet Halk Partisi Gurubuna
düşen 1 (bir) üyelik için yapılan seçime 426 üye katılmış, kullanılan oyların
dağılımı aşağıda gösterilmiştir.
Saygıyla
arz olunur.
Tasnif
Komisyonu
 Üye Üye Üye
 Saffet
Sancaklı Mehmet Uğur Gökgöz Zafer Işık
 Kocaeli Isparta Bursa
 Üye Üye
 Durmuş
Yılmaz Hacı Osman Akgül
 Ankara Gümüşhane
Kullanılan
oy sayısı : 426
Faruk
Bildirici : 133
Okan
Konuralp : 274
Geçersiz :
19
BAŞKAN
– Değerli milletvekilleri, bu şekilde, Radyo ve Televizyon Üst Kurulunda boş
bulunan 1 üyeliğe Sayın Okan Konuralp seçilmiştir, hayırlı olmasını diliyorum. 
Birleşime
on dakika ara veriyorum. 
Kapanma Saati: 17.48
ÜÇÜNCÜ OTURUM
Açılma Saati: 17.59
BAŞKAN: Başkan Vekili Levent GÖK
KÂTİP ÜYELER: Barış KARADENİZ (Sinop), Şeyhmus DİNÇEL (Mardin)
-----0-----
BAŞKAN
– Türkiye Büyük Millet Meclisinin 67’nci Birleşiminin Üçüncü Oturumunu
açıyorum.
Alınan
karar gereğince gündemin “Kanun Teklifleri ile Komisyonlardan Gelen Diğer
İşler” kısmına geçiyoruz. 
1’inci
sırada yer alan, Denizli Milletvekili Nilgün Ök ile 46 Milletvekilinin Bazı
Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu’nun görüşmelerine kaldığımız yerden devam edeceğiz.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi
(2/2633) ile Plan ve Bütçe Komisyonu Raporu (S. Sayısı: 196) (x)
BAŞKAN –
Komisyon? Yerinde.
Dünkü birleşimde
İç Tüzük’ün 91’inci maddesine göre temel kanun olarak görüşülen 196 sıra sayılı
Kanun Teklifi’nin maddelerine geçilmesi kabul edilmişti.
Şimdi birinci
bölümün görüşmelerine başlayacağız.
Birinci bölüm 1 ila 20’nci maddeleri kapsamaktadır.
MERAL DANIŞ BEŞTAŞ (Siirt) – Sayın Başkan…
BAŞKAN
– Sayın Beştaş, buyurun.
IV.- AÇIKLAMALAR (Devam)
48.- Siirt Milletvekili Meral Danış Beştaş’ın, açlık
grevini sürdüren Grup Yorum üyelerinin evlerine baskın yapılarak ambulansla
zorla hastaneye götürüldüğüne, yaşama hakkının en temel hak olduğuna,
sanatçıların zorla müdahaleye tabi tutulmadan taleplerinin karşılanmasıyla
sorunun çözülebileceğine ilişkin açıklaması
MERAL
DANIŞ BEŞTAŞ (Siirt) – Teşekkürler Sayın Başkan.
Doğrusu,
Sayın Bostancı da buradayken bunu ifade etmek istedim: Dün gece yarısı, sabaha
karşı Grup Yorum üyeleri -bilindiği üzere- evlerine baskın yapılarak hastaneye
götürüldüler ambulansla. Aralıksız telefonlarımız çalıyor ve aileleri de
evdeyken ters kelepçe yapılarak, yere yüzükoyun yatırılarak ailelerinden de
ayrılmışlar ve şu anda Ümraniye Eğitim ve Araştırma Hastanesindeler; ambulansla
götürülmüşler, zorla tutuluyorlar ve çevik kuvvet bütün hastaneyi kuşatmış
durumda. Şu anda orada bulunan arkadaşlar, doktorlar, bilim insanları da mevcut
tabloda o barikatı aşamıyorlar.
Şimdi,
şunu ifade etmek istiyorum açıkçası: Ortada devletin yaşatma sorumluluğu var ve
yaşam hakkı en temel haktır, hakların en üstündedir. Grup Yorum üyeleriyse
sonuçta, sanatçıdır. Grup Yorum, bu ülkede sanatlarını icra eden, hepimizin
zaman zaman dinlediği, belki şarkılarına eşlik ettiği ve birçok kişi tarafından
sevilen bir sanat grubudur ve bir talepleri var aslında. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Beştaş.
MERAL
DANIŞ BEŞTAŞ (Siirt) – Talepleri şu: “Konserlerimiz yasaklanmasın, kasetlerimiz
toplatılmasın, İdil Kültür Merkezi olduk olmadık basılmasın ve adil bir
yargılanma.” Ben, Sayın Bostancı da buradayken özellikle iktidar grubuna şunu
ifade etmek istiyorum: Gerçekten, yaşatma yöntemini bulalım, zorla müdahaleyle…
Biz kesinlikle daha önceki acı deneyimlerimizden -Hayata Dönüş’ten,
diğerlerinden- sakat kalmayı ya da yaşamın tehdit altında olabileceğini
biliyoruz, yaşadık bugünleri. Biz, Grup Yorum üyelerini yaşatmak için hiç zaman
kaybetmeden harekete geçelim. Meclisin de bu konuda inisiyatif almasını,
barikatların kaldırılmasını… Sanatçıların zorla müdahaleye tabi tutulmadan
taleplerinin karşılanmasıyla bu sorunun çözülebileceğini düşünüyoruz. 
Teşekkür
ediyorum. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi
(2/2633) ile Plan ve Bütçe Komisyonu Raporu (S. Sayısı: 196) (Devam)
BAŞKAN
– Değerli milletvekilleri, şimdi, teklifin birinci bölümü üzerindeki söz
taleplerini karşılayacağım. 
Birinci
bölüm üzerinde ilk söz, İYİ PARTİ Grubu adına Bursa Milletvekilimiz Sayın
İsmail Tatlıoğlu’na aittir. (İYİ PARTİ sıralarından alkışlar)
Süreniz
on dakika Sayın Tatlıoğlu. 
İYİ
PARTİ GRUBU ADINA İSMAİL TATLIOĞLU (Bursa) – Sayın Başkan, değerli
milletvekilleri; hepinizi partim ve şahsım adına saygıyla selamlarım. 
Sıra
sayısı 196 olan Teklif’in birinci bölümüyle ilgili görüşlerimizi paylaşacağız.
Sayın Nilgün Ök ve 46 arkadaşı bu teklifi Komisyona sundular ve Komisyon
raporunu, bugün, Genel Kurul olarak ele alıyoruz.
Baktığımızda,
6 bakanlığı ve 9 ayrı kurumu kapsayan bir teklif. İçişleri Bakanlığı, 10 madde;
Enerji ve Tabii Kaynaklar Bakanlığı, 7 madde; Aile, Çalışma ve Sosyal Hizmetler
Bakanlığı, 5 madde; Kültür ve Turizm Bakanlığı 3 madde; Hazine ve Maliye
Bakanlığı, 5 madde ve Millî Savunma Bakanlığı, 1 madde. Tabii, bunların
bazıları gerçekten ilgi çekici. Mesela, İçişleri Bakanlığıyla ilgili maddelerin
-ki 10 madde- esasında İçişleri Komisyonunda görüşülmesi lazım. Mesela, Millî
Eğitim Komisyonunda görüşülmesi gereken, Semerkand Bilim ve Medeniyet
Üniversitesinin adının İstanbul Sağlık ve Teknoloji Üniversitesi olarak
değiştirilmesi… 
Bu
yasama döneminde, önce, biz geldiğimizde dediler ki: “Kanunların yüzde 45’i
Plan ve Bütçe Komisyonundan geçer.” ama iki yılda gördük ki bunların oranı
yüzde 75’in üzerine çıktı. Bu Cumhurbaşkanlığı hükûmet sistemiyle beraber çok
şey değişti yani bu yürüyen kamyonun üzerine çok ağır yük vuruluyor ve artık bu
gitmiyor çünkü kanun yapma kalitesi de o kadar dibe vurdu.
Sayın
Nilgün Ök’e çok teşekkür ederim -cansiparane ve gerçekten iki yıllık dönem
içerisinde- çok başarılı sunum yaptı. Ama bu, artık, kişilerle alakalı bir şey
değil, sistemle alakalı. Sayın Başkan da, Lütfi Bey de bu konu gündeme
geldiğinde, Grup Başkan Vekilleriyle görüşüldüğünü ve İç Tüzük'ün değişmesi
gerektiğini söylediler ama iki yıldır bir şey yok. Artık şunu düşünüyoruz ki
herhâlde parlamenter yapıya dönülmesi konusunda da AK PARTİ’nin böyle bir
kanaati var, onun için İç Tüzük'te böyle bir değişiklik arzusu yok. O nedenle
de bir şeyi değiştirmeden tekrar parlamenter sisteme dönüşü arzu ediyor diye
düşünüyoruz çünkü bunun başka bir açıklaması yok, aksi takdirde… Bugün yasama
ve yürütme Nasrettin Hoca’nın türbesine döndü, başka bir izahla mümkün değil.
Ve bu sistem yüzünden kamu erki savruldu ve çalışamıyor. Öyle ki kamu kurumları
bile, artık, devletin yıllarca oluşturduğu birikimleri harcamış durumda ve
gerçekten kamunun kurumları işlerliğini yitirmiş durumda ve buradaki temel
neden de kamu kurumları, yürütmenin ve siyasal iktidarın eksikliklerini
tamamlama derdiyle tamamen dağılma durumunda. İşte, TÜİK’te görüyoruz, son
rakamlara bakın, hem işsizlik artıyor hem ekonomi büyüyor. Bu, şu demek: Hızlı
koşuyoruz ama yol da uzuyor, bunun başka bir izah tarzı yok, koşuyoruz ama yol
da uzuyor.
Çok
değerli arkadaşlar -geldiğimiz yer herhâlde- Skolastik bir zihniyete sıkıştık.
Yani “Aristo yanılmaz, o zaman at yanılıyor.”a geldik. Buradan hiç kimse
çıkamadı. Türkiye'nin de bu sıkıntısını hep beraber aşmamız lazım ve burada
gereğini yerine getirmek lazım.
Bakın,
Cumhurbaşkanlığı hükûmet sistemine geçildi ama onun dışında hiçbir işlem
yapılmadı. İşte Sayın Elvan da burada, Komisyon da burada ve Grup Başkan Vekilleri
de burada. Bu bizi ciddi anlamda aşağıya doğru çekiyor. Artık parlamenterlerin
ve milletvekillerinin, grup yöneticilerinin gayreti işe yaramaz durumda çünkü
kanun teklifi getiren arkadaşlarımız, bütün iyi niyetlerine rağmen, hatta
mutabık kalınan değişiklikleri de gerçekleştiremiyorlar. “Evet, bu doğru, bunu
bu şekilde yapalım.” diyorlar, bir mutabakat sağlıyoruz. Grubu olan 5 parti
mutabakat sağlıyor fakat bunu değiştirmeye güç yetmiyor; sistemsel bir tıkanma
var, biz buna “yapısal tıkanma” diyoruz. Bugün Türkiye’nin savrulmasının temel
nedenlerinden bir tanesi bu. Nasrettin Hoca’nın türbesine dönmüş bu sistemi
acilen bize yakışan bir fotoğrafa çevirmek lazım. 
Bu
çerçevede, kanun teklifinin birinci bölümüyle ilgili birkaç noktaya vurgu
yapmak istiyorum. Birincisi: Sayın Bakan -Enerji Bakan Yardımcısına da çok
teşekkür ederiz- olağanüstü durumlarda elektrik ve doğal gaz faturalarının
ertelenmesi ve gecikme zamlarının bütçeden karşılanmasına olumlu bakıyoruz ama
burada gecikme zammına uygulanacak faizlerin Amme Alacaklarının Tahsil Usulü
Hakkında Kanun’da öngörülen tavanı geçmeyeceği şeklinde bir taahhüt var ve bu
taahhüdün de burada tutanaklara geçmesini istiyoruz, takipçisi olacağız, bu
anlamda söylüyorum.
İkincisi:
Bu, silah kullanımıyla ilgili madde geçti Komisyondan. Bayilere reklam yasağı
geliyor, çeşitli yasaklamalar geliyor ama silah kullanana caydırıcı bir ceza
gelmiyor. Dolayısıyla, eğer bu sistemle gidersek -bugün Emniyet mensupları yok
galiba burada, Emniyet Genel Müdür Yardımcısı burada mı, bilmiyorum. Daha önce
Genel Müdür Yardımcısı buradaydı, şu an yok galiba- bu sistem merdiven altı
silah üretimini teşvik edecek bir sistem. Kurumsal silah üretimini değil,
merdiven altı silah üretimini teşvik edecek bir sistem. 
Bu
dernek üyelikleri konusundaki bir başka düzenlemeyi endişe verici bulduğumuzu
belirtmek istiyoruz. Bugün Sayın Mustafa Yeneroğlu’nun yaptığı açıklamayı çok
dikkatle okumak lazım. Gerçekten sivil toplumu daha da kapatıcı ve kısıcı bir
işlem. Eğer özgürlük alanlarını daha da daraltırsak nefes alamayan bir
Türkiye’de yukarıya yönelik hiçbir ekonomik gelişme söz konusu olmaz. 
Bir
başka önemli madde, bu vazife ve harp malulleriyle ilgili. Biz, bu TSE’yle
ilgili personel istihdamı maddesine olumlu bakıyoruz. Vazife ve harp
malulleriyle ilgili maddede birkaç ortak metinde mutabık kalmıştık fakat bu
sonra hayata geçmedi. Vazife ve harp malullerinin, malullük olayı ile
malullüğün tescil edildiği zaman arasındaki geçen sürenin önemini belirttik ve
malullüğün ilk olayın olduğu tarihten itibaren geçerli sayılmasını arzu ettik.
İkincisi de malullükten sonra emeklilik hakkı için 5000 iş günü ve yirmi yıl
söz konusu ediliyor; bu, malullük oranına göre farklılaştırılsın istiyoruz.
Yani yüzde 10 malullüğü olan birisi ile yüzde 80 malullüğü olan bir arkadaşın
ikisinden de yirmi yıl ve 5000 gün çalışma şartı aranıyor; bunun doğru
olmadığını, dolayısıyla burada bir farklılaşma olması gerektiğini düşünüyoruz. 
Bir
başka önemli husus… Güncel olduğu için söylüyoruz. Bugün Plan ve Bütçe
Komisyonu Sayın Başkanıyla bir araya geldik; talep ettik; sağ olsun, kendileri
çok ilgi gösterdiler. Bir başka önemli husus, Türkiye'nin, bu corona virüsüyle
ilgili özellikle ekonomik ve ticari hayatımızda adımlar atması gerekiyor.
Gerçekten, bugün baktığımızda, dünya kamuoyunda da İkinci Dünya Savaşı’ndan
sonra en büyük global tehdit olarak görülüyor ama Türkiye’de de mart ayı ve
nisan ayı vergi ayları. Bu corona virüsünün ekonomik etkilerinin dünyada ilk
çeyrekte -2020’nin ilk çeyreğinde- ama Türkiye’de, biraz, ilk çeyreğin sonu ile
ikinci çeyrekte etkili olacağı kanaati hâkim.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Tatlıoğlu.
İSMAİL
TATLIOĞLU (Devamla) – Birincisi, vergi ödemelerinde bir ertelemenin, ikincisi,
esnafın ve çiftçinin kredi ödemelerinde bir ertelemenin ve turizmde etkin bir
alternatif çözüm bulmanın gerektiğini özellikle vurgulamak istiyorum ve son
olarak da ihracatta ve lojistik sektöründe ciddi bir sıkıntı var. Yüklenmiş
mallar sınırların bloke edilmesinden dolayı bekliyor ve gerçekten şu an
itibarıyla bu işten olumsuz etkilenen en büyük sektör ihracat ve lojistik. Bu
konularda yürütmenin hızla adım atması gerekiyor.
Hepinize
saygılar sunarım. (İYİ PARTİ sıralarından alkışlar) 
BAŞKAN
– Söz sırası, Milliyetçi Hareket Partisi Grubu adına Kayseri Milletvekilimiz
Sayın Mustafa Baki Ersoy’a aittir. (MHP sıralarından alkışlar)
Süreniz
on dakika Sayın Ersoy. 
MHP
GRUBU ADINA MUSTAFA BAKİ ERSOY (Kayseri) – Sayın Başkan, değerli
milletvekilleri; 196 sıra sayılı Bazı Kanunlarda Değişiklik Yapılmasına Dair
Kanun Teklifi’nin birinci kısmı üzerine Milliyetçi Hareket Partisi Grubu adına
konuşma yapmak üzere söz almış bulunmaktayım. Genel Kurulumuzu ve ekran başında
bizleri izleyen yüce Türk milletinin tüm fertlerini saygılarımla selamlıyorum. 
Son
zamanlarda, ülke olarak, üst üste aldığımız deprem ve kaza haberleri, kayıp ve
yaralılarımızla ve tabii ki hakkını ödeyemeyeceğimiz şehitlerimizin ve
gazilerimizin üzücü haberleriyle zor günlerden geçtiğimiz aşikârdır. Bundan
dolayı sivil toplum kuruluşlarımızdan, kamudan gelen talepler doğrultusunda
yine vatandaşlarımızın, gurbetçilerimizin, esnafımızın, iş insanlarımızın ve
gazilerimizin sorunlarını çözmek üzere bazı kanunlarda değişiklik yapılması
gereği doğmuştur. 
Görüşülmekte
olan teklifle, afet ve acil durum hâllerinde Afet ve Acil Durum Yönetimi
Başkanlığı, 112 acil çağrı merkezleri ve ilgili valiliğin ihtiyaç duyduğu
telefon, abone ve konum bilgilerinin, gecikmeksizin, Bilgi Teknolojileri ve
İletişim Kurumu tarafından karşılanması öngörülmektedir. Ayrıca, doğal afetler
sebebiyle ortaya çıkan vatandaş mağduriyetlerinin bir nebze de olsa
giderilmesine yönelik bir düzenlemeyle, afetler nedeniyle mağdur olan
vatandaşlarımızın elektrik ve doğal gaz faturalarının bir yıla kadar
ertelenmesi söz konusu olacaktır. Elektrik ve doğal gaz dağıtım ve tedarik
şirketlerinin söz konusu ertelemeden kaynaklanan, tahsil edilmeyen bedellere
ilişkin finansman maliyetinin ise Enerji ve Tabii Kaynaklar Bakanlığı
bütçesinden karşılanmasına Cumhurbaşkanı tarafından karar verilebilmesi
öngörülmektedir.
Teklifle
yeniden düzenlenecek bir diğer madde ise çalışmalarını yakından takip ettiğim
Türk Standardları Enstitüsüyle ilgilidir. Enstitü, gerek kamu kurum ve
kuruluşlarına gerekse özel sektöre proje bazlı ve süreyle sınırlı birçok hizmet
sunmakta ve bu hizmetleri sunarken çoğu kez yabancı menşeli uygunluk
değerlendirme kuruluşlarıyla yurt içinde ve yurt dışında ciddi anlamda rekabet
etmektedir. Enstitü artık uluslararası arenada farklı ülkelerle iş birliği
anlaşmaları da yaparak uluslararası standartlık sağlamaktadır. Tabii, durum
böyle olunca Türk Standardları Enstitüsünün gerek yurt içinde gerekse yurt
dışında alacağı özel bilgi ve uzmanlık gerektiren işlerde hem rekabetçiliğini
artırmak için hem de hızlı davranabilmesini sağlamak amacıyla yurt içinde ve
yurt dışında iş akdiyle Enstitü dışından inceleme elemanı ve uzmanı istihdam
edilmesinin önünün açılması elzem olmuştur. Teklifle, Türk Standardları
Enstitüsünün özel bilgi ve uzmanlık gerektiren işlerde geçici nitelikte dışarıdan
inceleme elemanı çalıştırabilmesi ve İş Kanunu kapsamı dışındaki Türk
Standardları Kurumunun personelinin, disiplin hükümleri açısından 657 sayılı
Kanun’a tabi olması da öngörülmektedir. 
Görüşülmekte
olan teklifle, yurt dışında yaşayan Türk vatandaşlarımızın yani gurbetçi
kardeşlerimizin de bireysel emeklilik sistemine dâhil olmaları sağlanacaktır.
Ayrıca, gelir vergisi açısından, yabancı para cinsinden yapılan katkı payı
ödemelerinin yatırıldığı, yabancı para cinsinden kurulan emeklilik yatırım fonlarından
elde edilen gelirin tespitinde kur farkının dikkate alınmaması öngörülmektedir.
Diğer
bir maddede yapılan düzenlemeyle, çalışanlara ve yurtlarda kalan öğrencilere
ilişkin kimlik bilgilerinin muhtar onayı olmaksızın elektronik ortamda genel
kolluk kuvvetlerine bildirilebileceği öngörülmektedir. Böylece bürokrasi
açısından kolaylık sağlanacak ve zaman kayıplarının önüne geçilebilecektir.
Değerli
milletvekilleri, teklifle düzenlenecek olan bir diğer madde ise gazilerimizle
ilgili. Şüphesiz, bu vatan için çekinmeden canını ortaya koyan gazi
vatandaşlarımız bizim ortak değerimiz ve onurumuzdur. Yapılacak olan
düzenlemeyle, aylık bağlanan maluller ve harp malullerinden çalışmaya devam
edenlere genel hükümler yerine, vazife malullüğü aylığı bağlanma tarihinden
sonra geçen hizmetleri esas alınarak en az yirmi yıllık sigortalılık süresi ve 5000
gün prim ödenmiş olması şartıyla yaşlılık aylığı da bağlanacaktır. 
Ayrıca,
teklifle, faaliyet izin belgesi almadan yivsiz tüfek, spor ve nişan tüfek ve
tabancaları imal edenlere karşı uygulanan hapis cezasının üç yıldan beş yıla
kadar, adli para cezasının ise beş yüz günden beş bin güne kadar arttırılması;
bu silahların herhangi bir mecrada yazılı, görsel, işitsel ve benzeri yollarla
ticari reklamı veya tanıtımının yasaklanması öngörülmektedir. Bununla birlikte,
izinsiz silah üretim ve satışına ilişkin yaptırımlar kapsamında, yivsiz tüfek
satın alma belgesi olmayan kişiye, satış yapan satıcılara ilişkin ceza 5’inci
maddeyle düzenlendiğinden, 2521 sayılı Kanun’un 12’nci maddesinin ikinci
fıkrasında yer alan aynı mahiyetteki düzenlemenin yürürlükten kaldırılması
öngörülmekte ve ruhsatsız yivsiz tüfeklerin satışına aracılık eden ve
nakledenlere karşı öngörülen yaptırımlar 2521 sayılı Kanun’un 11’inci
maddesinde düzenlemesi nedeniyle Kanun’un 13’üncü maddesinde değişiklik
yapılmaktadır. 
Söz
konusu teklifle, turizmi teşvik konusunda, kanun kapsamında Kültür ve Turizm
Bakanlığı tarafından yatırımcılara tahsis edilen taşınmazlar üzerindeki irtifak
haklarının, tahsisin iptali durumunda, daha hızlı terkin edilmesine imkân
sağlanmaktadır.
Ayrıca,
Kültür ve Turizm Bakanlığına, turizm tesislerinin projelendirilmelerine ilişkin
usul ve esaslarının belirlenmesine yönelik yetki verilmesi de öngörülmektedir. 
Teklifle
genel bütçe kapsamındaki kamu idarelerinde görev yapan kariyer meslek mensubu
denetçi, müfettiş ve kontrolörlerin Kültür ve Turizm Bakanlığı müfettiş ve
başmüfettiş kadrolarına naklen atanması düzenlenmektedir, naklen atanacak
personel sayısı 20 kişiyle sınırlandırılmaktadır. Zira, biliyorsunuz, Yurtdışı
Türkler ve Akraba Topluluklar Başkanlığı ve Vakıflar Genel Müdürlüğü gibi
birçok kurum ve kuruluşların katılmasıyla çalışan sayısı ve iş yükü artan
Kültür ve Turizm Bakanlığının yükü epey artmıştır. 
Teklifle
öngörülen bir başka madde ise Semerkand Bilim ve Medeniyet Üniversitesinin
adının “İstanbul Sağlık ve Teknoloji Üniversitesi” şeklinde değiştirilmesiyle
ilgilidir. Semerkand Bilim ve Medeniyet Üniversitesinin adının “İstanbul Sağlık
ve Teknoloji Üniversitesi” olarak değiştirilmesi bu teklifle öngörülmektedir.
Böylece mevzuatta Semerkand Bilim ve Medeniyet Üniversitesine yapılan atıfların
İstanbul Sağlık ve Teknoloji Üniversitesine yapılmış sayılması hüküm altına
alınmaktadır. 
Bunun
yanında, mücbir sebep hâllerinde Enerji ve Tabii Kaynaklar Bakanlığı tarafından
3213 sayılı Kanun kapsamındaki mali yükümlülüklerin ve beyanların ertelenmesi
ile mali yükümlülüklerin taksitlendirilebilmesine karar verilebilmesi ve bu
süre zarfında mali yükümlülüklere ilişkin zaman aşımının durması ve hak
düşürücü sürelerin işlememesi öngörülmektedir. Mücbir sebep hâli ilan etme ve
bu sürede mali yükümlülüklerden yerine getirilemeyecek olanları tespit etme
hususunda Enerji ve Tabii Kaynaklar Bakanlığına yetki verilmektedir. 
Öngörülen
düzenlemelerle mesleki yeterlilik belgesine ilişkin sınav ve belge ücretlerinin
İşsizlik Fonu’ndan karşılanmasına yönelik uygulamanın 31/12/2021 tarihine kadar
uzatılması öngörülmektedir.
Görüşülmekte
olan teklifle finans imkânlarını geliştirmek ve kredi sisteminin etkin
işlemesine katkı sağlamak amacıyla kredi garanti kurumlarına aktarılabilecek
azami nakit tutarı 25 milyar Türk lirasından 35 milyar Türk lirasına
çıkarılmaktadır. Bu artışla birlikte piyasalara yaklaşık 143 milyar TL gibi bir
kaynak aktarılacaktır. Bu kaynak özellikle de teminat problemi yaşayan
KOBİ’lerimiz için çok önemlidir, piyasalarımızın rahatlaması için de oldukça
önemlidir. 
Sayın
Başkan, değerli milletvekilleri; konuşmama son vermeden önce, İstiklal
Marşı’mızın Türkiye Büyük Millet Meclisi tarafından kabulünün 99’uncu yıl
dönümünde cumhuriyetimizin kurucusu Gazi Mustafa Kemal Atatürk ve silah
arkadaşlarını, vatan şairi Mehmet Akif Ersoy’u, aziz şehitlerimizi ve kahraman
gazilerimizi rahmet ve minnetle anıyorum. Var olsun İstiklal Marşı, var olsun
yüce Türk Milleti. Allah, bir daha bu millete İstiklal Marşı yazdırtacak
şartları oluşturtmasın, millî birliğimiz ve beraberliğimiz ebedî olsun diyor;
söz konusu teklifin ülkemize, milletimize, devletimize hayırlara vesile
olmasını Cenab-ı Allah’tan niyaz ediyorum.
Genel
Kurulu ve yüce Türk milletini saygıyla selamlıyorum.(MHP ve AK PARTİ
sıralarından alkışlar)
BAŞKAN
– Söz sırası, Halkların Demokratik Partisi Grubu adına Batman Milletvekilimiz
Sayın Mehmet Ruştu Tiryaki’ye aittir. (HDP sıralarından alkışlar)
Süreniz
on dakikadır Sayın Tiryaki. 
HDP
GRUBU ADINA MEHMET RUŞTU TİRYAKİ (Batman) – Teşekkür ediyorum Sayın Başkan.
Sayın
Başkan, değerli milletvekilleri; 196 sıra sayılı Bazı Kanunlarda Değişiklik
Yapılmasına Dair Kanun Teklifi’nin birinci bölümü üzerinde söz almış
bulunuyorum. Hepinizi saygıyla selamlıyorum.
Evet,
bir torba yasayla daha karşı karşıyayız. Torba yasa, Adalet ve Kalkınma
Partisinin hükûmetleri döneminde istisna olmaktan çıktı, genel kural hâline
geldi. Uzak olmayan bir günde tarih olacaksınız, elbette hepimiz tarih olacağız
ve o tarih yazıldığında, emin olun, sizin tarihinizin bir parçası olarak “torba
yasacılar” olarak adınız anılacak. 
Ha,
bir de Cumhurbaşkanlığı hükûmet sistemine geçildikten sonra yasama
faaliyetlerine kalite katılacağını söylüyordunuz ama ne gezer? Ne Anayasa’ya
aykırılık işi ciddiye alınıyor ne ilgili ihtisas komisyonlarında görüşülmesi
ciddiye alınıyor, her konuyu bir torbaya koyup Türkiye Büyük Millet Meclisinin
önüne getiriyorsunuz; varsa yoksa torba yasa. Çok matah bir şeymiş gibi genel
gerekçenin girişinde de yazıyor, diyor ki: “Bu torba kanunla 21 kanunda
değişiklik yapıyoruz.” Birbiriyle ilgili konular olsa gene Türkiye Büyük Millet
Meclisi ve milletvekilleri anlayışla karşılayacaklar ama öyle bir kaygınız da
yok. Torbanın içerisinde yok yok; illegal bahis ve şans oyunları mı istersiniz,
Dernekler Kanunu’nda değişiklik mi istersiniz, yabancı mahkeme kararlarının
tanınmasını mı istersiniz, emekli maaşları kesilen malullerin durumunda
değişiklik mi istersiniz, döviz cinsinden bireysel emeklilik sistemi mi
istersiniz, mesleki yeterlilik belgesi ücretlerinin işsizlik sigortasından
karşılanması mı istersiniz, dövizli askerlik mi istersiniz, Esnaf Ahilik
Sandığı uygulanmasının ertelenmesi mi istersiniz, yenilenebilir enerji
kaynaklarıyla ilgili düzenleme mi istersiniz, TSE personelinin istihdamına
ilişkin düzenleme mi istersiniz, torbada yok yok.
Peki,
bu torba yasayla ne oluyor? Yasalar arasında uyum kalmıyor. Yalnız aynı yasalar
değil, aynı yasanın aynı maddelerini birkaç ay içerisinde tekrar tekrar
değiştirmek zorunda kalıyorsunuz. Bence çok daha önemli bir sorun ortaya
çıkıyor, yasalar öngörülebilir ve bilinir olmaktan çıkıyor. Çok sanmıyorum ama
umarım, bu torba son torba olur.
Teklifte,
özellikle karşı çıktığımız bir bölüm var: Dernekler Kanunu’nda değişiklik.
Örgütlenme özgürlüğünün açıkça ihlali anlamına gelen bir düzenleme
yapıyorsunuz. 5253 sayılı Yasa’nın 23’üncü maddesi uyarınca dernekler, genel
kurullarını yaptıktan sonra, organlara seçilenlerin isimlerini otuz gün
içerisinde valiliklere bildiriyorlar. Siz diyorsunuz ki: “Bundan sonra üyeleri
de bildireceksiniz.” Yine, cezai hükümde bir değişiklik yapıyorsunuz, 5253’e
bir geçici madde ekliyorsunuz, diyorsunuz ki: “Bu yasa yürürlüğe girdikten
sonra bütün dernekler altı ay içerisinde bütün üyelerini bildirecek.” Ve buna
da “Fişleme değil.” diyorsunuz. Şimdi, bu teklif sahipleri iki günlük
tartışmalar içerisinde bir de şunu söylüyorlar, diyorlar ki: “Sendikalar da
üyelerini bildiriyor, odalar da üyelerini bildiriyor, siyasi partiler de
üyelerini bildiriyor.” Evet, doğru; sendikalar da, odalar da, siyasi partiler
de Çalışma Bakanlığına, valiliklere üyelerini bildiriyorlar. Neden? Çünkü
bunların tamamı organ seçimlerini yargı gözetimi altında gerçekleştiriyorlar; oysa
dernekler, sadece iç denetime tabi, yargı gözetimi altında seçim yapmıyorlar.
Siz, bu değişiklikle ne yapıyorsunuz, biliyor musunuz? Tıpkı 1971 muhtıracıları
gibi, tıpkı 12 Eylül darbecileri gibi aynı düzenlemeleri yapıyorsunuz. Neden
mi? Bakın, önümde 561 sıra sayılı Dernekler Kanunu Tasarısı var, Nihat Erim
imzalı; aynen bugün söylediğiniz gerekçelerle daha önceki dernekler kanununu
değiştiriyorlar. 1980 darbesinden sonra da bugün savunduğunuz gerekçelerle
Dernekler Kanunu bu şekilde düzenlenmişti. İlk düzenlemeler 1972 muhtıracıları
döneminde bu yasaya girdi. 
Şimdi
çok önemli bir şey söyleyeceğim. Sizin döneminizde çıkarılan 5253 sayılı yani
bugün yürürlükte olan Dernekler Kanunu’nun gerekçesinden bir bölüm okuyacağım,
bu sizin imzanızı taşıyor. Diyorsunuz ki: “Tasarı, örgütlenme hakkının ve
derneklerle ilgili düzenlemelerin Anayasa değişikliklerine ve ulusal programa
uyumlaştırılması amacıyla hazırlanmıştır. Tasarıyla, Avrupa Birliğine aday ülke
olarak dernek kurma ve üyelik konusundaki kısıtlamaların azaltılması, dernek
faaliyetlerine serbestlik sağlanması, derneklere uygulanan yaptırımların ve
bürokrasinin azaltılması amaçlanmıştır. 2908 sayılı Dernekler Kanunu, genelde
örgütlenme özürlüğüne, özelde ise dernek kurma hakkına bir güvenlik sorunu olarak
yaklaştığı için devlet ve sivil toplum kuruluşları arasında derin bir güven
bunalımına yol açmıştır. Bu tasarıyla, demokratik meşruiyetin bir gereği olarak
devlet ile sivil toplum kuruluşları arasındaki güven ortamını tesis ediliyor.”
Şimdi ne yapıyorsunuz? Bu güven ortamının altına bir dinamit
yerleştiriyorsunuz. 12 Eylül darbecilerinin çıkardığı Dernekler Kanunu’nu
değiştirirken bunu söylüyordunuz. Ne diyordunuz? “Dernek kurma hakkını artık
bir güvenlik sorunu olarak görmüyoruz.” Ne diyordunuz? “Dernek kurma ve üyelik
konusundaki kısıtlamaları ortadan kaldırıyoruz.” Ne diyordunuz? “Derneklerin
faaliyetlerine serbestlik getiriyoruz.” diyordunuz ve “Yaptırımları ortadan
kaldırarak bürokrasiyi azaltacağız.” diyordunuz. Şimdi ne yapıyorsunuz? Baştan
sona güvenlikçi politikalar Adalet ve Kalkınma Partisinin her sinir ucuna kadar
sirayet etmiş durumda. Herkesi düşman olarak görüyorsunuz. Dernekler Yasası’nı
değiştirmek istemenizin tek nedeni de bu. Bu yüzden, size diyoruz ki: “28
Şubatçılarla, 12 Eylülcülerle ve 12 Mart 1971 muhtıracılarıyla aynı pencereden
dünyaya bakıyorsunuz.” Siyasi soykırım operasyonları yaparken de bunu
yapıyorsunuz, kayyum atarken de aynı şeyi yapıyorsunuz.
Yasa
teklifindeki özellikle birkaç maddeyle ilgili görüşlerimi de buradan sizinle paylaşmak
isterim. Bir tanesi şu: Diyorsunuz ki: “Afet durumlarında telefon kayıtlarıyla
ilgili bilgileri valiliklerle, 112’yle, afet acil yönetim merkezleriyle
paylaşacağız.” Paylaşabilirsiniz, bunda bir sorun yok. Peki, afet geçtikten
sonra ne olacak? Yasa teklifinde buna ilişkin bir hüküm yok. Bunların imha
edilmesi gerektiğini düşünüyoruz. 
Yine,
3’üncü maddeyle bir değişiklik yapıyorsunuz, diyorsunuz ki: “Biz, Türk
Standartları Enstitüsüne belirli süreli, geçici nitelikte personel alacağız.”
Yani “Sürekli çalışacak kişiler değil, ihtisasa göre geçici personel alacağız.”
diyorsunuz. Açıkça söyleyelim “belirli süreli, geçici süreli” denilerek
yapılacak her türlü istihdama, esnek istihdama her zaman karşı çıktık, bundan
sonra da karşı çıkacağız çünkü esnek istihdam, vahşi kapitalizmin dik âlâsıdır.
Kesintisiz bir şekilde bunu savunuyorsunuz. Zaten “Bizimle birlikte grevler
sona erdi.” diyorsunuz, grevleri yasaklıyorsunuz ama vahşi kapitalizme sadece
sözde karşı çıkıyorsunuz. Bütün uygulamalarınız kapitalizmi dik âlâsıyla
yerleştirmek; onun ötesinde bir politikanız yok.
Avda
ve Sporda Kullanılan Tüfekler, Nişan Tabancaları ve Av Bıçaklarının Yapımı,
Alımı, Satımı ve Bulundurulmasına Dair Yasa’da bir değişiklik yapıyorsunuz. Her
zaman, her yerde HDP olarak şunu söyledik: Bireysel silahlanmaya baştan sona
karşıyız. Yetkili kişiler dışında hiç kimseye silah ruhsatı, hiçbir biçimde
verilmemelidir. Sadece, kadın cinayetlerine bakın, kadın cinayetlerinin yüzde
80’i ateşli silahlarla işlendi. Her yıl bireysel silahla işlenen 3.623 olayda
2.211 kişi yaşamını yitiriyor. Bu, sadece 2019 yılı verileridir. Silaha
bakışınız o kadar sakat ki bakın, televizyon dizilerinde birinin elinde sigara
varsa bunu bulutluyorsunuz, göstermiyorsunuz veya cinselliği çağrıştıracak bir
şey varsa kesiyorsunuz ama aynı dizinin içerisinde bir kişi eline silah alıp 40
kişiyi öldürse hiçbir şey yapmıyorsunuz, bunu normalmiş gibi yayınlamaya devam
ediyorsunuz ve sonra silahlarla ilgili güya değişiklik yapıyorsunuz. Bu,
anlaşılır bir şey değil. 
Şimdi,
müfettişlerle ilgili bir şey yapıyorsunuz, 20 tane müfettişe kurumlar arası
geçiş hakkı tanıyorsunuz. Bu, anlaşılır bir şey değil. Yani bir gün Maliye
Bakanlığında maliyeyle ilgili ihtisas sahibi olmuş bir müfettiş ertesi gün
nasıl Kültür Bakanlığında çalışabilir, biz anlayamıyoruz veya Millî Eğitim
Bakanlığında bir ilköğretim müfettişi sadece kurumlar arası geçişle nasıl
Kültür Bakanlığında gidip çalışabilir, biz bunu anlayamıyoruz. Bununla ilgili
çok şey söyleyebilirim ama kısa keseceğim. Çok merak ediyorum, bu 20 tane
müfettiş kim olacak, acaba hangi kadroları oraya taşıyacaksınız?
(Mikrofon
otomatik cihaz tarafından kapatıldı)
MEHMET
RUŞTU TİRYAKİ (Devamla) – Bitiriyorum Sayın Başkanım, müsaade ederseniz.
BAŞKAN
– Lütfen tamamlayalım.
MEHMET
RUŞTU TİRYAKİ (Devamla) – Şimdi, önemli bir şey yapıyorsunuz. Bu torbanın 13 ve
14’üncü maddesinde değişiklik yapıyorsunuz, “Semerkand Bilim ve Medeniyet
Üniversitesi” ibaresini –bakın, burası çok önemli çünkü aynen öyle yazıyor-
değiştirip “İstanbul Sağlık ve Teknoloji Üniversitesi” yapıyorsunuz. Sizin için
üniversitenin niteliği, ibareden ibaret. Sizin için adı “bilim ve medeniyet”
olunca, bu ibareyle o, “bilim ve medeniyet üniversitesi” oluyor; ibareyi
değiştiriyorsunuz, adını “sağlık ve teknoloji” yapıyorsunuz, bir anda
üniversite, hop, “sağlık ve teknoloji üniversitesi” oldu. Ad değiştirerek bir
üniversitenin niteliği değiştirilmez; içindeki programda, bölümlerde, akademik
kadrolarda, uluslararası araştırmalarda hiçbir değişiklik yapmadan, sadece
üniversitenin adını değiştirerek niteliğini değiştiremezsiniz. Semerkand
meselesini de hiç tartışmıyorum, niye değiştirdiğinizi buradaki herkes biliyor,
onu yinelemeyeceğim.
Eğer,
Sayın Başkanım izin verirse İşsizlik Fonu’yla ilgili bir şey söylemek isterim. 
(Mikrofon
otomatik cihaz tarafından kapatıldı)
BAŞKAN
– Lütfen kısaca toparlayın Sayın Tiryaki. 
MEHMET
RUŞTU TİRYAKİ (Devamla) – Toparlayacağım, bir dakika daha... 
BAŞKAN
– Buyurun. 
MEHMET
RUŞTU TİRYAKİ (Devamla) – Çok teşekkür ederim Başkan. 
Şimdi,
bu İşsizlik Fonu’ndan 2017 yılında işsizlere 4,8 milyar lira ödenek
kullandırdınız, aynı yıl içerisinde işverene 2,5 milyar lira aktardınız.
Ardından, ekonomik kriz çıktı 2018 yılında, İşsizlik Fonu'ndan işsizlere 5,8
milyar lira ayırdınız, aynı yıl içerisinde işverene tam 2 katı kadar, 10,8
milyar lira para aktardınız. 2019 yılında öyle bir artış oldu ki işsizlik
nedeniyle işsizlere 9 milyar aktardınız ama bu süre içerisinde işverene
aktardığınız fon tam 14,7 milyar lira oldu. İşsizlik Fonu’ndan işsiz kalan 10
işçiden yalnız 2’si yararlanabiliyor. Eğer bu İşsizlik Fonu’yla ilgili bir
değişiklik yapacaksanız gerçekten mağdur olanlar, işsizler yararlansın. Her
fona göz dikiyorsunuz, içini boşaltıp işverene aktarmaya çalışıyorsunuz. Umarım
bundan vazgeçersiniz diyorum.
Hepinizi
saygıyla selamlıyorum. (HDP sıralarından alkışlar)
BAŞKAN
– Sayın Akbaşoğlu, bir söz talebiniz oldu.
Buyurun.
IV.- AÇIKLAMALAR (Devam)
49.- Çankırı Milletvekili Muhammet Emin Akbaşoğlu’nun,
Batman Milletvekili Mehmet Ruştu Tiryaki’nin görüşülmekte olan 196 sıra sayılı
Kanun Teklifi’nin birinci bölümü üzerinde HDP Grubu adına yaptığı
konuşmasındaki bazı ifadelerine ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, değerli milletvekilleri; tabii,
hatibin konuşmalarına katılmıyoruz, birçok farklı suçlama var; siyasi soykırım,
fişleme vesaire gibi birtakım hiç tasvip edilemeyecek, doğru olmayan
kavramsallaştırmalar var bize göre. 
Bu
konuyla ilgili, özellikle bu fişleme konusuyla ilgili konuşulan hususlara bir
açıklık getirmek istiyorum. Gerekçesi nedir bu düzenlemenin? Zaten hatip de
söyledi, Siyasi Partiler Kanunu Yargıtaya, Sendikalar da Çalışma Bakanlığına
bütün üyelerini, organlarıyla beraber üyelerini veriyorlar. Derneklerle ilgili
durumda niçin buna ihtiyaç duyuldu? Bir ihtiyaçtan, uygulamadan… Uygulamada
kişilerin rızası ve bilgisi dışında derneklere üye olarak kaydedildikleri veya
dernek üyeliğinden istifa ettikleri hâlde üyelikten çıkarılmadığı ve kayıtlara
işlenmediği durumlarla karşılaşılmaktadır. Vatandaşların bir derneğe bilgisi
dışında üye olarak kaydedilip kaydedilmediği veya üyelikten ayrıldığı hâlde
derneğin kayıtlarının düzeltilip düzeltilmediği mevcut durumda maalesef
sorgulanamamaktadır. Özellikle… 
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Toparlıyorum, kayıtlara geçmesi açısından.
BAŞKAN
– Lütfen, kayıtlara geçirin artık çünkü konuşmacılarınız da var.
MUHAMMET
EMİN AKBAŞOĞLU (Çankırı) – Tabii. 
Basın
İlan Kurumu Teşkiline Dair Kanun, Sigortacılık Kanunu, Patent ve Marka Vekilliği
ile Bazı Düzenlemeler Hakkında Kanun, Kamu Kurum ve Kuruluşlarına İşçi
Alınmasında Uygulanacak Usul ve Esasları Hakkında Yönetmelik gibi birçok
mevzuattan kaynaklanan hususlarla ilgili temsilcinin bulunabilmesi, orada en
fazla üyeye sahip olan derneğe ait olmak durumunda. Aynı şekilde, mahkeme
kararıyla feshedilen derneklerin de aynı alanda iştigal eden derneğe geçmesi
-mal ve haklarının- en fazla üyeye sahip olan derneğin bilinebilmesiyle ilgili;
bu gibi durumlarda e-devlet sistemi içerisinden şeffaflığı, bilinebilirliği
ortaya koyan bir düzenleme. Fişlemeyle falan uzaktan yakından bir alakası
olmadığını belirtmek isterim.
Teşekkür
ederim.
ENGİN
ALTAY (İstanbul) – Sayın Başkan…
HAKKI
SARUHAN OLUÇ (İstanbul) – Sayın Başkan…
BAŞKAN
– Şöyle yapalım değerli arkadaşlar: Bu tarz konuşmalardan sonra zaten bir
soru-cevap işlemi yapacağız. Komisyon da bu gerekli açıklamaları yapsın,
arkadaşlarımızın notlarını alsınlar yani özellikle Komisyonun bu konulara cevap
vermesini temin etmeye çalışan bir yasama faaliyetini beraber yapalım. 
Şimdi
söz sırası…
ENGİN
ALTAY (İstanbul) – Sayın Başkan, biz de doğal olarak söz talep ediyoruz. 
MUHAMMET
EMİN AKBAŞOĞLU (Çankırı) – Niye doğal olarak…
HAKKI
SARUHAN OLUÇ (İstanbul) – Sayın Başkan...
MEHMET
RUŞTU TİRYAKİ (Batman) – Evet. 12 Eylülcüler ve 12 Martçılar da böyle
söylüyordu.
MUHAMMET
EMİN AKBAŞOĞLU (Çankırı) – Bir şey söylemedim. Sizin açıklamanıza bir açıklama
getirdim. Yani bir şey yok burada.
MEHMET
RUŞTU TİRYAKİ (Batman) – Başkan, öyle söylüyordu, 12 Eylülcüler de aynen sizin
gibi söylüyordu.
BAŞKAN
– Buyurun Sayın Oluç.
50.- İstanbul Milletvekili Hakkı Saruhan Oluç’un,
Çankırı Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, yani her konuşmacıdan sonra herhâlde bu ritüeli yapmayacağız ama
şimdi biz de kayıtlara geçsin diye bir şey söylemek istiyoruz. Bakın…
BAŞKAN
– Kısa tutalım Sayın Oluç. 
HAKKI
SARUHAN OLUÇ (İstanbul) – Tabii, tabii, çok kısa.
BAŞKAN
– Ben özellikle Komisyonun bu tartışmalı konularda cevap vermesini temin
edeceğim bugün.
HAKKI
SARUHAN OLUÇ (İstanbul) – Tabii, tabii.
BAŞKAN
– Yani o yüzden Sayın Akbaşoğlu’ndan da ricam o çünkü arkadaşlarımız soru-cevap
işlemine de girecekler. Komisyon da cevaplandırsın.
Buyurun.

HAKKI
SARUHAN OLUÇ (İstanbul) – Evet.
Ben
sadece kayıtlara geçsin diye bunu söylüyorum çünkü tartışmaya devam edeceğiz
bugün, yarın bu maddeyi. 
Şimdi,
şöyle bir şey var; bir konuşmacımız da bunu belirtti: Özellikle 12 Eylül ve 12
Mart darbecileri de aslında bu gerekçelerle fişlemeyi getirmişlerdi. Şimdi
sizinki biraz daha teknolojiyi kullanarak yeni dönem, modern fişleme oluyor.
Birincisi, onu belirtmek istiyorum. 
İkincisi,
burada hukuk meselesi var. Bakın, Anayasa’da, yasalarda Türkiye’nin imzalamış
olduğu uluslararası demokratik sözleşmelerde örgütlenme özgürlüğü maddeleri
açıkça çiğneniyor bu fişlemeyle. Bunu da söyleyelim. 
Üçüncüsü…
Bir son cümle efendim. 
BAŞKAN
– Lütfen.
HAKKI
SARUHAN OLUÇ (İstanbul) – 1966’da -Amerikalı bir psikoloji profesörü var-
Abraham Maslow demiş ki: “Elinizde sadece çekiç varsa bütün sorunları çivi
olarak görürsünüz.” 
(Mikrofon
otomatik cihaz tarafından kapatıldı) 
BAŞKAN
– Sayın Oluç, lütfen toparlayın, tamamlayın.
HAKKI
SARUHAN OLUÇ (İstanbul) – Bitiriyorum efendim.
BAŞKAN
– Bu tartışmaları uzatmak istemiyorum arkadaşlar, Komisyona söz vereceğiz
çünkü.
HAKKI
SARUHAN OLUÇ (İstanbul) – Tabii tabii… Haklısınız Sayın Başkan, tamamlıyorum. 
Şimdi,
bunu niye söylüyorum? İçişleri Bakanının faaliyetlerine baktığımız zaman -hani
ben biraz bu Maslow’un söylediğini geliştireyim- “Kendisini çekiç, karşısındaki
herkesi de çivi görüyor.” Dolayısıyla sivil toplum örgütlerine, derneklere üye
olacak kişileri “yerine çakılacak çivi olarak görme” anlayışı olduğu için de
biz büyük endişe duyuyoruz bu fişleme adımından.
Teşekkür
ediyorum.
BAŞKAN
- Sayın Altay, sizin de bir söz talebiniz oldu. 
Buyurun.
51.- İstanbul Milletvekili Engin Altay’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
ENGİN
ALTAY (İstanbul) – Teşekkür ederim.
Ben
de Sayın Akbaşoğlu’nun söylediklerine katılmıyorum. Böyle bir ritüel başlattık,
artık her konuşmacıdan sonra Grup Başkan Vekilleri birer dakika konuşsun; bu
doğru değil, önce onu söyleyeyim. 
Şimdi,
bir kanun teklifi var. Teklife müspet bakanlar olduğu gibi, doğal olarak menfi
bakanlar olabilir. Maddelerle ilgili görüşlerini herkes sergiler. Burada
söylenen, yapılan eleştiriler daha çok yürütmeye yönelik zaten, teklif sahibine
veya teklife imza atanlara yönelik de bir eleştiri yok. Dolayısıyla bunlara
birinci partinin çok tahammüllü olması lazım eğer Meclisin verimli… Siz zaman
zaman diyorsunuz ya hani “Meclisi verimli çalıştıralım.” Bir kere, teklif
sahibi partiye mensup Grup Başkan Vekillerimizin eleştirilerle ilgili her
eleştiriden sonra bir savunma refleksi içinde söz almaları… Sizin de
buyurduğunuz gibi, kaldı ki bu konunun muhatabı da Komisyon. 
Ayrıca,
bu derneklerle ilgili maddeye bakıldığı zaman şöyle düşünülebilir: Siyasi parti
üyeleri zaten Yargıtayda var, sendika üyeleri var, derneklerde var…
(Mikrofon
otomatik cihaz tarafından kapatıldı)
BAŞKAN
– Siz de tamamlayın Sayın Altay, kanuna devam edelim.
ENGİN
ALTAY (İstanbul) – “Burada derneklerinki de olsun, ne mahzuru var?” mantığı,
devletin, kimi konularda da istismar edilen bir husus olduğu için, bir
refleksini anlayışla karşılamaya da çalışıyorum bazen ama AK PARTİ’nin genel
olarak örgütlü toplumdan rahatsız olduğunu da bildiğim için -sanıyorum biraz
önce konuşan hatip de bu kaygıdan dolayı- bu 21, 22, 23 ve 24’üncü maddelerle
ilgili hepimiz biraz rezervliyiz. 
Böyle
bakıldığı zaman Sayın Akbaşoğlu’na haddim olmayarak tavsiyem: Bırakın Meclis konuşsun, Meclis çalışsın; neticede
herkes görüşünü söyledikten sonra oylamayla kanun teklifi kabul edilir ya da
reddedilir. Böyle bakabilmek lazım. Bırakın biraz eleştirelim, şüphesiz
yürütmenin de eleştirilerden alacağı dersler olacaktır. Bu yolu açarsak her
madde, her konuşmacıdan sonra ben de yorum yapmak için söz talep edeceğim.
Teşekkür
ederim.
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Şimdi, şöyle yapalım Sayın Akbaşoğlu.
MUHAMMET
EMİN AKBAŞOĞLU (Çankırı) – Son olarak bir cümle, bir dakikalık bir şey ilave
etmek istiyorum.
BAŞKAN
– Ama bakın…
MUHAMMET
EMİN AKBAŞOĞLU (Çankırı) – Ama bakın, şöyle Sayın Başkanım… 
BAŞKAN
– Bir saniye, Sayın Akbaşoğlu, lütfen oturun. 
Bakın,
bir kanun teklifinin ilerlemesi açısından elbette eleştiriler olacak ve ben
Komisyona bu saptadığı konularda söz hakkı tanıyacağım çünkü kanun teklifinin
muhatabı şu anda Komisyonda yani o yüzden onlara tanıyacağım; soru-cevap işlemi
yaparak da tanıyacağım.
MUHAMMET
EMİN AKBAŞOĞLU (Çankırı) – Komisyonla ilgili durum ayrı Sayın Başkanım.
BAŞKAN
– Bir saniye lütfen.
Şimdi,
doğal olarak kanun teklifiyle ilgili eleştirilerde alınan her sözün, ben, kanun
teklifinin ilerlemesini gerileteceğini düşünüyorum. Haksız mıyım değerli
arkadaşlar? 
ENGİN
ALTAY (İstanbul) - Evet, refleksimizi yükseltiyor. 
BAŞKAN
- Bu nedenle birazcık, kanun teklifinin açıklanmasına, tartışılmasına zemin
taşıyacak tartışmalara açığım ama polemik konusu olacak konulardan da
kaçınmanızı ben size tavsiye ediyorum değerli arkadaşlar. Yani Meclis Başkan
Vekili olarak ben, bu kanun teklifinin görüşülmesi konusunda zamanı ekonomik
kullanmanızı hepinize öneriyorum. Böyle yapalım.
LÜTFÜ
TÜRKKAN (Kocaeli) – Sırayla en az üçer defa söz isteriz Sayın Başkanım.
MUHAMMET
EMİN AKBAŞOĞLU (Çankırı) – Bir dakikalık bir söz rica ediyorum, bir dakikalık.
LÜTFÜ
TÜRKKAN (Kocaeli) – Evet, biz de devam ediyoruz, biz de istiyoruz. 
BAŞKAN
– Sayın Akbaşoğlu, ben size söz verirsem diğer Grup Başkan Vekillerine de
vereceğim.
LÜTFÜ
TÜRKKAN (Kocaeli) – Ben de istiyorum, sırayla hepimize söz verin, bütün Başkan
Vekillerine; konuşalım. 
BAŞKAN
- Bakın, Sayın Türkkan da söz talep ediyor. Yani hiçbir partinin hukukunu da
çiğnemek de istemiyorum ama tartışmaları makul bir yerde kesmeyi de bilmemiz
gerekiyor.
MUHAMMET
EMİN AKBAŞOĞLU (Çankırı) – Değerli Başkanım, çok haklısınız. Ne yaşandığını
şöyle bir hatırlarsak Sayın Başkanım.
BAŞKAN
– Buyurun, buyurun.
Sayın
Türkkan, siz de lütfen sisteme girin, size de söz vereceğim.
Sayın
Altay, size de… Oturun lütfen…
Sayın
Oluç, size de söz vereceğim.
52.- Çankırı Milletvekili Muhammet Emin Akbaşoğlu’nun,
yasama ekonomisi bakımından 196 sıra sayılı Kanun Teklifi’nin birinci bölümü
üzerinde AK PARTİ Grubu adına konuşma yapmadıklarına ve demokrasinin tahammül
rejimi olduğuna ilişkin açıklaması
MUHAMMET
EMİN AKBAŞOĞLU (Çankırı) – Şimdi, bakınız, gruplar adına konuşma yapıldı, onar
dakikalık konuşmalar yapıldı. Bizim grubumuz adına konuşmacı yok.
LÜTFÜ
TÜRKKAN (Kocaeli) – Yapın, tutan yok ki ya!
BAŞKAN
– Değerli arkadaşlar, lütfen, tamamlasın.
MUHAMMET
EMİN AKBAŞOĞLU (Çankırı) – Yaparız, yapmayız; takdirimizdedir. 
Yasama
ekonomisi bakımından -biraz evvel söylediğiniz şekliyle- bizim, grup adına bir
konuşmacı arkadaşımız huzura gelmeyecek.
Gruplar ayrı ayrı konuşmalarını yaptılar. Ben sadece otuz dakikalık konuşma
çerçevesinde, iki dakikalık, polemik olmayacak, net, kanunun amacına,
gerekçesine -bu maddeyle ilgili- grubumuza yönelik fişleme, siyasi soykırım
vesaire gibi birtakım bühtanlara yönelik…
BAŞKAN
– Ben de ondan dolayı söz verdim size.
MUHAMMET
EMİN AKBAŞOĞLU (Çankırı) - …Grup Başkan Vekili olarak söz istedim İç Tüzük
gereğince ve bunları sadece güzel bir üslupla kayda geçirdim.
(Mikrofon
otomatik cihaz tarafından kapatıldı)
ONURSAL
ADIGÜZEL (İstanbul) - Yasama ekonomisini boş verin.
BAŞKAN
– Değerli arkadaşlarım, rica ediyorum, bakın, bir tartışmayı olgunlaştırmaya çalışıyoruz.
Yani takdir sizlerin, zamanı iyi kullanmak sizlerin elinde değerli arkadaşlar.
MUHAMMET
EMİN AKBAŞOĞLU (Çankırı) - Bu kadar tabii olan bir durumu dahi istismar etmek
kimseye yakışmaz.
BAŞKAN
- Peki, teşekkür ederim.
MUHAMMET
EMİN AKBAŞOĞLU (Çankırı) - Ben söz aldım diye illa Grup Başkan Vekillerinin söz
alma talepleri kendilerine aittir. Ancak bunu, kendilerinin söz almasını benim
söz almamın bahanesi olarak kılmamaları gerekmektedir, bir.
BAŞKAN
– Peki, teşekkür ederim.
MUHAMMET
EMİN AKBAŞOĞLU (Çankırı) - İkinci olarak, biraz evvel Sayın Oluç’un söylediği
şeyi söylüyorum -bakın, mikrofon da açık değil, kayda geçsin, hakikat ortaya
çıksın- o da nedir? Örgütlenme özgürlüğüne en ufak bir halel getirmiyor bu.
Sendikaların örgütlenmesine, bir siyasi partinin örgütlenmesine bir halel mi
geliyor üyeler Yargıtaya veya Çalışma Bakanlığına gittiği zaman? Yok. Demek ki
derneklerle ilgili bu söz siyasi eleştiri olarak, kanaatler olarak… Siz kendi
kanaatinizi söyleyebilirsiniz, biz kendi kanaatimizi söylediğimiz zaman
diyorlar ki arkadaşlar: “Meclis konuşsun.” Ama iktidar grubu her zaman sussun
istiyorlar.
ENGİN
ALTAY (İstanbul) – İktidar iş yapar ya!
MUHAMMET
EMİN AKBAŞOĞLU (Çankırı) – Yani iş de yapıyoruz, iş de yapıyoruz, sizin
söylediğinize de cevap veriyoruz.
ENGİN
ALTAY (İstanbul) – İktidarın konuştuğu nerede görülmüş ya?
BAŞKAN
– Hep beraber tahammüllü olacağız değerli arkadaşlarım.
Sayın
Akbaşoğlu, teşekkür ederim.
MUHAMMET
EMİN AKBAŞOĞLU (Çankırı) – Hakikaten tahammüllü olalım arkadaşlar ya! 
BAŞKAN
– Sayın Akbaşoğlu…
MUHAMMET
EMİN AKBAŞOĞLU (Çankırı) - Demokrasi tahammül rejimi arkadaşlar. Demokratlığa
davet ediyorum sizi.
Teşekkür
ediyorum.
FAHRETTİN
YOKUŞ (Konya) – Tahammül ediyor musunuz ki? Kime tahammül ediyorsunuz?
ENGİN
ALTAY (İstanbul) – Evet, aynı zamanda tepki ve protesto rejimidir.
BAŞKAN
- Değerli arkadaşlarım, bakın, zamanı ekonomik kullanma gerekliliğinin altını
çiziyorum. Ben, konuşan Meclisten yanayım. Bunu hiçbir zaman da geriye düşmeden
de savunmaya gayret ediyorum. Yani bazen arkadaşlarımız hatta fazla söz
vermekten dolayı da şikâyet ediyorlar ama yani Meclis konuşulan bir yerdir,
konuşulması da gerekir ama sonuçta siyasetin göğüsleneceği eleştiriler vardır
ve özellikle kanun teklifleri görüşülürken Komisyona da söz vereceğimi açıkladım.
Komisyonun bu saptamaları not alıp… Bölüm üzerindeki görüşmeler bittikten sonra
zaten kendilerine bir cevap hakkı tanıyacağım, soru-cevap işlemini de
yapacağız. Yani bu çerçevede, Komisyonun cevaplandıracağı sorulara
girilmemesini ben rica ediyorum çünkü Komisyon zaten bir cevap verecek,
Komisyonun zaten görevi de bu. 
Şimdi,
değerli arkadaşlarım, bu tartışmaları fazla uzatmanın bir yararı yok. Ben,
Sayın Akbaşoğlu size az önce söz verirken Sayın Tiryaki’nin “siyasi soykırım”
sözüne atıfta bulunduğunuz için söz verdim ama kanun teklifiyle ilgili
eleştirilere de Komisyonun cevap vermesinin yararlı olacağını düşünüyorum. 
Değerli
arkadaşlarım, bundan sonra eğer Sayın Grup Başkan Vekillerimiz söz isterse ben
söz taleplerini karşılarım ama bir dakikadan fazla da süre vermem.
ENGİN
ALTAY (İstanbul) – Evet, istiyoruz buna rağmen.
BAŞKAN
– Buyurun Sayın Altay, bir dakika süreniz var.
53.- İstanbul Milletvekili Engin Altay’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
ENGİN
ALTAY (İstanbul) – Teşekkür ederim. 
Biz
Sayın Akbaşoğlu’nun konuşmasını bahane ederek söz alıyor değiliz, biz
mütekabiliyet çerçevesinde söz alıyoruz, bir. 
İkincisi:
Meclis konuşma yeri -siz de söylediniz- konuşulanı beğenmeyebilirsiniz, adam
istediğiniz gibi konuşmayabilir, ben istediğiniz gibi konuşmayabilirim -“adam”
deyince kızıyor Meral Hanım; adam, kadın neyse- ama siz ayar veremezsiniz. Yani
“Burada böyle diyorsun.” diyemezsiniz. Örnek: “‘Siyasi soykırım’ diyor." E,
doğru söylüyor. AK PARTİ karşıtı herkesi terörist ilan ederseniz, Gezi
olaylarına katılan herkesi yani dolayısıyla 40 milyon insanın gönlü Gezi’deyken
siz Gezi’yi terörize ederseniz, bu, ayar vermek olur. Bu ayar verme girişimi
olunca da… Hani demokrasi tahammül rejimi, çok doğru ama demokrasi aynı zamanda
tepki ve protesto rejimi. Biz tahammüle razı olalım, siz de tepki ve protestoya
razı olun.
Teşekkür
ederim efendim. (CHP sıralarından alkışlar) 
BAŞKAN
– Sayın Türkkan, siz de bir dakika süreyle görüşünüzü ifade edin lütfen.
LÜTFÜ
TÜRKKAN (Kocaeli) – Bizim daha kısa sürecek efendim.
ENGİN
ALTAY (İstanbul) – Lütfü Bey’in dört dakika hakkı var bence.
BAŞKAN
– Yok, şimdi bu tartışmanın polemik olmaması için de herkesin tecrübeli olarak
dikkat etmesi gerektiğini düşünüyorum.
Buyurun
Sayın Türkkan.
54.- Kocaeli Milletvekili Lütfü Türkkan’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
LÜTFÜ
TÜRKKAN (Kocaeli) – Konuyu enfekte etmeden birkaç şey söylemek istiyorum.
Öncelikle, bizim hangi minvalde söz alacağımızı belirleyecek makam Sayın AK
PARTİ Grup Başkan Vekili değil. Yani biz hangi minvalde konuşacağız, kendisine
ait konuşmalara tepki göstermek için mi konuşacağız yoksa başka bir fikir mi
öne süreceğiz; bunu kendisine sormak zorunda değiliz. 
İkinci
olarak başka bir şey daha söyleyeceğim. Bölüm üzerinde gruplar adına onar
dakika konuşma hakkınız var, konuşmamanız bize lütuf değil. Bana ne! Arkadaş,
bana ne! “Biz konuşmuyoruz ama.” Ne yapayım? Yani siz konuşmuyorsunuz diye,
yerinizden istediğiniz zaman söz almak gibi bir hakkınız varsa aynı hakkı biz
çok rahat bundan sonra da kullanabiliriz. 
MUHAMMET
EMİN AKBAŞOĞLU (Çankırı) – Sayın Başkan…
LÜTFÜ
TÜRKKAN (Kocaeli) – Bakın, söz alacaksınız ve devam edeceğiz. 
Teşekkür
ederim.
MUHAMMET
EMİN AKBAŞOĞLU (Çankırı) – Bir açıklık getireceğim, evet, evet.
BAŞKAN
– Değerli arkadaşlarım, birleşime on beş dakika ara veriyorum. 
Kapanma Saati: 18.51
DÖRDÜNCÜ OTURUM
Açılma Saati: 19.09
BAŞKAN: Başkan Vekili Levent GÖK
KÂTİP ÜYELER: Barış KARADENİZ (Sinop), Şeyhmus DİNÇEL (Mardin)
-----0-----
BAŞKAN
– Türkiye Büyük Millet Meclisinin 67’nci Birleşiminin Dördüncü Oturumunu
açıyorum.
196
sıra sayılı Kanun Teklifi’nin görüşmelerine devam ediyoruz.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi
(2/2633) ile Plan ve Bütçe Komisyonu Raporu (S. Sayısı: 196) (Devam)
BAŞKAN
– Komisyon? Yerinde.
Şimdi
söz sırası, Cumhuriyet Halk Partisi Grubu adına Antalya Milletvekilimiz Sayın
Cavit Arı’da. (CHP sıralarından alkışlar) 
Süreniz
on dakika Sayın Arı.
CHP
GRUBU ADINA CAVİT ARI (Antalya) – Sayın Başkanım, değerli milletvekili
arkadaşlarım; 196 sıra sayılı Bazı Kanunlarda Değişiklik Yapılmasına Dair Kanun
Teklifi’nin birinci bölümü üzerine Cumhuriyet Halk Partisi adına söz almış
bulunmaktayım. Öncelikle hepinizi saygıyla sevgiyle selamlıyorum. 
Değerli
arkadaşlar, bu kanun teklifinde 21 kanun üzerinde değişiklik düşünülmüş. 21
ayrı kanun, yani bir torba yasa ve 21 ayrı yasa teklifi, 21 ayrı kanunda
değişiklik. Bunlardan bir tanesi, afet nedeniyle, yaşanılan yerlerde elektrik
ve doğal gaz faturalarının bir yıla kadar ertelenmesi hâlinde gecikme zammının
alacaklı şirkete Enerji ve Tabii Kaynaklar bütçesinden ödenmesi istenmekte.
Değerli
arkadaşlar, bir deprem meydana geldiyse, böyle bir mağduriyet varsa elektrik ve
doğal gazla ilgili ödemenin ertelenmesi normaldir, makuldür. Bu öneriyi
destekliyoruz. Ancak, deprem dediğimizde sizler depremle ilgili ne
yapmaktasınız, esasen bunun üzerine konuşmak lazım. Depremin öncesinde, bilimle
ilgili bu hususlarda ne yapmaktasınız veya deprem sonrasında sadece bu
faturaların ödenmesi yeterli mi?
Bakın,
değerli arkadaşlar, sizler bu ülkede yakın tarihte “imar barışı” adı altında
bir düzenleme getirdiniz. Yaklaşık 9 milyon 300 bin yapıda imar barışıyla
ilgili müracaat yapıldı. Peki ben soruyorum: Bu yapıların depreme uygunluğu
konusunda hiçbir düzenleme veya denetleme yaptınız mı? Hayır. Sadece “gelsin
paralar” anlayışı, çünkü buradan gelecek olan paraları beklemekteydiniz. Yani,
şimdi, bir şehrin yerleşimi veya en azından bundan sonraki süreçte bir şehirde
yerleşim yapılırken bilimden yararlanarak fay hatları üzerine yerleşimin
engellenmesi tarzı bir çalışma yapılıyor mu? Hayır. Örneğin, İstanbul’da afet
toplanma alanları ilan edilmişti daha önce, 493 alandan 416’sı alışveriş
merkezi, rezidans, gökdelen ve/veya otopark olarak işletilmekte. 
Değerli
arkadaşlar, deprem sonrasında toplanma alanı olarak daha önce belirlenmiş bu
alanlara, şimdi gökdelenler dikildi. İşte, sizin depreme bakış anlayışınız bu,
değerli arkadaşlar. 
Yine,
getirilmekte olan düzenlemelerden bir tanesinde gazilerimizle ilgili bir durum
söz konusu: “Aylık bağlanan maluller ve harp malullerinden çalışmaya devam
edenlere genel hükümler yerine, bu kapsamda aylık bağlananlara, bağlanma
tarihinden sonra çalışmaları esas alındığında en az yirmi yıldan beri sigortalı
bulunmak ve en az 5 bin gün malullük, yaşlılık ve ölüm sigortaları primi
ödenmiş olmak şartıyla talepleri halinde ayrıca yaşlılık aylığı bağlanır.” diye
bir düzenleme yapmaktayız.
Değerli
arkadaşlar, bizler şehitlerimizin aileleri ve gazilerimiz lehine yapılacak olan
her türlü düzenlemeyi sonuna kadar desteklemeye varız ve hazırız. Ancak,
değerli arkadaşlar, bakın, burada, sizler yapboz değil “bozyap” anlayışını
devamlı uygulamaktasınız. Zaten bu düzenleme mevcutta vardı değerli arkadaşlar.
Ancak ne oldu? İşte, sürelerle ilgili sizlerin yapmış olduğu uygulamalarla
yaklaşık dört aydır gazilerimiz maaşlarını alamamakta. 
Değerli
arkadaşlar, işte, yapmış olduğunuz uygulamadan mağdur olan gazilerimizin
mağduriyetini hep birlikte gidermek için şimdi bu değişikliğe destek veriyoruz.
Ancak yeterli değil değerli arkadaşlar çünkü gazilerimizin şu an yaşadığı başka
sıkıntılar var. O sıkıntıların da çözülmesi konusunda bizim sonuna kadar
gazilerimizin yanında olduğumuzu ifade etmek istiyorum. 
Değerli
arkadaşlar, yine, avda, sporda kullanılan tüfekler, tabancalar, av bıçaklarının
yapımı, satımı ve bulundurulmasıyla ilgili kanunun 11’inci maddesinde bir
düzenleme yapılmakta. İzinsiz ya da izin belgesine aykırı üretim, satış ve
reklam yasağına ilişkin birtakım cezalar ve cezaların artırılması düşünülmekte.

Değerli
arkadaşlar, faaliyet izni almadan veya faaliyet izin belgesine aykırı olarak
fabrikalar kuranlar, işletenler, imal edenler hakkında ceza sınırı “bir yıl”
olarak ifade edilen kısım “üç yıl”a, “üç yıl”a kadar olan kısım “beş yıl”a
kadar artırılmakta hapis cezası olarak, ayrıca adli para cezalarındaki
miktarlar da artırılmakta. 
Değerli
arkadaşlar, yine burada izinsiz satanlara, belgesi olmadan alanlara da cezalar
getirilmekte; bunların ticari reklamını veya tanıtımını engelleyen bazı hükümler
yine bu düzenleme içerisinde yer almakta değerli arkadaşlar. “Faaliyet izin
belgesi sahiplerine ait kurumsal internet siteleri ve sosyal medya hesapları,
fuarlara katılım için hazırladıkları materyallerle avcılık ve atıcılık üzerine
tematik yayın yapan televizyon kuruluşları ve süreli yayınlarda yapılan reklam
veya tanıtım bu yayın dışında” denilmekte. 
Şimdi,
değerli arkadaşlar, biz esas itibarıyla silahlanmaya karşıyız. Bakın, burada
bazı cezalar, hapis cezaları artırılmakta, para cezaları artırılmakta, reklam
-internet üzerinden de dâhil- yasaklanmakta ama şöyle bir bakalım;
televizyonlarda her akşam izlenilen dizi filmler var. Bu dizi filmlerde her gün
değişik cinayetlerin işlendiği, silahların konuştuğu yayınlar aralıksız
yapılmakta. Siz her akşam vatandaşın en yoğun izlediği dizilerde bu şekilde
özendirmeye devam ederseniz buraya getirmeye çalıştığınız yasaklamanın hiçbir
anlamı kalmayacaktır değerli arkadaşlar. 
Yine,
değerli arkadaşlar, bu maddelerden bir tanesinde bir üniversitenin ismini
değiştiriyorsunuz. Olabilir, bir üniversitenin ismi değişebilir, mütevelli
heyeti komple değişmiş, ismi de değişmekte. Ancak değerli arkadaşlar, bugüne
kadar, özellikle son on yedi yıldır üniversitelerin eğitim kalitesinde ciddi
bir düşme meydana geldiğini de hep beraber izliyoruz. Üniversitelerin
kalitesinde sıkıntılar mevcut. Bugün Türkiye’de neredeyse dünyada ilk 500’e
giren üniversite kalmadı. Apartman üniversiteciliğinden ülkemizi kurtarmak
zorundayız. Yani sadece isim değiştirmekle bu işler olmuyor değerli arkadaşlar.
Yine,
düzenlemelerin bir tanesinde, 5510 sayılı Kanun’daki Esnaf Ahilik Sandığına
ilişkin hükümler 1/1/2021 tarihine kadar ertelenmekte. Şimdi, değerli
arkadaşlar, Ahilik Sandığı hangi amaçla kurulmuş, önce ona bakalım: Esnafın
ekonomik olarak zor duruma düşmesi nedeniyle iş yerini kapatması veya iflas
etmesi durumunda oluşacak gelir kayıplarını telafi etmek amacıyla Esnaf Ahilik
Sandığı kurulması amaçlanmış. Yani ne denmekte? Burada, esnaf sıkıntıya
düşerse, esnaf borç içine düşerse, esnaf iflas ederse bu, Ahilik Sandığından
ödensin istenilmiş. Peki, bugüne kadar niye kurulamamış? Bugüne kadar esnaf
zaten ödemesi gereken primi ödeyemez durumda. Normal ödemesi gereken primi
ödeyemeyen, sorumluluklarını yerine getiremeyen esnafa şimdi, bir de “Ahilik
Sandığı” adı altında bir ödeme külfeti doğunca, bu ödemeleri yapamamış. İşte,
bu maddenin getirilmesi yani ödemenin uzatılması esnaf ve sanatkâr
birliklerinin talebiyle olmuş. Yani, değerli arkadaşlar, işte, siz esnafı bu
kredilerini ödeyemez, bu primlerini ödeyemez hâle getirdiniz.
Bakın,
ben size şöyle bir rakam vereyim: 2019 yılında yaklaşık 222 bine yakın esnafa
toplamda 21,2 milyar lira kredi kullandırıldı. Kredi kullanan esnaf sayısıysa
560 bin ve toplam kullandırılan kredi 40 milyar lira dolayında. Yani, değerli
arkadaşlar, Ticaret Bakanlığının verilerine göre, ülkemizde 1 milyon 800 bin
esnaf var. Yani işi bırakmış olabilir, kayıtlarda gözüküyor olabilir ama biz 1
milyon 800 bini kabul edelim. 560 bin esnaf bugün kredilerle ayakta
kalabilmekte. İşte, siz, esnafı bu hâle getirdiniz değerli arkadaşlar. (CHP
sıralarından alkışlar) 560 bin esnaf krediyle ayakta kalabilme mücadelesi verir
duruma düştü.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Arı.
CAVİT
ARI (Devamla) – Toparlıyorum Başkanım.
Değerli
arkadaşlar, işte, esnafımız krediyle yaşar, can çekişir hâlde. O nedenle,
şimdi, bu Ahilik Sandığına olan krediyi de ödeyemez durumda. 
Bakın,
yine bunun devamında bir Kredi Garanti Fonu meselesi var. Burada, finansman
imkânlarını geliştirmek ve kredi sisteminin etkin işlemesine katkı sağlamak
amacıyla firmalara kredi garantisi veren garanti kurumlarına 25 milyar olan
nakit kaynak, 35 milyara çıkarılmakta.
Değerli
arkadaşlar, Kredi Garanti Fonuyla özel bankalara Hazine kefalet limiti açılmış
ve 25 milyara kadar gösterilen teminat karşılığında daha önce 250 milyar kredi
verilmiş. Kimlere verildiğini tartışmak istemiyorum çünkü o kredilerin, seçim
öncesinde seçim sonuçlarını etkileyebilmek amacıyla açılan krediler olduğunu
hepimiz biliyoruz. Seçimler öncesinde verilen bu krediler, sonrasında bakın,
bugüne kadar esasen 250 milyara kadar verilmesi gerekirken… 
(Mikrofon
otomatik cihaz tarafından kapatıldı)
BAŞKAN
– Lütfen son cümlenizi söyleyiniz ve selamlamanızı yapınız.
CAVİT
ARI (Devamla) – Yani fren tutmamış ve 343,6 milyara kadar kredi vermişsiniz.
Şimdi, siz, buradaki yüzde 10’luk teminat olan -esasen olması gereken miktarı
artırarak- 25 milyarın üzerine 10 milyarla işin yasal kılıfını tutturmaya
çalışmaktasınız. 
Bakın,
bu kredilerden, bugüne kadar 7,8 milyarı esasen batık. Komisyonda dendi ki:
“Bu, tahsil edilememiş alacak.” Hâlihazırda tahsil edilememiş gözükse de -yine
de biz öyle diyelim ama- bu, batma ihtimali çok yüksek tahsil edilemeyen bir
alacak durumuna gelmiştir. 
Kısa
ve öz, ekonomiyi getirdiğiniz hâl ortadadır değerli arkadaşlar. İşte, vatandaş
çektiği krediyi ödeyemez durumdadır. Dolayısıyla, ülkenin ekonomisi sayenizde
böyle olmuştur değerli arkadaşlar. 
Hepinizi
saygıyla, sevgiyle selamlıyorum. 
Çok
teşekkür ediyorum. (CHP sıralarından alkışlar)
BAŞKAN
– Şahıslar adına söz taleplerini karşılayacağım. 
Birinci
bölüm üzerinde şahıslar adına söz isteyen, İstanbul Milletvekilimiz Sayın Erol
Katırcıoğlu.
Buyurun
Sayın Katırcıoğlu. (HDP sıralarından alkışlar)
Süreniz
beş dakika. 
EROL
KATIRCIOĞLU (İstanbul) – Teşekkür ederim Sayın Başkan.
Sayın
vekiller, hepinizi saygıyla selamlıyorum.
Şimdi,
yani çok konuşuldu, üzerine daha fazla konuşmayı da artık anlamsız buluyorum.
Bu, bir torba; içinde bir sürü şey var ve biz maalesef o kadar konuşuyoruz ki
“Bu türden torba yasaları getirmeyin.” diye hem Plan ve Bütçe Komisyonunda hem
burada ama hiçbir şekilde tınmıyorsunuz ve herhangi bir şekilde bir değiştirme
adımı da atmak istemiyorsunuz. 
Şimdi,
bu yasa maddeleri içinde benim en çok dikkatimi çeken birkaç madde var, onlar
üzerinde esasında konuşmak istiyorum. Tabii ki, gazilerle ilgili bir düzenleme
var, afetlerde elektrik meselesiyle ilgili bir düzenleme var, bunları
konuşacağız. Tabii, asıl önemlisi -her ne kadar karşı argümanlarınız var ama
ikna edici değilsiniz- Dernekler Yasası’yla ilgili yapmak istediğiniz
değişiklikler var, bunlar üzerinde konuşacağız. Fakat 4 madde var ki onlarla
ilgili birkaç şey söylemek istiyorum: Bunlardan 2’si, daha doğrusu 4’ü de
ekonomiyle ilgili ve ekonomide gerek döviz sorununu aşmakla ilgili olarak
gerekse üretimi artırmaya yönelik olmak üzere maddeler var burada ve bu
maddelerden, anlaşılan, medet umuyorsunuz.
Doğrusunu
isterseniz, tabii, şöyle bir pozisyonda da olmayı hiç arzulamıyorum yani sürekli
olarak negatif şeyler söylemek değil amacımız burada. Güzel şeyler yapsanız
güzel yaptığınızı da söylerdik herhâlde ama doğrusunu isterseniz o kadar
konuştuk yine Plan ve Bütçe Komisyonunda ve burada da konuştuk. Demeye çalıştık
ki “Ya, arkadaşlar yani bu ekonomi politikasında yanlışlar yapıyorsunuz.”
Dünyada önemli değişiklikler var ve siz bugüne kadarki iktisat
politikalarınızla, ihtiyacımız olan şeyi yapmıyorsunuz. Nitekim o da sonuçları
itibarıyla baktığımızda yüksek enflasyon, yüksek işsizlik ve düşük bir üretimle
cereyan ediyor. Fakat son zamanlarda özellikle birkaç değişkende olumlu görülen
iyileşmeleri referans vererek konuşuyorsunuz. İşte, geçenlerde Sayın Bakan da
benzer şeyler söyledi: “Bakın, şurada bir iyileşme var, -efendim, işte, ne
bileyim- Tüketici Güven Endeksi’nde bir iyileşme var, işte, Reel Sektör
Endeksi’nde bir iyileşme var.” “Dibe vurduk ama dipten yükseliyoruz, çıkıyoruz
krizden.” diye bir çabanız var, ikna etmeye çalışıyorsunuz. Ama doğrusunu
isterseniz hadiseler öyle değil arkadaşlar, hele hele bu coronavirüs hikâyesi
geldiğinden bu yana, doğrusunu isterseniz ben sizin yerinizde olsam yani
iktidarda olsam şiddetli bir şekilde alarme olurdum. Çünkü gerçekten bu virüsün
etkileri -ki küresel bir virüs bu- özellikle bizim gibi ekonomisi dibe çökmüş,
oradan çıkmaya çalışan bir ekonomide önemli zararlar ortaya çıkarabilir diye
düşünüyorum. 
Mesela,
son günlerde yine corona virüse rağmen petrol fiyatlarının düşmesiyle ilgili
olarak “Gördünüz mü bakın, işte bu bir fırsat, efendim, enflasyonu da aşağı
çekeceğiz.” diyorsunuz. Doğru yani petrol fiyatları düştüğünde enflasyonla
ilgili olarak da bir baskılama yaratır; bu da doğru ama arkadaşlar, dövize
bakıyorsunuz değil mi? Döviz de tam aksine yükselmeye devam ediyor. Dolayısıyla
da bu tür tedbirler palyatiftir ve ciddiye almanız gereken tedbirler değildir. 
Şimdi,
bu 4 maddeden 1 tanesi, bu bireysel emeklilikle ilgili olan düzenleme; dövizle,
katılımla ilgili bir düzenleme yapmaya çalışıyorsunuz. Doğrusunu isterseniz,
bunun çok riskli olduğunu söylemem lazım yani özellikle devletin de bu yüzde 10
civarında bir katkı payı sunmak zorunda kalışının -özellikle dövizle yapılacak
olmasından dolayı- zaten döviz sorunu çeken bir ekonomide, gelenin ve gidenin
dengesi nedir? Doğrusunu isterseniz bunu tam olarak bilmiyoruz ama Plan ve
Bütçe Komisyonunda bütün sorularımıza rağmen de bir cevap alamadık. 
Bunun
dışında, yine dövizle ilgili olarak, çalışma şartı aranmaksızın artık, dövizle
askerlik yapılmasının önünü açıyorsunuz. Bunun da yaratacağı komplikasyonlar
var, en azından, daha önce çalışma şartı koyduğunuz insanlarla ilgili olarak
büyük bir eşitsizlik üretmiş olacaksınız.
Asıl
iki tane konu daha var ki tabii, sürem bitti…
Sayın
Başkanım, bir dakika veriyorsunuz herhâlde değil mi?
BAŞKAN
– Bir dakikada tamamlayalım lütfen.
EROL
KATIRCIOĞLU (Devamla) – Tamamlıyorum. 
Teşekkür
ederim.
Bir
tanesi, Kredi Garanti Fonu’ndan KOBİ’lere verilecek olan miktar 25 milyar
değil, 35 milyar olsun istiyorsunuz, bir de işverenlere 75 lira asgari ücret
desteği veriyorsunuz.
Şimdi,
doğrusunu isterseniz, bu işveren yanlısı tutumunuz, hakikaten ölçüyü kaçırıyor
arkadaşlar. Bir kere şunu görmek zorundasınız: Kredi Garanti Fonu’na verdiğiniz
destekler, sonuçta bu insanların da sorununu çözmüyor. Niye çözmüyor biliyor
musunuz arkadaşlar? Bugün KOBİ’ler borçlanmak zorunda. Yani borçlanmak bir
tercih meselesi değil, “Hadi bugün borçlanalım.” diyerek borçlanmak durumunda
değiller bunlar; borçlanmak zorundalar bunlar. Dolayısıyla da verdiğiniz
krediler doğrudan doğruya borçluluklarını gidermeye yönelik olarak kullanılacak
ve üretime yansımasının çok sınırlı olacağını düşünüyorum.
Öte
yandan, işverenlere 75 lira asgari ücret desteği veriyorsunuz. Yani doğrusunu
isterseniz -yine bu maddeler üzerinde konuşacağız, daha sonra da bir söz alacağım-
bu konudaki yaklaşımınızla da gerçekten ölçüsüz bir şekilde işveren yanlısı bir
tutumu tercih ediyorsunuz.
Teşekkür
ediyorum. (HDP sıralarından alkışlar)
BAŞKAN
– Şahıslar adına son söz talebi, Düzce Milletvekilimiz Sayın Ayşe Keşir’e
aittir. (AK PARTİ sıralarından alkışlar) 
Süreniz
beş dakika Sayın Keşir. 
AYŞE
KEŞİR (Düzce) – Sayın Başkan, değerli milletvekilleri; Denizli Milletvekilimiz
Sayın Nilgün Ök ve arkadaşlarımız tarafından teklif edilen 196 sıra sayılı
Kanun Teklifi’nin birinci bölümü üzerine şahsım adına söz almış bulunuyorum.
Öncelikle,
8 Mart Dünya Emekçi Kadınlar Günü vesilesiyle tüm emekçi kadınları, özellikle
canını, kanını bu toprakları bize vatan yapmak için veren şehit kadınlarımız
başta olmak üzere tüm kadınları şükranla, minnetle anıyorum.
Bugün
Genel Kurulda görüştüğümüz bu kanun teklifini daha önce Plan ve Bütçe
Komisyonunda da değerlendirdik, tartıştık. 38 maddelik bu kanun teklifi,
öncelikle vatandaşlarımızdan, sivil toplum kuruluşlarından sahadaki biz
milletvekillerine gelen, hatta kamudaki uygulayıcılardan da gelen talepler
doğrultusunda arkadaşlarımız tarafından çalışıldı ve akabinde Plan ve Bütçe
Komisyonunda tartışıldı. 
Öncelikle
şunu söylemem lazım: Ben bir deprem bölgesi milletvekiliyim. Düzce ilimizde,
bölgede, biliyorsunuz, 1999 yılında çok büyük bir deprem yaşadık, can kayıpları
yaşadık. Deprem görmüş bir ilin vatandaşı olmanın ya da deprem sonrası ayağa
kalkmanın sıkıntılarını en çok yaşayanlardan biriyim. 
Doğal
afetler döneminde, özellikle o günlerde ne yazık ki Ankara depremden ertesi gün
haberdar oluyordu. O günlerden bugünlere, yaklaşık yirmi yılda -bunun büyük bir
kısmı da AK PARTİ iktidarında- artık anında müdahale eden, krizi anında
yöneten, bir afetle karşılaşıldığında afetzedeye -ki yakın zamanda biz Düzce’de
benzer bir şekilde bir sel felaketi yaşadık; bölgede, Karadeniz Bölgesi’nde sel
felaketleri yaşandı; Van’da çığ felaketi yaşandı, Malatya ve Elâzığ’da deprem
yaşadık- anında müdahale eden, tüm kurumlarıyla devletin varlığını hissettiren
bir devlet hâline geldi artık Türkiye. 
Burada,
bu pakette, tabii, afetzedelerin, afetzede elektrik tüketicilerinin de
sorunlarını çözmekle ilgili bir madde var; özellikle elektrik tüketimleriyle
ilgili, önümüzdeki bir yıl içinde yani afetten sonraki bir yıl içinde bu ödemelerinin
ertelenmesi, oluşan faizin de Bakanlık tarafından karşılanmasına yönelik bir
düzenleme. 
Bir
de tabii, bu teklifte çok önemsediğim bir başka madde de gazilerimizle ilgili
olan madde. 2011 yılında Aile Bakanlığı -o günkü adıyla Aile ve Sosyal Politikalar
Bakanlığı- kurulduğunda şehit yakınları ve gazilerimize farklı kurum ve
kuruluşlarca hizmet verilirken -o gün Aile ve Sosyal Politikalar Bakanlığı
bünyesinde bir daire başkanlığı- bugün bir genel müdürlük olarak hizmet
veriliyor. Burada amacımız, hem şehit yakınlarının yaralarını sarmak ve onlara
olan borcumuzu bir şekilde ödemekle ilgili politikalar üretmek ve takip etmek,
diğer yandan da gazilerimizle, onların sonraki yaşamlarıyla, onlara olan
borcumuzu ödemeyle ilgili çalışmalar yapmak. 
Tabii,
ben bunları anlatırken, şehitlerimizi anlatırken, gazilerimizi anlatırken
terörist cenazelerine omuz verenlerin bunları anlamasını beklemiyorum,
anlamaları mümkün değil. Özellikle STK’lerden yani gazilerimizle ilgili çalışan
sivil toplum kuruluşlarından gelen bir talep değerlendirildi bu kanun teklifi
çalışmasında. Gazilerimizin, malullük emeklilikleri dışında, onlara verilen
çalışma haklarını kullanmalarından kaynaklanan bir yaşlılık emeklilikleri yani
ikinci bir emekli aylıkları söz konusuydu. Biliyorsunuz, mevcut çalışma
yasamızda 7200 iş günü ve 65 yaş uygulaması var. Biz, bu teklifle, gazilerimiz
için 65 yaş uygulamasını kaldırıyoruz ve 7200 iş gününü de 5000 iş gününe
çekiyoruz. 
Diğer
yandan, yurt dışında yaşayan vatandaşlarımızın talepleri var hem bireysel
emeklilikle ilgili hem askerlikle ilgili hem de orada olan boşanmaların
tanınması ve tenfiziyle ilgili. Biliyorsunuz, geçmiş dönemde de ciddi
sorunlardı; bu konuyla ilgili, bunların tanınmasıyla ilgili bir önceki
Parlamento döneminde de bir kanun çıkarmıştık. Burada, orada yapılan
boşanmaların Türk iç hukukunda tanınmasını kolaylaştıran düzenlemeleri ve az
önce bahsettiğim düzenlemeleri getiriyoruz. 
Aslında,
anlatacağım çok şey var ama zaten maddelere geçtiğimizde tek tek üzerinde
tartışacağız. 
Az
önce burada bir “soykırım” ifadesi kullanıldı. Ben, benim için soykırım ne
demek, ondan bir cümleyle bahsetmek istiyorum. 2018 yılında henüz yaşını
doldurmamış Bedirhan bebeğe ve annesine kıymaktır soykırım. 2016 yılında altı
aylık hamile Şerife Özden Kalmış’a kıymaktır soykırım. Onlara sesini
çıkarmayanlar, zımnen bu soykırımı onaylamaktadır ve soykırımın ortağı
olmuştur. 
Yüce
heyetinizi saygıyla selamlıyor, aziz Türk milletine saygılarımı iletiyorum. (AK
PARTİ sıralarından alkışlar) 
BAŞKAN
– Değerli milletvekilleri, şimdi on beş dakika süreyle soru-cevap işlemini
gerçekleştireceğiz. Bu süreyi, milletvekillerimiz ve Sayın Komisyon yarı yarıya
kullanacak. 
Milletvekillerimizin
sorularının kanun teklifinin işleyişine yönelik olmasını kendilerinden rica
edeceğim çünkü Sayın Komisyon bu konuda soruları cevaplandırmaya hazır. 
Sayın
Şahin, buyurun. 
SUZAN
ŞAHİN (Hatay) – Teşekkürler Sayın Başkan. 
Maalesef,
kadınlar, uzun yıllar, aile içinde yoksulluğa, şiddete maruz kalmaktadır.
Şiddetin mağdurunu değil de failini koruyan AKP politikaları, Hükûmetin kadına
bakış açısını da özetlemektedir. 
Bugün
İstanbul Sözleşmesi’ne saldırarak “Tekrar gözden geçirilmeli.” mesajı veren
zihniyet kadının kazanılmış haklarına da alenen saldırmaktadır. AKP Hükûmeti
“Kadın ne yaşarsa yaşasın boşanmasın.” diyerek nafaka hakkına göz dikmiş
durumdadır. Nafaka neden daha çok kadınlara bağlanıyor, düşünün çünkü kadınlar
daha ihtiyaçlı. Her 4 kadından 3’ünün işsiz olduğu, işsizliğin zulmünde yaşayan
kadınların eve hapsedildiği; kadınları anne, eş, çocuk ve yaşlıların bakıcısı,
temizlikçisi, mutfak hizmetçisi ve namus rollerine sokan gerici ve erkek egemen
zihniyetten vazgeçin. 
Sanki
süresiz nafaka varmış gibi bir algı oluşturarak -ki yok- nafakanın
kaldırılmasıyla kadınlara “Ne yaşarsan yaşa boşanma, boşanırsan aç kalırsın.”
tehdidi yapılmaktadır. Kadınların nafaka gibi kazanılmış haklarına göz dikmeye
kalkışmayacağınızı ümit ediyoruz. 
BAŞKAN
– Sayın Özen…
ZEYNEL
ÖZEN (İstanbul) – 1995 yılının 12 Martında İstanbul Gazi Mahallesi’nde kahvehane
ve pastanelerin taranmasıyla başlayan ve farklı mahallelere yayılarak dört gün
süren olaylarda 22 can katledildi. Katliamdaki kontrgerillanın görüntüleri
ortada olmasına rağmen hiçbir şey yapılmadı. Hedef gözeterek birçok insanımızı
katlettikleri görüntülerle ve adli tıp raporlarıyla açıkça kanıtlanan katil
polislere göstermelik cezalar verildi. Bu Alevi katliamından sorumlu olan tüm
yetkililer milletvekili ve bakan yapılarak ödüllendirildi. Yaşadığımız diğer
katliamlarda olduğu gibi bu katliamda da devlet, katilleri koruyup kolladı.
Ancak ne yapılırsa yapılsın bizler bu katliamın hesabını mutlaka soracağız,
davanın bu şekilde üstünün kapatılıp unutulmasına izin vermeyeceğiz.
Gazi
ve Ümraniye katliamlarını unutmadık, unutturmayacağız.
Kaybettiğimiz
canları saygıyla anıyorum. 
BAŞKAN
– Sayın Orhan…
MUAZZEZ
ORHAN IŞIK (Van) – Teşekkürler.
AKP
iktidarı kadın emeğini sermayenin isteği doğrultusunda, dinginsiz bir sömürü
alanı olarak ev içine yönlendiriyor. Kadının ücretsiz ve görülmez yeniden
üretim rollerini daha çok üstlenerek ev ve bakım işlerini yerine getirmesini,
bir nüfus fabrikası olarak ucuz iş gücü ve savaşlara yeni kurbanlar doğurmasını
bekliyor. Dolayısıyla kadın, hem ekonomi dışı kalmış hem de sermaye birikimine
ücretsiz katkı sunmuş oluyor. AKP bir yandan da kısmi zamanlı çalışma, kendi
hesabına çalışma, tele çalışma gibi farklı üretim ilişkileriyle esnekleştirilen
kadın emeğini ev içinden ücretli üretim süreçlerine dâhil ediyor. Böylelikle
yeniden üretim rollerinin aksamaması sağlanırken daha az maliyetli olarak
güvencesiz, ucuz ve kayıt dışı kadın emeği de sermayenin hizmetine sunuluyor.
Eve kaydırılan emek, kadınları daha fazla yoksullaştırarak erkeğe daha çok
bağımlı kılmış oluyor. Soruyoruz: İnkâr ettiğiniz, yok saydığınız,
kazanımlarına saldırdığınız kadınların emeğini sömürerek iktidarınızı ne kadar
süre daha var etmeyi düşünüyorsunuz?
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan.
Türk
tarımı için sulama sistemlerinin ne kadar önemli olduğunu bilmeyen yoktur, hele
hele yaşadığımız iklim değişikliği ve kuraklık dikkate alındığında daha da önem
kazanmaktadır. Çiftçimize sulama sistemleri için 2016 yılından beri hibe
desteği sağlanmaktadır. Ancak Tarım ve Orman Bakanlığının bürokratik
işlemlerinden mi yoksa para olmamasından ötürü mü bilinmez, 2020 yılı
destekleri açılmamıştır. Kurak bir kış geçirdik ve bu desteklerin ocak ayında
yapılması gerekiyordu. Bakanlık sulama sistemleri destekleri için yasal
altyapıyı tam olarak oluşturamadığı, bu işi Tarım Reformu Genel Müdürlüğünün
mü, DSİ’nin mi yapacağına, bütçenin nereden karşılanacağına karar veremediği
için çiftçimiz desteklerini alamamaktadır. Bu durumdan çiftçimiz kadar bu
ürünleri üreten sanayicimiz de mağdur olmaktadır. Çiftçinin ve sanayicinin
mağdur olduğu bir konuyu öncelikle çözmek, Tarım ve Orman Bakanlığının
görevidir. Çiftçinin desteklerini ödeyin. Bu ödemeler için ne yapılması
gerekiyorsa…
(Mikrofon
otomatik cihaz tarafından kapatıldı) 
BAŞKAN
– Sayın Gülüm…
ZÜLEYHA
GÜLÜM (İstanbul) – Sendikal faaliyetlerde bulunmak, Anayasa’nın güvence altına
aldığı temel hak ve özgürlüklerden bir tanesidir. Ancak Gebze Darıca’da VİP
Giyim Fabrikasında çalışan kadınlar, iş yerinde anayasal haklarını
kullandıkları, sendikalaştıkları için işten çıkarıldılar. İş yerinde başlayan
sendikal faaliyetlerin iş yeri yönetimi tarafından öğrenilmesiyle birlikte
baskı ve gözdağlarının arkası kesilmedi, sadece sendikal faaliyetlere
katıldıkları gerekçesiyle 10 kadın işçi işten çıkarıldı. İş yerinde sendika
karşıtı tutum ve baskıların devam etmesi sonucunda ise 130 kadın işçi üye
oldukları DERİTEKS sendikasından istifa etmek zorunda bırakıldılar. İki yüz
seksen altı gün direniş çadırlarında kalan kadınlar, patronlar tarafından
yönlendirilen kişilerce taciz ve tehdide maruz kaldı, yine de kadınlar
vazgeçmedi, mücadelelerine devam ediyorlar, işlerine geri dönmek istiyorlar. 
Sendika
haktır. İşten atılan kadın işçiler geri alınsın, baskılara son verilsin.
BAŞKAN
– Sayın Koçyiğit…
Sayın
Bülbül…
SÜLEYMAN
BÜLBÜL (Aydın) – Sayın Başkan, teşekkür ediyorum.
Berkin
Elvan 16 Haziran 2013’te Gezi direnişi sırasında biber gazı fişeğiyle başından
vuruldu, 15 yaşındaydı, iki yüz altmış dokuz gün komada kaldı, verdiği yaşam
mücadelesini 11 Mart 2014’te kaybetti. Berkin Elvan aramızdan ayrıldı, tam altı
yıl oldu. Adli soruşturmanın önüne hep engeller konuldu, adalet ise altı yılda
hiç işlemedi, hukuk sustu, Berkin’in katil zanlısı hâlâ ceza almadı ama Berkin
kendi ölümünden tali kusurlu bulundu. 
Şimdi,
buradan bir kere daha yüksek sesle Berkin için adalet talep ediyoruz,
“Elimizden aldıkları evlatlarımızın adaletine açız.” diyen anne Gülsüm Elvan’ın
adalet çığlığına cevap verilsin istiyoruz.
Teşekkür
ederim.
BAŞKAN
– Sayın Tanal…
MAHMUT
TANAL (İstanbul) – Teşekkür ederim Sayın Başkan.
Şimdi,
bu teklifin 28’inci maddesinde Nüfus Hizmetleri Kanunu’nun 27/A maddesine
değişiklik getirilmektedir. Nüfus Hizmetleri Kanunu’nun 27/A maddesi yurt
dışındaki boşanma kararlarının Türkiye’de idare tarafından tanınmasıyla
ilgilidir. “Katar’da veya Suudi Arabistan’da şeriat hükümleri uyarınca verilen
bir boşanma kararında acaba Türk idaresinde nüfus memuru bu kararı tescil
edecek mi, etmeyecek mi?” sorusu… Mevcut kanun teklifi bu şekliyle geçerse
kabul etmek zorunda. Bunun düzenleme yeri burası değil. Bu, bu şekilde geçerse
yabancı devletlerin idari kararları Türkiye’yi bağlar ve egemenlik yetkimizi
ihlal etmiş oluruz. 
(Mikrofon
otomatik cihaz tarafından kapatıldı) 
MAHMUT
TANAL (İstanbul) – Benim Komisyon Başkanından -ben bir teklif verdim zaten-
istirhamım şudur: Bunun düzenleme yeri Milletlerarası Özel Hukuk Hakkında
Kanun’dur, buradaki Nüfus Hizmetleri Kanunu değildir; bu, kamu düzeniyle
ilgilidir. Bunun bir an önce toplanarak… Yani biz bu düzenlemeye karşı değiliz,
buna ihtiyaç var ancak bunun düzenlenme yeri Nüfus Hizmetleri Kanunu değil;
Milletlerarası Özel Hukuk Hakkında Kanun’un 58’inci maddesinde düzenlenmesi
gerekir. Öneriyi de ben Sayın Komisyon Başkanına sundum, nazara almanızı
istirham ederim.
Teşekkür
ederim.
BAŞKAN
– Sayın Yılmazkaya…
BAYRAM
YILMAZKAYA (Gaziantep) – Teşekkürler Sayın Başkan. 
Bu
geceden itibaren, benzinde 60 kuruş, motorinde 55 kuruş indirim uygulanmaya
başlandı. Ham petrol fiyatı son iki haftada yüzde 40 düşerken iktidar benzinde
ve mazotta yapılan bu indirimi 83 milyon vatandaşa müjdeliyor. Dünyada petrol
fiyatı yüzde 40 düşmüş, sanki lütufta bulunuyormuş gibi basın açıklaması
yapılıyor. Zaten 100 liralık benzin alan bir vatandaş, 65 lirasını vergi olarak
ödüyor. Maalesef, başka ülkenin petrolü üzerinden ülke ekonomisini düzeltmenin
hesapları yapılıyor. Devlet vatandaşın sırtından bu kadar büyük kâr elde
ediyorken milletin sırtına bu kadar büyük yük vicdansızlıktır. Vatandaşın
bununla yetinmesini ve şükretmesini istemek büyük bir hatadır. Artık, vatandaş
iktidarın faturalarını ödemekten yoruldu; artık, vatandaş zamlardan bıktı;
artık, vatandaş vergilerden usandı. Bu adaletsizliklere son verin diyorum.
Yüce
heyeti saygıyla selamlıyorum.
BAŞKAN
– Şimdi sözü Sayın Komisyona vereceğim. 
Size
konuşmacıların kanunla ilgili yöneltilen sorularında ve daha önceki
açıklamalarda saptadığınız konularda yapmak istediğiniz açıklamalar varsa
buyurun Sayın Komisyon Başkanı.
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Sayın Başkan, çok teşekkür
ediyorum. 
Biliyorsunuz,
afet anında, özellikle afete maruz kalan kişilerin, o kişilere ait bilgilerin
ve konumunun ilgili kurumlardan alınmasına yönelik bir düzenleme yapıyoruz.
“Afet sonrası ne olacak?” şeklinde bir soru gündeme geldi ve bu maddeye ilave
bir hususa, daha doğrusu afet sonrası bu bilgilerin silinmesi yönünde bir madde
veya bir cümle ilave edilmesine yönelik bir görüş beyan edilmişti. Aslında,
6698 sayılı Kanun’da bu çok açık ve net olarak ifade ediliyor. Dolayısıyla
işlenmesini gerektiren sebepler ortadan kalktığı anda da bu bilgiler siliniyor.
Dolayısıyla ilave bir düzenleme yapmaya bu noktada gerek yok. 
Bir
diğer husus, özellikle derneklere yönelik çok yoğun olarak eleştiriler gündeme
geldi. Değerli arkadaşlar, 15 Temmuz darbe girişimi sonrası özellikle bu
derneklere yönelik çok ciddi eleştiriler ve çok ciddi şikâyetlerle İçişleri
Bakanlığımız karşı karşıya kaldı. Nedir bunlar? İşte, diyelim ki bir terör
örgütüne mensup bir -o dönemdeki- dernek, “Üyesi değilim.” diyor vatandaş ama
orada ismi var veyahut diyelim ki istifasını vermiş, o dernek üyeliğinden çıkma
talebinde bulunmuş ama hâlen işleme konulmamış, hâlen üye görünüyor. Yani bir
vatandaşın bireysel bir hakkı “Ben bu derneğe üye miyim, değil miyim?” bunu
öğrenmek. Bir vatandaş, düşünün, üye olup olmadığı hakkında bile dernek yöneticilerinden
bilgi alamıyor. 
Şimdi,
burada yapılan…
MEHMET
RUŞTU TİRYAKİ (Batman) – Başkan, dernekle ilgili…
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Arkadaşlar, şeffaflıktan
korkmamamız lazım, korkmamamız lazım. Evet, sivil toplum kuruluşlarında
faaliyet göstermek isteyen arkadaşlarımız varsa, elbette, giderler derneğe üye
olurlar ve e-devlet üzerinden sadece kendileri görebiliyor bunları yani o
derneğe üye olduğunu kendisi görebiliyor. Ve dernekle ilişkisi… Diyelim ki
dilekçe verdi, o dernekten ayrılmak istiyor; dilekçesinin işleme konulup
konulmadığını e-devlet üzerinden -kendisi takibini yapıp- öğrenebiliyor. 
Derneklere
yönelik bir başka husus: Şimdi, değerli arkadaşlar, özellikle en fazla üye
sahibi olan derneğin bir üyesinin o kuruma veya kurula üye olarak atanmasını
düzenleyen yasalarımız var. Nedir bunlar? Örneğin, Basın İlan Kurumu Teşkiline
Dair Kanun; burada diyor ki: “En fazla sarı basın kartlı üyeye sahip gazeteci
derneklerinden 1’er temsilci bulundurulması…” Şimdi, en fazla üyeye sahip
dernek hangisi? Üye sayısı kaç? Gerçek sayısı kaç? Yani şunu söyleyebilirler,
diyebilirler ki: “Benim 500 üyem var.” “Benim 1.000 üyem var.” “Benim 1.500
üyem var.” Ama gerçekte 500 üyesi var mı, 1.000 üyesi var mı, 1.500 üyesi var
mı; kimse bilmiyor. Bu düzenlemeyle, açık olarak, kaç üyesi varsa bunu
görebilme imkânına kavuşacak İçişleri Bakanlığımız. 
Değerli
arkadaşlar, diğer taraftan, bakın, bir başka şeyi söyleyeyim. Türk Gıda Kodeksi
Hazırlama Yönetmeliği’nin 5’inci maddesine göre, Ulusal Gıda Kodeksi
Komisyonunda, gıda konusunda faaliyet gösteren ve en fazla üyeye sahip olan
sivil toplum kuruluşlarından 1 üyenin bulunması zorunludur. Peki, en fazla
üyeye sahip olan dernek hangisi?
KEMAL
PEKÖZ (Adana) – Size en yakın olan(!)
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Bunu nasıl tespit edeceksiniz
arkadaşlar? 
Şimdi,
burada bir başka husus: Siyasi Partiler Kanunu’na baktığımızda, siyasi
partilere üye olanların bizatihi Yargıtay Cumhuriyet Başsavcılığına
bildirildiğini biliyoruz. Diğer taraftan, sendikalara üye olanların -kim
üyeyse- Aile, Çalışma ve Sosyal Hizmetler Bakanlığına bildirildiğini biliyoruz.
Dolayısıyla bu konuda, bence, rahatsız olmamamız gerekir. Açık, şeffaf
olmamızda yarar var diye düşünüyorum. 
Değerli
arkadaşlar, bir başka husus: TSE’ye yönelik bir eleştiri geldi yine. Değerli
arkadaşlar, TSE’nin süreklilik arz eden işleri kadrolu personel eliyle
yürütülüyor ancak ihtisas gerektiren bir işte, gerçekten o alanda yetkin kişi
olmaması hâlinde, diyelim ki bir üniversiteden o alanda çalışmış -diyelim
nanoteknoloji alanında çalışmış- bir öğretim üyesini alıyorlar, bir ay, bir
buçuk ay orada çalıştırıyorlar. Yani getirdiğimiz düzenleme bu. 
MEHMET
RUŞTU TİRYAKİ (Batman) – “Geçici görevlendirme” diyor Sayın Başkan.
PLAN
VE BÜTÇE KOMİSYONU BAŞKANI LÜTFİ ELVAN (Mersin) - Değerli arkadaşlar, yoksa
süreklilik arz eden bir husus değil. Geçici görevli de olmayabilir, yurt
dışında çalışıyor olabilir, özel kesimde çalışıyor olabilir. Dolayısıyla geçici
görevle bu problemini çözmeniz de mümkün değil. 
Bir
başka husus: Dövizli bireysel emeklilikle ilgili olarak arkadaşlarımızın
bazılarının kaygıları olduğu ifade edildi. Değerli arkadaşlar, burada bir tavan
limit var. Nedir devletin ödeyeceği bu tavan limit? Yıllık brüt asgari ücret;
yani bu tavanı geçmiyor. Dolayısıyla, evet, euroyla bile bir bireysel emeklilik
başvurusunda bulunulsa, burada bir sınırımız var, dolayısıyla o sınırı geçmemiz
söz konusu değil.
Ayrıca
şunu da ifade etmek istiyorum: Değerli arkadaşlar, yine arkadaşlarımızın yapmış
olduğu bir çalışmada... Buna yönelik bir projeksiyon yaptılar. Yurt dışında
aşağı yukarı 6,5 milyon vatandaşımız var. Bu 6,5 milyon vatandaşımızın ne
kadarının bireysel emeklilik için başvurabilecekleri ve devlet katkısı üzerinde
bir çalışma yaptılar. Aşağı yukarı yüzde 8’lik bir kısmının başvuru
yapabileceğini değerlendirdiler arkadaşlarımız yine ve bu çerçevede, yüzde 25
olarak uygulanması hâlinde devletin 780 milyon euroluk bir katkısının yüzde 10
olarak uygulanması hâlinde 312 milyon euroluk bir devlet katkısının olacağını
ortaya koydular. 
Değerli
arkadaşlar, son bir husus: Özellikle, tabii, doğrudan soru olmamakla birlikte,
kadınlara yönelik bazı açıklamalarda bulunuldu burada. Cumhuriyetimizin
kurucusu Mustafa Kemal Atatürk döneminde, yıl 1934, kadınlara yönelik ilk
düzenleme yapılıyor seçme ve seçilme hakkına yönelik olarak; ta ki 2002 yılına
kadar, AK PARTİ iktidara gelinceye kadar kadınlara yönelik bir tane düzenleme
yok değerli arkadaşlarım. Ne zaman yapıldı bu düzenlemeler? AK PARTİ iktidara
geldikten sonra kadınlara yönelik pozitif ayrımcılık Anayasa’mıza kondu ve çok
sayıda düzenleme yaptık; iş hayatında, sigorta primi işveren paylarının
ödenmesinden tutun da -teker teker saymak istemiyorum- kamu çalışanlarına
yönelik, kadınlarımıza yönelik, pozitif ayrımcılığa yönelik çok sayıda
düzenleme yaptık. Dolayısıyla, kadınlarımız elbette bizim için son derece
değerli.
Geçmiş
olmakla birlikte, tüm vekillerimizin, kadınlarımızın Dünya Kadınlar Günü’nü
kutluyorum ben buradan. Elbette yine kadınlarımıza yönelik önerileriniz,
öngörüleriniz olursa bunları da değerlendiririz diye düşünüyor, hepinizi
saygıyla selamlıyorum efendim. (AK PARTİ sıralarından alkışlar) 
LÜTFÜ
TÜRKKAN (Kocaeli) – Sayın Başkan, müsaade ederseniz bir konu var arz etmek
istediğim. 
BAŞKAN
– Sayın Türkkan, bir talebiniz mi oldu? 
LÜTFÜ
TÜRKKAN (Kocaeli) – Evet efendim, mümkünse 60’a göre bir söz almak istiyorum. 
BAŞKAN
– Süreniz bir dakika.
Buyurun.

IV.- AÇIKLAMALAR (Devam)
55.- Kocaeli Milletvekili Lütfü Türkkan’ın, Dünya
Sağlık Örgütü tarafından corona virüsünün kontrol edilemeyen salgın hastalık
olarak ilan edildiğine, Venedik Festivali’nin iptal edilmemesi nedeniyle
virüsün İtalya’da hızlı yayıldığına, Türkiye’de de okulların tatil edilmesinden
başlayarak bir arada bulunmayı gerektiren organizasyonların iptal edilmesi
gerektiğine ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; biraz evvel Dünya
Sağlık Örgütü (WHO) bu “Covid-19” denilen corona virüsünü pandemik ilan etmiş.
Yani bunun anlamı şu: “Kontrol edilemeyen salgın bir hastalık” olarak ilan
etmiş. İtalya’da bu virüsün bu kadar yayılmasına sebep olarak Venedik
Festivali’nin iptal edilmemesi gösteriliyor. Venedik Festivali’nde hiçbir önlem
alınmadan çok insanın bir araya gelmesiyle beraber İtalya’da bu virüs çok hızlı
yayılmış ve neredeyse Çin’e yakın bir ölüm oranıyla karşı karşıya İtalya; şu
anda belki de Çin’den sonra dünyada en tehlikeli bölge. 
Böyle
sıkıntılı bir süreçte bugüne kadar bu süreci doğru idare eden Sağlık Bakanına
buradan bir çağrıda bulunmak istiyorum: Pandemik virüs ilan edilen bu virüse
karşı Türkiye'de de okulların tatil edilmesinden başlamak üzere, hatta ve hatta
toplu alanlarda bir arada bulunmayı gerektiren birtakım organizasyonların tatil
edilmesine kadar, bu konuda hızlıca bir karar vermesi gerekiyor. Zira, bu iş
hakikaten bizim tahmin ettiğimizden… 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın Sayın Türkkan. 
LÜTFÜ
TÜRKKAN (Kocaeli) - İlk başta benim de çok inanmadığım, ilk etapta çok ciddiye
almadığımız “Ya, bu neticede bir virüs, çabucak geçer.” dediğimiz bir virüs
bizim tahminimizden çok daha fazla salgın hâle geldi. Bu konunun dikkate
alınmasını… Buradan, Sağlık Bakanlığı başta olmak üzere, bütün devlet erkânını
bu konuda bir kez daha düşünmeye davet ediyorum. 
Teşekkür
ederim. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi
(2/2633) ile Plan ve Bütçe Komisyonu Raporu (S. Sayısı: 196) (Devam)
BAŞKAN
– Evet değerli arkadaşlarım, birinci bölüm üzerindeki görüşmeler bu şekilde
tamamlanmıştır. 
Şimdi,
birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
1’inci
madde üzerinde 2’si aynı mahiyette olmak üzere 4 önerge vardır. 
Şimdi
ilk önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Kanun Teklifi’nin 1’inci maddesinin kanun teklifi
metninden çıkarılmasını arz ve teklif ederiz. 
 Züleyha
Gülüm  Mahmut Celadet Gaydalı Muazzez Orhan Işık
 İstanbul Bitlis Van
 Kemal
Bülbül  Erdal Aydemir Abdullah Koç
 Antalya
 Bingöl  Ağrı 
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerinde söz isteyen Van Milletvekilimiz Sayın Muazzez Orhan Işık.
(HDP sıralarından alkışlar)
Süreniz
beş dakika.
MUAZZEZ
ORHAN IŞIK (Van) – Değerli Başkan, değerli üyeler; gündemdeki torba yasanın
1’inci maddesi üzerinde söz aldım. Genel Kurulu saygıyla selamlıyorum. 
Söz
konusu kanun teklifi, kelimenin gerçek anlamıyla bir torba yasa. 20’den fazla
farklı kanunda, birbiriyle alakası olmayan hususlarda değişiklik öngörülmektedir.

Şimdi,
bu torba yasada neler var diye baktığımızda neler yok ki! İşsizlik sigortası
var, dövizle askerlik var, bireysel emeklilik sistemi var, enerji sektörüyle
ilgili kısımlar var, var da var. Bu torba yasalar, AKP iktidarının yasama
kurnazlığına dönüşmüştür artık. 
Deprem
konusu, böyle bir torba yasanın bir maddesine iliştirilecek kadar önemsiz
değildir. Deprem, bu ülkenin gerçeği ve temel sorunlarından biridir. Deprem
tedbirleri için derhâl seferberlik ilan edilmelidir. Aslında bir gerçeği de
ifade etmek gerekirse depremlerden daha çok sizin politikalarınız yüzünden
insanlar zarar görmekte, yaşamını yitirmektedir. 
Bugünden
söylüyorum, metropollerde yaşanacak büyük bir depremde suçlu, tedbir almayan
iktidarlardır. Deprem öldürmez, ihmal öldürür. Dünyanın birçok yerinde daha
büyük depremler yaşanmasına rağmen daha az kayıp oluyorsa durup bir düşünmek
gerekir.
Kendi
savaş ve çatışma politikalarınızın ekonomik bir krize neden olduğunu görmeden,
KOBİ’leri kurtarmaktan, istihdamdan, deprem tedbirlerinden söz ediyorsunuz. 
Acı
gerçek şu ki yoksulluk en büyük depremdir. Sizin yoksul bıraktığınız haneler
depremlerde yıkılıyor. Saraylarınızın giderleri için daha çok vergi, daha çok
borç toplayacaksınız. Toplumu daha çok borçlandırıyorsunuz, daha çok deprem
yaşatacaksınız çünkü rant ve savaş politikalarınız için bütçede açtığınız
delikler artık dikiş tutmuyor. Torba yasada depremlere yönelik kapsamlı bir
önlem yok maalesef. 
Önerge
verdim, yanıt vermediniz. Neden depremlerde önce kamu binaları, hastaneler,
okullar hasar görüyor? Tam tersi olması gerekmiyor mu? Buna yanıt vermediniz.
Neymiş? Maddede, deprem olduktan sonra ilgili valiliğin ihtiyaç duyduğu telefon
abone ve konum bilgilerinin gecikmeksizin karşılanacağı düzenleniyor. 
Tekrar
ediyorum, deprem olmadan önce tedbirini almak zorundayız. İstanbul gibi
metropollerde milyonlarca insanın konum bilgilerini depremden sonra bilmemiz
arama kurtarma için elbette ki elzemdir, yaşamsaldır ama deprem ve benzeri
durumlar için olaydan önce yapılması gereken çok daha fazla şey var ve hâlâ
bunları yapmıyorsunuz. 
5
Kasım 2019’da deprem önlemleri için verdiğim Meclis araştırması önergesi ve
kanun teklifi hâlâ Genel Kurula yönlendirilmiş değil. Bu arada Elâzığ ve
Başkale depremleri yaşandı, onlarca yurttaş yaşamını yitirdi, yüzlercesi
yaralandı. 23 Şubatta yaşanan depremde Başkale ve Saray ilçelerimizde toplam 14
mahalle büyük zarar görmüştür ve acil bekleyen sorunları vardır.
Bu
kış gününde yurttaşlar çadırlarda kalıyor. En temel geçim kaynakları olan
hayvanların ise çoğu telef oldu, 700’den fazla ahır yıkıldı, 5 mahallede
neredeyse oturulabilecek durumda tek bir ev bile kalmış değil. Elâzığ
depreminde olduğu gibi, HDP’li belediyelerimizin, partimizin, halkımızın
topladığı yardımların halka ulaştırılması yine sayenizde engellendi. Bunun
vicdanla, yasayla, hukukla izahı olamaz.
Siyasi
hamaset ve nutuklar, kalabalık heyet ziyaretleri, gece çadırda yaşayan
çocukların üşümesini engellemiyor. Başkale’de 10 kişi yaşamını yitirdi, 64 kişi
yaralandı. Depremzedeler, ağır kış koşullarına rağmen hâlâ yazlık çadırlarda
kalmaktadır. Yardımlar vaktinde ulaşmadığı için çoğu göç etmek zorunda kaldı.
Maalesef, on yedi gün geçmesine rağmen Başkale’de halkımızın depremden kaynaklı
temel, acil sorunları çözülmüş değil.
Deprem
vergileri halktan toplanıyor olmasına rağmen anında karşılanması gereken acil ihtiyaçların şu an bile kısmi
düzeyde karşılanıyor olmasının gerekçesi nedir acaba? Bunun tek bir açıklaması
var; o da afet durumlarında bile insanları çaresiz ve mağdur bırakarak siyasi
çıkarlarınıza alet etmek. Halkın acılarını paylaşmaya, yaralarını sarmaya
gittiğimizde bizi engelleyenler, halktan tepki gördüklerinde “Beğenmiyorsanız
çekip gideriz.” diyorlar. 
(Mikrofon
otomatik cihaz tarafından kapatıldı) 
BAŞKAN
– Tamamlayın.
MUAZZEZ
ORHAN IŞIK (Devamla) – Evet, çekip gideceğiniz günler yakındır elbette fakat bu
koltukları işgal ettiğiniz, halktan vergi topladığınız sürece hizmet de sunmak
zorundasınız; bu bir lütuf değildir.
Depremlerin
üzerine, bir de nur topu gibi bir TOKİ sorunumuz var. Depremle her şeyini
kaybetmiş yoksul halkımızın yıllarca borçlandırılarak TOKİ’yle ev sahibi
yapılması mağduriyeti de ortaya çıkmaktadır. Devlet, gelir durumu iyi olmayan
depremzedelere bedelsiz ev yapmalıdır. Depremzedelere TOKİ müşterisi mantığıyla
yaklaşmaktan vazgeçin artık. Deprem bu ülkenin bir gerçeğidir. Maalesef,
yoksullaştırma siyasetiniz milyonlarca hanede deprem felaketi kadar büyük
krizleri yaşatmaktadır. Ülkeyi bir enkaza dönüştürdünüz; yurttaşları kimliğine,
dinine, yaşam tarzına göre ayrıştırdınız. Ülkenin başına gelen en büyük felaket
aslında sizsiniz, AKP iktidarıdır. Bu ülkede yaşayan halklar artık bu felaketin
farkında ve mutlaka hesabını soracaktır.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Bazı Kanunlarda Değişiklik Yapılmasına Dair Kanun
Teklifi’nin 1’inci maddesinin sonuna aşağıdaki cümlenin eklenmesini arz ve
teklif ederiz.
“Bu
madde uyarınca elde edilen verileri başka amaçlar için kullananlar hakkında
kişisel verilere ilişkin suçlar bakımından 26/9/2004 tarihli ve 5237 sayılı
Türk Ceza Kanununun 135 ila 140 ıncı madde hükümleri uygulanır.”
 Ayşe
Sibel Ersoy Sefer Aycan Saffet Sancaklı
 Adana Kahramanmaraş Kocaeli
 Metin
Nurullah Sazak Cemal Çetin
 Eskişehir İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
- Önerge üzerinde söz isteyen, Kahramanmaraş Milletvekilimiz Sayın Sefer Aycan.
(MHP sıralarından alkışlar) 
Süreniz
beş dakika Sayın Aycan.
SEFER
AYCAN (Kahramanmaraş) – Sayın Başkan, sayın milletvekilleri; 1’inci madde üzerinde
partimiz Milliyetçi Hareket Partisinin verdiği önerge üzerine söz almış
bulunuyorum. Sizleri saygıyla selamlıyorum. 
Değerli
milletvekilleri, biz 112 hizmetlerini çok önemsiyoruz. 112 acil hizmetleri,
2001 yılında Türkiye genelinde yaygınlaştı ve tüm illeri kapsar bir hâle geldi.
O günden itibaren tabii ki 112 hizmetleri çok gelişme gösterdi, çok ilerleme
gösterdi fakat bugün, bir taraftan bazı sorunlar da yaşıyor. 
Bu
maddede yapılan düzenlemeyi doğru buluyoruz, hatta çok daha geliştirilmesini ve
daha kapsamlı hâle gelmesini de istiyoruz. Çünkü 112 acil hizmetlerinin
etkinliği açısından ulaşım süresi çok önemlidir; on dakikada olay yerine
ulaşmak ve yaralıyı, hastayı sağlık kuruluşuna getirmek gerekir. Bunun standart
ölçüsü on dakikadır. On dakikadan daha hızlı bir şekilde bunu yapmak lazım,
hayati bir fonksiyondur. Fakat ambulansların ulaşmasını etkileyen en önemli
şeylerden bir tanesi, gereksiz bir şekilde 112 acil çağrı merkezlerinin
aranması, meşgul edilmesi ve verilen bilgilerdeki yanlışlıktır. Bunun için,
ihbarda bulunan, davette bulunan kişiye ulaşmak için doğru adres bildirilmesi
çok önemlidir. Bir taraftan ambulans gidecek, onu alıp tekrar gelecek. O
yüzden, adresi bulmakta çoğu zaman sıkıntı çekilir, çoğu zaman doğru bilgi
verilmediği için yolda zaman kaybedilir. Başka bir şekilde yolda zaman
kaybedilmesi özellikle trafikten kaynaklanır. Bu trafikten kaynaklanan hususu
düzeltmek için hepimizin duyarlı olması lazım. Ambulanslara yol verme konusunda
önemli bir kültürel eksikliğimiz var, bunu da gidermek lazım. Mutlaka herkesin
ambulansa yol vermesi gerekiyor. Burada bir sorunumuz var, bunu halletmemiz
gerekiyor. 
Bir
diğer konu da şu: 112 hizmetlerini daha da yaygınlaştırmamız gerekiyor.
Özellikle kırsal alanda ambulansların ulaşmasında ciddi sorunlar yaşıyoruz.
Daha fazla istasyon açarak, ulaşım mesafesini kısaltarak süreyi kısaltmak
mümkündür; kırsal alanda bazen bir saati bulabiliyor. Tabii ki bir saat çok
uzun bir süre, özellikle kış şartlarında ve yol şartlarının etkilenmesi
nedeniyle ulaşım mesafesi arttıkça yaralının veya hastanın sağlık kuruluşuna
getirilmesi gecikiyor. Bu gecikmeyi ortadan kaldırmak için özellikle kırsal
alanda daha fazla istasyon açmak da çok önemli.
Diğer
bir husus, burada çalışanlar konusu. Çok ciddi bir iş yapılıyor. Biliyorsunuz,
112 hizmetleri, ekipler yirmi dört saat çalışıyor, ekip hâlinde çalışılıyor.
Ambulanslarda da genellikle üçer kişi olur; bunlar gece gündüz çalışırlar,
yirmi dört saat çalışırlar ve çok önemli bir iş yapmaya çalışılır. O yüzden,
burada çalışanların da sayısını artırmak ve özlük haklarını da iyileştirmek
gerekiyor. Özellikle, 3 kişilik bir ekibin hem olaya müdahale etmesi hem de
yaralı veya hastayı taşıması gerekiyor. 
Görüyorsunuzdur,
bu paramediklerin içerisinde kadın personel de var ve o kadın personeli
destekleyen de çoğu zaman şoförlerdir. Bu, ambulanstaki şoförlerin bir kısmı
aynı zamanda paramediktir fakat özlük hakları açısından bu kişilere şoför
kadrosu veriliyor. Bu da bir haksızlık, bunun da düzeltilmesi gerekir. Burada
çalışan, paramedik olan yani gerektiğinde hastaya da müdahale eden,
gerektiğinde hastayı taşıyan kişilerin özlük hakları konusundaki kayıpların da
giderilmesini Milliyetçi Hareket Partisi olarak çok önemsiyoruz. Bu çalışan
ekibin daha motive olması, daha etkin olması sağlık hizmetlerindeki başarıyı
artıracaktır. O yüzden, hem 112 istasyon sayısının artırılmasını hem burada
çalışan personel sayısının artırılmasını bekliyoruz. 
Yeteri
kadar personelimiz vardır. Şu an 620 bin sağlık personeli var yani hem
paramedik hem hemşire olarak da yeteri kadar elemanımız var, bekleyen
elemanımız var. Bu kadroları artırırsak, burada çalışan paramedik sayısını
artırdığımızda, istasyon sayısını artırdığımızda yaralılara ulaşma konusunda
daha hızlı hareket edebiliriz. Bu 1’inci maddede düzenlenen olay yeriyle ilgili
bu bilgilere de çok çabuk ulaşılırsa ambulansın gecikmesi böylece engellenmiş
olur ve yaralının veya hastanın bir an önce sağlık kuruluşuna ulaşması da
sağlanmış olur.
(Mikrofon
otomatik cihaz tarafından kapatıldı)
BAŞKAN
– Tamamlayın, selamlayın.
SEFER
AYCAN (Devamla) – Onun için, 1’inci maddeyi Milliyetçi Hareket Partisi olarak
destekliyoruz, 112 hizmetlerinin daha etkin bir şekilde yürütülmesi açısından
daha faydalı olacaktır diye düşünüyoruz.
Teşekkür
ediyorum, saygılar sunarım. (MHP ve AK PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
(Uğultular)
BAŞKAN
– Değerli arkadaşlarım, salonda yine bir uğultu var, lütfen keselim. Bütün
konuşmalar bizim kürsüye doğru geliyor değerli arkadaşlarım.
ENGİN
ALTAY (İstanbul) – Salonda uğultu var efendim, haklısınız, 
BAŞKAN
– Değerli arkadaşlarım, lütfen… 
ENGİN
ALTAY (İstanbul) – AK PARTİ sıralarından geliyor.
BAŞKAN
– Değerli arkadaşlarım, şimdi, madde üzerinde aynı mahiyette 2 önerge
bulunmakta.
Aynı
mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Bazı Kanunlarda Değişiklik Yapılmasına Dair Kanun
Teklifi’nin 1’inci maddesinde yer alan “eklenmiştir” ibaresinin “ilave
edilmiştir” ibaresiyle değiştirilmesini arz ve teklif ederim. 
 Arslan
Kabukcuoğlu  Ahmet Çelik  Ayhan Erel Eskişehir İstanbul Aksaray
 Feridun
Bahşi  Ayhan Altıntaş  İmam Hüseyin Filiz 
 Antalya Ankara Gaziantep

Aynı
mahiyetteki diğer önergenin imza sahipleri:
 Gamze
Taşcıer  Müzeyyen Şevkin  Emine Gülizar Emecan
 Ankara Adana
 İstanbul
 Saliha
Sera Kadıgil Sütlü Cavit Arı  Onursal Adıgüzel
 İstanbul Antalya İstanbul
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Aynı mahiyetteki önergeler üzerinde ilk konuşmacımız Antalya Milletvekili
Sayın Feridun Bahşi. (İYİ PARTİ sıralarından alkışlar)
Süreniz
beş dakika. 
FERİDUN
BAHŞİ (Antalya) – Sayın Başkan, değerli milletvekilleri; 196 sıra sayılı Torba
Kanun Teklifi’nin 3’üncü maddesi üzerine söz aldım. Genel Kurulu saygıyla
selamlıyorum.
Konuşacak
o kadar şey var ki mümkün olduğunca kısaltarak son günlerde yaşanan, tek adam
rejiminin yarattığı hukuk skandallarından söz edeceğim. Bunlardan ilki Osman
Kavala hadisesi. Gezi davası sebebiyle iki yıldan fazladır tutuklu bulunan
Osman Kavala 20 Şubatta beraat ettirilip tahliye edildi ancak aynı gün, 2017
yılında açılan başka bir soruşturma sebebiyle de tekrar tutuklandı. 
Mesleğin
içinden gelen birisi olarak soruşturma ve kovuşturmanın nasıl yürütüldüğünü
bilirim. Ceza kanunlarında suç olarak tanımlanmış, tutuklama gerektiren bir
fiil nedeniyle soruşturma açılmışsa cumhuriyet savcısı, sulh ceza hâkimliğinden
kişinin derhâl tutuklanmasını talep edebilir. 2017 yılında açılan bir
soruşturmada da tutuklama, soruşturma açılmasının hemen sonrasında yani aynı
günlerde istenmelidir. Üç yıl sonra çok önemli yeni bir delil elde edilmemişse
tutuklama talep edilmez, edilemez. Böyle bir uygulama hukuki teamüllere
aykırıdır. 2017 yılında Osman Kavala hakkında soruşturma açılmış, soruşturma
sebebiyle de üç yıl sonra, hem de bir başka suçtan beraat ve tahliye edildiği
gün tutuklama kararı verilmiştir.
Diğer
hukuk skandallarıysa geçen hafta ve bu pazar tutuklanan araştırmacı
gazetecilerin durumu. Dünya sıralamasında, tutuklu gazeteci sayısı bakımından
Çin’den sonra 2’nci sıradayız arkadaşlar. Tutuklanan gazetecilerin durumuna
bakıldığında, her 3’ünün de son dönemde AK PARTİ iktidarınca yapılan
yolsuzluklar ile başta FETÖ olmak üzere tarikat ve cemaatlerle olan
ilişkilerinin ortaya dökülmesi, bunlara sağlanan rantların belgeleriyle ortaya
dökülmesi konusunda kitap yazmış olmalarıdır. Murat Ağırel, önceki kitabı
“Şaki”de AK PARTİ’li belediyelerin yolsuzluklarını Sayıştay belgeleriyle ortaya
koymuş ve bu kitabıyla birçok kesimi de rahatsız etmişti. Son kitabı
“Sarmal”daysa yine, cumhuriyet karşıtı, Atatürk düşmanı tarikat, cemaat ve
vakıfların nasıl korunup himaye edildiğini, kamu kaynaklarının özellikle
TÜRGEV, TÜGVA, Ensar ve Okçular Vakfı gibi vakıflara nasıl peşkeş çekildiğinin
delilleriyle ortaya konulması, kamuoyunda, bundan zarar görenler üzerinde
rahatsızlık yarattı. 
Barış
Pehlivan ve Barış Terkoğlu’ysa yazdıkları “Metastaz” kitabıyla FETÖ’nün siyasi
ayağı da dâhil, kimlerin nasıl iş tuttuğunu yine belgeleriyle ortaya koymuşlar,
yine AK PARTİ’de büyük bir rahatsızlık yaratmışlardı. Her 3 gazetecinin
tutuklanmasının görünen sebebi, Libya’da şehit olan MİT görevlisi askerlerin
isimlerinin yayınlanmasıydı. 2937 sayılı MİT Kanunu’nun 27’nci maddesinin
ikinci ve üçüncü fıkralarında bu fiile öngörülen ceza, üç yıldan dokuz yıla
kadardır. CMK hükümlerine göre, bu miktar ceza sebebiyle tutuklama yapılamaz.
Gazetecilerin kaçma şüphesi yok, delil karartma ihtimalleri yok, konunun baskı
yapılacak tarafı yok. Böyle bir soruşturmada zaten tutuklama yapılamayacağını
söylemiştik. Üstelik, dönem arkadaşları da dâhil, birçok yerde şehitlerimizin
isimleri de yayınlandı ama tutuklu gazeteciler dışında kimse hakkında
soruşturma açılmadı. Tutuklamalar gösteriyor ki kitaplarda ortaya konulan
belgeler muktedirleri rahatsız etmiş. 
Bir
başka konu da Murat Ağırel’in sorgu zaptındaki çelişik kararlar.
(Mikrofon
otomatik cihaz tarafından kapatıldı)
BAŞKAN
– Sayın Bahşi, tamamlayın lütfen.
FERİDUN
BAHŞİ (Devamla) – Teşekkür ederim.
Bize
gelen 11 sayfalık zaptın 9’uncu sayfasında serbest bırakma ve adli kontrol,
10’uncu sayfanın başında doğrudan serbest bırakma, sayfanın sonunda ise
tutuklama kararı var. Eğer bu zabıt doğruysa bunun tek bir izahı olabilir;
kararla ilgili bir talimat beklenmektedir. Hâkim, işi erken bitirebilmek için
her 3 kararı da önceden zapta geçirir, talimat geldiğinde diğer 2 kararı
silecektir. Talimat tutuklama yönünde gelince Murat tutuklanır, diğer 2 kararın
ise silinmesi unutulur.
Bir
diğer konu da şehit olan yani vefat eden MİT görevlisinin adının açıklanması bu
maddede tarif edilen suçu oluşturur mu? Bizce maddede yazılı “MİT mensubu”
sözünden kasıt, hâlâ yaşayıp görev başında olanlardır. Bu sebeple, vefat eden
bir MİT görevlisinin adının açıklanması suç oluşturmaz. 
Gazi
Meclisi ve yüce Türk milletini saygıyla selamlıyorum. (İYİ PARTİ ve CHP
sıralarından alkışlar)
BAŞKAN
– Sayın Akbaşoğlu, kısa bir talebiniz oldu.
Buyurun,
bir dakika söz veriyorum.
IV.- AÇIKLAMALAR (Devam)
56.- Çankırı Milletvekili Muhammet Emin Akbaşoğlu’nun,
Antalya Milletvekili Feridun Bahşi’nin görüşülmekte olan 196 sıra sayılı Kanun
Teklifi’nin 1’inci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Değerli
milletvekilleri, tabii, hatibin konuşmasını biz doğru bulmuyoruz. Orada, MİT
mensubunun ölü veya diri olmasıyla ilgili herhangi bir ayrım söz konusu
değildir. Bu, ölen MİT mensuplarımızla, şehit olan MİT mensuplarımızla,
efendim, yaşayan MİT mensuplarımızla ilgili, hepsini kapsayıcı niteliktedir.
Talimatla kararlar verildiğiyle ilgili o diğer bühtanı da biz kabul etmiyoruz.
Teşekkür
ederim.
BAŞKAN
– Peki.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi
(2/2633) ile Plan ve Bütçe Komisyonu Raporu (S. Sayısı: 196) (Devam)
BAŞKAN
– Aynı mahiyetteki önerge üzerinde söz isteyen, İstanbul Milletvekilimiz Sayın
Onursal Adıgüzel.(CHP sıralarından alkışlar) 
Süreniz
beş dakika.
ONURSAL
ADIGÜZEL (İstanbul) – Sayın Başkan, değerli milletvekilleri; öncelikle, Gezi
direnişi sırasında polisin gaz kapsülüyle yaralanan ve bundan tam altı yıl önce
aramızdan ayrılan Berkin Elvan’ı anarak sözlerime başlamak istiyorum.
Berkin’in
çocukluğunu, gençliğini çalanlar hâlâ hak ettikleri cezayı almadılar. Bugün,
Berkin’in annesi Gülsüm Elvan, Gülsüm ana oğlunun mezarı başında “Biz adalete
açız, evlatlarımızı elimizden aldılar; adalete açız, adalet istiyoruz...” Ben
buradan, bu topraklardaki anaları adalet feryadına maruz bırakanlara, mecbur
bırakanlara sormak istiyorum. Anaların acılarına ne zaman kulak vereceksiniz?
İnsanları ayırmaktan, adaleti kendi siyasi hesaplarınıza alet etmekten ne zaman
vazgeçeceksiniz? (CHP sıralarından alkışlar) “Biber gazı sıkan ülke ahlaktan
bahsedemez." diyorsunuz. Peki, Berkin Elvan’ın 14 yaşında gaz kapsülüyle
katledildiği gerçeğiyle ne zaman yüzleşeceksiniz? 
Değerli
arkadaşlar, söz aldığım maddeyi özetleyecek olursak: Özellikle acil durumlarda
ve afet anlarında çağrı merkezleriyle, valilikle kişisel abonelerin abonelik
bilgilerinin ve konumlarının paylaşılması üzerine bir çalışma yapılmış. Bu
çalışmayı incelediğimiz zaman net olarak şunu görüyoruz değerli arkadaşlar.
Çalışmanın içeriğine baktığımızda, Türkiye’nin en önemli sorunlarından biri
olan afetin, özellikle de beklenen depremin sadece bir torba yasaya
sıkıştırıldığını görüyoruz. Ben buradan, milyonların hafızasını tazelemek
istiyorum. Çünkü bu düzenleme, böyle alelacele yapılan ve torba yasaya
sıkıştırılan düzenleme bize afet anında, özellikle bir deprem anında fayda
sağlayamayacak, yine açığa düşecek. Hepinize hatırlatmak isterim: Altı ay
önceki İstanbul depremi, orta büyüklükte, 5,8 büyüklüğündeydi. Bu salondaki
bütün arkadaşlarımız akrabalarını, yakınlarını, ailelerini aramaya çalıştılar
ama ulaşamadılar. Peki, neden ulaşamadılar? Çünkü bugün, bu düzenlemeyle yetki
verdiğimiz BTK yeterli yatırımları yapmadığı için ulaşamadılar. Her fırsatta bu
kürsüden anlatıyoruz, Türkiye’nin altyapı yatırımı yapması gerekiyor. Bununla
birlikte, altyapıya yatırım yaparken, teknolojik anlamda gelişmelere yatırım
yaparken dikkatli olunması gerekiyor. Sadece yola yapılan yatırımlar,
teknolojiyi gözetmeyen yatırımlar bize bir fayda sağlamıyor dedik. Ne oldu o
gün, ne oldu o gün? Bütün operatörler çöktü. TÜRK TELEKOM yirmi yedi saat
hizmet veremedi değerli arkadaşlar, tam yirmi yedi saat hizmet veremedi TÜRK
TELEKOM. Neden hizmet veremedi? Çünkü yeterli altyapı yoktu. On sekiz yıldır
Türkiye’yi yöneten Adalet ve Kalkınma Partisi yeterli altyapıyı oluşturmamıştı.
BTK ne yaptı? Altı ay sonra çıktı, bu şirketlerin hepsine para cezası kesti ve
Fuat Oktay da çıktı, şunu söyledi: “Emir verdik, daha çok yatırım yapacak
şirketler.” dedi. Size soruyorum, mahallenizde bir fırın var, fırıncıya şunu
der misiniz: “Yarın deprem olabilir, 2 kat ekmek üret.” Bu, tam bunu demek.
“Yarın deprem olabilir, 2 kat ekmek üret.” demek. Bunu demek yerine, dünyadaki
teknolojiyi takip etmek gerekiyor. Burada nasıl ilerlemeler sağlanabilir, buna
dikkat etmek gerekiyor. BTK’nin, altı ay sonra, deprem olduktan sonra bu
firmalara ceza keseceğine dönüp denetleme yapması gerekiyor ve bu denetlemeyi
yaparken de enerjisini sadece muhalifleri fişlemeye harcamasın, muhalif
siteleri engellemeye harcamasın; asıl işi olan, Türkiye’de bilgi
teknolojilerinin geliştirilmesine harcasın. (CHP sıralarından alkışlar)
İktidara gelmelerinden önce, 2000 yılında 4 yerli, millî mobil operatör vardı;
soruyorum: Bugün 1 tane var mı? Ne yazık ki yok, bugün 1 tane yerli, millî
operatör yok. Yani bu dediğimiz yatırımı yapacak, deprem anında iletişimin devam
etmesini sağlayacak, bu arada teknolojik gelişmeleri takip ederek itfaiyenin,
kolluk kuvvetlerinin, ambulansın ayrı bir sistemde çalışmasını sağlayacak bir
altyapımız yok. Yarın yine bununla baş başa kalacağız; ceza keserek olmuyor,
hele de böyle mega projeler anlatarak hiç olmuyor. Hesap yapmayı bilmiyorsunuz,
bunu anladık; bütün mega projeleriniz çöktü, hesap yapmayı bilmiyorsunuz. 
(Mikrofon
otomatik cihaz tarafından kapatıldı)
ONURSAL
ADIGÜZEL (Devamla) – Bir dakika daha alabilir miyim Başkanım?
BAŞKAN
– Tamamlayın.
ONURSAL
ADIGÜZEL (Devamla) – Ama işin diğer boyutuna bir daha baktığımızda, milletin
cebinde bu mega projelere verecek 1 kuruşu da kalmadı.
Bu
deprem gerçeğiyle, doğal afetler gerçeğiyle yüzleşmek zorundayız. Bununla
birlikte, bugün, Türkiye’de vatandaşımız işsizliği konuşuyor, yoksulluğu
konuşuyor, corona virüsü konuşuyor, siz ne yapıyorsunuz? Yine, bu hafta gördük
ki bir Kanal İstanbul’dur attınız ortaya. Ne var bu Kanal İstanbul’da? Kanal
İstanbul’da yandaşa rant var ama ben şunu tekrar söylemek isterim size: Boş
verin Kanal İstanbul’u, gelin, Türkiye'nin gerçek sorunlarıyla yüzleşelim ve
bunlara çözüm üretelim çünkü siz, on sekiz yıldır milletin kaynaklarını
yandaşınıza yedirdiniz, 5 müteahhidinize yedirdiniz, doyuramadınız; bundan
sonra değil kanalı tüm Türkiye’yi verseniz doyuramazsınız. 
ENGİN
ALTAY (İstanbul) – Üstüne Tanal’ı verseniz de doyuramazsınız. 
ONURSAL
ADIGÜZEL (Devamla) – Onun için gelin, hep birlikte sorunlara çözüm bulalım,
Türkiye'nin gerçek gündemiyle yüzleşelim, çalışalım, bu sorunları çözelim
diyorum. 
Hepinize
teşekkür ediyorum. (CHP sıralarından alkışlar)
MUHAMMET
EMİN AKBAŞOĞLU (Çankırı) – Konuşmacı kendisini tarif etti. Kendisi yiyip
doyamamış herhâlde.
VELİ
AĞBABA (Malatya) – Az bile söyledi. 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir.
1’inci
maddeyi oylarınıza sunuyorum: Kabul edenler… 
Değerli
arkadaşlarım, herkes ellerini kaldırsın çünkü oturmak yetmiyor. 
Kabul
etmeyenler… 1’inci madde kabul edilmiştir. 
Faaliyetlere
katılalım değerli arkadaşlarım, koltuklarda oturmak faaliyete katılmak anlamına
gelmiyor. Ben, kalkan elleri görmek durumundayım, ona göre… 
Değerli
arkadaşlarım, biraz sessizlik, rica ederim. 
1’inci
maddeyi bu şekilde bitirdik, şimdi 2’nci maddede görüşmeler yapacağız. 
2’nci
madde üzerinde 3 önerge vardır. Önergeleri aykırılık derecesine göre işleme
alıyorum.
İlk
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 196 sıra sayılı Kanun Teklifi’nin 2’nci maddesiyle eklenmesi öngörülen ek
madde 13’ün aşağıdaki şekilde düzenlenmesini arz ve teklif ederiz. 
“EK
MADDE 13 - 1 inci maddenin birinci fıkrasında belirtilen afetler nedeniyle afet
yaşanılan yerlerde elektrik ve/veya doğalgaz tüketim bedellerinin tahakkuk
ve/veya tahsilatlarının Enerji ve Tabii Kaynaklar Bakanlığı bütçesinden
karşılanmasına Cumhurbaşkanınca karar verilebilir.”
 Züleyha
Gülüm Erol Katırcıoğlu Mahmut Celadet Gaydalı
 İstanbul İstanbul Bitlis
 Erdal
Aydemir Kemal Bülbül Abdullah Koç
 Bingöl Antalya Ağrı
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerinde söz isteyen, İstanbul Milletvekilimiz Sayın Erol Katırcıoğlu.

Süreniz
beş dakika Sayın Katırcıoğlu. (HDP sıralarından alkışlar) 
EROL
KATIRCIOĞLU (İstanbul) - Teşekkür ederim Sayın Başkan.
Sayın
vekiller, hepinizi tekrar saygıyla selamlıyorum. 
Esasında,
bu 2’nci madde bir ek madde ve bu ek madde, yanılmıyorsam, 1959 tarihli,
afetlerde ne yapılması gerektiğiyle ilgili bir kanuna eklenecek olan bir madde.
Ve bu madde, özellikle deprem gibi afetlerin olduğu bölgelerde elektrik ve
doğal gaz borçlarını bir yıl süreyle ertelenmesini amaçlıyor ve bu erteleme
süresi içinde de -ilginç olan burası- elektrik ve doğal gaz dağıtım
şirketlerinin maliyetlerini Hazine ve Maliye Bakanlığı karşılıyor.
Demin,
esasında, şahsım adına konuşurken ifade etmeye çalışmıştım. Yani bu, iktidarın
olaylara bakışındaki tercihin daha çok işverenlerden yana olmasından kaynaklanan
bir çarpıklığın bir örneği diye düşünüyorum.
Şimdi,
bakın, arkadaşlar, Hazine ve Maliye Bakanlığı dağıtım şirketlerinin finansal
maliyetlerini, ödenmemekten dolayı finansal maliyetlerini neden karşılıyor?
Çünkü açıkça bunun cevabı şu: Bunlar gelir kaybediyorlar, gelir
kaybettiklerinden dolayı Hükûmet kendini sorumlu hissediyor, diyor ki: “Bu
dağıtım şirketlerine destek vermek lazım. Bu bir yıl süreyle ertelemeyi biz
yapıyoruz. Ama bu bir yıl süreyle yapılan ertelemenin sonucunda ortaya çıkacak
olan maliyetlerin de bu şirketler tarafından ödenmesi doğru olmaz.” Fakat
arkadaşlar, depremzedeler -Allah aşkına- gelir kaybına uğramıyor mu? Onların
neden erteleniyor da onların affedilmiyor, tıpkı elektrik şirketlerinin
maliyetlerinin affedilmesi gibi? Neden bu yapılamıyor? Çünkü arkadaşlar, demin
de ifade ettiğim gibi, mevcut iktidar işverenden yana bir tavır alıyor ve
işverenden yana aldığı tavrı da bir şekilde bir çerçeve içinde, bir algı
operasyonuyla sanki olmamış gibi bir hâle getiriyor. 
Şimdi,
bakın, bugün Sayın Cumhurbaşkanı bir konuşma yaptı. Konuşmasında -dikkatimi
çekti- doğal afetlerden söz ediyor ve o sırada diyor ki: “Kentsel dönüşümün
yükünü hep beraber paylaşmamız gerekir.” Çok doğru çünkü sonuç olarak bir
deprem olmuş, bir afet olmuş, efendim, bir zarar ortaya çıkmış “Hepimiz
paylaşalım.” diyor. Peki, bu yaklaşım neden depremzedelerle özellikle son
Elâzığ ve Van depreminde zarara uğrayan insanlarla ilgili olarak düşünülemiyor,
kurgulanamıyor? Bu, mesela sormamız gereken, sizin de özellikle sormanız
gereken bir soru gibi geliyor bana. 
Şimdi,
arkadaşlar, bir başka yanını da söyleyeyim size. Zaman zaman bunu söylemeye
çalışıyorum ama bu kadar kısa süreyle insan derdini de anlatamıyor yeteri kadar
fakat Türkiye’de elektrik dağıtım işleri özelleştirilirken büyük bir hata
yapıldı, dünyanın hiçbir ülkesinde olmadık bir biçimde, dağıtım şirketleri ile
elektrik perakende şirketleri aynı mülkiyet yapısı içinde oluşturuldu.
Bölgelerin verilmiş olduğundan giderseniz, bölgelere ait bir tekel hakkı verilmiş
oldu ve dolayısıyla da bu şirketler zaten çok yüksek kâr marjlarıyla çalışıyor
arkadaşlar ve maalesef, bu, Sanayi Bakanlığının konusuna giren bir mesele belki
ama -defalarca, zaman zaman Plan ve Bütçe Komisyonu konuşmalarımda da
söylediğim gibi- burada bir hata var ve bu hataya devam ediyoruz. Bugün
tüketicilerin kullandıkları elektrik fiyatlarına karşılaştırmalı olarak
bakarsanız çok daha yüksek fiyatlar ödemek durumunda kaldığımızı görürsünüz;
doğal gaz da aşağı yukarı aynı şekilde, orada da BOTAŞ var; bütün dağıtım
devlet tekeli olarak yapılmış oluyor. 
Şimdi,
dolayısıyla, bu tür sorunların olduğu bir yerde afetler gerçekten de
paylaşılması gereken, özellikli olan hadiseler yani toplumun her kesiminin şu
veya bu şekilde katılması gereken durumlar. Nitekim, bugün Cumhurbaşkanımız
bunu söyledi fakat önümüze bu madde geldi. Ben, bunun gerçekten aynı mantığın
parçaları olmadığını sizlere anlatmaya çalıştım -bilmiyorum ne kadar
anlatabildim ama- bu, gerçekten de kabul edilebilir bir tutum, kabul edilebilir
bir yaklaşım değildir.
(Mikrofon
otomatik cihaz tarafından kapatıldı) 
BAŞKAN
– Tamamlayın.
EROL
KATIRCIOĞLU (Devamla) – O sebeple de yani bu saatten sonra herhâlde Komisyonun
“Bunu tekrar düşünelim, konuşalım.” demeyeceğini bildiğime göre, esasında
sadece bu lafı söylemiş oldum. 
Hepinize
saygılar sunuyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul Etmeyenler... Önerge
kabul edilmemiştir. 
Şimdi
okutacağım 2 önerge aynı mahiyettedir, önergeleri okutup birlikte işleme
alıyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Bazı Kanunlarda Değişiklik Yapılmasına Dair Kanun
Teklifi’nin 2’nci maddesinde yer alan "eklenmiştir” ibaresinin "ilave
edilmiştir” ibaresiyle değiştirilmesini arz ve teklif ederim.
 Arslan
Kabukcuoğlu Ahmet Çelik  İmam Hüseyin Filiz 
 Eskişehir İstanbul Gaziantep
 Hasan
Subaşı Ayhan Altıntaş
 Antalya
 Ankara

Aynı
mahiyetteki diğer önergenin imza sahipleri: 
 Gamze
Taşcıer Müzeyyen Şevkin Emine Gülizar Emecan
 Ankara Adana
 İstanbul 
 Cavit
Arı Gürsel Erol  Saliha Sera Kadıgil Sütlü 
 Antalya Elâzığ
 İstanbul
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önergeler üzerinde ilk söz Antalya Milletvekilimiz Sayın Hasan Subaşı’nın.
(CHP sıralarından alkışlar) 
Süreniz
beş dakika Sayın Subaşı. 
HASAN
SUBAŞI (Antalya) – Sayın Başkan, değerli milletvekilleri; Genel Kurulu saygıyla
selamlıyorum. 196 sıra sayılı 21 kanununda değişiklik öngören torba yasanın
2’nci maddesi üzerine söz aldım.
Şunu
ifade etmek istiyorum: Her torba yasada görülen Anayasa’ya aykırılıklar, hukuka
aykırılıklar birçok hatip tarafından dile getirildi. O konulara girmiyorum ama
şunu vurgulamak istiyorum: Giderek otoriterleşen yönetim, rejim her torba
yasada irili ufaklı birçok yetkiyi merkezîleştirdiği gibi özgürlük alanlarında,
toplumun yaşam alanına müdahalelerde de mutlaka kısıtlamaları görüyoruz ki bu,
yetkilerin giderek merkezîleşmesi otoriterleşen rejimlerin bir üslubudur ve
özgürlük alanlarının daraltılması, yaşama müdahale ve yaşamın kontrol altına
alınmak istenmesi de onların genel düşünceleridir çünkü kaygıları vardır, çok
seslilikten kaygı duyarlar, muhalefetten kaygılıdırlar, eylemlerden, sivil
toplumun eylemlerinden kaygılıdırlar. 
Benim
söz aldığım 2’nci maddede, afet bölgelerinde -görüyoruz- enerji giderlerinin,
elektrik ve doğal gaz giderlerinin bir yıla kadar ertelenmesinin ve şirketlerin
gecikmeden doğan kayıplarının karşılanmasının karara bağlanması yetkisi yine
Cumhurbaşkanı verilmiştir ki her torba yasada bunu görüyoruz. İrili ufaklı
bütün yetkilerin merkezde ve Cumhurbaşkanlığında toplanma iradesini yine bu
torba yasa teklifinde görüyoruz. 
Yine,
bu yasanın 22, 23 ve 24’üncü maddelerinde, dernekler vasıtasıyla toplumun
örgütlenme hakkına ciddi bir müdahaleyi yine görüyoruz. Bunlardan şunu
anlıyoruz: Bizler ne kadar kaygılıysak, muhalefet ne kadar kaygılıysa rejim de
eleştirilerden, muhalefetten ve eylemden o kadar kaygı duymaktadır. 
Hükûmet,
ilk şoku Gezi eylemleriyle yaşamıştır. Gezi olaylarında gençlik cesaretle “Biz,
yaşam hakkımıza müdahale istemiyoruz, çevreye müdahale istemiyoruz, yaşam alanı
olarak seçtiğimiz Taksim’de yeşile ve çevreye müdahale istemiyoruz.” gibi ciddi
bir çıkış yapmıştı ve Hükûmet ilk şokunu yaşadı. Bu eylemleri bastırabilmek
için de şiddet kullandı, provoke etti ve nihayet Cumhurbaşkanının “Bu, bir
terördür.” tanımına göre pozisyon almak suretiyle yargı ve savcılar yıllarca
eziyet ettiler, tutuklananlar oldu fakat gelin görün ki İnsan Hakları
Mahkemesinin ve davaya bakan ağır ceza mahkemesinin kararı sonucunda bunun
terör olayı olmadığına ve beraat etmeleri gerektiğine karar verildi. Bu da bir
şok yaşatmıştır ama bu şokun karşılığında da Cumhurbaşkanı, yeniden
müdahalelerle, hiç değilse eldeki tek kişi Osman Kavala’ya ezasını, cefasını
devam ettirmektedir çünkü o da beraat ettiği zaman yanılmış olacaktır,
nazariyeleri çökmüş olacaktır, yine çok büyük bir yanılgının içinde dünyaya
karşı bir mahcubiyeti olacaktır. 
Rejim,
8 Martta kadınların sokağa çıkmasından ve şiddete karşı eylemde bulunmasından
çok ciddi rahatsız olmuştur. Yine bu Hükûmetin aldığı pozisyon, ittifaka karşı…
(Mikrofon
otomatik cihaz tarafından kapatıldı) 
HASAN
SUBAŞI (Devamla) – İzin verirseniz toparlayacağım.
BAŞKAN
– Tamamlıyoruz.
HASAN
SUBAŞI (Devamla) – Hükûmet, parlamenter demokrasiyi isteyenlerin bir araya
gelmesinden, ittifak kurmasından çok ciddi rahatsızlık duymuştur ve özgür
basının muhalefeti MİT Kanunu gerekçe gösterilerek Barış Terkoğlu’nu, Barış
Pehlivan’ı, Murat Ağırel’i, Hülya Kılınç’ı, Ferhat Çelik’i ve Aydın Keser’i
tutuklamak suretiyle tecrit etmiştir. Fakat bu şahısların yine de cesaretli
çıkışları Hükûmeti ciddi kaygılandırmaktadır. 
Ayrıca,
AK PARTİ içinden -ki zaman içinde bu sıralardan da muhalefeti göreceğiz-
Başbakanlık yapmış, Cumhurbaşkanlığı yapmış, Başbakan Yardımcılığı yapmış
kişilerin “İyi gitmiyoruz, yanlış gidiyoruz. Otoriter bir rejim kurulmuştur.
Özgürlük alanları daraltılmıştır. Hak ve hürriyetler kısıtlanmıştır.
Kanunsuzluk, hukuksuzluk vardır.” şeklindeki çıkışları da Hükûmeti çok ciddi
endişeye sevk etmiştir.
(Mikrofon
otomatik cihaz tarafından kapatıldı) 
BAŞKAN
– Lütfen selamlayın Sayın Subaşı.
HASAN
SUBAŞI (Devamla) – Geldiğimiz noktada hukuk geriledi demeyeceğim, artık
hukuksuz bir ortam vardır fakat ben, cesur insanların, muhalefet edenlerin bu
cesur çıkışlarıyla bu rejimin sonunun geleceğine inanıyorum. Bu konuda hiç
umutsuz olmaya gerek yok çünkü Gezi olayları, 8 Marttaki kadınların şiddete
karşı duruşu ve eylemleri, AK PARTİ içindeki sağduyulu sesler ve ittifak
arayışları gerçekten Hükûmeti kaygılandırmıştır. 
Ben
Genel Kurulu saygıyla selamlıyorum. (İYİ PARTİ ve CHP sıralarından alkışlar) 
Teşekkür
ediyorum efendim, sağ olun.
BAŞKAN
– Aynı mahiyetteki önerge üzerinde söz isteyen Elâzığ Milletvekilimiz Sayın
Gürsel Erol. (CHP sıralarından alkışlar) 
Süreniz
beş dakika Sayın Erol.
GÜRSEL
EROL (Elâzığ) – Sayın Başkanım, sayın milletvekilleri; Elâzığ halkı adına
hepinizi sevgi ve saygıyla selamlıyorum. 
Ben
önce Elâzığ’la ilgili genel bir bilgi vermek isterim. Elâzığ, Türkiye'nin en
milliyetçi ve muhafazakâr kentlerinden biri. Elâzığ milliyetçiliği
kafatasçılıktan, muhafazakârlığı da radikal bir anlayıştan kaynaklı değildir;
Elâzığ’ın muhafazakârlığı ve milliyetçiliği devletçilikten gelen bir anlayıştır
ve devlet söz konusu olduğunda Elâzığ’da akan sular durur, etnik kökenine,
siyasi kimliğine bakılmaksızın herkes devletine sahip çıkar.
Şimdi,
burada Genel Kurula bu seslenişi yaptıktan sonra, AK PARTİ Grubuna seslenmek
istiyorum: Elâzığ, AK PARTİ’nin kuruluşundan bugüne kadar istisnasız ve
kesintisiz sürekli AK PARTİ’ye destek veren bir şehirdir, süreç içerisinde
bütün milletvekillerini AK PARTİ’den seçmiştir. Şu anda 20 belediyemiz var, bu
20 belediyenin 15 belediyesi AK PARTİ’li, 3’ü Milliyetçi Hareket Partili, 1’i
Saadet Partili, 1 belde de HDP’li. Yani bugün benim sizden talebim, Elâzığ
halkının siyasi olarak size verdiği desteğinin vefasını ve sonuçlarını almak.
(CHP sıralarından alkışlar) Elâzığ halkının AK PARTİ’den istekleri, talepleri,
beklentileri var; ben de o ilden seçilmiş bir milletvekili olarak sizin o kente
sahip çıkmanızla ilgili beklenti içinde olduğumuzu ve Elâzığ halkının beklenti
içinde olduğunu söylemek isterim. Çünkü, bakın, on sekiz yıl içerisinde
Elâzığ’ın çevresindeki bütün illerden bakan çıkmıştır; Bingöl’den,
Diyarbakır’dan, Sivas’tan, Malatya’dan, Maraş’tan, Antep’ten, bütün illerden.
On sekiz yıllık AK PARTİ iktidarları döneminde bakan çıkmayan tek il
Elâzığ’dır. 
ENGİN
ALTAY (İstanbul) – Cezadan dönüş yok.
GÜRSEL
EROL (Devamla) – Şimdi, geldik 24 Ocak depreminden sonraki süreçle ilgili
Elâzığ halkının beklentilerine, sorunlarının çözülmesiyle ilgili taleplere.
LÜTFÜ
TÜRKKAN (Kocaeli) – Zülfü bakan olsun, Zülfü bakan olsun.
BAŞKAN
– Sessiz olalım arkadaşlar.
GÜRSEL
EROL (Devamla) – Bakın, sayın milletvekilleri, 24 Ocak günü Elâzığ’da 6,8
büyüklüğündeki deprem sonrası devlet Elâzığ’daydı ve kriz doğru yönetildi,
oradaki krize doğru müdahale edildi; vatandaşın anlık beklentileri, talepleri
karşılandı. Bu, devlet aklıydı. Çünkü niye? Orada yalnızca Hükûmet yoktu; orada
Cumhurbaşkanı vardı, bakanlar vardı, Hükûmet vardı, siyasi partiler vardı,
Türkiye’de siyasi parti ayrımı yapmaksızın bütün belediyeler vardı, kamu
kuruluşları vardı, sivil toplum örgütleri vardı -devlet budur- ve Türkiye'nin
81 ilinin 83 milyon Türkiye Cumhuriyeti yurttaşı vardı; devlet oradaydı. Şu
anda ihtiyacımız olan -Elâzığ’ın ihtiyacı olan- ne? Elâzığ’ın Hükûmetin siyasi
iradesine ihtiyacı var. Nedir bu? Sorunlarının çözümü. Neyle ilgili
sorunlarının çözümü? Depremden kaynaklı hak kayıplarının, mal kayıplarının
sorununun çözümüyle ilgili beklenti. 
Bakın,
şimdi bir kanun teklifi geldi. Biz, daha ilk gün, burada, Elâzığ depremiyle
ilgili sürecin takip edilmesi, sorunların tespitiyle ilgili beklentilerin,
taleplerin neler olabileceği konusunda bir araştırma önergesi verdik, bir
komisyon kurulmasını talep ettik ve örnek verdik. Ne dedik? Dedik ki: Afet
kapsamında olabilecek deprem, sel, yangın, zelzele, aklınıza ne gelirse
bunlarla ilgili 1959 yılında hazırlanan 7269 sayılı Kanun bugün ne Elâzığ’ın ne
de bu afetleri yaşayan başka bir kentin ihtiyaçlarına karşılık verecek içerikte
değildir. Erzincan depreminde o günkü Hükûmet bunu yapmış. Ne yapmış?
Cumhurbaşkanı Turgut Özal, Başbakan Süleyman Demirel afete maruz bölge ilan
etmişler. Sonra, sorunların çözümüyle ilgili, 3838 sayılı Kanun’la geçici
maddeler çıkarılarak Erzincan, Gümüşhane ve Tunceli kapsam içerisine
alınmıştır. Bugün ne yapıyoruz? Bugün, 1959 yılındaki kanunlara göre, Elâzığ’ın
sorunlarını çözecek değil orada insanlarımızın, yurttaşlarımızın, fakirin
fukaranın, yetimin hakkını gasbedecek işlemler yapılmakta. Nedir bunlar? Bakın,
elektrik işletmesi kimindi? Devletindi, değil mi? Türkiye’deki en büyük barajlardan
biri Keban Barajı’dır, elektrik üretimi yapar. Keban Barajı nerededir?
Elâzığ’dadır. Peki, siz şimdi bu halkın millî serveti olan işletmeyi
özelleştireceksiniz, elektrik parasını şirkete ödemeyi garanti hâline
getireceksiniz; bir deprem olmuş, vatandaşın mağduriyeti var, bir yıl ertelemek
çözüm değil ki! Erteledin de bir yıl sonra vatandaş bunu nasıl ödeyecek? Sen
faizini istediğin kadar öde, vatandaş nasıl ödeyecek? Bu gibi durumlarda
faizleri devlet üstlenmemeli. 
(Mikrofon
otomatik cihaz tarafından kapatıldı)
BAŞKAN
– Tamamlayın.
GÜRSEL
EROL (Devamla) – Bu gibi durumlarda işletme sahipleri, kesinlikle, o bölgede
yaşayan insanlardan ne elektrik ne doğal gaz parası almamalı. Bunu değiştirme
gücünüz var mı şu anda? Yok. Ama benim bir önerim var, AK PARTİ Grup Başkan
Vekiline sesleniyorum: Sayın Başkan, bir yıl erteleme varsa bile -Sayın
Komisyon Başkanına da bunu iletmek isterim- en azından KDV’den ve diğer
vergilerden muaf tutun. Yani sonuçta bunu devlet alacak. Siz bir tarafta
“Vatandaşın mağduriyeti var.” diye erteleme getiriyorsanız o fatura üzerinden
KDV ve vergi almayın, en azından vatandaşın lehine gelişecek bir sonuç olsun.
Buradan
Elâzığ depremi sonuçlarıyla ilgili vatandaşın bana sorduğu ama benim cevap
veremediğim soruları özellikle AK PARTİ Grup Başkan Vekiline ve AK PARTİ
Grubundaki tüm milletvekillerine soruyorum. Bunun cevabını içinizden bir kişi
verebilirse ben bir daha Elâzığ depreminin sonuçlarıyla ilgili bu kürsüde
konuşma yapmayacağım. Çünkü ben veremedim. 
(Mikrofon
otomatik cihaz tarafından kapatıldı) 
GÜRSEL
EROL (Devamla) – Sayın Başkanım, bir dakika daha rica edebilir miyim? 
BAŞKAN
– Buyurun.
GÜRSEL
EROL (Devamla) – Bakın, şimdi, Elâzığ depreminde, otuz gün boyunca yalnızca ben
değil, ilin 5 milletvekili, belediye başkanları, Vali, hepimiz günde yirmi saat
sokak sokak gezerek devletin büyüklüğünü, devletin fakir fukarayı çaresiz
bırakmayacağını ve vatandaşın da devlete olan güveninden asla şüpheye
düşmemesini söyledik. 
Sayın
Grup Başkan Vekili dinler misiniz beni.
MUHAMMET
EMİN AKBAŞOĞLU (Çankırı) – Dinliyorum.
GÜRSEL
EROL (Devamla) – Vatandaşın birisi beni bir gün yakaladı sordu, dedi ki: “Ben
evimi alırken banka kredisi kullandım. Şu anda bankaya borçluyum. Benim evim
yıkıldı, devlet bana ev yapacak, bu sefer beni TOKİ’ye de borçlandıracak yani
ben 1 ev için 2 kredi ödeyeceğim. Bir: Yıkılan evim için bir kredi ödüyorum,
devam edecek. İki: Devlet bana yeni bir ev yapacak ve bunu da kredilendirecek,
ben bunun da kredisini ödeyeceğim.” 1 eve 2 kredi; işte sorun, bunun çözümünü
bana bir söyleyin. Hem AK PARTİ Grubundaki tüm milletvekillerine soruyorum hem
Komisyon Başkanımıza soruyorum hem de AK PARTİ Grup Başkan Vekiline soruyorum.
Elâzığ halkının beklentilerine cevap vermek için -elinizi vicdanınıza koyarak-
siyasi iradenize göre değil, insani ve vicdani duygularınıza göre değerlendirme
yapmanızı bekliyorum. 
Hepinize
saygılar sunuyorum. (CHP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Kabul edilmemiştir. 
2’nci
maddeyi oylarınıza sunuyorum: Kabul edenler… Kabul etmeyenler… 2’nci madde
kabul edilmiştir. 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, isminiz geçti, Sayın Erol sizi zorunlu olarak bir konuşmaya
davet etti. Bir dakikada, sanırım, toparlayıcı bir şey söyleyeceksiniz. 
Buyurun.

IV.- AÇIKLAMALAR (Devam)
57.- Çankırı Milletvekili Muhammet Emin Akbaşoğlu’nun,
Elâzığ Milletvekili Gürsel Erol’un görüşülmekte olan 196 sıra sayılı Kanun
Teklifi’nin 2’nci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım. 
Değerli
milletvekilleri, sayın milletvekili konuşmasında zaten Hükûmeti takdir etti,
bakanlarımızı takdir etti ve dedi ki: “En hızlı şekilde oraya müdahale edildi.”
Devlet oradaydı hakikaten. 
GÜRSEL
EROL (Elâzığ) – Herkesi, devleti…
MUHAMMET
EMİN AKBAŞOĞLU (Çankırı) – Tabii, devlet, Hükûmet… 
BAŞKAN
– Bir saniye… Karşılıklı olmasın.
Sayın
Akbaşoğlu, siz konuşmanızı bir dakikada tamamlayın, buyurun. 
MUHAMMET
EMİN AKBAŞOĞLU (Çankırı) – Şöyle: Soru sorduğunuz için cevap veriyorum,
isterseniz konuşmayabilirim. 
BAŞKAN
– Yok, yok; siz tamamlayın, adınız geçti, buyurun. 
MUHAMMET
EMİN AKBAŞOĞLU (Çankırı) – Ben tatlıya bağlayacağım işi ama illa
sürüklüyorsunuz. 
BAŞKAN
– Yok, yok; aman, sakın sürüklenmeyin, siz bir dakikada toparlayın. Sakın…
(Gülüşmeler)
Ben
bir dakikanızı baştan başlatayım, bir dakikada bitirelim. 
Buyurun
Sayın Akbaşoğlu. 
MUHAMMET
EMİN AKBAŞOĞLU (Çankırı) – Şimdi, sayın milletvekili güzel bir konuşma yaptı.
Konuşmanın yarısında tespitleri doğru bir şekilde ortaya koydu; birtakım
sorunlarla ilgili de kendince birtakım teklifler, öneriler, sorular ortaya
koydu. Hem kendileri hem de bütün milletimiz, Elâzığlılar, Malatyalılar, 81
vilayetimiz, 83 milyon insanımız şundan müsterih ve emin olmalı: Biz -hakikaten
ne gerekiyorsa- milletimizin hizmetinde olmaya, en acil bir şekilde
ihtiyaçların giderilmesine bugüne kadar imza attığımız gibi bundan sonra da
imza atacağız.
Teşekkür
ediyorum.
BAŞKAN
– Teşekkür ederim.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Denizli Milletvekili Nilgün Ök ile 46
Milletvekilinin Bazı Kanunlarda Değişiklik Yapılmasına Dair Kanun Teklifi (2/2633)
ile Plan ve Bütçe Komisyonu Raporu (S. Sayısı: 196) (Devam)
BAŞKAN
- Değerli arkadaşlar, 3’üncü madde özerinde 4 önerge bulunmaktadır, önergeleri
aykırılık sırasına göre okutup işleme alıyorum:
Türkiye Büyük Millet Meclisi Başkanlığına
Görüşülmekte olan 196 sıra sayılı Kanun Teklifi’nin
3’üncü maddesinin kanun teklifi metninden çıkarılmasını arz ve teklif ederiz.
 Züleyha
Gülüm Abdullah Koç Mahmut Celadet Gaydalı
 İstanbul Ağrı Bitlis
 Erdal
Aydemir Kemal Peköz
 Bingöl Adana
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerinde söz isteyen Ağrı Milletvekilimiz Sayın Abdullah Koç. (HDP
sıralarından alkışlar)
Süreniz
beş dakika Sayın Koç.
ABDULLAH
KOÇ (Ağrı) – Sayın Başkan, değerli milletvekilleri; Türkiye’de bir ekonomik
kriz var ve bu krizin sebebi de -herkes tarafından bilindiği gibi- ciddi bir
istikrarsızlık sorunudur. Ülkede toplumsal barış sorunludur, ülkede hukuk
sorunludur, iktidar sorunludur, bilim dünyası sorunludur, eğitim sorunludur,
haber alma hakkı sorunludur, bölgeler arası eşitlik ve fırsat eşitliğine
yaklaşım sorunludur ve bütün bunların bileşkesi olan ekonomik yaşam da
sorunludur. On sekiz yıllık AKP iktidarının Türkiye halklarına armağan etmiş olduğu
yaşam standardı, ekonomik krizin yanında sosyal, siyasal ve toplumsal
krizlerdir. Derinleşen bu krizleri bu iktidarın aşması mümkün değildir çünkü bu
iktidarın kendisi bizzat krizin kendisidir. Bu iktidar kendi çöküşüne her gün
biraz daha yaklaşmaktadır. Ticaret, sanayi ve hizmet sektörleri ağır vergi yükü
altındadır. Bu orantısız vergi yükünün neredeyse tamamını yoksul halk
ödemektedir; kadınlar, çocuklar, yaşlılar ve yoksul halklar bunun yükünü
çekmektedirler. 
Sayın
milletvekilleri, iktidarın yoksullaştırdığı halklar artık ağırlaşan bu yaşam
koşulları ve ekonomik krizin yükünü taşıyamaz hâldedir. Tabii, bu ekonomik
krizin en ağır yükünü ise Kürt coğrafyasında yaşayan halklar çekmektedir. Sosyo
Politik Saha Araştırmaları Merkezinin yapmış olduğu araştırmalara göre, bölge
halkının yüzde 63,2’sinin geliri TÜİK’in açıkladığı açlık ve yoksulluk sınırı
olarak kabul edilen 2 bin TL’nin altındadır. Peki, bu tabloya nasıl bir
açıklama getirebiliriz? Kürt sorununu güvenlikçi politikalarla çözmede ısrar
etmenin sonucudur bu tablo. Bu politik yaklaşımın sonucunda bölgede ekonomik
altyapı çökmüş, tarım ve hayvancılık bitmiştir. Bu, Hükûmetin yönetme
anlayışından -tırnak içerisinde- her şeyi terörle mücadele kapsamında ele
almasından kaynaklanmaktadır. İşte bu politikalardan dolayı halkımız
yoksullaştırılmıştır. 
Değerli
milletvekilleri, 2019 yılında Türkiye’de 84.102 yeni şirket kurulmuştur, bu
şirketlerden 13.197’si kapatılmıştır. Ağrı Ticaret ve Sanayi Odasının
verilerine göre, 2019’da sadece 150 şirket kurulmuş, 29 şirket ise
kapatılmıştır. Odalar, ağır vergi yükü altındadır. Van Ticaret Odasının
verilerine göre, 2019 yılında 517 şirket kurulmuş, kapanan şirket sayısı ise
265’tir. Toplam borçlu şirket sayısı ise 5.449 adettir. Diyarbakır Ticaret ve
Sanayi Odasının verilerine göre ise 2019 yılında açılan şirket sayısı 1.337’dir
ve kapanan şirket sayısı ise 328’dir. 
Değerli
arkadaşlar, peki, ülkenin batısında neler yaşanıyor? İzmir Ticaret ve Sanayi
Odasının verilerine göre, 2019 yılında 6.988 şirket açılmış, kapanan şirket
sayısı 4.031’dir. 2020 yılının Ocak ayında 835 şirket açılmış fakat kapanan
şirket sayısı ise 477’dir. Bu tablo, işsizlik demektir; bu tablo, yoksulluk
demektir. 
Değerli
arkadaşlar, resmî rakamlara göre işsizlik oranı yüzde 13,7’dir yani 11 milyon
insana tekabül etmektedir. Bu 11 milyon insan dünyadaki 166 ülkenin nüfusundan
fazladır, 11 milyon kişi. İşte, Türkiye’nin gerçek ekonomik tablosu budur.
Sizler bu tabloya saraydan baktığınız için hakikati göremiyorsunuz. Bu nedenle
derhâl esnafın, odalara kayıtlı şirketlerin kamu borçlarının tamamında, SGK ve
vergi borçlarında bir yapılandırmaya gidilmeli veya bu borçlara vergi affı
getirilmelidir. Toplumsal barışımızın sağlanması için bu bir zarurettir.
Kapanan iş yeri demek, işsizlik demek, yoksulluk demek ve acı demektir. Yükün
tamamını emekçi ve yoksul halklar çekmektedir. Bu nedenle bu tür uygulamalara
bir an önce son verilmelidir.
Hepinizi
saygıyla selamlıyorum. 
Teşekkür
ediyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Bazı Kanunlarda Değişiklik Yapılmasına Dair Kanun
Teklifi’nin 3’üncü maddesiyle 18/11/1960 tarihli ve 132 sayılı Türk
Standardları Enstitüsü ile İlgili Bazı Düzenlemeler Hakkında Kanun’un 10/A
maddesine eklenen birinci fıkranın aşağıdaki şekilde değiştirilmesini arz ve
teklif ederiz.
"Enstitü,
belirli süreli, geçici nitelikte ve özel bilgi ve uzmanlık gerektiren işlerde
yurt içinde ve yurt dışında iş akdiyle Enstitü dışından inceleme elemanı
çalıştırabilir. Bunlara ödenecek günlük inceleme ücreti, üst sınırı asgarî
ücretin aylık brüt tutarının % 25'ini aşmamak ve diğer çalışanlara ödenen ücretler
de dikkate alınarak T.S.E. ve Hazine ve Maliye Bakanlığı ile ortaklaşa
düzenlenecek olan Yönetmelikle belirlenir.”
 Gamze
Taşcıer Müzeyyen Şevkin Emine Gülizar Emecan
 Ankara Adana İstanbul
 Cavit
Arı Saliha Sera Kadıgil Sütlü Bayram Yılmazkaya
 Antalya İstanbul Gaziantep
 Türabi
Kayan
 Kırklareli
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerinde söz isteyen Kırklareli Milletvekilimiz Sayın Türabi Kayan. (CHP
sıralarından alkışlar)
Süreniz
beş dakika Sayın Kayan. 
TÜRABİ
KAYAN (Kırklareli) – Teşekkür ederim Sayın Başkan. 
Sayın
Başkan, değerli milletvekilleri; 196 sıra sayılı Bazı Kanunlarda Değişiklik
Yapılmasına Dair Kanun Teklifi’nin 3’üncü maddesi üzerinde söz almış
bulunmaktayım. Yüce Meclisi saygı ve sevgiyle selamlıyorum 
Öncelikle,
tüm dünyayı saran corona virüsüyle ilgili Sağlık Bakanı Fahrettin Koca “Corona
virüsü şüphesi olan vatandaşımızın yapılan testi pozitif çıktı.” demiştir. Bu
açıklama sonrasında tüm vatandaşlarımızı ve ilgili tüm kurumlarımızı daha
tedbirli olmaya davet ediyorum. 
Irak’ta
subaylarımızın kafasına çuval geçirilmesi, kozmik odaya girilip tüm devlet
sırlarımızın ortaya saçılması, Süleyman Şah Türbesi’ne sahip çıkamamanız, 15 Temmuzda
251 şehidimiz, İdlib’de 59 şehidimiz… Tüm bu yaşanan olayları
önemsemediğinizden bugün Rusya’da hak etmediğimiz bir davranışla karşı karşıya
kaldık. Hak etmediğimiz bu muamele sonrası diğer dünya devletlerinin ülkemize
karşı tavırları değişmiştir. Avrupa Birliğiyle ilişkiler, Amerika Birleşik
Devletleri Devlet Başkanının Cumhurbaşkanına densizliği, işte tüm bunların
nedeni Atatürk’ün gösterdiği yoldan sapılmasının sonuçlarıdır. 
RECEP
ÖZEL (Isparta) – Allah Allah!
TÜRABİ
KAYAN (Devamla) – Gündeme dönecek olacak olursak 21 kanunu ilgilendiren yine
bir torba yasa teklifiyle karşı karşıyayız. “Torba” sözcüğünün dilimizdeki
anlamı “İçindeki ayrı cinsten şeylerin saklandığı küçük çuval.” demektir. Torba
yasaya “yasa çuvalı” denilmesi daha doğru olacaktır. Torba yasa demek, yasa
kurnazlığı demektir. Dilimizde başka bir izahı da yoktur. Kurnazlık “Hak
etmediğiniz bir şeye çeşitli hilelerle sahip olma.” demektir yani “hile”
demektir. 
Gelelim
196 sıra sayılı Bazı Kanunlarda Değişiklik Yapılmasına Dair Kanun Teklifi’nin
3’üncü maddesine. Kamu görevlilerinin ücret ve diğer özlük haklarının kanunla
belirlenmesi zorunludur. Ancak kanun teklifinin 3’üncü maddesinin birinci
fıkrasında yer alan düzenlemeyle Türk Standartları Enstitüsünde iş akdiyle
alınacak personelin günlük ücretinin denetlenmesinde yönetim kuruluna yetki
verilmesi Anayasa’nın 128’inci maddesine aykırıdır. Yine söz konusu düzenleme,
Anayasa’nın 10’uncu maddesinde tanımlanan “Kanun önünde eşitlik” ilkesine de
aykırıdır. İşte, ne pahasına olursa olsun yasama sürecini hızlandırmak için
torba kanun çıkarma yoluna başvurmak çok ciddi sıkıntıları da beraberinde
getirmektedir. Torba kanun, sadece yasama süreci açısından değil, tasarı ya da
teklif açısından, sonra uygulama sürecinde de sorunlar doğurmaktadır. Kanun
yapım sürecine sivil toplumun etkili bir şekilde katılması ve görüşlerini ifade
etmesi torba kanun yönteminde sekteye uğramaktadır. Öte yandan, çok sayıda
kanun çok sayıda bakanlığı ve kuruluşu ilgilendirdiğinden yasa yapım sürecinin
teknik ilgilileri arasında gereken diyalog ve bilgi alışverişi imkânı çok zaman
ortadan kalkmaktadır. Bu durum, yasama hatalarının artmasına yol açmaktadır.
Kaldı ki her telden konuları kapsayabilen torba kanunların yürürlükteki
mevzuata olan etkileri hakkında iktidar partisi üyesi milletvekilleri bile
içerik hâkimiyeti bakımından sıkıntıya düşmektedirler. Uygulamada böyle bir
zorunluluk olmadığı hâlde temel kanun kapsamında görüşülen torba kanunlar hızla
yasalaştırılmaktadır. Bu yüzden, ortaya çıkan yasama hatalarını düzeltmek için
kanun veya kanunlarda yeniden değişiklik yapılması mecburi hâle gelmektedir.
Kısaca, ülkemizde torba kanunlarla değişen yasalarda yeni değişiklikler
getirilmesi zorunlu kılınmaktadır.
Böyle
itibar olmaz. ABD’den sopa gösterilecek, Merkel’den mal varlığı sorulacak ve
Putin’den dışarıda bekletilecek. 
Değerli
arkadaşlar, sevgili AKP’li arkadaşlar; böyle yasa yapılmaz. Biz CHP olarak yüz
yıldır bu Meclisteyiz, yüz yıldır Türkiye’yi çağdaşlaştırmak için uğraşıyoruz
ve yüz yıldır da Müdafaa-i Hukuk Cemiyetinden bu yana Türkiye’yi
demokratikleştirmeye çalışıyoruz.
RECEP
ÖZEL (Isparta) – Yüz yıldır da iktidar olamıyorsunuz ama.
TÜRABİ
KAYAN (Devamla) - Bu demokratikleştirme
çabalarımız sizler sayesinde on yedi yıldan bu yana sekteye uğramaktadır.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Kayan.
TÜRABİ
KAYAN (Devamla) – Bu şekilde yasalar yapmakla da bu sekteyi devam
ettiriyorsunuz. Size soruyorum: Bu şekilde gitmekle ne kazanıyorsunuz? 
RECEP
ÖZEL (Isparta) – Siz ne kazandınız?
TÜRABİ
KAYAN (Devamla) – Ne kazandığınız ortada, yüzde 30’ların altına düştünüz
değerli arkadaşlar. 
RECEP
ÖZEL (Isparta) – Nerede ya! Seçimde göreceğiz. 
TÜRABİ
KAYAN (Devamla) – Hâlâ anlamadınız mı, bu torba yasalar Türkiye’ye uymuyor,
çağdaş ülkeye uymuyor, demokrasilere de hiç uymuyor. Onun için biz diyoruz ki:
Yaşasın demokrasi, yaşasın çağdaş uygarlık. 
Hepinize
saygılar sunuyorum. (CHP sıralarından “Bravo” sesleri, alkışlar)
RECEP
ÖZEL (Isparta) – Siz de hiç yüzde 30’un üzerine çıkamadınız ki; bu bir gerçek,
sizinki hayal. 
BAŞKAN
– Arkadaşlar, sessiz olalım, yerlerimize geçelim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Bazı Kanunlarda Değişiklik Yapılmasına Dair Kanun
Teklifi’nin 3’üncü maddesinde yer alan “brüt” ibaresinin “net” şeklinde
değiştirilmesini arz ve teklif ederiz.
 Ayşe
Sibel Ersoy Sefer Aycan Saffet Sancaklı
 Adana Kahramanmaraş Kocaeli
 Metin
Nurullah Sazak Cemal Çetin
 Eskişehir İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkanım.
BAŞKAN
– Önerge üzerinde söz isteyen, Adana Milletvekilimiz Sayın Ayşe Sibel Ersoy.
(MHP sıralarından alkışlar)
Süreniz
beş dakika Sayın Ersoy.
AYŞE
SİBEL ERSOY (Adana) – Bu hafta konumuz kadın. Kadın, hepimizin bildiği gibi,
çağdaş bir toplumun inşa edilmesinde çok önemli bir yere sahiptir. Kadınların
toplum içinde süregelen sıkıntıları, araştırılması, incelenmesi ve çözüm
üretilmesi gereken önemli bir sorun alanıdır. İçinde yaşadığı toplumun
şekillenmesinde çok büyük pay sahibi olan kadın, toplumun hem geçmişini hem
şimdisini hem de geleceğini içinde taşır. Kadının sosyal yaşamdaki yeriyle
ilgili sorunlar evrensel boyutta yaşanan sorunlardır.
Bir
kadın olarak yaşadığımız zorlu süreçlerde farkında olmamız gereken olgu, bizim
yaşadığımız sorunların bireysel değil toplumsal olduğu ve bizim de yalnız
olmadığımız gerçeğidir. Bugün toplumda söz sahibi kadından geçmişe nazaran daha çok söz edebiliyorsak bunu
geçmişte kadınlarımızın yaptığı mücadelelere borçlu olduğumuzu unutmamamız
gerekiyor. Tarihe damgasını vuran ve bugün bizim kadın olarak duruşumuzda
önemli payı olan kadınları bu vesileyle saygıyla anıyorum. 
Bizim
görevimiz, belki de sadece kendi duruşumuzla ilgili olmalı; bizim duruşumuz,
hem yanı başımızdaki kadına hem genç kızlarımıza ve özellikle de kız
çocuklarına örnek teşkil edecek sorumlulukta olmalı. Ne mutlu ki günümüzde
başarıya imza atan ve fark yaratan birçok kadın var. Bunların birkaçını sizinle
paylaşmak ve onların farkında olduğumuzu belirtmek istiyorum.
Neval
Çam: Henüz 16 yaşında, işaret dilini tercüme eden bir yazılım geliştirdi.
Geliştirdiği proje sayesinde Microsoft tarafından “Yılın En Başarılı Kadın
Yazılım Girişimcisi” seçildi.
Ayşe
Ören: Türkiye’nin ilk ve tek uzay mimarı. 2015 yılında Fransa Dışişleri
Bakanlığı tarafından “Geleceğin Lideri” seçildi.
Yasemin
Adar: Türkiye’nin dünya şampiyonu ilk kadın güreşçisi. Türkiye tarihinde
kadınlarda ilk altın madalyanın sahibi oldu.
Dilara
Fındıkoğlu: Son zamanların en yaratıcı ve ümit vadeden tasarımcıları arasında
seçilmiş; Rihanna, Madonna gibi birçok ünlü isim tasarımlarını tercih etmiştir.
Dilek
Livaneli: Dört sınıf bir arada olan köy okullarında tek öğretmen olarak eğitim
öğretim veren on beş yıllık öğretmendir. Öğrencileri ve ailelerini ilk kez
sinema, tiyatro, opera ve müzelerle tanıştırmış, dört yılda 11 farklı ülkeden
köye gelen eğitmenlerle İngilizce kamplar düzenlemiş, köyde okuma yazma
bilmeyen kadınlara gönüllü olarak okuma yazma öğretmiş, iki yılda köyde okuma
yazma bilmeyen kadın kalmamıştır. 
İletişim
uzmanı ve program yapımcısı Nil Yıldızalp, Türkiye’nin en önemli yerli tohum
ıslah çalışması yapıp ihracatlarıyla dikkat çeken Büşra Yapıcı, yerli propolisi
üretip Anadolu propolisini dünyaya tanıtan Aslı Elif Tanuğur Samancı, yerli
akıllı cep telefonu üretip ihraç eden Müşerref Sezen Saral Sungur, başarıya
ulaşmış yaşam öykülerine sahip diğer kadınlarımızdır.
Güzel
şehrim Adana’da da fark yaratan birçok kadın var. Örneğin Ümmiye Koçak; Türk
oyuncu, çiftçi, yazar ve yönetmen. 1957 yılında Adana’da Çelemli köyünde doğdu.
Okumayı çok istemesine rağmen 10 kardeş oldukları için ilkokuldan sonra okula
gönderilemedi fakat bu onu durdurmadı. Okuduğu kitaplarla kendisini geliştirdi.
İlk hikâyesini 13 yaşında iken yazdı. Evlendikten sonra Mersin’e giden Koçak,
köy kadınlarının yaşadıkları sorunları tüm dünyaya göstermek için Arslanköy
Kadınlar Tiyatro Topluluğunu kurdu. Kendi hikâyelerinden oluşan bir oyun
derleyerek “Kadının Feryadı” adlı oyunu sahneye taşıdı. Ümmiye Koçak “Hasret
Çiçekler” adlı oyunuyla Sabancı Uluslararası Adana Tiyatro Festivali’nde sahne
aldı. Koçak, daha sonra tarlalarda çalışarak kazandığı paraları biriktirerek
kadına karşı şiddet sorununu anlatan “Yün Bebek” filmini yazdı ve yönetti.
49’uncu Antalya Altın Portakal Film Festivali’nde ön gösterimi yapılan film,
Ümmiye Koçak’a New York Avrasya Film Festivali’nde “Sinemada En İyi Avrasyalı
Kadın Sanatçı” ödülünü kazandırdı.
(Mikrofon
otomatik cihaz tarafından kapatıldı) 
BAŞKAN
– Tamamlıyoruz.
AYŞE
SİBEL ERSOY (Devamla) – Yine memleketim Adana’da, hobi olarak bebek örgüleri
yapmaya başlayan Ecmel Çıngı, işine olan sevgisi ve azmiyle şu an yanında birçok
kadına da istihdam sağlayarak ülke ekonomisine katkıda bulunan
kadınlarımızdandır. 
Son
olarak, tüm kadınlarımıza ve Genel Kurulda bulunan kadın vekil arkadaşlarıma
“İyi ki varsınız.” diyorum, saygıyla selamlıyorum. (MHP, AK PARTİ ve CHP
sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 196 sıra sayılı Bazı Kanunlarda Değişiklik Yapılmasına Dair Kanun
Teklifi’nin 3’üncü maddesinin birinci fıkrasında yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederiz.
 Arslan
Kabukcuoğlu  Ahmet Çelik  Ayhan Erel Eskişehir İstanbul Aksaray
 Fahrettin
Yokuş  Ayhan Altıntaş  İmam Hüseyin Filiz 
 Konya Ankara Gaziantep
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkanım.
BAŞKAN
– Önerge üzerinde söz isteyen Konya Milletvekilimiz Sayın Fahrettin Yokuş. (İYİ
PARTİ sıralarından alkışlar)
Süreniz
beş dakika.
FAHRETTİN
YOKUŞ (Konya) – Sayın Başkan, değerli milletvekilleri; ülkemiz âdeta göçmenler
ülkesine dönüşmüştür, ne giren belli ne çıkan belli. Milyonlarca insanımızın
hayatı tehlikede ama ülkeyi yönetenlerin maalesef umurunda değil. Ülkemizde 4
milyonu aşkın Suriyeli, 1,5 milyondan fazla da diğer milletlerden göçmen var.
Ülkeyi yönetenler, ülkemizdeki göçmen sayısıyla övünüyorlar; tam bir garabet.
Suriye’deki iç savaşın ağır bedelini Suriyeli göçmenlerle birlikte Türk milleti
ödüyor. Ülkemizde eli silah tutacak yaşta 1 milyondan fazla Suriyeli göçmen
var, ekmek elden su gölden yaşıyorlar; Mehmetçik’imiz ise her gün Suriye’de
şehadet şerbeti içiyor. Devlet aklı olsa, Libya’daki gibi bu 1 milyon eli silah
tutan Suriyeliyi eğitir, peyderpey Suriye’ye gönderir ve “Özgür Suriye
Ordusuyla birlikte vatanlarını savunsunlar.” der. Ama nerede, böyle bir devlet
aklı yok.
Şimdi,
İçişleri Bakanı Sayın Soylu Antalya’da turizmcilerle bir toplantı yapıyor.
Bakın neler söylüyor: “Avrupa’nın can simidi Türkiye’dir. Sadece 2019 yılında
455 bin kaçak göçmen yakaladık. Dünyanın hangi ülkesinde böyle bir çalışma var?
192 ülkeden insan bugün benim ülkemde yaşıyor.” diyor. Ülkemizin İçişleri
Bakanının övündüğü tabloya bir bakınız. Yılda 455 bin göçmen sınırlarımızdan
elini kolunu sallaya sallaya içeri girmiş. Bu yakaladığımız. Ya
yakalayamadığımız ne kadar? Bunun yüzde 10’unu yakalamamış olsak 45 bin eder.
Yüzde 20 dersek 90 bin eder. Yani tam bir garabet. Şimdi, acaba bu sayıları
bile bile, övüne övüne bunları nasıl konuşur bir bakan, gerçekten anlamakta
güçlük çekiyoruz.
Şimdi
soruyorum: Bu göçmenlerin corona virüsü getirmediğinin garantisi var mı?
Kayıtlı değil, girdi-çıktı, nerede de dolaştığı belli değil. İki: Bu göçmenlerin
içinde ne kadar terörist var, bilen var mı? O da meçhul. Sınırlarımız yolgeçen
hanına dönmüş, âdeta kevgire dönmüş; Bakan Bey, yakaladıkları yarım milyon
göçmen sayısıyla övünüyor. Size hatırlatmak isterim: 2013-2016 yılları arasında
ülkemizi cehenneme döndüren IŞİD ve PKK terör örgütlerinin 9-10 merkezimizde
yaptığı katliamlarda, İstanbul ve Ankara başta olmak üzere toplam 470 küsur
vatandaşımızı kaybettik, şehit verdik, 1.200 vatandaşımız gazi oldu, yaralandı.
Allah aşkına, hiç mi ders çıkarmadınız? Çünkü o terör eylemlerini yapan
hainlerin büyük bir bölümü Suriye sınırından göç ederek girmişti. İçlerinde
maalesef Türk vatandaşları da vardı. Pasaportla, kimlikle girmediler, kaçak
göçek, göçmen gibi gelip bu alçakça katliamları yaptılar. 
Değerli
milletvekilleri, başka bir konu: Bir felaketi hep beraber yaşıyoruz, kontrolsüz
göç. Yunanistan sınırlarına dayanan göçmenlere Yunanistan’ın yaptığı zulmü
kınıyoruz, ayıplıyoruz; bu insan hakları ihlalini kabullenmemiz elbette mümkün
değildir. Ancak Hükûmetimizin yaptığına ya da ülkeyi yönetenlerin yaptığına bir
bakın: Saldım çayıra, Mevla’m kayıra. Yolla. Kardeşim, sınır güvenliğimiz
nerede? Yok. Şimdi, gönderdiğimiz bu insanların içinde terörist var mı, yok mu?
Hain var mı, yok mu? Efendim, bölücülükten, FETÖ’cülükten yargılanıp da yurt
dışı yasağı olan var mı, yok mu? Bilginiz var mı? Yok. Niye? Saldık çayıra, kim
geçerse gitsin. Bizim Konyalı uyanık hemşehrim Uğur Akca, yedi yıldır
Almanya’dan gelmeyen babasını özlemiş, o da demiş ki: “Bu karambolde ben de gideyim.”
Vallahi geçmiş sınırı ama Yunan polisi kafasını gözünü kırıp iade etmiş. Şimdi,
Allah aşkına ya, devlet aklı nerede? 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
FAHRETTİN
YOKUŞ (Devamla) – Neden bu göçü biz kontrollü bir şekilde… Yani giren belli
değildi de şimdiye kadar bari çıkanlar belli olsun. Kim çıkan, kim bunlar? Ama
siz bunu bile beceremediniz, belki de yüzlerce, binlerce FETÖ’cünün, bölücünün,
hainlerin, adi suçluların kaçmasına sebep oldunuz. Ama devlet aklı olsaydı bu
olmazdı. 
Bunları
size hep hatırlatmaya devam edeceğiz ve son söz olarak: “Devleti
yönetemiyorsunuz.” diyoruz, alınıyorsunuz. “Tek adam yönetimiyle ülkeyi daha
kötüye götürüyorsunuz.” diyoruz, bağırıyorsunuz. “Devletin çivisini
çıkardınız.” diyoruz, itiraz ediyorsunuz. “Liyakatiniz yok, adaletiniz yok.”
diyoruz, itiraz ediyorsunuz. Ama şu gerçekleri de Türk milletine maalesef
yaşatıyorsunuz.
Efendim,
iyi akşamlar diliyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
3’üncü
maddeyi oylarınıza sunuyorum: Kabul edenler… Kabul etmeyenler… 3’üncü madde
kabul edilmiştir.
Birleşime
beş dakika ara veriyorum.
Kapanma Saati: 21.17
BEŞİNCİ OTURUM
Açılma Saati: 21.21
BAŞKAN: Başkan Vekili Levent GÖK
KÂTİP ÜYELER: Barış KARADENİZ (Sinop), Şeyhmus DİNÇEL
(Mardin)
-----0-----
BAŞKAN
– Sayın milletvekilleri, Türkiye Büyük Millet Meclisinin 67’nci Birleşiminin
Beşinci Oturumunu açıyorum.
196
sıra sayılı Kanun Teklifi’nin görüşmelerine devam ediyoruz.
Komisyon?
Yok. 
Ertelenmiştir.

Gündemimizde
başka bir konu bulunmadığından, alınan karar gereğince kanun teklifleri ile
komisyonlardan gelen diğer işleri sırasıyla görüşmek için 12 Mart 2020 Perşembe
günü saat 14.00’te toplanmak üzere birleşimi kapatıyorum. 
Hepinize
iyi akşamlar. 
Kapanma Saati:21.22




(x) 196 S. Sayılı Basmayazı 10/3/2020
tarihli 66'ncı Birleşim Tutanağı'na eklidir.




