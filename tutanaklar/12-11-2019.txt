



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 16’ncı
Birleşim
 12
Kasım 2019 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Düzce Milletvekili Ayşe Keşir’in, 12 Kasım Düzce depreminin 20’nci
yıl dönümüne ilişkin gündem dışı konuşması
2.- Hatay Milletvekili Mehmet Güzelmansur’un, Hatay ilinde yaşanılan
sorunlara ve Suriye’deki gelişmelerin bölgeye etkilerine ilişkin gündem dışı
konuşması
3.- İstanbul Milletvekili Oya Ersoy’un, nafaka hakkına ilişkin gündem
dışı konuşması

V.- AÇIKLAMALAR
1.- İstanbul Milletvekili Onursal Adıgüzel’in, Berkin Elvan davasının
sonuçlanması için neyin beklendiğini Gülsüm Elvan adına öğrenmek istediğine ilişkin
açıklaması
2.- İzmir Milletvekili Mehmet Ali Çelebi’nin, Gençlik Lideri Belgesi’nin
Antalya ilinde bir otelde gizli kapaklı olarak verildiğinin doğru olup
olmadığını öğrenmek istediğine ilişkin açıklaması
3.- Mersin Milletvekili Ali Cumhur Taşkın’ın, 11 Kasım Millî
Ağaçlandırma Günü’nde daha yeşil bir Türkiye için 81 ilde eş zamanlı
gerçekleştirilen 11 milyon fidan dikimi kampanyasına ilişkin açıklaması
4.- İstanbul Milletvekili Ali Kenanoğlu’nun, vefat eden Emek Partisi MYK
üyesi Metin İlgün ile Emek Partisi üyesi Fazlı Aksoy’a Allah’tan rahmet
dilediğine ilişkin açıklaması
5.- Niğde Milletvekili Ömer Fethi Gürer’in, öğrenimine devam edemeyen
üniversite öğrencilerinin af beklentisine ilişkin açıklaması
6.- İstanbul Milletvekili Eyüp Özsoy’un, 2019 yılı Mevlid-i Nebi
Haftası’nın konusunun “Peygamber’imiz ve Aile” olduğuna ilişkin açıklaması
7.- Adıyaman Milletvekili Abdurrahman Tutdere’nin, orman köylülerinin
mağduriyetinin devam ettiğine ilişkin açıklaması
8.- Hatay Milletvekili Serkan Topal’ın, Hatay ili Defne ve Arsuz
ilçelerinin hastane ihtiyacına ilişkin açıklaması
9.- Denizli Milletvekili Gülizar Biçer Karaca’nın, toplumsal cinsiyete
dayalı kadına yönelik suçların özel suç olarak tanımlanması için daha kaç
kadının ölmesi gerektiğini öğrenmek istediğine ilişkin açıklaması
10.- Mersin Milletvekili Hacı Özkan’ın, 11 Kasım Millî Ağaçlandırma
Günü’nde daha yeşil bir Türkiye için 81 ilde eş zamanlı gerçekleştirilen 11
milyon fidan dikimi kampanyasına ilişkin açıklaması
11.- İstanbul Milletvekili Ali Şeker’in, şehir hastanelerinin bütçede
kara delik oluşturduğuna ilişkin açıklaması
12.- Kırıkkale Milletvekili Ahmet Önal’ın, Kırıkkale ilindeki köprülü
kavşakların yarattığı sıkıntıların giderilmesi gerektiğine ilişkin açıklaması
13.- Bursa Milletvekili Erkan Aydın’ın, İstanbul ili Fatih ilçesi ile
Antalya ili Konyaaltı ilçesinde yaşayan iki ailenin bireylerinin hayatlarına
son vermesi olayının on yedi yılın sonunda ülkede gelinen ekonomik tablonun
trajik fotoğrafı olduğuna ilişkin açıklaması
14.- Sivas Milletvekili Ulaş Karasu’nun, PTT AŞ’nin mevcut ücret
politikasına yönelik yetkili birimlerin görevlendirilip görevlendirilmeyeceğini
ve PTT acente işletmecilerinin yaşadıkları mağduriyet için herhangi bir adımın
atılıp atılmayacağını Ulaştırma ve Altyapı Bakanından öğrenmek istediğine
ilişkin açıklaması
15.- Düzce Milletvekili Ümit Yılmaz’ın, 12 Kasım Düzce depreminde
hayatını kaybeden vatandaşlara Allah’tan rahmet dilediğine ve Düzce ili
Gümüşova rampaları mevkisinde meydana gelen kazaların önlenebilmesi için gerekli
tedbirlerin alınması gerektiğine ilişkin açıklaması
16.- Kahramanmaraş Milletvekili Sefer Aycan’ın, 10 Kasım Mustafa Kemal
Atatürk’ün ölümünün 81’inci yıl dönümüne ilişkin açıklaması
17.- İstanbul Milletvekili İbrahim Özden Kaboğlu’nun, vefat eden Bağımsız
Cumhuriyet Partisi Genel Başkanı, eski Dışişleri Bakanı Mümtaz Soysal’a
Allah’tan rahmet dilediğine ilişkin açıklaması
18.- Osmaniye Milletvekili Mücahit Durmuşoğlu’nun, 11 Kasım Millî
Ağaçlandırma Günü’ne, 12 Kasım Düzce depreminde hayatını kaybeden vatandaşlara
ve vefat eden Bağımsız Cumhuriyet Partisi Genel Başkanı, eski Dışişleri Bakanı
Mümtaz Soysal’a Allah’tan rahmet dilediğine ilişkin açıklaması
19.- Edirne Milletvekili Okan Gaytancıoğlu’nun, Edirne ili Keşan ilçesi
Mecidiye köyündeki taş ocaklarının çevreye zarar vermeye devam ettiğine ilişkin
açıklaması
20.- Mersin Milletvekili Cengiz Gökçel’in, tarladan sofraya
izlenebilirlik konusunda Tarım ve Orman Bakanını çalışmaya davet ettiğine
ilişkin açıklaması
21.- İzmir Milletvekili Dursun Müsavat Dervişoğlu’nun, vefat eden
Bağımsız Cumhuriyet Partisi Genel Başkanı, eski Dışişleri Bakanı Mümtaz Soysal
ile 12 Kasım Düzce depreminin 20’nci yıl dönümü vesilesiyle depremde yaşamını
yitiren vatandaşlara Allah’tan rahmet dilediğine, 10 Kasım ölümünün 81’inci yıl
dönümünde Gazi Mustafa Kemal Atatürk’ü saygı, rahmet ve minnetle andığına,
öğretmen adaylarının KPSS puanının geçerlilik süresinin bir yıla indirilmesiyle
atanamayan öğretmenlerin yaşayacağı mağduriyete, Cumhurbaşkanı Recep Tayyip
Erdoğan’ın “Eğer belirlenen sürede çekilme olmazsa harekâta devam ederiz.”
söylemine rağmen Barış Pınarı Harekâtı’na neden devam edilmediğini, PYD’ye
neden müsamaha gösterildiğini, ABD ve Rusya’yla yapılan görüşmelerde yeni
kararların mı alındığını öğrenmek istediklerine ilişkin açıklaması

22.- Manisa Milletvekili Erkan Akçay’ın, 10 Kasım Gazi Mustafa Kemal
Atatürk’ün ölümünün 81’inci yıl dönümüne, Türk milliyetçilerinin cumhuriyetin
bekçileri olarak tetikte olduğuna ve vefat eden Bağımsız Cumhuriyet Partisi
Genel Başkanı, eski Dışişleri Bakanı Mümtaz Soysal’a Allah’tan rahmet dilediğine
ilişkin açıklaması
23.- Mersin Milletvekili Fatma Kurtulan’ın, İpekyolu Belediyesi Eş
Başkanları Azim Yacan ve Şehzade Kurt’un tutuklandığına, kayyum atamalarının
iktidar tarafından meşru gösterilmeye çalışıldığına ve kayyum atanan HDP’li
belediye sayısının 16’ya yükseldiğine, kadınlara yönelik saldırıların
arttığına, gençliğe yönelik gözaltıların devam ettiğine, İstanbul ili Vatan
Emniyet Müdürlüğünde gözaltında bulunan HDP Gençlik Meclisi üyelerinin kötü
muameleye maruz bırakıldığına ilişkin açıklaması
24.- İstanbul Milletvekili Engin Altay’ın, vefat eden Bağımsız
Cumhuriyet Partisi Genel Başkanı, eski Dışişleri Bakanı Mümtaz Soysal’a
Allah’tan rahmet dilediğine, devlette, siyasette ve toplumsal yaşamda tefessüh
süreci yaşandığına, Plan ve Bütçe Komisyonunda Sağlık Bakanlığı bütçesi
üzerinde konuşma yapan Sağlık Bakanının salondaki bürokratlar tarafından
alkışlanması olayının tekerrür etmemesi adına gerekli uyarıların yapılmasını
talep ettiklerine, 10 Kasım Gazi Mustafa Kemal Atatürk’ün ölümünün 81’inci yıl
dönümü vesilesiyle Cumhurbaşkanı Recep Tayyip Erdoğan’ın yaptığı konuşmaya ve
Anıtkabir’deki devlet töreni sırasında Cumhurbaşkanı Recep Tayyip Erdoğan’a
iltifat sloganları atılmasına ilişkin açıklaması
25.- Çanakkale Milletvekili Bülent Turan’ın, Mevlid-i Nebi Haftası’na,
vefat eden Bağımsız Cumhuriyet Partisi Genel Başkanı, eski Dışişleri Bakanı
Mümtaz Soysal’a, 12 Kasım Düzce depreminin 20’nci yıl dönümü vesilesiyle Düzce,
Bolu ve Erzincan depremlerinde hayatını kaybeden vatandaşlara ve 10 Kasım şehit
edilişinin 3’üncü yıl dönümünde Derik eski Kaymakamı Muhammed Fatih
Safitürk'e Allah’tan rahmet dilediğine, İstanbul Milletvekili Engin Altay’ın
Plan ve Bütçe Komisyonunda yaşanılan olayla ilgili ifadelerine ve Meclisin
mehabetine, usulüne uygun olmayan her türlü eylemin karşısında olduklarına, Cumhurbaşkanı
Recep Tayyip Erdoğan’ın 10 Kasımdaki sözlerinin Atatürk’ün şahsına değil,
geçmişimize, tarihimize kin kusanlara yönelik olduğuna ilişkin açıklaması
26.- Gaziantep Milletvekili Mahmut Toğrul’un, Trabzon Milletvekili Adnan
Günnar’ın CHP grup önerisi üzerinde AK PARTİ grubu adına yaptığı konuşmasındaki
bazı ifadelerine ilişkin açıklaması
27.- Çanakkale Milletvekili Bülent Turan’ın, İstanbul Milletvekili Engin
Altay’ın AK PARTİ grup önerisi üzerinde CHP Grubu adına yaptığı konuşmasındaki
bazı ifadelerine ilişkin açıklaması
28.- İstanbul Milletvekili Engin Altay’ın, Çanakkale Milletvekili Bülent
Turan’ın yaptığı açıklamasındaki bazı ifadelerine ilişkin açıklaması
29.- Adana Milletvekili Müzeyyen Şevkin’in, AK PARTİ iktidarının Adana
ilini işsizliğin ve yoksulluğun başkenti yaptığına ilişkin açıklaması
30.- Hatay Milletvekili Hüseyin Yayman’ın, Hatay ilinde kamu
yatırımlarının devam ettiğine ilişkin açıklaması
31.- Çorum Milletvekili Erol Kavuncu’nun, herkesi Diyarbakır ilinde
evlatlarını bölücü terör örgütü PKK’nın elinden almak için destansı mücadele
veren annelerin yanında olmaya davet ettiklerine ilişkin açıklaması
32.- İstanbul Milletvekili Mahmut Tanal’ın, TBMM kulis balkonlarına
yerleştirilen kameraların hangi ihtiyaçtan kaynaklandığını, ses kaydının
yapılıp yapılmadığını, milletvekili olarak neden izlenip fişlenildiğini
öğrenmek istediğine ve bu uygulamaya derhal son verilmesi gerektiğine ilişkin
açıklaması
33.- Nevşehir Milletvekili Faruk Sarıaslan’ın, Nevşehir Hacı Bektaş Veli
Üniversitesi Uluslararası İlişkiler Koordinatörü, Rektör Danışmanı Abdülkadir
Binici’nin 10 Kasım Büyük Önder Atatürk’ü anma törenleriyle ilgili sosyal medya
aracılığıyla paylaştığı mesajına ilişkin savcıları göreve davet ettiğine
ilişkin açıklaması
34.- İstanbul Milletvekili Hayati Arkaz’ın, 11 Kasım Millî Ağaçlandırma
Günü’ne ilişkin açıklaması
35.- İzmir Milletvekili Serpil Kemalbay Pekgözegü’nün, Hasankeyf’in katledilerek
on iki bin yıllık tarihin yok edildiğine ilişkin açıklaması
36.- Mersin Milletvekili Olcay Kılavuz’un, işsizlik nedeniyle öğrenim
kredisi borcunu ödeyemeyen üniversite mezunu gençlerin mağduriyetine ilişkin
açıklaması
37.- Yozgat Milletvekili Ali Keven’in, Yozgat ilinde kanalizasyon
sistemi olmayan köylere kanalizasyon yapılamamasının gerekçesini öğrenmek
istediğine ilişkin açıklaması
38.- Aydın Milletvekili Süleyman Bülbül’ün, sağlık personeli alımının ne
zaman yapılacağını Sağlık Bakanından öğrenmek istediğine ilişkin açıklaması
39.- İstanbul Milletvekili İbrahim Özden Kaboğlu’nun, görüşülen 117 sıra
sayılı Kanun Teklifi’ni imzalayan vekillerden kaçının şu anda Genel Kurul
salonunda bulunduğuna ve Bankacılık Düzenleme ve Denetleme Kurumunun yetkilerinin
Merkez Bankasına geçirilmesinin gerekçesini öğrenmek istediğine ilişkin
açıklaması
40.- Mersin Milletvekili Baki Şimşek’in, Adana ilinden Antalya iline
kadar olan arazilerin sulama imkânına kavuşturulabilmesi için Mersin ilinde
devam eden Pamukluk, Değirmençay, Sorgun, Aksıfat ve Alaköprü barajlarının
bitirilmesi konusunda Tarım ve Orman Bakanına çağrıda bulunduğuna, Mersin
ilinin doğal gazı olmayan ilçelerinin doğal gaza kavuşturulabilmesi için Enerji
ve Tabii Kaynaklar Bakanına talepte bulunduğuna ilişkin açıklaması
41.- Ordu Milletvekili Cemal Enginyurt’un, Ordu ilinin en fazla göç
veren vilayetlerimizden olduğuna ve Ünye, Fatsa, Altınordu organize
sanayilerinin hayata geçirilmesinin birçok kişinin istihdam edilmesi anlamına
geleceğine ilişkin açıklaması
42.- Kocaeli Milletvekili Ömer Faruk Gergerlioğlu’nun, iktidarın
toplumun her kesimine yaptığı baskıyı gençler üzerinden sürdürdüğüne ve HDP
Gençlik Meclisi üyelerinin gözaltına alındığına ilişkin açıklaması
43.- Afyonkarahisar Milletvekili Burcu Köksal’ın, Afyonkarahisar ili
Bolvadin ilçesi Ortakarabağ Köyünün içme suyuna kavuşabilmesi için gereğinin
yapılmasının zaruri olduğuna ilişkin açıklaması
44.- İstanbul Milletvekili Ümit Beyaz’ın, İstanbul ve Antalya ilinde
yaşanılan toplu intihar vakalarının Hükûmeti derin uykudan uyandırmasını umut
ettiğine, Hazine ve Maliye Bakanının İYİ PARTİ Genel Başkanı Meral Akşener’in
istifa çağrısına kulak vermesi gerektiğine ilişkin açıklaması
45.- İstanbul Milletvekili Turan Aydoğan’ın, toplumun açlık ve sefillik
içerisine itildiğine, Plan ve Bütçe Komisyonunda ekonomik nedenlerle yaşanılan
sorunların dile getirilmesi üzerine Cumhurbaşkanı Yardımcısı Fuat Oktay’ın
ifadelerine ilişkin açıklaması
46.- Kahramanmaraş Milletvekili İmran Kılıç’ın, Kutadgu Bilig’in bilgi
kavramına yönelik ifadelerine ilişkin açıklaması
47.- İzmir Milletvekili Bedri Serter’in, İzmir ilinde yatak ihtiyacı
olmadığı ve üniversite hastaneleri yeterli olduğu hâlde şehir hastanelerinin
neden yapıldığını ve bu hastanelerin nelere mal olacağının hesaplanıp
hesaplanmadığını öğrenmek istediğine ilişkin açıklaması
48.- Trabzon Milletvekili Ahmet Kaya’nın, vatandaşların daha fazla
mağduriyet yaşamaması için Trabzon ili Arsin ilçesi Yeşilyalı Mahalle’sinden
geçen Çiçekli Deresi Islah Projesi’nin tamamlanması gerektiğine ilişkin
açıklaması
49.- Adana Milletvekili İsmail Koncuk’un, Millî Eğitim Bakanının şubat
ayında kaç öğretmenin atanacağını açıklaması gerektiğine ilişkin açıklaması
50.- Manisa Milletvekili Erkan Akçay’ın, Muş Milletvekili Gülüstan Kılıç
Koçyiğit’in 117 sıra sayılı Kanun Teklifi’nin 11’inci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
51.- Adana Milletvekili Ayhan Barut’un, Adana ili Sarıçam ilçesinde
Bahtiyar Vahabzade Sosyal Bilimler Lisesinde yaşanılan olaya ilişkin açıklaması
52.- İstanbul Milletvekili İbrahim Özden Kaboğlu’nun, Bankacılık
Düzenleme ve Denetleme Kurumunun yetkilerinin neden Merkez Bankasına
aktarıldığının yanıtlanması gerektiğine ilişkin açıklaması
53.- İstanbul Milletvekili Nazır Cihangir İslam’ın, Ahmet Altan’ın
tekrar cezaevine göndermesiyle işlenen hukuk cinayeti konusunda Adalet Bakanı
ile Hükûmeti göreve davet ettiğine ilişkin açıklaması
54.- Tekirdağ Milletvekili İlhami Özcan Aygun’un, 10 Kasım Gazi Mustafa
Kemal Atatürk’ün ölümünün 81’inci yıl dönümünde Süleymanpaşa ve Tekirdağ
Müftülüklerinde Bayrak Kanunu’na aykırı olarak bayrağın yarıya indirilmediğine
ilişkin açıklaması
55.- Mersin Milletvekili Fatma Kurtulan’ın, işkencenin bir suç olduğuna
ve HDP Gençlik Meclisi üyelerinin işkence gördüğünün kabul edilerek
durdurulması yönünde TBMM’nin irade ortaya koyması gerektiğine ilişkin
açıklaması
56.- İstanbul Milletvekili Engin Altay’ın, hangi sebeple olursa olsun bu
topraklar üzerinde işkencenin mazur görülmesinin mümkün olmadığına, hiçbir
güvenlik kaygısının temel hak ve özgürlüklerin kısıtlanmasına dayanak
yapılamayacağına, HDP Gençlik Meclisi üyelerinin işkence gördüğü iddialarına
yönelik İçişleri Bakanının Genel Kurulu bilgilendirmesini talep ettiklerine
ilişkin açıklaması
57.- Çanakkale Milletvekili Bülent Turan’ın, işkencenin her türlüsüne
karşı olduklarına ve HDP Gençlik Meclisi üyelerinin işkence gördüğü iddialarını
araştıracaklarına ilişkin açıklaması
58.- İzmir Milletvekili Dursun Müsavat Dervişoğlu’nun, işkence nerede,
ne zaman, kime, nasıl yapılırsa yapılsın karşısında durmak gerektiğine ve HDP
Gençlik Meclisi üyelerinin işkence gördüğü iddialarının araştırılması
gerektiğine ilişkin açıklaması
59.- Manisa Milletvekili Erkan Akçay’ın, işkencenin bir insanlık suçu
olduğuna ve tasvip edilmesinin mümkün olmadığına, yetkili makamların HDP
Gençlik Meclisi üyelerinin işkence gördüğü iddialarına yönelik gereken
açıklamayı yapacağına inandığına ilişkin açıklaması
60.- İstanbul Milletvekili Engin Altay’ın, HDP Gençlik Meclisi
üyelerinin işkence gördüğü iddilarına yönelik İçişleri Bakanının kendisini
telefonla arayarak “İşkence iddialarını asla kabul edemeyiz, göz yumamayız,
müsamaha gösteremeyiz.” açıklamasında bulunduğuna ilişkin açıklaması
61.- Çanakkale Milletvekili Bülent Turan’ın, İçişleri Bakanının
kendisini telefonla arayarak işkenceye karşı sıfır tolerans anlayışlarının
devam ettiği, her şeyin hukuk zemininde ilerlediği yönünde bilgi verdiğine
ilişkin açıklaması
62.- Mersin Milletvekili Fatma Kurtulan’ın, Çanakkale Milletvekili
Bülent Turan’ın yaptığı açıklamasındaki bazı ifadelerine ve işkencenin
meşrulaştırılmaya çalışıldığına ilişkin açıklaması
63.- Sivas Milletvekili Ahmet Özyürek’in, çiftçilerin mağduriyetinin
giderilebilmesi için kredi borçlarının yeniden yapılandırılmasını Tarım ve
Orman Bakanından talep ettiklerine ilişkin açıklaması
64.- İstanbul Milletvekili İbrahim Özden Kaboğlu’nun, parlamenter rejimi
ve hükûmetini işler hâle getirerek yeniden yürürlüğe koymak isteyenlerin mi,
yoksa Meclis hükûmetinden hükûmetsiz Meclise geçenlerin mi Osmanlı mirasını
sahiplendiğini öğrenmek istediğine ilişkin açıklaması
65.- İstanbul Milletvekili Ahmet Hamdi Çamlı’nın, Mersin Milletvekili
Ali Mahir Başarır’ın 117 sıra sayılı Kanun Teklifi’nin 13’ünci maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
66.- İstanbul Milletvekili Nazır Cihangir İslam’ın, HDP Gençlik Meclisi
üyelerine işkence yapılıp yapılmadığının ortaya çıkarılmasının ancak Meclisteki
birkaç hekim milletvekilinin yerinde inceleme yapmasıyla mümkün olabileceğine
ve kendisinin bu göreve hazır olduğuna ilişkin açıklaması
67.- Hatay Milletvekili Suzan Şahin’in, Millî Eğitim Bakanının öğretmen
atamalarına ilişkin açıklamasına, Türkiye’nin son beş yılda öğretmenleri en çok
saygınlık kaybeden 3 ülkeden 1’i konumuna geldiğine, güvenceli ve insan onuruna
yakışır çalışma koşullarının sağlanarak öğretmen atamalarının ne zaman
yapılacağını öğrenmek istediğine ilişkin açıklaması

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın Plan ve Bütçe
Komisyonunda Sağlık Bakanının konuşması sırasında gerçekleşen olayı Meclis
Başkanlık Divanı olarak değerlendireceklerine ilişkin konuşması 
2.- Oturum Başkanı TBMM Başkan Vekili Mithat Sancar’ın, İstanbul
Milletvekili Mahmut Tanal’ın TBMM kulis balkonlarına kamera yerleştirilmesi
olayına ilişkin Başkanlık Divanına yazılı başvuruda bulunması gerektiğine ve
konunun takipçisi olacağına ilişkin konuşması
3.- Oturum Başkanı TBMM Başkan Vekili Mithat Sancar’ın, HDP Gençlik
Meclisi üyelerinin işkence gördüğü iddialarına yönelik İçişleri Bakanlığından
bilgi talep edileceğine ve edinilen bilgiyi Genel Kurul ve kamuoyuyla
paylaşacağına ilişkin konuşması 

VII.- ÖNERİLER
A) Siyasi Partı Grubu Önerileri
1.- İYİ PARTİ Grubunun, Eskişehir Milletvekili Arslan Kabukcuoğlu ve 19
milletvekilinin, aynı şartlarda emekli olan vatandaşlar arasında meydana gelen
ücret farklılıklarının araştırılması, sosyal güvenlik prim gün sayısı artışına
rağmen emekli maaşlarında düşüş sorununa çözüm bulunması amacıyla 5/8/2019
tarihinde Türkiye Büyük Millet Meclisi Başkanlığına verilmiş olan (10/1707)
esas numaralı Meclis Araştırması Önergesi’nin ön görüşmelerinin, Genel Kurulun
12 Kasım 2019 Salı günkü birleşiminde yapılmasına ilişkin önerisi
2.- HDP Grubunun, Grup Başkan Vekili Mersin Milletvekili Fatma Kurtulan
tarafından, ekonomik krizin nedenlerinin ve krize bağlı intiharların tüm
boyutlarıyla araştırılması amacıyla 12/11/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 12 Kasım 2019 Salı günkü birleşiminde yapılmasına
ilişkin önerisi
3.- CHP Grubunun, Türkiye Büyük Millet Meclisi Gündemi’nin “Genel
Görüşme ve Meclis Araştırması Yapılmasına Dair Öngörüşmeler” kısmında yer alan,
Ankara ve İstanbul illerinde kurulan Medipol Üniversiteleri hakkındaki
iddiaların araştırılması amacıyla verilmiş olan (10/1575) esas numaralı Meclis
Araştırması Önergesi’nin ön görüşmelerinin, Genel Kurulun 12 Kasım 2019 Salı günkü
birleşiminde yapılmasına ilişkin önerisi
4.- AK PARTİ Grubunun, Genel Kurulun çalışma gün ve saatlerinin yeniden
düzenlenmesine; gündemin "Kanun Teklifleri ile Komisyonlardan Gelen Diğer
İşler” kısmında bulunan 128 sıra sayılı Kanun Teklifi’nin bu kısmın 2’nci
sırasına alınmasına ve diğer işlerin sırasının buna göre teselsül
ettirilmesine; 128 sıra sayılı Kanun Teklifi’nin İç Tüzük’ün 91’inci maddesine
göre temel kanun olarak bölümler hâlinde görüşülmesine ilişkin önerisi 
VIII.- SATAŞMALARA İLİŞKİN KONUŞMALAR
1.- Bursa Milletvekili Lale Karabıyık’ın, Trabzon Milletvekili Adnan
Günnar’ın CHP grup önerisi üzerinde AK PARTİ grubu adına yaptığı konuşması
sırasında şahsına sataşması nedeniyle konuşması

IX.- BAŞKANLIĞIN GENEL KURULA SUNUŞLARI
A) Önergeler
1.- Manisa Milletvekili Ahmet Vehbi Bakırlıoğlu’nun (2/987) esas
numaralı 3573 Sayılı Zeytinciliğin Islahı ve Yabanilerinin Aşılattırılması
Hakkında Kanunda Değişiklik Yapılması Hakkında Kanun Teklifi’nin doğrudan
gündeme alınmasına ilişkin önergesi (4/48)

X.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Malatya Milletvekili Bülent Tüfenkci ile 74 Milletvekilinin Ödeme ve
Menkul Kıymet Mutabakat Sistemleri, Ödeme Hizmetleri ve Elektronik Para
Kuruluşları Hakkında Kanun ile Bazı Kanunlarda Değişiklik Yapılmasına Dair
Kanun Teklifi (2/2272) ile Plan ve Bütçe Komisyonu Raporu (S. Sayısı: 117) 

XI.- YAZILI SORULAR VE CEVAPLARI
1.- Kastamonu Milletvekili Hasan
Baltacı'nın, Kastamonu'nun demir yolu ağına dahil edilmesi talebine ilişkin
sorusu ve Ulaştırma ve Altyapı Bakanı Mehmet Cahit Turhan’ın cevabı (7/19605)
2.- Gaziantep Milletvekili İrfan
Kaplan'ın, endüstrileşmenin sebep olduğu çevresel zararların önlenmesine
ilişkin sorusu ve Çevre ve Şehircilik Bakanı Murat Kurum’un cevabı (7/19666)
3.- Bursa Milletvekili Nurhayat Altaca
Kayışoğlu'nun, OHAL İşlemleri İnceleme Komisyonuna yapılan başvuruların
sıralama kriterlerine ve incelemesi devam eden başvuruların sonuçlandırılması
için öngörülen tarihe ilişkin sorusu ve Cumhurbaşkanı Yardımcısı Fuat Oktay’ın
cevabı (7/19814)
4.- İzmir Milletvekili Mehmet Ali
Çelebi'nin, 2002-2019 yılları arasında Van ilinde tescil ve terkin edilen esnaf
ve sanatkâr işletmelerinin sayısı ile bu tarihler arasında kredi kullanan ve
icra takibine uğrayan esnaf ve sanatkar sayısına ilişkin sorusu ve Ticaret
Bakanı Ruhsar Pekcan’ın cevabı (7/19946)
5.- Kocaeli Milletvekili Haydar Akar'ın,
Kocaeli, Gebze-Darıca metro hattı inşaatına ilişkin sorusu ve Ulaştırma ve
Altyapı Bakanı Mehmet Cahit Turhan’ın cevabı (7/19951)
6.- İzmir Milletvekili Mehmet Ali
Çelebi'nin, 2002-2018 yılları arasında Bakanlığın Van ili için kendi
bütçesinden veya AB programları bütçesinden hazırladığı projelere ilişkin
sorusu ve Ulaştırma ve Altyapı Bakanı Mehmet Cahit Turhan’ın cevabı (7/19956)
7.- İstanbul Milletvekili Özgür
Karabat'ın, THY'nin İBB'ye ait Hamidiye markalı suyu satın almasına yönelik
anlaşmanın bitirilme sebebine ilişkin sorusu ve Ulaştırma ve Altyapı Bakanı
Mehmet Cahit Turhan’ın cevabı (7/20077)
8.- Sakarya Milletvekili Engin Özkoç'un,
2002-2018 yılları arasında Bakanlığın Sakarya ili için kendi bütçesinden veya
AB programları bütçesinden hazırladığı projelere ilişkin sorusu ve Çevre ve
Şehircilik Bakanı Murat Kurum’un cevabı (7/20758)
12 Kasım 2019 Salı
BİRİNCİ OTURUM
Açılma Saati: 15.00
BAŞKAN: Başkan Vekili Mithat SANCAR
KÂTİP ÜYELER: Bayram ÖZÇELİK (Burdur), İshak GAZEL
(Kütahya),
-----0-----
BAŞKAN
– Türkiye Büyük Millet Meclisinin 16’ncı Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce 3 sayın milletvekiline gündem dışı söz vereceğim. 
Gündem
dışı ilk söz, Düzce depreminin 20’nci yıl dönümü münasebetiyle konuşma yapmak
isteyen Düzce Milletvekili Ayşe Keşir’e aittir. 
Buyurun
Sayın Keşir. (AK PARTİ sıralarından alkışlar)
Süreniz
beş dakikadır. 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Düzce Milletvekili Ayşe Keşir’in, 12 Kasım Düzce depreminin 20’nci
yıl dönümüne ilişkin gündem dışı konuşması
AYŞE
KEŞİR (Düzce) – Sayın Başkan, değerli milletvekilleri; 12 Kasım 1999 yılında
meydana gelen, tüm Düzce’yi ve ülkemizi yasa boğan Düzce depremini ve deprem
sonucu hayatını kaybeden vatandaşlarımızı anmak üzere gündem dışı söz almış
bulunmaktayım. Gazi Meclisimizi saygıyla selamlıyorum.
Bundan
tam yirmi yıl önce olan 12 Kasım 1999 depreminin izleri silinmekle beraber
acımız hâlâ yüreğimizde taze. 17 Ağustos depreminden henüz üç ay geçmişken 12
Kasım 1999’da meydana gelen depremde 710 vatandaşımız, hemşehrimiz hayatını
kaybetmiş, 2.679 hemşehrimiz de yaralanmıştır. Depremin gerçekleştiği otuz
saniye içerisinde Düzceliler olarak yüz yılın felaketini yaşadık; sabahın ilk
ışıklarıyla birlikte yaşanan acının, depremin yıkıcı sonuçlarının tüm boyutları
ortaya çıktı. Düzce Afet ve Acil Durum İl Müdürlüğü verilerine göre 1999
depreminde Düzce genelinde 16.666 konut, 3.837 iş yeri ağır hasar gördü; bu,
şehrin yaklaşık yüzde 85’ine tekabül etmektedir değerli milletvekilleri. 
Tabiatla
savaşan değil doğaya saygı içinde yaşayan bir toplum müreffeh yarınlardan da hissesini
alacaktır. Bir afetle başa çıkma ve bozulan dengenin yerine konulmasında
vazgeçilmez ön koşul önceden hazırlıklı olmaktır. 
“Deprem
değil, bina öldürür.” diyorum buradan tekrar ve bu bağlamda 1990 tarihi, hem 17
Ağustos hem 12 Kasım depremleriyle ilgili ülkemizin afet yönetim stratejisi
açısından da bir milat oluşturmuştur. 2014 yılında Türkiye Afet Müdahale
Planı’na geçilerek ülkemizin 26 hizmet grubunda kamu kurumları, sivil toplum
kuruluşları ve özel sektörü kapsayan bir hükûmet planı devreye sokulmuştur. 
Bununla
birlikte 17-18 Temmuzda ilimizde meydana gelen sel felaketinde de afet durumunu
aynen uyguladık; hızlı bir şekilde Afet Yönetim Planı’na geçildi. Bu vesileyle,
selde hayatını kaybeden hemşehrilerimizi buradan tekrar rahmetle anmak istiyorum.
Başta bakanlarımız olmak üzere o süreçte bizleri yalnız bırakmayan tüm kamu
görevlilerine, siyasilere de buradan teşekkür etmek istiyorum; yaralarımızı hep
birlikte saracağız. 
Bugüne
kadar bolluğun, bereketin sembolü olan şehrimiz depremden sonra yıkım ve
kayıplarla uzunca bir süre sessizliğe büründü ve hemen akabinde il olarak…
Türkiye'nin en genç ilidir Düzce. Düzce’nin tarihi 1390’lara kadar dayanır.
Daha sonra Kafkaslardan Balkanlara, Horasan’dan Karadeniz’e kadar aldığı
göçlerle yüz yıllar içinde büyüyen ve cazibe merkezi olan bir il hâline
gelmiştir. Kültürel zenginliği ön plana çıkar. Biz bugün ilimize göçle gelen
zenginlikleri, özellikle gastronomisi, kültür zenginlikleri başta olmak üzere,
tüm Türkiye’ye tanıtmanın ve anlatmanın gayreti içerisindeyiz.
Diğer
yandan, Ankara’nın da denizi olan tek yer Akçakoca, Düzce ili sınırı içindedir.
Batı Karadeniz’in tek amfiteatrı, antik tiyatrosu, geç Yunan, erken Roma
dönemine ait olan antik tiyatro yine Konuralp bölgemizdedir. Onun için bugüne
kadar eğer Düzce’yi gelip görmediyseniz, bu vesileyle tüm milletvekillerimizi
ve tüm dinleyenleri şehrimizi görmeye, oradaki kültürel zenginliği, gastronomi
zenginliğini, doğal güzelliklerini, şelalelerini, yaylalarını ve denizini
görmeye davet ediyorum.
EROL
KAVUNCU (Çorum) – Cuma günü geliyoruz.
AYŞE
KEŞİR (Devamla) – Son olarak şunu ifade etmek isterim: Depremle birlikte
ilimizde gümrük müdürlüğü geçici olarak kapanmıştı. Geçtiğimiz yirmi yıl
içerisinde yaralarımızı sarmak için çok çaba sarf ettik ve bu süre içinde henüz
bir gümrük müdürlüğü açılmamıştır. İlimizde gayriresmî olarak 1 milyar lirayı
aşan bir ihracat söz konusu. Malumunuz teşvik alan bir bölgeyiz. Teşvikle gelen
firmaların büyük bir kısmının tabii ki merkezi Düzce’de değil, onun için
gayriresmî bir rakamı paylaştım sizinle. 124 ülkeye ihracat yapan bir iliz. 
Son
bir müjdeyi buradan bizi dinleyen değerli hemşehrilerimizle de paylaşmak
istiyorum. Ticaret Bakanımızla son yaptığımız görüşmede kapanan bu gümrük
müdürlüğünün tekrar açılması girişimlerinde bulunduk çünkü Düzce bunu hak
ediyor. 
Bu
vesileyle, tekrar, depremde ve diğer tüm doğal afetlerde hayatını kaybeden tüm
vatandaşlarımızı buradan rahmetle anıyorum. Allah böylesi acıları bir daha bize
yaşatmasın diyorum.
Gazi
Meclisimizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Keşir.
Gündem
dışı ikinci konuşma, Hatay’ın sorunları ve Suriye’de yaşanan gelişmelerin
bölgeye etkileri hakkında söz isteyen Hatay Milletvekili Mehmet Güzelmansur’a
aittir.
Buyurun
Sayın Güzelmansur. (CHP sıralarından alkışlar) 
Süreniz
beş dakikadır.
2.- Hatay Milletvekili Mehmet Güzelmansur’un, Hatay ilinde yaşanılan
sorunlara ve Suriye’deki gelişmelerin bölgeye etkilerine ilişkin gündem dışı
konuşması
MEHMET
GÜZELMANSUR (Hatay) – Sayın Başkan, değerli milletvekilleri; Hatay’ın sorunları
ve Suriye’de yaşanan gelişmelerin ilimize ve bölgeye yansımaları üzerine gündem
dışı söz aldım. Sizleri, çalışkan, üretken, hoş görülü, fedakâr ve cefakâr
Hataylı hemşehrilerimi ve bizleri izleyen tüm vatandaşlarımızı saygıyla
selamlıyorum. 
Değerli
milletvekilleri, bildiğiniz gibi, geçtiğimiz haftalarda ABD, Bağdadi’yi Hatay’a
5 kilometre mesafedeki İdlib’in Barişa köyünde ölü olarak ele geçirdi. Bu
olayla bazı gerçekler de su yüzüne çıkmış oldu. Mesela, öngörüsüz, maceraperest
Suriye politikanız sonucunda Hatay’a 130 kilometrelik sınırı olan İdlib’in
dünyanın en büyük terörist çöplüğüne dönüştüğü gerçeği ortaya çıktı. İdlib için
“dünyanın en büyük terörist çöplüğü” tanımlamasını ben değil, Birleşmiş Milletler
yapıyor. Nerede yapıyor? 15 Temmuz 2019 tarihli raporunda yapıyor. Bu rapora
göre, 130 kilometre sınırımız olan İdlib’te 40 bin civarında azılı, radikal
terörist bulunuyor. Dolayısıyla Hataylılar güvenlik kaygısı taşıyor, can
korkusu taşıyor. Bu nedenle de Hatay Türkiye’nin en mutsuz 4’üncü ili. 
Değerli
arkadaşlar, Hatay’ın güvenlik dışında da sorunları var ve bunların başında adaletsiz
kaynak aktarımı geliyor. Sekiz yıldır 500 bin Suriyeliye ev sahipliği yapan ve
2,1 milyon kişinin yaşadığı Hatay’a Hükûmet 1,6 milyon kişilik kaynak
gönderiyor. Hataylılar çalışıyor, üretiyor, devletin vergileri açısından
illerini 9’uncu sıraya taşıyor ama gelgelelim ki kamu yatırımlarında 56’ncı
sırada. Hatay’a bunu mu reva görüyorsunuz? Vicdanınıza sığıyor mu bu durum? Buna
adalet mi diyorsunuz? Olmaz olsun böyle adalet!
Suriye
iç savaşı sonrası 14 Orta Doğu ülkesine açılan sınır kapılarımızı kapattınız.
Bununla Hatay’da her kesime çok ciddi zarar verdiniz. Sadece yaş sebze, meyve
ihracatımızın yüzde 21 düşmesine sebep oldunuz. Bununla da yetinmediniz,
nakliyeciyi iş yapamaz duruma getirdiniz. Türkiye'nin İstanbul'dan sonra 2’nci
büyük tır filosuna sahip Hatay’ı, 3’üncü sıraya gerilettiniz. 
Bavul
ticaretini bitirdiniz. Hatay’da bavul ticaretinin kalbinin attığı yer olan Uzun
Çarşı’nın 750 bin dolarlık cirosunu 50 bin dolara düşürdünüz. Hataylı esnafı,
tüccarı bitirdiniz. 
Hatay’da
2010 yılında takipteki kredi miktarı 177 milyon iken 2019 yılının Mart ayında
bu rakamın 2,3 milyar TL yükselmesine yol açtınız. Türkiye'de takipteki
krediler 2010 yılına kıyasla 5 kat arttı ama Hatay’da tam 13 kat arttı. 
İhracatçısını,
nakliyecisini, esnafını gerileten; vatandaşını borç harç içinde yaşamaya
sürükleyen, kendi vatandaşının istikbalini değil, dış güçlerin emellerini
önceleyen böyle dış politika da olmaz olsun. 
Bir
yandan misafir ettiği 500 bin Suriyeliye ucuz iş gücü olarak öncelik
verilmesinden, diğer yandan Hatay’ı istihdam yaratacak projelerden yoksun
bırakmanızdan dolayı Hataylı gençler yıllardır işsiz. Hatay’da işsizlik oranı Türkiye
ortalamasının çok üstünde. Hükûmetse yanlış politikalarının kurbanı olmuş
Hataylı işsize çare arayacağına güvenli bölgede 2 milyon Suriyeliye iş bulma
derdine düştü. Bu nasıl hak, bu nasıl eşitlik! Yene batsın bu haksızlık, yere
batsın böyle bir eşitsizlik! 
Hatay’da
yılan hikâyesine döndürdüğünüz barajlar ve bir türlü bitirmediğiniz sulama
projeleri de ithal ilaç ve tohuma mahkûm etmeniz de Hataylı çiftçiyi perişan
ediyor. Tarımsal sulama sübvansiyonlarını kaldırmakla, desteklemeleri zamanında
açıklamamakla Hatay tarımını yok ediyorsunuz. Desteklemeleri azaltmanız, bunu
da yarım yamalak ödemeniz nedeniyle çiftçi ekemiyor, ekse sulayamıyor, sulasa
hasat edemiyor. Çiftçi evine, traktörüne, tarlasına gelen hacizlerle boğuşuyor.
“Çiftçinin borçları ertelensin.” diyoruz, kanun teklifi veriyoruz, görmezden,
duymazdan geliyorsunuz. Nerede kaldı yerlilik? Nerede kaldı millîlik
söylemleriniz? Söylemde yerli çiftçinin, eylemde yabancı kartellerin yanında
olan ikiyüzlü politikaların da adı batsın!
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Güzelmansur.
Buyurun.
MEHMET
GÜZELMANSUR (Devamla) – Değerli milletvekilleri, bu konuşma, Hataylıların
Hükûmete sesleniş konuşmasıdır. Umuyorum ki Hükûmet bu konuşmayla şimdiye kadar
Hatay’a göstermediği ilgiyi gösterir, umuyorum ki Hatay’ın anasının ak sütü
gibi helal olan hakkını teslim eder, umuyorum ki gerekli teşviki, gerekli
desteği verir. Vermezse, yapılacak ilk seçimde Hataylılar tercihini kendilerine
üvey evlat muamelesi yapmayacak, ilerlemesi için çaba sarf edecek Cumhuriyet
Halk Partisinden yana kullanacaktır. 
Medeniyetler
ve hoşgörü kenti Hataylı hemşehrilerime, bizleri izleyen tüm vatandaşlarımıza
ve Genel Kurula teşekkürlerimi ve saygılarımı sunuyorum. (CHP sıralarından
alkışlar) 
BAŞKAN
– Teşekkürler Sayın Güzelmansur.
Gündem
dışı üçüncü konuşma, nafaka hakkıyla ilgili söz isteyen İstanbul Milletvekili
Oya Ersoy’a aittir.
Buyurun
Sayın Ersoy. (HDP sıralarından alkışlar) 
Süreniz
beş dakikadır.
3.- İstanbul Milletvekili Oya Ersoy’un, nafaka hakkına ilişkin gündem
dışı konuşması
OYA
ERSOY (İstanbul) – Sayın Başkan, Genel Kurulu saygıyla selamlıyorum.
Bugün
halk ekonomik krizle, işsizlikle, yoksullukla boğuşurken, insanlar çözümsüzlük
içinde intihar ederken, kadına yönelik şiddet ve çocuk istismarı her gün
katbekat artarken iktidar bu sefer de kadınların nafaka hakkına göz dikti.
İktidarın bu konuda bir yasa teklifi hazırladığını biz, maalesef,
milletvekilleri olarak yandaş medyaya yansıyan manşetlerden öğrenmek zorunda
kalıyoruz. 
Peki,
bu göz dikilen ne biliyor musunuz? Ayda sadece 262 lira, evet, ortalama 262
lira. Yani bu Meclis, yüzde 80’i erkeklerden oluşan bu Meclis, eşinden
sistematik olarak şiddet gören, şiddet görmesine rağmen aile ve toplumun
baskısı nedeniyle evliliğini sürdürmek zorunda kalan ve bu cendereye son
vererek boşanmaya karar veren kadınların, halkın yarısı olan kadınların nafaka
hakkını kaldıracak öyle mi? Bunu yapacak mı bu Meclis?
BÜLENT
TURAN (Çanakkale) – Öyle değil, öyle değil.
OYA
ERSOY (Devamla) – Değerli milletvekilleri, iktidar, uzun süredir kadınların
yaşamlarına, emeklerine ve kazanılmış haklarına, tüm haklarına, yıllardır
mücadele ederek kazandığı haklara göz dikiyor. Önce toplumsal cinsiyet
eşitliğini hedef aldınız, Millî Eğitim ve YÖK yönetmeliğinden toplumsal
cinsiyet eşitliğini çıkardınız. Müfredattaki toplumsal cinsiyet eşitsizliği
yetmedi, 4+4+4 sistemiyle beraber kız çocuklarını eğitimden dışladınız. Bakın,
bugünkü veriler: Şu an kız çocuklarının yüzde 62’si maalesef açık öğretimde
okumak zorunda bırakıldı.
Diğer
yandan, üniversite bitirenlere bakıyoruz, onlar da evlerine dönmek zorunda
kalıyor. Evet, TÜİK verilerine göre, kadın istihdamının oranı yüzde 28,9 çünkü
siz, kendi ideolojiniz doğrultusunda kız çocuklarını ve kadınları eğitimden
dışlayıp evlendirerek ev işini yapmak üzere evin içine hapsetmeye
çalışıyorsunuz. “Gidin, ev işini yapın, hastalara, yaşlılara ve çocuklara
bakın.” diyorsunuz ve o yüzden “Kocalarınıza itaat edin, rahat edin.”
diyorsunuz. “Kadının en büyük kariyeri anneliktir.” diyorsunuz. Bakın, OXFAM
raporuna göre, tüm dünyada kadınların yaptığı bakım emeğini tek bir şirket
üstlenmiş olsaydı bu şirketin yıllık cirosu 10 trilyon dolar olurdu ama tabii
kadınlar bunu tamamen ücretsiz olarak yapıyor zaten. Yani siz, nafaka hakkını
gasbederek, yıllarca üstlendiği bakım emeğiyle aile bütçesini ayakta tutan
kadınlara boşandıktan sonra “Bütün bu emeklerinizi geride bırakın.” diyorsunuz.

Değerli
milletvekilleri, bir süredir “nafaka mağdurları” sözde “nafaka mağdurları” adı
altında birtakım çevreler nafaka ve kadın hakları karşıtı kampanya yürütüyor.
Ömür boyu nafaka veriliyormuş, erkekler mağdur ediliyormuş kadınlar
zenginleşiyormuş; külliyen yalan.
Birincisi:
Pompalanan kadın düşmanı propagandanın aksine yoksulluk nafakası kadınlar için
bir zenginleşme aracı değildir. Kadınlar nafaka almak için evlenip
boşanmıyorlar. Bakın, Kadın Dayanışma Vakfının açıkladığı rapora göre,
hükmedilen nafakaların yüzde 66,4’ü 0 ile 500 lira arasında yani ortalama 262
lira. Bırakın zenginleşmeyi, madem o kadar meraklısınız, buyurun, 262 lirayla
siz geçinin.
İkincisi:
Zaten erkekler bu nafakayı da ödemiyor. Türlü yollarla ekonomik durumlarını
gizleyerek nafaka oranlarını düşürmeye çalışan erkekler mahkemelerin hükmettiği
nafaka oranlarını da ödemiyor. Şöyle bir veri verebilirim: Nafakaların yüzde
50,7’si hiç ödenmemiş.
Üçüncüsü:
Kadınlar, yaşamı çekilmez hâle geldiği için boşanmaya karar verdikten sonra
çoğunlukla, bırakın kendisi için istemeyi, çocukları için bile nafaka
istemiyorlar. Bu nedenle de mahkemeler tarafından en çok sağlanan nafaka türü
yüzde 69,73’le aslında çocuklar için verilen iştirak nafakası. Evliyken
müşterek olan çocuk, boşandıktan sonra sadece annenin çocuğu hâline
geliveriyor, erkekler kendi çocuklarının sorumluluğunu dahi almak istemiyor.
Değerli
milletvekilleri, kadınların sorunlarına çözüm üretmesi gereken Aile, Çalışma ve
Sosyal Hizmetler Bakanı bu arada ne yapıyor? İşte bakın, sözde nafaka mağduru
babalarla bir araya geliyor, bu fotoğrafı veriyor ama Nafaka Hakkı Kadın
Platformuyla görüşmeye dahi cesaret edemiyor.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Ersoy.
OYA
ERSOY (Devamla) – Tabii, Bakan kendisi buna karar vermiyor, partisinin
ideolojisi doğrultusunda böyle hareket ediyor ve kadınların taleplerine
kulaklarını tıkıyor.
Sonuç
olarak, toplumsal cinsiyet eşitliğinin sağlanmadığı, 6284 sayılı Yasa ve
İstanbul Sözleşmesi’nin uygulanmadığı ve o yüzden de kadına yönelik şiddetin
cezasız bırakıldığı koşullarda nafaka hakkını gasbetmek demek kadına yönelik,
devlet eliyle ekonomik şiddet uygulamak demektir. 
İktidarın
amacını biliyoruz, boşanmaları engellemek. Peki, Meclisin görevi ne? Meclisin
görevi kadınların yıllardır mücadele ederek kazandığı hakları gasbedecek
yasaları çıkarmak değil, toplumsal cinsiyet eşitliğinin kurulması için
çalışmaktır.
Buradan
bir kez daha iktidara seslenmek istiyorum tüm kadınlar adına: Kadınların
haklarından ellerinizi çekin. Kadın cinayetlerinin ve kadına karşı şiddetin
önlenmesi için İstanbul Sözleşmesi’ni ve 6284 sayılı Yasa’yı uygulayın. 
Teşekkür
ediyorum. (HDP sıralarından alkışlar)
BÜLENT
TURAN (Çanakkale) – Bilgiler doğru değil Hanımefendi. 
BAŞKAN
– Değerli milletvekilleri, şimdi, sisteme giren ilk yirmi milletvekiline
yerlerinden söz vereceğim. 
Sayın
Adıgüzel…
V.- AÇIKLAMALAR
1.- İstanbul Milletvekili Onursal Adıgüzel’in, Berkin Elvan davasının
sonuçlanması için neyin beklendiğini Gülsüm Elvan adına öğrenmek istediğine
ilişkin açıklaması
ONURSAL
ADIGÜZEL (İstanbul) – Teşekkürler Sayın Başkan.
Gezi
Parkı eylemleri sırasında polisin attığı gaz fişeğinin başına isabet etmesi
sonucu yaşamını yitiren Berkin Elvan’ın ölümüne ilişkin açılan davanın 15’inci
duruşması yarın Çağlayan Adliyesinde görülecek. Berkin, yaklaşık dokuz ay
komada kaldıktan sonra 11 Mart 2014 günü 16 kiloya düşerek hayatını
kaybetmiştir. Davanın ilk duruşması Berkin’in ölümünden üç buçuk yıl sonra, ilk
olay yeri keşfiyse vurulmasından tam altı yıl sonra gerçekleştirilmiştir.
Aradan geçen altı yılda dava ne yazık ki bir türlü sonuçlandırılmamıştır. Biz buradan,
başka çocukları öldürmesin diye failler bir an önce cezalandırılsın istiyoruz.
“Berkin’imiz için, katledilen bütün çocuklar için adalet istiyoruz.” diyen
Gülsüm Elvan adına sormak istiyorum: Suçluları, sorumluları ortada olan bu
davanın sonuçlanması için neyi bekliyorsunuz? Unutmayın ki evladını yitirmiş
bir anayı…
(Mikrofon
otomatik cihaz tarafından kapatıldı)
BAŞKAN
– Sayın Çelebi…
2.- İzmir Milletvekili Mehmet Ali Çelebi’nin, Gençlik Lideri Belgesi’nin
Antalya ilinde bir otelde gizli kapaklı olarak verildiğinin doğru olup
olmadığını öğrenmek istediğine ilişkin açıklaması
MEHMET
ALİ ÇELEBİ (İzmir) – Teşekkürler Sayın Başkan.
Gençlik
ve Spor Bakanlığı, 11-15 Şubat 2019 tarihlerinde 3.243 işçi alımı için duyuru
yaptı. Bunların 1.400’e yakını gençlik lideri olacak. “İşçi statüsünde gençlik
lideri olmak için gençlik lideri belgeniz olmalı.” dendi. Bu gençlik lideri
belgesini nerede, hangi tarihlerde, hangi kursta verdikleri belli değil.
Soruyorum: Bu belgeyi Antalya’da bir otelde gizli kapaklı olarak sadece
yandaşlarınıza açtığınız bir kursta verdiğiniz doğru mu? Yoksa el altından mı
dağıtıyorsunuz? Spor Bakanlığı sizin yandaş devşirme şirketiniz mi? Bu gençleri
küçük yaşta hak yemeye alıştırdığınızın farkında mısınız? Kul hakkı yemeye
utanmıyor musunuz? Düşün gençlerin yakasından diyorum, yüce Meclisi saygıyla
selamlıyorum.
BAŞKAN
– Sayın Taşkın…
3.- Mersin Milletvekili Ali Cumhur Taşkın’ın, 11 Kasım Millî
Ağaçlandırma Günü’nde daha yeşil bir Türkiye için 81 ilde eş zamanlı
gerçekleştirilen 11 milyon fidan dikimi kampanyasına ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Cumhurbaşkanımız
Sayın Recep Tayyip Erdoğan’ın himayelerinde, gelecek nesillerin çevre
bilinciyle yetişmesi ve daha yeşil bir Türkiye için 81 ilde eş zamanlı olarak
dün gerçekleştirilen 11 milyon fidan dikimi etkinliğine seçim bölgem Mersin’de
katılarak destek verdik. Dikilen her bir fidan, her bir ağaç geleceğe bırakılan
büyük mirastır. Son yirmi yılda dünya genelinde orman varlıkları azalırken
ülkemizdeki orman varlığını yaklaşık 2 milyon hektar artırmayı başardık. AK
PARTİ hükûmetleri olarak bu alanda yaptığımız çalışmalarla, 2002 yılında 20,8
milyon hektar olan orman varlığımız bugün 22,6 milyon hektara çıkmıştır. Tarım
ve Orman Bakanlığımız ile Orman Genel Müdürlüğümüzü bu muhteşem projesi için
tebrik ediyor, Genel Kurulu saygıyla selamlıyorum.
BAŞKAN
– Sayın Kenanoğlu…
4.- İstanbul Milletvekili Ali Kenanoğlu’nun, vefat eden Emek Partisi MYK
üyesi Metin İlgün ile Emek Partisi üyesi Fazlı Aksoy’a Allah’tan rahmet
dilediğine ilişkin açıklaması
ALİ
KENANOĞLU (İstanbul) – Sayın Başkan “İş, emek, özgürlük” diyen, devrimci,
komünist, işçi sınıfı davası için yaşayan Emek Partisi MYK Üyesi Metin İlgün
yakalandığı hastalığa yenik düşüp yaşamını yitirmiştir. 11 Kasımda Dersim
Pertek’te toprağa sırlanan Metin İlgün’e ve yine işçi sınıfının emektarı EMEP
üyesi Fazlı Aksoy’a Allah’tan rahmet, ailesine ve Emek Partili yoldaşlarımıza
başsağlığı diliyorum; yıldızlar yoldaşı olsun. Metin İlgün’ün dediği gibi:
“Faşizme ölüm, halka hürriyet.”
Teşekkür
ederim.
BAŞKAN
– Sayın Gürer…
5.- Niğde Milletvekili Ömer Fethi Gürer’in, öğrenimine devam edemeyen
üniversite öğrencilerinin af beklentisine ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
Ailevi
ya da maddi, manevi nedenlerle başka illerde çalışmak zorunda olmaları ve
benzeri sebeplerle veya sağlık sorunlarından ötürü ön lisans, lisans ve
lisansüstü eğitimini tamamlayamamış, azami süre engeline takılmış, eğitimi
yarıda kalmış veya farklı nedenlerden dolayı üniversiteye kayıtlı olsalar da
eğitime başlayamamış öğrenciler af beklemektedir. Okuldan uzaklaştırılan
gençler planladıkları geleceğe ve hayal ettikleri mesleğe ulaşmak için tekrar
eğitim hakkı yolu açılsın istemektedir. Binlerce öğrencinin bu af beklentisi
konusunda Bakanlığın bir açıklama yapması isteniyor çünkü süre ilerliyor,
okullar başladı. Öğrenci affı konusunda iktidar ne düşünüyor, açıklamalıdır.
Teşekkür
ederim.
BAŞKAN
– Sayın Özsoy…
6.- İstanbul Milletvekili Eyüp Özsoy’un, 2019 yılı Mevlid-i Nebi
Haftası’nın konusunun “Peygamber’imiz ve Aile” olduğuna ilişkin açıklaması
EYÜP
ÖZSOY (İstanbul) – Sayın Başkan, değerli milletvekilleri; bilindiği üzere, 8
Kasım 2019 Cuma günü Peygamber Efendimiz’in doğumunun seneidevriyesini idrak
etmiş bulunmaktayız. 2019 yılı Mevlid-i Nebi Haftası’nın konusu “Peygamber’imiz
ve Aile” olarak belirlenmiştir. İslam’ın öğretilip yaşatıldığı en ideal
mekânlar, sıcak aile yuvalarıdır. Eğitimin, öğretimin, terbiyenin en iyisi yine
ailede verilir. Rabb’imize olan muhabbetimiz, Peygamber’imize olan sevgimiz, en
güzel şekilde sevgi dolu yuvalarımızda verilmelidir. O’nun ahlak ve fazilet
dolu hayatını öğrenmek ve kendimize örnek almak başta gelen görevlerimizden
olmalıdır. Ebedî saadet için İslam’ın emirleri doğrultusunda, Sevgili
Peygamber’imizin tatbik ettiği şekilde bir aile kurmaya ve yaşamaya itina
gösterilmelidir. Böylelikle, Peygamber’imize olan sevgimiz gönüllerden
gönüllere, dolayısıyla yeni nesillere aktarılacak, gönül coğrafyamız buradan
beslenecek, buradan büyüyecektir. 
Bu
vesileyle, Mevlid-i Nebi Haftamızın tüm İslam âlemine ve aziz milletimize
hayırlar getirmesini temenni ediyorum. Yaratılmışların en hayırlısı Peygamber
Efendimiz’e salat ve selam olsun. 
BAŞKAN
–Sayın Tutdere… 
7.- Adıyaman Milletvekili Abdurrahman Tutdere’nin, orman köylülerinin
mağduriyetinin devam ettiğine ilişkin açıklaması
ABDURRAHMAN
TUTDERE (Adıyaman) – Teşekkür ediyorum Sayın Başkanım. 
Orman
köylüsünün kalkınması, hazine adına olan ancak orman sınırları dışına çıkarılan
yerlerin değerlendirilmesi amacıyla 2/B yasası çıkarılmıştır ancak 2/B yasasına
rağmen orman köylülerimizin sorunları bugüne kadar devam etmektedir. Orman
köylülerimizin sorunlarını bir de orman kadastro komisyonlarının yanlış
uygulamaları katbekat artırmıştır. Komisyonların gerçeklerden uzak uygulamaları
mağduriyetleri artırmış. Orman köylülerimizin kadimden beri kullandıkları
fıstıklık, zeytinlik, bağ gibi yerler köylüye verileceğine, tekrar orman adına
tescil edilmektedir. Seçim bölgem olan Adıyaman’da da benzer sorunlar devam
etmektedir. Sincik, Gerger, Çelikhan, Tut, Besni ve Gölbaşı ilçelerimizdeki
orman köylülerimiz de aynı şekilde aynı sorunlar nedeniyle mağdur
durumdadırlar. En son, Çelikhan ilçemizin Pınarbaşı beldesinde yapılan orman
kadastro çalışması…
(Mikrofon
otomatik cihaz tarafından kapatıldı) 
BAŞKAN
– Sayın Topal… 
8.- Hatay Milletvekili Serkan Topal’ın, Hatay ili Defne ve Arsuz
ilçelerinin hastane ihtiyacına ilişkin açıklaması
SERKAN
TOPAL (Hatay) – Teşekkür ediyorum Sayın Başkan. 
AK
PARTİ’nin bütün milletvekillerine sesleniyorum, Sayın Sağlık Bakanına
sesleniyorum, Sayın Cumhurbaşkanına sesleniyorum: 
Değerli
arkadaşlar, Hatay’da Defne yaklaşık 150 bin nüfus, Arsuz yaklaşık 100 bin
nüfus, 250 bin nüfuslu iki ilçemizde hastane yok. Bunu defalarca dile getirdik.
Bunun daha önce de sözünü aldık ama maalesef hastane olmadı. Bir kez daha
tekrar ediyorum: 150 bin nüfuslu Defne’de hastane yok, 100 bin nüfuslu Arsuz’da
hastane yok. Oradaki halk hastane bekliyor. AK PARTİ’li Hatay Milletvekili
arkadaşları da bu konuda göreve davet ediyorum. Emeklerinden dolayı da şimdiden
kendilerine teşekkür ediyorum. 
BAŞKAN
– Sayın Biçer Karaca…
9.- Denizli Milletvekili Gülizar Biçer Karaca’nın, toplumsal cinsiyete
dayalı kadına yönelik suçların özel suç olarak tanımlanması için daha kaç
kadının ölmesi gerektiğini öğrenmek istediğine ilişkin açıklaması
GÜLİZAR
BİÇER KARACA (Denizli) – Teşekkür ederim Sayın Başkan.
Dün
Denizli Adliyesinde, boşanmak üzere olduğu eşi tarafından küçük çocuğunun
gözleri önünde katledilen Hafize Kurban’ın katili ilk defa hâkim karşısına
çıktı. Hafize Kurban, kadına yönelik eril şiddet sonucu yaşamdan koparılmıştır.
“Ölmek istemiyorum.” diyen kadınlarımız can verirken, “Anne ölme!” diye gözyaşı
döken çocuklarımız annesiz kalırken Türkiye Büyük Millet Meclisi olarak
üzerimize düşeni yapmakta geç kalmadık mı? İlk imzacısı olduğumuz İstanbul
Sözleşmesi hükümlerini yerine getirmek için daha ne bekliyoruz? Türk Ceza
Kanunu’nda kadına yönelik şiddette ve her türlü suçta iyi hâl indiriminin
kaldırılması başta olmak üzere, toplumsal cinsiyete dayalı kadına yönelik
suçların özel suç olarak tanımlanması için daha kaç kadının ölmesi gerekiyor?
BAŞKAN
– Sayın Özkan…
10.- Mersin Milletvekili Hacı Özkan’ın, 11 Kasım Millî Ağaçlandırma
Günü’nde daha yeşil bir Türkiye için 81 ilde eş zamanlı gerçekleştirilen 11
milyon fidan dikimi kampanyasına ilişkin açıklaması
HACI
ÖZKAN (Mersin) – Teşekkürler Sayın Başkan.
Sayın
Cumhurbaşkanımızın himayelerinde seksen bir ilde eş zamanlı olarak
gerçekleştirilen -11 milyon ağaç- “Bugün Fidan, Yarın Nefes Kampanyası”
kapsamında seçim bölgem Mersin’de de binlerce hemşehrimizin katılımıyla 48
noktada 251 bin fidanı toprakla buluşturduk. AK PARTİ hükûmetlerimiz döneminde
Türkiye’nin orman alanını ve ağaç servetini çoğaltmak, biyolojik çeşitliliği
geliştirmek, çevreyi korumak amacıyla on yedi yılda toplam 4,5 milyar fidanı
toprakla buluşturarak orman varlığını 20,8 milyon hektardan 22,6 milyon hektara
çıkardık. Millî Ağaçlandırma Günü vesilesiyle, Cumhurbaşkanımız Sayın Recep
Tayyip Erdoğan başta olmak üzere, daha yeşil bir Türkiye için emek verenlere ve
güçlü desteklerini esirgemeyen tüm vatandaşlarımıza çok teşekkür ediyor, Genel
Kurulu saygıyla selamlıyorum. 
BAŞKAN
– Sayın Şeker…
11.- İstanbul Milletvekili Ali Şeker’in, şehir hastanelerinin bütçede
kara delik oluşturduğuna ilişkin açıklaması
ALİ
ŞEKER (İstanbul) – Sayın Başkan, şehir hastaneleri bütçede kara bir deliğe
dönüştü ve cumhuriyet tarihinin en büyük vurgununa yol açıyor. Yirmi beş yıl
boyunca 142,4 milyar dolar para ödenecek bu şehir hastanelerine. 862 adet 1.200
yataklı hastane yapılabilirdi klasik ihale yöntemiyle bu parayla. 44 bin yatak
yapılacaktı şehir hastaneleri projesinde. Hâlbuki klasik ihale yöntemiyle 44
bin değil, 1 milyonun üzerinde yatak kazandırılabilirdi Türkiye’ye. Çocuklarımıza
bu borcu yüklemeye hakkımız yok. Bu şehir hastaneleri projelerinden Sancaktepe
iptal edildi, diğerlerinin de artık kamu-özel ortaklığıyla yapılmaması söz
konusu ancak mevcut yapılanlar da mutlaka kamulaştırılmalı diyorum. 
Teşekkür
ediyorum. 
BAŞKAN
– Sayın Önal… 
12.- Kırıkkale Milletvekili Ahmet Önal’ın, Kırıkkale ilindeki köprülü
kavşakların yarattığı sıkıntıların giderilmesi gerektiğine ilişkin açıklaması
AHMET
ÖNAL (Kırıkkale) – Teşekkür ederim Sayın Başkan. 
Kırıkkale’de
bulunan ve yapımı tamamlanan köprülü kavşaklardan vatandaşlarımız fazlasıyla
şikâyetçi. Otogar karşısına yapılan, Kırıkkale Yüksek İhtisas Hastanesine de
ulaşımı sağlayan, aynı zamanda 42 vilayeti birbirine bağlayan yol üzerindeki
köprüden 2 araç neredeyse yan yana geçemiyor. Tatil dönüşleri ise kavşak
yüzünden trafik tamamen kapanıyor. Ayrıca, Kırıkkale merkezde Bahçelievler,
Karşıyaka, Gürler ve Sanayi Mahallelerini birbirine bağlayan yol üzerine
yapılan köprüden geçebilmek için aracınızla fazladan 1 kilometre yol yapmanız
gerekiyor. Yenimahalle’de bulunan köprülü kavşaktan ise otobüs, minibüs ya da
tırın dönmesi imkânsız bir hâlde. Geçenlerde bu kavşak üzerinde dönemeyen bir
tır saatlerce asılı kaldı. Kırıkkale’de yaptığınız 3 köprülü kavşak eskisini
fazlasıyla aratıyor. Üstelik köprülü kavşakları, hataları ve eksikleri
nedeniyle ne belediye ne de Karayolları sahipleniyor. Kırıkkale halkı ise
yaşanan bu sıkıntıların bir an önce giderilmesini talep ediyor. 
BAŞKAN
– Sayın Aydın…
13.- Bursa Milletvekili Erkan Aydın’ın, İstanbul ili Fatih ilçesi ile
Antalya ili Konyaaltı ilçesinde yaşayan iki ailenin bireylerinin hayatlarına
son vermesi olayının on yedi yılın sonunda ülkede gelinen ekonomik tablonun
trajik fotoğrafı olduğuna ilişkin açıklaması
ERKAN
AYDIN (Bursa) – Teşekkür ederim Sayın Başkan. 
Son
bir hafta içerisinde İstanbul Fatih ve Antalya’da 2 ailenin yoksulluk ve
çaresizlik nedeniyle kendi hayatlarına bilerek ve isteyerek can vermeleriyle
sarsıldık. Pek basına yansımasa da benzer vakalar hâlâ devam ediyor. Her 2 olay
da ülkenin on yedi yıl içerisinde geldiği ekonomik tablonun trajik fotoğrafı.
Rakamlara baktığımızda, son iki yıl içerisinde 14 milyon vatandaşın elektriği,
6 milyon vatandaşın da doğal gazı kesilmiş yani karanlığa ve soğuğa mahkûm
edilmişler. Kim kesmiş? Milyarlarca dolar borcu olan ancak bir kalemde borçları
silinen şirketler kesmiş. Niçin? Borç ödenmediği için. Bu şirketler 2019
yılında da 1 milyar dolardan fazla kâr edecek. Bu para kimin cebinden çıkıyor?
Tabii ki halkın cebinden.
Yandaş
esnaf değilseniz kepenk kapatmak zorundasınız, yandaş işçi değilseniz her an
kapının önüne koyulabilirsiniz, yandaş değilseniz zaten iş bulma şansınız yok.
İktidar Pollyanna’cılık oyununa ne zaman son verip gerçekleri görecek diyorum. 
BAŞKAN
– Sayın Karasu…
14.- Sivas Milletvekili Ulaş Karasu’nun, PTT AŞ’nin mevcut ücret
politikasına yönelik yetkili birimlerin görevlendirilip görevlendirilmeyeceğini
ve PTT acente işletmecilerinin yaşadıkları mağduriyet için herhangi bir adımın
atılıp atılmayacağını Ulaştırma ve Altyapı Bakanından öğrenmek istediğine
ilişkin açıklaması
ULAŞ
KARASU (Sivas) – Teşekkür ediyorum Sayın Başkan. 
PTT
AŞ’nin şubesi olmayan küçük yerleşim yerlerinde hizmet veren acente sahipleri
bin TL aylık ücretle çalışmaktadır. Üstelik, acente işletmecileri kira, elektrik,
doğal gaz gibi giderleri ceplerinden ödemektedirler. Acente sahipleri, mevcut
şartlarda ayakta durmalarının olanaksız olduğunu, PTT’nin amacının bu yolla tüm
acenteleri kapatmak olduğunu ifade etmektedir. Özellikle merkeze 15-20
kilometre uzaklıkta olan bu acentelerin kapanması binlerce yurttaşımızı mağdur
edecektir. 
Ulaştırma
ve Altyapı Bakanına soruyorum: PTT AŞ’nin mevcut ücret politikasıyla ilgili
olarak yetkili birimleri görevlendirmeyi düşünmekte misiniz? PTT acente
işletmecilerinin yaşadıkları mağduriyet için herhangi bir adım atacak mısınız?
BAŞKAN
– Sayın Yılmaz…
15.- Düzce Milletvekili Ümit Yılmaz’ın, 12 Kasım Düzce depreminde
hayatını kaybeden vatandaşlara Allah’tan rahmet dilediğine ve Düzce ili
Gümüşova rampaları mevkisinde meydana gelen kazaların önlenebilmesi için
gerekli tedbirlerin alınması gerektiğine ilişkin açıklaması
ÜMİT
YILMAZ (Düzce) – Teşekkür ederim Sayın Başkan. 
Ben
de 12 Kasım depreminde şehit olan vatandaşlarımıza Allah’tan rahmet, geride
kalanlarına başsağlığı diliyorum. 
Düzce
ilimizde, Trafik Şube Müdürlüğünün, bölge trafik alanına giren 128 kilometrelik
yolu vardır. Bu yolun 14 kilometresini “Gümüşova rampaları” dediğimiz kısım
oluşturmaktadır. Düzce bölge trafik alanında oluşan ölümlü kazaların yüzde
54’ü, toplam kazaların ise yüzde 38’i bu yolda yaşanmaktadır. Bu istatistiki
veriler Karayolları Bölge Müdürlüğüyle paylaşılmasına ve çözüm yolları
sunulmasına rağmen, yönetmelik gerekçe gösterilerek sorun çözülememektedir.
Karayollarına
soruyorum: Her yıl onlarca insanımızın ölmesi mi önemli, yönetmelik mi
önemlidir? Maddi, manevi kayıplarımızın önüne geçmek için bir an önce
yönetmelik mi değişmesi gerekiyor, ışıklandırma mı yapılması gerekiyor,
bunların yapılıp bu bölgede yaşanan kazaların önüne geçelim diyorum.
BAŞKAN
– Sayın Aycan…
16.- Kahramanmaraş Milletvekili Sefer Aycan’ın, 10 Kasım Mustafa Kemal
Atatürk’ün ölümünün 81’inci yıl dönümüne ilişkin açıklaması
SEFER
AYCAN (Kahramanmaraş) – Sayın Başkan, 10 Kasımda Mustafa Kemal Atatürk’ü bir
kez daha rahmetle, minnetle andık. Cumhuriyetimizin kurucusu, ilk
Cumhurbaşkanımız bir askerî dehadır. O, devlet ve siyaset adamıdır. Atatürk,
geometri terimleri geliştirecek kadar geometrici, aynı zamanda dil bilimci,
Türk milletini çok iyi tanıyan bir sosyoloji uzmanıdır. Atatürk, Türk Dil
Kurumunu, Türk Tarih Kurumunu kuran bir Türk milliyetçisidir. Atatürk’ü en iyi
Türk milliyetçileri anlar, Sayın Genel Başkanımız Devlet Bahçeli anlar.
Atatürk’ün “Ne mutlu Türk’üm diyene!” sözü biz Türk milliyetçilerinin temel
felsefesidir, Türklük anlayışıdır. Atatürk’e, Türk milliyetçiliğine, Sayın
Genel Başkanımız Devlet Bahçeli aleyhine söz söyleyenler, en basit ifadeyle
edepsizdir. 
Teşekkür
eder, saygılar sunarım.
BAŞKAN
– Sayın Kaboğlu…
17.- İstanbul Milletvekili İbrahim Özden Kaboğlu’nun, vefat eden
Bağımsız Cumhuriyet Partisi Genel Başkanı, eski Dışişleri Bakanı Mümtaz
Soysal’a Allah’tan rahmet dilediğine ilişkin açıklaması
İBRAHİM
ÖZDEN KABOĞLU (İstanbul) – Teşekkürler Sayın Başkan.
Mülkiye
Mektebi Dekanı Profesör Doktor Mümtaz Soysal “Dinamik Anayasa Anlayışı” kitabı
nedeniyle 12 Mart cuntası tarafından hapse atıldı ve askerî yönetimde Anayasa
değişikliği yapılırken kendisi fikrinin bedelini fiziğiyle ödedi. Yaklaşık elli
yıl sonra, yine olağanüstü ortam ve koşullarda, Anayasa değişikliği sırasında
bu kez asistanları ve öğrencileri gece yarıları üniversitelerden atıldılar,
mahkeme kapıları bile kendilerine kapatıldı. Kamusallığın, ulusallığın ve
sosyalliğin savunucusu olan Mümtaz Soysal’ın kamusallık bakımından
özelleştirmenin satış işlemine dönüştürüldüğü bir ortamda ne kadar haklı olduğu
bir kez daha ortaya çıktı. Kendisini saygıyla anıyoruz. Hukuk devleti yolunda
anayasacıların daha çok işinin olduğu bir kez daha ortaya çıktı. Hocam, sizin
anılarımızı yaşatacağız.
BAŞKAN
– Sayın Durmuşoğlu…
18.- Osmaniye Milletvekili Mücahit Durmuşoğlu’nun, 11 Kasım Millî
Ağaçlandırma Günü’ne, 12 Kasım Düzce depreminde hayatını kaybeden vatandaşlara
ve vefat eden Bağımsız Cumhuriyet Partisi Genel Başkanı, eski Dışişleri Bakanı
Mümtaz Soysal’a Allah’tan rahmet dilediğine ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
Cumhurbaşkanımız
Sayın Recep Tayyip Erdoğan’ın önderliğinde, 11 Milyon Ağaç; Bugün Fidan, Yarın
Nefes Programı kapsamında gelecek nesillerin çevre bilinciyle yetişmesi ve daha
yeşil bir Türkiye için dün 81 ilde eş zamanlı fidan dikme etkinliği düzenlendi.
Ben de seçim bölgem Osmaniye’de hemşehrilerimle birlikte 136.688 fidanı
toprakla buluşturmanın gurunu yaşadım. AK PARTİ olarak çevre ve ağaçlandırma
her zaman önceliklerimiz arasında ilk sırada yer aldı. 2002 yılından önce yılda
sadece 75 milyon fidan üretilirken şimdi ise yılda ortalama 350 milyon fidan
yetiştiriyoruz. 2002 yılından önce ülkemiz yüz ölçümünün dörtte 1’i orman iken
bugün ise ormanlarımız yüz ölçümümüzün üçte 1’ine ulaştırıldı. İnşallah 2023
yılına kadar 7 milyar fidan toprakla buluşmuş olacak. 
Ayrıca,
bugün 12 Kasım, Düzce depreminin 20’nci yılı. Rabb’imden milletimize bir daha
böyle bir acı yaşatmaması temennisiyle tüm depremlerde hayatını kaybeden
vatandaşlarımıza ve dün yaşamını yitiren eski Dışişleri Bakanı Profesör Doktor
Sayın Mümtaz Soysal’a Allah’tan rahmet diliyor, Genel Kurulu saygıyla
selamlıyorum.
BAŞKAN
– Sayın Gaytancıoğlu…
19.- Edirne Milletvekili Okan Gaytancıoğlu’nun, Edirne ili Keşan ilçesi
Mecidiye köyündeki taş ocaklarının çevreye zarar vermeye devam ettiğine ilişkin
açıklaması
OKAN
GAYTANCIOĞLU (Edirne) – Teşekkür ederim Sayın Başkan.
Kendi
kendini temizleyebilen ender körfezlerden biri olan Saros Körfezi, aynı zamanda
doğal sit alanıdır. Bölgede yasal olarak yenisi açılmaması kararlaştırılmış
olan Keşan ilçemizin Mecidiye köyündeki taş ocakları, birçok uyarımıza rağmen
maalesef kapasite artırımı yoluyla çevreye zarar vermektedir. Eşsiz bir turizm
alanı ve gelecekte çok ciddi bir potansiyel olan bölgenin gelişimi de bu taş
ocakları sayesinde engellenmektedir. Mecidiye’deki taş ocakları için çok
mücadele vermiş olan Edirne Milletvekilimiz rahmetli Erdin Bircan’ı da burada
anmak istiyorum, kendisinin bu konudaki mücadelesi unutulmaz.
Daha
önce yeni taş ocaklarına ruhsat verilmeyeceği ve mevcutlarının da süre
bitiminde ruhsatlarının yenilenmeyeceği bizzat dönemin Orman ve Su İşleri
Bakanı Veysel Eroğlu tarafından söylenmesine rağmen bu taş ocakları çevreye
zarar vermeye devam etmektedir. Bazı taş ocaklarının ruhsat sürelerinin
bitmesine rağmen ruhsatsız çalıştığına, ek kapasite artırdığına yönelik
bilgiler tarafımıza...
(Mikrofon
otomatik cihaz tarafından kapatıldı) 
BAŞKAN
– Sayın Gökçel...
20.- Mersin Milletvekili Cengiz Gökçel’in, tarladan sofraya
izlenebilirlik konusunda Tarım ve Orman Bakanını çalışmaya davet ettiğine
ilişkin açıklaması
CENGİZ
GÖKÇEL (Mersin) – Sayın Başkan, Mersin Akdeniz ilçemizdeki ıspanak
üreticileriyle dün bir araya geldim. Üretici kan ağlıyor, nefesleri kesildi.
Zehirlenme haberlerinin ardından ıspanağa talep gelmez oldu. Basında çıkan en
küçük bir haber çiftçiye çığ olarak yansıyor. Çiftçiler ıspanağı tarlasında
bırakmak zorunda kaldı. Binlerce üretici sadece ıspanağı değil, pırasa,
karnabahar ve karalahana da satamaz duruma geldi. Çiftçi bu ürünleri
üretebilmek için kooperatiften yüzde 22 faizle kredi kullanıyor. Krediyi
ödeyemeyen çiftçiler traktörlerinden, arabalarından oluyor. Bunun sebebi ise
Tarım ve Orman Bakanlığının işini yapmaması. Tarladan sofraya izlenebilirlik
konusunda mevzuat var fakat Bakanlık uygulamaktan geri duruyor. Tarım
Bakanlığını işini yapmaya, tarladan sofraya izlenebilirlik konusunda çalışmaya
davet ediyorum, çiftçilere de Allah’tan sabır diliyorum. 
BAŞKAN
– Evet, değerli milletvekilleri, şimdi de talepleri hâlinde Grup Başkan
Vekillerine söz vereceğim. 
Buyurun
Sayın Dervişoğlu.
21.- İzmir Milletvekili Dursun Müsavat Dervişoğlu’nun, vefat eden
Bağımsız Cumhuriyet Partisi Genel Başkanı, eski Dışişleri Bakanı Mümtaz Soysal
ile 12 Kasım Düzce depreminin 20’nci yıl dönümü vesilesiyle depremde yaşamını
yitiren vatandaşlara Allah’tan rahmet dilediğine, 10 Kasım ölümünün 81’inci yıl
dönümünde Gazi Mustafa Kemal Atatürk’ü saygı, rahmet ve minnetle andığına,
öğretmen adaylarının KPSS puanının geçerlilik süresinin bir yıla indirilmesiyle
atanamayan öğretmenlerin yaşayacağı mağduriyete, Cumhurbaşkanı Recep Tayyip
Erdoğan’ın “Eğer belirlenen sürede çekilme olmazsa harekâta devam ederiz.”
söylemine rağmen Barış Pınarı Harekâtı’na neden devam edilmediğini, PYD’ye
neden müsamaha gösterildiğini, ABD ve Rusya’yla yapılan görüşmelerde yeni
kararların mı alındığını öğrenmek istediklerine ilişkin açıklaması
DURSUN
MÜSAVAT DERVİŞOĞLU (İzmir) – Çok teşekkür ederim Sayın Başkanım. 
SHP
ve DSP milletvekili, Bağımsız Cumhuriyet Partisi Genel Başkanı, eski Dışişleri
Bakanımız, bilim dünyasının önemli isimlerinden Profesör Doktor Mümtaz Soysal
hayatını kaybetti. Uluslararası Af Örgütünün Türkiye’den seçilen ilk ve son
Genel Sekteri olan Soysal, uzun süredir İstanbul’da tedavi görüyordu. Merhuma
Allah’tan rahmet, kederli ailesine ve sevenlerine başsağlığı diliyorum. 
Türkiye
Cumhuriyeti’nin kurucusu, Millî Mücadele’mizin Başkomutanı Gazi Mustafa Kemal
Atatürk’ün vefatının 81’inci yılını geçtiğimiz pazar günü idrak ettik. Yediden
yetmişe tüm vatandaşlarımızın Anıtkabir ve Dolmabahçe’ye sel olup akması ve
zamanın saat dokuzu beş geçe durması, Aziz Atatürk’e duyulan saygı ve
sahiplenmeyi kuvvetli bir şekilde hissettirmiştir. Türk milleti, cumhuriyet
değerlerine ve Ata’sına bir kez daha sahip çıkmıştır. Millî değerlerin içinin
boşaltıldığı, demokrasinin zayıflatıldığı ve hukukun zedelendiği bir dönemde
“Benim naçiz vücudum elbet bir gün toprak olacaktır fakat Türkiye Cumhuriyeti
ilelebet payidar kalacaktır.” kararlılığını sergileyen Gazi Mustafa Kemal
Atatürk’ü bir kez daha saygı, rahmet ve minnetle anıyorum. 
12
Kasım 1999’da Düzce’de otuz saniye süren 7,1 büyüklüğündeki depremde 710 kişi
yaşamını yitirmiş, 2.679 vatandaşımız da yaralanmıştır. Cumhuriyet tarihimizin
en büyük depremlerinden biri olan 12 Kasım Düzce depremini derin bir üzüntüyle
yâd ediyorum. Hayatını kaybeden vatandaşlarımıza bir kere daha Allah’tan rahmet
diliyorum.
(Mikrofon
otomatik cihaz tarafından kapatıldı) 
BAŞKAN
– Buyurun, devam edin Sayın Dervişoğlu.
DURSUN
MÜSAVAT DERVİŞOĞLU (İzmir) – Geride bıraktığımız günlerde Sayın
Cumhurbaşkanının imzasıyla Resmî Gazete’de yayımlanan kararla kamu
görevlilerine ilk defa atanacaklar için yapılacak sınavlar hakkında genel
yönetmelikte değişiklikler yapıldı. Buna göre, öğretmen adaylarının KPSS
geçerlilik süreleri iki yıldan bir yıla düşürüldü. Böylece, atanamayan bir
öğretmen, artık, her yıl KPSS’ye girmek zorunda kalacak. Yılda 1 milyonu aşkın
vatandaş başvuru yapmakta, KPSS ücretlerine yapılan yüzde 25 zamla genel
yetenek ve genel kültür testine girecek adaylar toplam 225 lira ödemektedirler.
Zaten atanamayan ve geçim sıkıntısı çeken öğretmenlerimiz her sene bu ücreti
vermek zorunda bırakılmıştır. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Dervişoğlu.
DURSUN
MÜSAVAT DERVİŞOĞLU (İzmir) – Her sene tekrar tekrar aynı sınava hazırlanmak ise
bir başka önemli sorundur. Sınava hazırlanmak demek, eve kapanıp zaman harcamak
ya da dershaneye gidip masraf yapmak demektir. Böyle şeylerden uzak durmamız
gerektiğini Genel Kurulda dile getirmekte yarar görüyorum. Atanamayan
öğretmenlerimizin hayatını bu derece zorlaştırmayın. Sayın Millî Eğitim
Bakanından, önlük ve zil sesi tanıtımlarından vakti kalırsa atanamayan
öğretmenlerimizin sorunlarıyla da ilgilenmesini bekliyoruz. 
Önce
Amerika Birleşik Devletleri’yle, daha sonra Rusya’yla yapılan mutabakatlara
göre Suriye’nin kuzeyinden 32 kilometre güneye çekilmesi gereken PYD’li
teröristlerin hâlâ çekilmediğini geçtiğimiz günlerde Sayın Cumhurbaşkanımız
açıklamıştır. Dün de Millî Savunma Bakanlığının yapmış olduğu açıklamada PKK ve
YPG’li teröristlerce Barış Pınarı Harekâtı bölgesine son yirmi dört saatte
havan, bombalı araç ve “drone”larla 19 taciz saldırısı düzenlendiğini öğrendik.
(Mikrofon
otomatik cihaz tarafından kapatıldı) 
BAŞKAN
– Bağlayın lütfen. 
Buyurun.

DURSUN
MÜSAVAT DERVİŞOĞLU (İzmir) – Teşekkürler. 
Sayın
Cumhurbaşkanının mutabakat gereği “Eğer belirlenen sürede çekilme olmazsa
harekâta devam ederiz.” söylemine rağmen harekâta neden devam edilmediğini
merakla bekliyoruz. Bölgeden çekilmeyen hatta geçen her dakika taciz
ateşleriyle mevzileşen PYD’ye neden müsamaha gösteriliyor, anlamıyoruz. Amerika
Birleşik Devletleri ve Rusya’yla yapılan görüşmelerde malumumuz olmayan
kararlar mı aldınız? Yoksa, Sayın Cumhurbaşkanının Amerika Birleşik Devletleri
ziyaretinin sonuçlarına göre yeni bir durum değerlendirmesi yapıp ona göre mi
vaziyet alacaksınız? Bu soruları soruyor, Genel Kurulu saygıyla selamlıyorum. 
BAŞKAN
– Teşekkürler Sayın Dervişoğlu. 
Milliyetçi
Hareket Partisi Grup Başkan Vekili Erkan Akçay’a söz veriyorum. 
Buyurun
Sayın Akçay. 
22.- Manisa Milletvekili Erkan Akçay’ın, 10 Kasım Gazi Mustafa Kemal
Atatürk’ün ölümünün 81’inci yıl dönümüne, Türk milliyetçilerinin cumhuriyetin
bekçileri olarak tetikte olduğuna ve vefat eden Bağımsız Cumhuriyet Partisi
Genel Başkanı, eski Dışişleri Bakanı Mümtaz Soysal’a Allah’tan rahmet
dilediğine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Geçtiğimiz
pazar günü, bağımsızlık mücadelemizin lideri, cumhuriyetimizin kurucusu, Türk
milletinin birliğinin ve beraberliğinin simgesi Gazi Mustafa Kemal Atatürk’ü,
ebediyete intikalinin 81’inci yılında şükranla ve rahmetle andık. 
Mustafa
Kemal Atatürk, Türk milletine esaret ve yok oluşun dayatıldığı bir anda Türk
milleti namına hürriyet cevabını veren mümtaz bir liderdir. Mustafa Kemal
Atatürk, Türk milletinin çağlar değiştiren kudretinin sırrını alevlendirmiştir.
O bir komutan, bir inkılapçı, bir lider ve devlet adamı olarak kendini Türk
milletinin varlığına adamıştır. Onun hedefi, Türk milletini yeniden müreffeh ve
kudretli kılmak, düşmanını korkuyu ve saygıyı bir arada hissettiren bir hâle
getirmekti. 
Bugünden
bakıldığında, cumhuriyet kurulmadan evvel altmış yedi yıl süren 11 cephedeki 7
büyük savaşı hatırlamamız gerekiyor. 1856 Kırım, 1877 Osmanlı-Rus, 1897 Yunan,
1911 Trablus, 1912 Balkan, 1914-1918 Birinci Dünya Savaşlarında büyük vatan
kayıplarına uğrayan milletimiz, nihayetinde, 1920-1922 yıllarında verilen
Kurtuluş Savaşı’yla ayağa kalkmıştır. Hangi şartlar içerisindeydi? Nüfusu
erimiş, ekonomisi çökertilmiş ve bitap düşmüş bir milleti ayağa kaldıran, millî
coşku ve kudretin temellerini atan Aziz Atatürk’ün hayırla yâd edilmesi ve
anılması gerekir. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Akçay, buyurun.
ERKAN
AKÇAY (Manisa) – Ancak, vefasızlık ve nankörlük dolu saldırılara da tanık
olmaktayız. Bu hâl, Atatürk’ün büyük Türk milletini birleştiren bir değer
olmasından ürkenlerin her zaman başvurduğu bir tavır olmuştur. Ona karşı
yapılan saldırıların ve atılan iftiraların temelinde, Türklüğün bekasına ve
Türkiye Cumhuriyeti’nin varlığına yönelik hazımsızlık vardır. Amaçları, Mustafa
Kemal’in itibarının sarsılması ve bu yolla onun eserlerinin kıymetinin yok
edilmesidir. Bu saldırıların, bir taraftan cumhuriyet ve Atatürk düşmanlığıyla
maruf “Türk ordusu kazanacağına Yunan kazansaydı.” diyenlerden, diğer taraftan
da onun inkılaplarına ve ilkelerine sözde sadık görünen gardıropçu gruplardan
gelmesi dikkat çekicidir. Atatürk’ün ardından mirasını istismar ederek onun
yolunu dönüştürmeye çalışmak, en az onun eserlerini ve manevi şahsını hedef
almak kadar düşmanca bir tutumdur. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın lütfen Sayın Akçay.
ERKAN
AKÇAY (Manisa) – Bütün bu zevata karşı Türk milliyetçileri cumhuriyetimizin
bekçileri olarak tetiktedir. Mustafa Kemal Atatürk’ün çağlar öncesinden 20’nci
yüzyıla taşıdığı kadim sırrı ve Türk milletinin büyük ideallerini gelecek yüzyıllara
taşımaya ve yaşatmaya yeminliyiz. Bu düşüncelerle ebediyete intikalinin 81’inci
yılında Gazi Mustafa Kemal Atatürk’ü, silah arkadaşlarını ve bu vatan için
şehit düşmüş, gazi olmuş tüm kahramanlarımızı bir kez daha rahmet, minnet ve
şükranla anıyorum.
Sayın
Başkan, 19’uncu ve 20’nci Dönem Milletvekili, eski Dışişleri Bakanlarımızdan ve
akademi dünyasının önemli isimlerinden Profesör Doktor Mümtaz Soysal’ın
vefatını dün üzüntüyle öğrendik. Özellikle Kıbrıs ve sözde Ermeni meselesine
ilişkin uluslararası platformda başarılı çalışmalar gerçekleştiren Mümtaz
Soysal, Türkiye’nin yetiştirdiği başarılı bir bilim insanı, anayasa hukukçusu
ve siyasetçisiydi. 
(Mikrofon
otomatik cihaz tarafından kapatıldı) 
BAŞKAN
– Buyurun, devam edin ve bağlayın lütfen.
ERKAN
AKÇAY (Manisa) - Mümtaz Soysal’a Allah’tan rahmet, ailesine ve sevenlerine
başsağlığı ve sabır diliyorum. 
Teşekkür
ederim Sayın Başkan.
BAŞKAN
– Teşekkürler Sayın Akçay.
Halkların
Demokratik Partisi Grup Başkan Vekili Sayın Fatma Kurtulan; buyurun.
23.- Mersin Milletvekili Fatma Kurtulan’ın, İpekyolu Belediyesi Eş
Başkanları Azim Yacan ve Şehzade Kurt’un tutuklandığına, kayyum atamalarının
iktidar tarafından meşru gösterilmeye çalışıldığına ve kayyum atanan HDP’li
belediye sayısının 16’ya yükseldiğine, kadınlara yönelik saldırıların
arttığına, gençliğe yönelik gözaltıların devam ettiğine, İstanbul ili Vatan
Emniyet Müdürlüğünde gözaltında bulunan HDP Gençlik Meclisi üyelerinin kötü
muameleye maruz bırakıldığına ilişkin açıklaması
FATMA
KURTULAN (Mersin) – Teşekkürler Sayın Başkan.
31
Mart 2019 seçimlerinde oyların çoğunu alarak seçilmiş 3 büyükşehir, 1 il, 12
ilçe olmak üzere hâlihazırda 16 belediyemiz gasbedildi. Kendisine herhangi bir
tebligat dahi yapılmayan Kızıltepe Belediye Eş Başkanımız sabah belediyeye
gittiğinde belediyenin karakola çevrildiğini görüyor. Dün gece itibarıyla bir
süredir gözaltında olan İpekyolu Belediye Eş Başkanlarımız Azim Yacan ve
Şehzade Kurt tutuklandı. Kayyum atamaları iktidar tarafından meşru gösterilmeye
çalışılsa da tamamen keyfiyetle halk iradesinin gasbından başka bir şey
değildir, talandan başka bir şey değildir. Nitekim, kayyum yolsuzlukları âdeta
tescillenmiştir. Plan ve Bütçe Komisyonundaki görüşmeler sırasında Komisyon
üyesi vekilimizin bir sorusu üzerine verdiği cevapta Sayıştay Başkanı Baş şöyle
demiştir: “2017 yılında 31 müzekkerenin tamamına yakını kayyum atanan
belediyelere ilişkin suç duyurularıdır.” Tekrar kayyum atanan belediyelerimizde
yine aynı icraatların gerçekleşeceği açıktır. 
Değerli
arkadaşlar, partimize dönük baskıları sürekli burada gündeme getirmeye
çalışıyoruz. Son günlerde de kadınlara yönelik saldırılar fazlasıyla artmış
durumda. Geçtiğimiz hafta Van ve Ankara’da onlarca kadın arkadaşımız gözaltına
alındı. Kadına Yönelik Şiddete Karşı Uluslararası Mücadele ve Dayanışma Günü
olan 25 Kasım yaklaşırken gerçekleşen bu gözaltı ve tutuklamaların kadınların
susturulmasından başka bir amacı yoktur. İktidar bilmelidir ki kadınlar, bu
zihniyeti kayyumlardan, eş başkanlık sisteminin hedef gösterilmesinden, İstanbul
Sözleşmesi ve nafaka hakkımızın gasbedilmesinden biliyorlar, iktidar ve
ortağının politikalarına boyun eğmeyeceklerini en iyi bu isimler biliyor. 
(Mikrofon
otomatik cihaz tarafından kapatıldı)
BAŞKAN
– Buyurun, devam edin Sayın Kurtulan. 
FATMA
KURTULAN (Mersin) – Yine, gençliğe yönelik gözaltı furyası devam ediyor. Geçen
hafta sonu İstanbul’da yapılan ev baskınlarında tamamı HDP Gençlik Meclisinden
36 arkadaşımız gözaltına alındı. Şu an Vatan Emniyette tutulan gençlere çıplak
arama dayatıldı. Gençler bu dayatmaya karşı açlık grevine başladı. Ters
kelepçeli olarak adliyeye getirilen Gençlik Meclisi üyelerimizin gözaltı
süreleri dört gün uzatıldı. Gençlik Meclisi üyelerimizin tamamı adliyedeki
beyanlarında kötü muameleye maruz bırakıldıklarını ifade etti. Gözaltında
bulunan gençlerden Metin Yılmaz’ın adliyeye götürüldükten sonra getirildiği
emniyette çıplak aramayı reddettiği için kamerasız bir odada işkenceye maruz
bırakıldığı ve şu an yürümekte zorlandığı ortaya çıktı. Avukatlar, sağlık
raporu için hastaneye götürülen gençlerin sevki sırasında kelepçelerin aşırı
sıkılmasından dolayı bileklerinde morluklar oluştuğunu aktarıyor. Rapor
almak isteyen gençlerin doktor tarafından odadan çıkarıldığı belirtiliyor. 
(Mikrofon
otomatik cihaz tarafından kapatıldı) 
BAŞKAN
– Buyurun, bağlayalım lütfen Sayın Kurtulan. 
FATMA
KURTULAN (Mersin) – Türkiye “işkenceye sıfır tolerans”ından “her yerden
işkence”ye dönüştü. Gençlerden elinizi çekin diyorum. 
Teşekkür
ediyorum. 
BAŞKAN
– Teşekkürler Sayın Kurtulan. 
Evet,
Cumhuriyet Halk Partisi Grup Başkan Vekili Sayın Engin Altay.
Buyurun
Sayın Altay. 
24.- İstanbul Milletvekili Engin Altay’ın, vefat eden Bağımsız
Cumhuriyet Partisi Genel Başkanı, eski Dışişleri Bakanı Mümtaz Soysal’a
Allah’tan rahmet dilediğine, devlette, siyasette ve toplumsal yaşamda tefessüh
süreci yaşandığına, Plan ve Bütçe Komisyonunda Sağlık Bakanlığı bütçesi
üzerinde konuşma yapan Sağlık Bakanının salondaki bürokratlar tarafından
alkışlanması olayının tekerrür etmemesi adına gerekli uyarıların yapılmasını
talep ettiklerine, 10 Kasım Gazi Mustafa Kemal Atatürk’ün ölümünün 81’inci yıl
dönümü vesilesiyle Cumhurbaşkanı Recep Tayyip Erdoğan’ın yaptığı konuşmaya ve
Anıtkabir’deki devlet töreni sırasında Cumhurbaşkanı Recep Tayyip Erdoğan’a
iltifat sloganları atılmasına ilişkin açıklaması
ENGİN
ALTAY (İstanbul) – Teşekkür ederim.
Sayın
Başkan, sizi ve yüce Genel Kurulu saygıyla selamlıyorum. 
Diğer
mevkidaşlarımın da bahsettiği gibi, biz de Cumhuriyet Halk Partisi Türkiye
Büyük Millet Meclisi Grubu olarak, devlet, siyaset ve hukuk insanı, mümtaz
şahsiyet Mümtaz Soysal’ı kaybetmenin üzüntüsünü yaşıyoruz. Merhuma Allah’ımdan
rahmet diliyorum, milletimize başsağlığı diliyorum. 
Sayın
Başkan, sayın milletvekilleri; eskiden devletin bir adabı vardı, eskiden
devlette, kamuda liyakat vardı, eskiden gelenek ve görenekler vardı. Türkiye’de
gerçekten hem devlette hem siyasette hem toplumsal yaşamda bir tefessüh süreci
yaşıyoruz, bir çürüme süreci yaşıyoruz. Buna çok üzülüyorum. 
Plan
ve Bütçe Komisyonunda Sağlık Bakanlığımızın bütçesi görüşülüyor. Sayın Sağlık
Bakanı bir konuşma yapıyor ve salondaki bürokratlar, Sayın Bakanın konuşması
tamamlandıktan sonra, sanki bir stadyumdaymış, bir gazinoda güzel şarkı
söylemiş bir sanatçıyı, bir tiyatroda muhteşem bir oyun sergilemiş bir oyuncuyu
alkışlar gibi Sayın Bakanı alkışlıyorlar. Bu, Türkiye Büyük Millet Meclisinde
ilk defa yaşanan bir kepazeliktir. Bu konuda en azından bundan sonra bu tür
olaylara meydan verilmemesi noktasında yüce Başkanlığınızı ve bütçe nedeniyle
Meclise gelen bakanlara, Başkanlığınız aracılığıyla, bundan sonra bunun
tekerrür etmemesi adına gerekli uyarıların yapılmasını Cumhuriyet Halk Partisi
Grubu olarak talep etmekteyiz.
(Mikrofon
otomatik cihaz tarafından kapatıldı)
BAŞKAN
– Devam edin Sayın Altay. 
ENGİN
ALTAY (İstanbul) - Benzer olaylarla tekrar karşılaşırsak, biz orada gerekirse
Meclisin şan ve şerefini korumak adına müdahale de ederiz. Meclis, her şeyin ve
herkesin üstündedir. Meclise gelen bürokratın, bakanını ne kadar severse
sevsin, bakanı ne kadar iyi bir konuşma yapmış olursa olsun -o ayrıca
tartışılır- böyle bir tezahürat ve alkışlama hakkı yoktur, olamaz.
Tabii,
biraz önce söyledim: Eskiden var olan bir sürü güzelliği kaybettik. Sayın
Başkan, bu millet öyle bir millet idi ki -ki hâlâ milletimiz öyle- arabamızla
mezarlığın kenarından geçerken arabada, radyoda bir müzik çalarsa onu
kapatırdık.
(Mikrofon
otomatik cihaz tarafından kapatıldı) 
BAŞKAN
– Devam edin Sayın Altay.
ENGİN
ALTAY (İstanbul) – “Mezarlığın yanından geçiyoruz, bir saygımız olsun.” diye
düşünürdük. Ama şimdi, maalesef, kabir başında, mezar başında, bindirilmiş
kıtaların Anıtkabir meydanında slogan atmaları; Türkiye Cumhuriyeti’nin
kurtarıcı ve kurucusunu anarken ondan bahsetmeyip mevcut Cumhurbaşkanına
iltifat sloganları atmaları da bugün Plan ve Bütçede yaşanan kadar nezaketsiz
ve edepsiz bir olaydır. 
(Mikrofon
otomatik cihaz tarafından kapatıldı) 
BAŞKAN
– Bağlayalım lütfen.
Buyurun.
ENGİN
ALTAY (İstanbul) - Burada, tabii, asıl merak edilmesi gereken şudur: O esnada,
devlet töreninin yapılacağı esnada orada bulunması gerekenler belliyken;
sembolik olarak okullar, devlet erkânı ve askerî mensuplar, yüksek yargı
mensupları orada olması gerekirken, kabri ziyaret etme gereği duymayan, Erdoğan
lehine dakikalarca tezahürat sloganı atıp orayı terk edenlerin;
milletvekillerimiz Anıtkabir’e arabalarıyla sokulmamışken, milletvekillerimiz 2
kilometre yürürken -yürürler, 200 kilometre de yürürler ama- ilgisiz birçok
bürokratın arabasıyla girdiği yere Türkiye Büyük Millet Meclisi üyeleri arabayla
sokulmuyorken kimi holiganların oraya kim tarafından, nasıl sokulduğunun
hesabını da ya Anıtkabir Komutanlığı ya Millî Savunma Bakanlığı bu aziz millete
ve yüce Meclise vermek zorundadır.
Sayın
Başkan, Cumhurbaşkanımızın 10 Kasımlarda Atatürk’e yönelik geriye dönük de
yüksek reflekslerini bilirdik. Son zamanlarda da Sayın Cumhurbaşkanının
Atatürk’e olan sevgisi, şükran ve minnet duygusu sanıyorum herkes gibi, millet
gibi, 82 milyon gibi oluyor diye de bir umudumuz artmıştı.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Altay.
ENGİN
ALTAY (İstanbul) – Bitiriyorum.
Ama
huylu huyundan vazgeçmiyor. Sayın Cumhurbaşkanı, gene bu 10 Kasım günü
Osmanlı’yı önceleyen, Atatürk’ün eleştirilebileceği bir tartışma zeminine
kendisi de birinci eleştiriyi yaparak bir altyapı oluşturacak konuşma yaptı.
Sayın
Başkan, hiç şüphesiz, tarih de tarihî şahsiyetler de eleştirilir, ben
eleştirilmez demiyorum ama siz 10 Kasımda bunu yaparsanız, toplumu
Osmanlıcı-cumhuriyetçi seçeneklerine zorlarsanız, bir, bu yakışık almaz;
ikincisi, niyetinizin fitne fesat ve nifak olduğunu herkes görür. Bu yüzdendir
ki bu 10 Kasım, bundan öncekilere göre, Gazi Mustafa Kemal Atatürk’e karşı, 82
milyon, Türkiye’nin 780.500 kilometrekaresinin her metrekaresinde dokuzu beş
geçe Ata’ya saygısını göstermiştir. 
(Mikrofon
otomatik cihaz tarafından kapatıldı) 
BAŞKAN
– Tamamlayalım, bağlayalım sözlerimizi.
ENGİN
ALTAY (İstanbul) – Ben, Cumhurbaşkanının 10 Kasımdaki “Mustafa Kemal Atatürk’ün
yanlış yapmış olabileceği” sözünün topluma fitne fesat ve nifak tohumu ekmekten
başka hiçbir işe yaramayacağını düşünüyorum, partimizin de kanaati böyledir.
Bundan büyük üzüntü duyduğumu, bunun Cumhurbaşkanımıza yakışmadığını bu
vesileyle Genel Kurulda beyan etmiş olalım istedim.
Teşekkür
ediyorum. (CHP sıralarından alkışlar)
BAŞKAN
– Teşekkürler Sayın Altay.
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın Plan ve Bütçe
Komisyonunda Sağlık Bakanının konuşması sırasında gerçekleşen olayı Meclis Başkanlık
Divanı olarak değerlendireceklerine ilişkin konuşması 
BAŞKAN
- Plan ve Bütçe Komisyonunda gerçekleşen olayla ilgili talebinizi not aldım,
Meclis Başkanı ve diğer başkan vekilleriyle paylaşacağım, değerlendirmelerimiz
size yansıtılacaktır mutlaka.
Teşekkürler.
AK
PARTİ Grup Başkan Vekili Sayın Bülent Turan, buyurun.
V.- AÇIKLAMALAR (Devam)
25.- Çanakkale Milletvekili Bülent Turan’ın, Mevlid-i Nebi Haftası’na,
vefat eden Bağımsız Cumhuriyet Partisi Genel Başkanı, eski Dışişleri Bakanı
Mümtaz Soysal’a, 12 Kasım Düzce depreminin 20’nci yıl dönümü vesilesiyle Düzce,
Bolu ve Erzincan depremlerinde hayatını kaybeden vatandaşlara ve 10 Kasım şehit
edilişinin 3’üncü yıl dönümünde Derik eski Kaymakamı Muhammed Fatih Safitürk'e
Allah’tan rahmet dilediğine, İstanbul Milletvekili Engin Altay’ın Plan ve Bütçe
Komisyonunda yaşanılan olayla ilgili ifadelerine ve Meclisin mehabetine,
usulüne uygun olmayan her türlü eylemin karşısında olduklarına, Cumhurbaşkanı
Recep Tayyip Erdoğan’ın 10 Kasımdaki sözlerinin Atatürk’ün şahsına değil,
geçmişimize, tarihimize kin kusanlara yönelik olduğuna ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; ben de hepinizi
saygıyla selamlıyorum. İyi bir hafta olmasını ümit ediyorum.
Âlemlere
rahmet olarak gönderilen Hazreti Peygamber’imizin dünyayı teşrif ettikleri gün
olan Mevlidi Nebi Haftası’na, kandiline hep beraber ulaşmanın bahtiyarlığını
yaşadık. Bir kez daha milletimizin ve tüm İslam âleminin Mevlit Kandili’ni
tebrik ediyorum. Hazreti Peygamber’imize salat ve selam gönderiyorum. 
Sayın
Başkan, değerli milletvekilleri; 17 Ağustos depreminden üç ay sonra Düzce’de 12
Kasım 1999’da meydana gelen 7,2 büyüklüğündeki depremin üzerinden yirmi yıl
geçti. Maalesef Düzce’de 710, Bolu’daysa 48 insanımızı kaybettik. Yine, 12
Kasım 1941 tarihinde Erzincan’da 40 bin vatandaşımızın hayatını kaybettiği bir
deprem oldu. Depremde kaybettiğimiz tüm vatandaşlarımıza tekrar Allah’tan
rahmet diliyorum.
Sayın
Başkan, değerli milletvekilleri; Mardin’in Derik Belediyesine Başkan Vekili
olarak atanan ve 10 Kasım 2016’da makamında uğradığı alçak terör saldırısında
şehit olan Kaymakamımız Muhammed Fatih Safitürk'ü de şehadetinin 3’üncü yıl
dönümünde rahmetle ve minnetle anıyorum.
Sayın
Başkan, değerli milletvekilleri; dün hayatını kaybeden, akademi ve siyaset
dünyamızda önemli çalışmalarda bulunmuş önemli isimlerden eski Dışişleri
Bakanlarımızdan Profesör Mümtaz Soysal’a da Allah’tan rahmet, yakınlarına
başsağlığı diliyorum.
Sayın
Başkan, değerli milletvekilleri; Engin Bey’in az önce Plan ve Bütçeyle ilgili
ifade ettiği iddiasını biz de incelemeye değer bularak az önce Sayın Başkanla
görüşme imkânı bulduk.
(Mikrofon
otomatik cihaz tarafından kapatıldı) 
BAŞKAN
– Buyurun, devam edin Sayın Turan. 
BÜLENT
TURAN (Çanakkale) – Engin Bey’in ifade ettiği gibi, çok sayıda olmayan, belki
de Meclis tecrübesi eksik olan, ilk kez gelen birkaç bürokratın maalesef öyle
bir yaklaşımı olmuş; Sayın Başkan da gerekli müdahaleyi yapmış, yerine
getirmiştir. Meclisin mehabetine, usulüne uygun olmayan her türlü eylemin
karşısındayız, buna da izin vermemek gerektiğini düşünüyorum. 
Sayın
Başkan, değerli milletvekilleri, yine az önce Sayın Grup Başkan Vekilinin âdet
üzere her konuşmasında Cumhurbaşkanımıza nasıl bir sataşma yaparım
yaklaşımından sonra şunu ifade etmek isterim: Sayın Cumhurbaşkanımızın 10
Kasımdaki konuşmasında ifade ettiğini aslında milletimizin kahir ekseriyeti
yakinen anladı; hissettim. Cumhurbaşkanımızın sözleri, geçmişimize, tarihimize
kin kusanlaradır oysa geçmiş de bizim, gelecek de bizim. 
(Mikrofon
otomatik cihaz tarafından kapatıldı)
BAŞKAN
– Buyurun, devam edin Sayın Turan. 
BÜLENT
TURAN (Çanakkale) - Cumhuriyete faydası olmayanlara, Atatürk maskesi takarak bu
millete husumet besleyenleredir Sayın Cumhurbaşkanın ifadeleri, yoksa Sayın
Başkanın ifade ettiği gibi Atatürk’ün şahsına değildir. 
Tekrar
yüce Meclisi saygıyla selamlıyorum. (AK PARTİ sıralarından alkışlar)
BAŞKAN
– Teşekkürler Sayın Turan. 
Değerli
milletvekilleri, şimdi gündeme geçiyoruz. 
Başkanlığın
Genel Kurula sunuşları vardır.
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır;
okutup işleme alacağım ve oylarınıza sunacağım. 
VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Eskişehir Milletvekili Arslan Kabukcuoğlu ve 19
milletvekilinin, aynı şartlarda emekli olan vatandaşlar arasında meydana gelen
ücret farklılıklarının araştırılması, sosyal güvenlik prim gün sayısı artışına
rağmen emekli maaşlarında düşüş sorununa çözüm bulunması amacıyla 5/8/2019
tarihinde Türkiye Büyük Millet Meclisi Başkanlığına verilmiş olan (10/1707)
esas numaralı Meclis Araştırması Önergesi’nin ön görüşmelerinin, Genel Kurulun
12 Kasım 2019 Salı günkü birleşiminde yapılmasına ilişkin önerisi
12/11/2019
Türkiye Büyük Millet Meclisi Başkanlığına
Danışma
Kurulu 12/11/2019 Salı günü (bugün) toplanamadığından, grubumuzun aşağıdaki
önerisinin, İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Dursun
Müsavat Dervişoğlu
 İzmir

 İYİ
PARTİ Grubu Başkan Vekili 
Öneri:

Eskişehir
Milletvekili Arslan Kabukcuoğlu ve 19 milletvekili tarafından "Aynı
şartlarda emekli olan vatandaşlarımız arasında meydana gelen ücret
farklılıklarının araştırılması, sosyal güvenlik prim gün sayısı artışına rağmen
emekli maaşlarında düşüş sorununa çözüm bulunması” amacıyla 2/8/2019 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, diğer önergelerin önüne alınarak görüşmelerinin 12/11/2019 Salı
günkü birleşimde yapılması önerilmiştir.
BAŞKAN
– Evet, önerinin gerekçesini açıklamak üzere, öneri sahibi İYİ PARTİ Grubu
adına Eskişehir Milletvekili Arslan Kabukcuoğlu konuşacaktır. (İYİ PARTİ
sıralarından alkışlar) 
Sayın
Kabukçuoğlu, süreniz beş dakikadır.
İYİ
PARTİ GRUBU ADINA ARSLAN KABUKCUOĞLU (Eskişehir) – Sayın Başkanım, değerli
üyeler; hepinizi saygıyla selamlıyorum.
Elimde
2 tane fotoğraf var. Birisi, gençliğinde çok çalışmış ve emekli olduktan sonra
huzur içinde olan bir çift. Bir diğeri de, bunlar da bizim garibanlar.
Gençliklerinde çalışmışlar, emekli olmuşlar ama geçim yok, dirlik yok, bunalım
içerisinde, yokluk içerisinde kıvranıyorlar. 
Dünyada
sosyal güvenlik sistemleri, çalışırken ödenen primler oranında emekli maaşı
ödenmesini ve aktif sigortalılık süresinin uzun tutulmasını teşvik eder. Böylece
ne kadar çok prim öderseniz o kadar emekli aylığı alırsınız. Sosyal güvenlik
sistemi, daha çok çalışan, refah içinde yaşamak isteyen emeklilikler üzerine
kurgulanır. 
Sosyal
güvenlik sistemimizde 1999 ve 2008 yıllarında yapılan iki ayrı düzenlemeyle
aylık bağlama oranları düşmüştür. Hesaplama yöntemi değişmiş, emekli olan
vatandaşımız, ciddi zararlara uğramış bulunmaktadır. Nitekim 2002 yılında
ortalama asgari emekli aylığının asgari ücrete oranı yüzde 132 iken, 2017
yılında bu oran yüzde 96’ya düşmüştür. Halen ülkemizde asgari ücretin yarısı
kadar maaş alan emekli vatandaşlarımız vardır. 2019 yılında asgari emeklilik
maaşının 1.000 Türk lirası olması, övünülecek değil, üzülünecek bir durumdur.
Son
düzenlemeyle gelen, çalıştıkça emekli maaşının düşmesi uygulaması, sigorta prim
gününü dolduran vatandaşlarımızın bilinçli olarak sistemden çıkarılmasına neden
olmaktadır. Zaten ülkemizde 2,5 çalışana 1 emekli düşerken, 4,5 milyon kayıtlı
ve bir o kadar da kayıtsız işsizle dünya ortalamasının çok altındayız. Yanlış
politikalarla sosyal güvenlik sistemi, içinden çıkılamaz bir noktaya
getirilmiştir. Meclisimizde kurulacak bir araştırma komisyonuyla sosyal
güvenlik sistemimizdeki yanlışların araştırılması, özellikle devletin sosyal
koruması altındaki bu kesimimizin refahını artıracak tedbirlerin araştırılması,
görevimizdir; milyonlarca insanımız bizden bunu beklemektedir.
Değerli
milletvekilleri, emeklilerimizin sorunları sadece maaşla da sınırlı değildir.
2000 sonrası emekli olan vatandaşlarımızın intibak sorunu hâlen devam
etmektedir. “Yaşlanınca, hastalık sahibi olunca en azından sağlığım garanti
altında olsun.” diye prim ödeyen emeklilerimizden sağlıkta katkı payı alınması
da ayrı bir garabettir.
Bir
diğer husus, emeklilerimizin dörtte 1’inin ev sahibi oluyor olmasıdır. Sosyal
konutta vatandaşlara hizmet olsun diye kurulan Toplu Konut İdaresi, sosyal
konut yapmak yerine, lüks konutlara yönelmiş olup dar gelirli vatandaşlarımızın
problemiyle ilgilenmez hâle düşmüştür. 
Emekliler
Derneği Genel Başkanının da belirttiği gibi: “Bir devletin haysiyeti, gururu,
insanına, emeklisine, işçisine verdiği mutluluk kadardır.” 
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Kabukcuoğlu.
Öneri
üzerinde Halkların Demokratik Partisi Grubu adına İstanbul Milletvekili Erol
Katırcıoğlu konuşacaktır. 
Buyurun
Sayın Katırcıoğlu. (HDP sıralarından alkışlar)
Süreniz
üç dakikadır.
HDP
GRUBU ADINA EROL KATIRCIOĞLU (İstanbul) – Teşekkür ederim Sayın Başkan.
Sayın
milletvekilleri, hepinizi saygıyla selamlıyorum.
İYİ
PARTİ’nin emeklilikle ilgili gündeme getirmiş olduğu bu problem, gerçekten
oldukça ciddi bir problem. Ciddi bir problem çünkü aşağı yukarı 8 milyon insanı
ilgilendiren bir problem, ki bu, az bir rakam değil. Gerçekten de bu insanlar,
tuhaf bir durumda kalıyorlar. Ya çalışabilecekleri hâlde çalışmayıp evde oturup
emekliliği bekliyorlar ya da eğer çalışıyorlarsa da patronlarından kendilerini
sigortalı yapmamalarını istiyorlar çünkü çalıştıkça neredeyse emekli maaşı
azalmaya başlıyor. Şimdi, bu durumda bu bir sıkıntı, bir sorun ve bunun bence
-anladığım kadarıyla- asıl ortaya çıkış biçimini “kayıt dışılık” diye belki
ifade etmemiz lazım. Çünkü insanlar sigortalı oldukları zaman maaşlarının
düşeceğini hissettiklerinden dolayı kayıt dışı kalmayı tercih edebiliyorlar. 
Biliyorsunuz
ki Türk ekonomisinin en önemli sorunlarından bir tanesi kayıt dışılıktır ve bu,
kayıt dışılık meselesini de ilgilendirdiği için bu önergenin bence de
araştırılması gerekiyor çünkü 8 milyon insanımızı ilgilendiren böyle bir konuyu
anlamamız lazım. Nedir problem? Problem, esas itibarıyla, 2008 yılında sosyal
güvenlik sisteminde yapılan reformlardan kaynaklanıyor. 2000’den önce başka bir
sistem uygulanıyordu, 2000-2008 yılları arasında başka bir sisteme geçilmişti,
2008’den sonra da yine başka bir sisteme geçilmişti, dolayısıyla da 3 ayrı
emeklilik hesabı bir bakıma yapılmak durumunda kalınıyor. 
Sosyal
güvenlik sisteminin bu hâle gelmiş olması, yeniden düşünmemizi ve gerçekten
daha temelli, daha yapısal bir reformu gündeme getirmemizi gerektiriyor. Ama
her şeyden önce, sosyal güvenlik sistemimizin bu meselesiyle ilgili bu
araştırma önergesini desteklememiz ve bu araştırma önergesi çerçevesinde
konuşabilmemiz gerekiyor diye düşünüyorum.
Hepinize
saygılar sunuyorum. (HDP ve İYİ PARTİ sıralarından alkışlar) 
BAŞKAN
– Teşekkürler Sayın Katırcıoğlu.
Öneri
üzerinde Cumhuriyet Halk Partisi Grubu adına İzmir Milletvekili Kani Beko
konuşacaktır.
Buyurun
Sayın Beko. (CHP sıralarından alkışlar) 
Süreniz
üç dakikadır.
CHP
GRUBU ADINA KANİ BEKO (İzmir) – Sayın Başkan, değerli milletvekilleri; emekli
maaşlarıyla ilgili almış olduğum söz, gerçekten, yapmış olduğumuz araştırmalar
içerisinde çok vahim bir tabloyla karşı karşıya kaldığımızın ifadesidir.
Bugün,
baktığımızda, Türkiye’de emekli kardeşlerimizin 248 bine yakını -maalesef,
üzülerek söylüyorum- 1.000 TL maaş almaktadır. 248 bin emekli kardeşimiz 1.100
TL maaş almaktadır. 220 bin emekli arkadaşımız da 1.100 TL ile 1.200 TL
arasında maaş almaktadır. 6 milyon 850 bin emekli 2.000 TL’nin altında maaş
almaktadır. 
Sevgili
milletvekillerim, bugün Türkiye’de 12 milyona yakın emekli arkadaşımız var. 12
milyona yakın emekli arkadaşımızın 8 milyonu, maalesef, açlık sınırının altında
maaş alarak yaşamaktadır. 5 milyona yakın emekli, ikinci işte çalışmakta ve
bazı emekli kardeşlerimiz de yeniden iş aramaktalar. Bunlarla birlikte,
Türkiye’deki emekli kardeşlerimiz, insan olmaktan kaynaklanan temel
ihtiyaçlarını giderebilecekleri, hak ettikleri bir maaşı talep etmektedirler.
Sevgili
arkadaşlarım, değerli kardeşlerim; Avrupa standartlarına baktığımızda,
Avrupa’da emekli kardeşlerimizin sendikaları var ve o sendikaların bir de
federasyonları var. Yani sarayın iki dudağı arasındaki 12 milyon emekli, sadece
insan olmaktan kaynaklanan temel ihtiyaçlarını giderebilecek bir maaş talep
etmiyorlar; emekli kardeşlerimiz de Avrupa’da olduğu gibi, ekonomik,
demokratik, siyasi, sosyal haklarını sendikaların yetkileriyle talep
etmektedirler. 
Değerli
arkadaşlarım, sevgili kardeşlerim; bugüne geldiğimizde -maalesef, üzülerek
söylüyorum- Türkiye’de emekli olan kardeşlerimizin, arkadaşlarımızın ve
ağabeylerimizin çok zor koşullarda yaşadıklarını hepimiz biliyoruz. Akşamları
hava karardıktan sonra siz pazar yerlerine gidin, o pazar yerlerinde kendisini
kimseye göstermeden pazar artıklarının nasıl toplandığını, 1.000 lira maaş alan
emeklileri orada göreceksiniz. 
Bunlarla
birlikte, son olarak şunu söylemek istiyorum: 2000 yılı öncesi ve 2000 yılı
sonrası emekli olan arkadaşlarımıza bağlanan maaşı bir türlü anlatamadınız, biz
de bunları anlayamadık.
(Mikrofon
otomatik cihaz tarafından kapatıldı) 
BAŞKAN
– Sözlerimizi bağlayalım Sayın Beko.
KANİ
BEKO (Devamla) – 2000 yılı öncesi maaş alanlar ile 2000 yılı sonrası maaş
alanların arasındaki maaş farkını gasbettiniz. Bu, hem eşitsizlik hem de
Anayasa’ya aykırı olduğundan dolayı mutlaka ama mutlaka bu Türkiye Büyük Millet
Meclisinde biz intibak yasasını çıkarmalıyız. Emekli arkadaşlarımızın hak
ettikleri, insan olmaktan kaynaklanan temel ihtiyaçlarını giderebilecek bir maaşı
bu Meclisten çıkarmamız gerektiği inancındayım.
Hepinize
saygılar sunuyorum. (CHP ve İYİ PARTİ sıralarından alkışlar) 
BAŞKAN
– Teşekkürler Sayın Beko.
Öneri
üzerinde son söz, Adalet ve Kalkınma Partisi Grubu adına Ankara Milletvekili
Orhan Yegin’e ait.
Buyurun
Sayın Yegin. (AK PARTİ sıralarından alkışlar) 
Süreniz
üç dakikadır.
AK
PARTİ GRUBU ADINA ORHAN YEGİN (Ankara) – Sayın Başkan, çok kıymetli
milletvekilleri; aziz milletimizi ve onu temsil eden Gazi Meclisimizi saygıyla
selamlıyorum. İYİ PARTİ Grubunun vermiş olduğu öneri hakkında konuşmak üzere
söz almış bulunuyor, hepinizi saygıyla selamlıyorum.
Milletimizden
yetkiyi aldığımız günden bugüne, her zaman milletimizin sorunlarıyla,
talepleriyle ilgilenmek ve bu sorun ve taleplerin önündeki engelleri ortadan
kaldırmak, çözüme kavuşturmak üzere büyük bir gayreti ortaya koymuş bir
hareketiz hamdolsun. Bu sebeple yaptığımız birçok düzenlemenin yanında,
iktidara gelince ilk yaptığımız işlerden bir tanesi de emeklilerimizin
sorunlarıyla ilgilenmek ve standartlarını yükseltecek düzenlemeleri hayata
geçirme gayreti olmuştur. Bu alanda çok önemli reformları hayata geçirdik. 
Bugüne
kadar emeklilerimiz için yaptıklarımızdan bazılarını hızlıca sayarsak daha önce
başvuru sonrası aylarca süren emekli aylığı bağlanma süresini bugün hamdolsun
on beş güne indirmeyi başarmış; emeklilerimize yapılan ödemelerin gayrisafi
yurt içi hasılaya oranı 2002 yılında toplam bütçe içerisinde yüzde 4,8’ken bu
oranı 2018 yılında yüzde 6,75’e çıkaracak düzenlemeleri, zamları yansıtmış bulunmaktayız.
Emeklilerimize Ramazan ve Kurban Bayramlarında biner TL bayram ikramiyesi veren
düzenlemelerden emeklilerimizin promosyon almalarını, yaklaşık 4 milyar TL’lik
bir kaynağın dağıtılmasını sağlayan düzenlemelere, doğumla Türk vatandaşı olup
daha sonra vatandaşlığını kaybedenlere Türk vatandaşı olarak geçirdikleri
süreleri borçlanma hakkına kadar, vefat eden sigortalılarımızın 65 yaşından
büyük, muhtaç durumda olan anne ve babalarına hiçbir şart aranmaksızın maaş
bağlanmasına kadar birçok düzenlemeyi yaptık. Bunların dışında, vakit
darlığından dolayı değinemediğim daha birçok iyileştirme yapıldı bu alanda. 
Kıymetli
milletvekilleri, bugün her duruma itiraz ederek yetersiz olduğunu söyleyenler,
Türkiye’nin nereden nereye geldiğine bence iyi bakmalıdırlar. O dönemde,
verilen üç kuruş emekli maaşını almak için bile banka önlerinde geceden sıraya
giren hatta o sıralarda hayatını kaybeden insanlarımızın, emeklilerimizin
çektiği çileleri bitiren düzenlemeleri kendi dönemlerinde yapılmış düzenlemeler
sanmamalılar. Bunların hepsi ve benzerleri tarih oldu hamdolsun. 
Grup
önerisinde prim gün sayısını doldurup yaşı bekleyenlerin ilave çalışılan her
yıl için emekli aylığının azaldığını belirtiyorlar. Emeklilik sisteminde
sürdürülebilirliğin sağlanabilmesi için 1999 ve 2008 yıllarında 2 reform süreci
yaşanmıştır. Sigortalıların kazanılmış haklarının korunması için emekli
aylıkları, hizmetlerinin geçtiği dönemlerde geçerli olan aylık bağlama
sistemleri esas alınarak hesaplanmaktadır. Bu nedenle günümüzde 8/9/1999 tarihi
ve öncesi birinci dönem… 
(Mikrofon
otomatik cihaz tarafından kapatıldı)
BAŞKAN
– Buyurun, bağlayalım sözlerimizi Sayın Yegin.
ORHAN
YEGİN (Devamla) – …9/9/1999 ila 1/10/2008 tarihleri arası ikinci dönem ve
1/10/2008’den sonrası üçüncü dönem olmak üzere üç farklı dönem bulunmaktadır.
2008 sonrası kurgulanan sistem kendi içinde tutarlıdır ve çalıştıkça aylıkların
düşmesi bir yana, tam aksine sistemde kaldıkça aylıklar yükselmektedir. Ancak,
söz konusu düzenlemeler arasında aylıklar karşılaştırıldığında farklılık
gözükmektedir. Bu farklılaşmanın temel nedeni, 2008 yılında yapılan düzenleme
değil, 2008’den önce 1999 yılında ve 1999’dan önceki sistemlerin farklılığı ve
o dönemlerde geçen çalışma sürelerinin, aylık bağlama oranlarının veya asgari
aylık katkı oranlarının farklılığıdır. 
Dolayısıyla,
sosyal güvenlik sisteminde en önemli şey sürdürülebilirliği sağlamaktır. 1999
yılında bu düzenlemeyi yapanlar, 1992 yılında yine o sistemde yapılan
yanlışlığın bedeli olarak ondan sonraki sigortaları ödetmek için onu yaptılar.
Bugün, 2008 yılında bir düzenleme yaptık ve on bir on iki yıldır hiç
dokunmadığımız bir düzenlemeyle devam ediyoruz. 
(Mikrofon
otomatik cihaz tarafından kapatıldı)
BAŞKAN
– Bağlayın lütfen Sayın Yegin.
ORHAN
YEGİN (Devamla) – Başkanım topluyorum.
Gelişmiş
Avrupa ülkelerinde, gelişmiş ülkelerde bile her beş yılda 1 emeklilik
sistemiyle oynanıyor.
Son
cümlemiz şudur: Hep beraber el ele vereceğiz, kaynaklarımızı hep beraber
çoğaltacağız, imkânlarımızı hep beraber büyüteceğiz; kuru muhalefet yapmayacağız,
birbirimize kuru karşıtlık yapmayacağız, hep beraber gerekli düzenlemelerin
altına imza atıp memleketi büyütüp bu büyümeden dar gelirli, emekli, asgari
ücretli kim varsa öğrenci, yaşlı, herkese bunları yansıtacağız, hep beraber.
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkürler Sayın Yegin.
Öneriyi
oylarınıza sunuyorum: Kabul edenler… Etmeyenler… Öneri kabul edilmemiştir.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır. Okutup işleme alacağım ve oylarınıza sunacağım.
2.- HDP Grubunun, Grup Başkan Vekili Mersin Milletvekili Fatma Kurtulan
tarafından, ekonomik krizin nedenlerinin ve krize bağlı intiharların tüm
boyutlarıyla araştırılması amacıyla 12/11/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 12 Kasım 2019 Salı günkü birleşiminde yapılmasına
ilişkin önerisi
Türkiye Büyük Millet Meclisi Başkanlığına
Danışma
Kurulu 12/11/2019 Salı günü (bugün) toplanamadığından grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını arz ederim.
 Fatma
Kurtulan
 Mersin
 HDP
Grubu Başkan Vekili
Öneri:
12
Kasım 2019 tarihinde Mersin Milletvekili Grup Başkan Vekili Fatma Kurtulan
tarafından verilen 4169 grup numaralı ekonomik krizin nedenlerinin ve krize
bağlı intiharların tüm boyutlarıyla araştırılması amacıyla Türkiye Büyük Millet
Meclisine verilmiş olan Meclis araştırması önergesinin, diğer önergelerin önüne
alınarak görüşmelerinin 12/11/2019 Salı günkü birleşiminde yapılması
önerilmiştir.
BAŞKAN
– Önerinin gerekçesini açıklamak üzere, öneri sahibi Halkların Demokratik
Partisi Grubu adına Batman Milletvekili Mehmet Ruştu Tiryaki konuşacak.
Buyurun
Sayın Tiryaki. (HDP sıralarından alkışlar)
Süreniz
beş dakikadır.
HDP
GRUBU ADINA MEHMET RUŞTU TİRYAKİ (Batman) – Sayın Başkan, değerli
milletvekilleri; öncelikle, hepinizi saygıyla selamlıyorum.
Evet,
Türkiye’de bir ekonomik çöküş yaşanıyor. Bu çöküşün önüne geçilmesi, ekonomik
krizin nedenlerinin ortaya çıkarılması ve önlemlerin alınması amacıyla bir
araştırma komisyonu kurulmasını öneriyoruz.
Biliyorsunuz,
TÜİK her ayın başında enflasyon rakamlarını açıklıyor, en son ekim ayı
enflasyonu açıklandı: Yüzde 8,55. Fakat ekonomiyle uğraşanlar bunun geçici
olduğunu, mevsimsel etki nedeniyle 8,55 olduğunu; kasım, aralık ayında
enflasyonun yine yüzde 10’un üzerine çıkacağını söylüyorlar.
Bu
enflasyon rakamları belirlenirken sepette 418 tane mal ve hizmet var, enflasyon
bunlardaki fiyat artışı esas alınarak belirleniyor. Bunun önemli bir bölümünü,
418 kalemden 133’ünü gıda ve alkolsüz içecekler oluşturuyor. Bu 133 kaleme
“gıda enflasyonu” deniliyor. Peki, bu mutfağı ilgilendiren gıda enflasyonu
oranı kaç? Yüzde 31. Yani halkı doğrudan ilgilendiren enflasyon yüzde 31. Eylül
ayında elektriğe zam yapıldı, ne kadar? Yüzde 15. Son bir yılda elektriğe yüzde
60,9; doğal gaza yüzde 52; akaryakıta yüzde 30 zam yapıldı. Sanayide üretimin
temel girdilerinden olan elektrik ve doğal gaza yapılan zam oranı yüzde 57,8’e
ulaşmış durumda. Bu ne demek? Sanayide üretim kapasitesinin düşmesi demek,
vardiya sayılarının azalması demek ve bunun sonucunda da işçilerin işine son
verilmesi demek. 
“Enflasyon
yüzde 8,5.” diyorsunuz “Yüzde 10’un altına düştü.” diyorsunuz “Ekonomi iyiye
gidiyor.” diyorsunuz ama 2019 yılı yeniden değerleme oranı ne kadar: Yüzde
22,58. Bu, ne demek? Trafik harcı ve cezalarına yüzde 22,58 zam yapılacak. Bu,
ne demek? Pasaport harçlarına yüzde 22,58 zam yapılacak, emlak vergisine yüzde
22,58 zam yapılacak. Hani enflasyon düşmüştü? Hani enflasyon yüzde 8,5’tu?
Olsun. 
İşsizlik
oranı ne kadar? Yüzde 14. Üniversite mezunu işsizlerin oranı ise yüzde 25
civarında yani üniversite mezunlarının her 4’ünden 1’i işsiz. Yine, ekonomiyle
uğraşanlar, eğer böyle giderse çok kısa sürede işsizlik rakamının yüzde 20’ye
ulaşacağını söylüyorlar. Benim milletvekili olduğum Batman’da işsizlik oranı
yüzde 27 ve yoksulluk diz boyu. 
Kamuoyu
araştırmalarında halka “En büyük sorun nedir?” diye soruyorlar, herkes hemen
hemen aynı yanıtı veriyor: Ekonomi ve işsizlik. Cumhurbaşkanlığı hükûmet
sistemine geçişle birlikte ne olacaktı: Ekonomi uçuşa geçecekti. Evet, uçuşa
geçti ama tepetaklak. 
Ekonomik
krizin sosyal yansımalarından birisi de ödeyemediği borçları ve işsizlik
nedeniyle intihara yönelen yurttaşlarımızın sayısındaki artış. Geçen hafta, on
beş yıldır aynı evde yaşayan 50’li yaşlarda 4 kardeşin dramatik biçimde intihar
etmesine hep birlikte tanık olduk. Bu 4 kişinin intiharından sonra bazı şeyler
öğrendik. Bakkala borçluydular, manava borçluydular, BEDAŞ birkaç saat sonra
gelip elektriklerini kesmişti. Ayrıca, evi geçindiren, müzik öğretmeni olan Oya
Hanımın ise maaşında birden fazla haciz vardı. 
İstanbul
Fatih’te yaşanan bu intihardan sonra yine dramatik bir intihar vakasıyla
Türkiye uyandı, sarsıldı. Bir baba, yine ekonomik nedenlerle önce çocuklarını
ve eşini zehirledi, ardından da intihar etti. Evet, ekonomik kriz, artık
yurttaşları intihara sürüklüyor. 
Lütfen
bir gün semt pazarlarına gidin. Ama ne zaman? Akşam semt pazarlarının dağıldığı
saatte. Onlarca aile göreceksiniz, onlarca aile. Çöpe atılmış o sebze-meyvelerin
içerisinde yenilebilecek olanları ayıklamaya çalışan onlarca aile. Fark etmez,
en lüks semtteki semt pazarında da en yoksul mahalledeki semt pazarında da bunu
göreceksiniz. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayalım Sayın Tiryaki. 
MEHMET
RUŞTU TİRYAKİ (Devamla) – Toparlıyorum Sayın Başkan.
Pek
çok şehirde ışıklarda dilenen, her ışıkta dilenen kadınlar, her ışıkta üç kuruş
için cam silmeye çalışan çocuklar göreceksiniz. Peki bu intiharların yanında,
bu ekonomik krizin yanında iktidar ne diyor? Hiçbir şey. Ekonomi toz pembe! Ama
çok kötü bir laf ediyor iktidar, diyor ki: “İtibardan tasarruf edilmez.” Tam da
tasarruf edilmesi gereken bir dönemde saraylar yaptırmaya devam ediyor, uçaklar
almaya devam ediyor, lüks araçlar almaya ve kiralamaya devam ediyor. 
Çıkın
bir gün… “Çıkın” dediğim, zaten çıkıyoruz, hepimiz görüyoruz, Meclisin önünde
onlarca lüks araç var. Markalarını söylemeye gerek yok. Lütfen sorun, bunların
her birinin Meclise, bütçeye maliyeti ne kadar? Her bir tanesinin görevlisiyle
beraber 30 bin TL civarında; bir tane aracın, tek bir aracın Meclise maliyeti
30 bin TL civarında. Neredeyse 15 tane asgari ücret yapıyor. 
(Mikrofon
otomatik cihaz tarafından kapatıldı) 
MAHMUT
TANAL (İstanbul) – Aylık.
MEHMET
RUŞTU TİRYAKİ (Devamla) – Aylık, elbette aylık, elbette aylık.
Toparlıyorum
Sayın Başkan.
BAŞKAN
– Tamamlayın lütfen Sayın Tiryaki.
MEHMET
RUŞTU TİRYAKİ (Devamla) – Bir baba, eşini ve çocuklarını zehirleyerek intihar
ediyorsa lütfen itibardan tasarruf edin. 4 kardeş, eğer yoksulluk, borç
nedeniyle intihar ediyorsa lütfen itibardan tasarruf edin. Çocuklar dileniyor,
cam siliyorsa lütfen itibardan tasarruf edin. Esnaf borç nedeniyle kendisini
yakıyorsa lütfen itibardan tasarruf edin. Yurttaşlarımız yatağa aç giriyorsa
lütfen itibardan tasarruf edin. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkürler Sayın Tiryaki. 
Öneri
üzerinde Cumhuriyet Halk Partisi Grubu adına Antalya Milletvekili Çetin Osman
Budak konuşacaktır. 
Buyurun
Sayın Budak. (CHP sıralarından alkışlar) 
Süreniz
üç dakikadır. 
CHP
GRUBU ADINA ÇETİN OSMAN BUDAK (Antalya) – Sayın Başkan, değerli
milletvekilleri; hepinizi saygıyla selamlıyorum. 
HDP’nin
önergesi üzerinde söz aldım. Konu son derece önemli, ağır bir toplumsal
travmanın yansımasının araştırılması isteniyor burada ve bunun için de duyarlı
olmanızı bekliyoruz. 
Son
yaşanan olaylara biraz önce sayın vekil değindi. Son olaylar aslında buz
dağının üstündeki değil, altındaki işaretleri hepimize gösteriyor. Burada o
kadar önemli travmalar, toplumsal travmalar yaşanıyor ki. Bunun temelinde
ekonomi var arkadaşlar. Geçtiğimiz günlerde Antalya’da yaşanan, ondan önceki
hafta İstanbul’da yaşanan ve daha öncesinde kendisini yakan, çocuğuna pantolon
alamadığı için intihar eden o kadar çok insan var ki hiçbirimiz bunları
dinlemiyoruz. Bu siyasi bir konu değil arkadaşlar. Hiç olmazsa bir beş dakikamızı,
on dakikamızı ayırıp kendi kendimize kaldığımız zaman neden insanlar bu noktaya
geldiler, neden insanlar kendilerini yakıyorlar, neden insanlar intihar ediyor,
bunları oturup değerlendirmemiz lazım ve bunun temelinde ekonominin olduğunu,
geçinememe durumunun söz konusu olduğunu hepimizin bir kere daha dönüp
düşünmesi lazım. 
Bizlerin
böyle büyük ekonomik sıkıntıları yok, buradan bir maaş alıyoruz ama
Türkiye’deki işsiz rakamına baktığınız zaman yüreğiniz cız ediyor. Şu anda
geniş tanımlı işsizlik Türkiye’de 8 milyon. Bakın, şöyle bir rakamlara
baktığınız zaman zaten görüyorsunuz: 8 milyon işsiz. Bir eve bir maaş giriyor,
o da işinden olmuş. Şimdi turizm sezonu bitiyor, tarım sezonu da bitti.
Mevsimlik işsizlik, biliyorsunuz, Türkiye’de kış aylarında patlar. Bugünden
sonra -bu rakamların hepsinin üzerinde- milyonlarca insan işsiz kalacak. Onun
için oturup, burada bunları değerlendirip ülkenin gerçek gündemine yani
ekonomiye dönmemiz gerektiğini bir kere daha buradan ifade etmek istiyorum.
Reel
sektörün durumuna bakıyorsunuz ki son derece önemli; lokomotiftir, yeni
yatırımlar yapılır, istihdam sağlarsınız; yeni yatırımlar yapılır, yeni iş
alanları açılır, işsizlere iş bulursunuz, üniversite öğrencinize, nitelikli,
yetişmiş üniversite öğrencinize iş bulursunuz ve bunların hiç olmazsa ülkeyi
terk edip gitmesine engel olursunuz. Ama bugüne kadar yapılan şu: Sadece rant
gözüyle baktığınız ülkeyi beton yığınına çevirdiniz. Bundan vazgeçip sanayi
üretimine, imalat sektörüne destek vermeye yönelmiş olsaydınız zamanında, bugün
bunların hiçbirini tartışmıyorduk. 
1
Ocak-31 Ekim 2019 tarihleri arasındaki son rakamlara, istatistiklere şöyle bir
baktık, 91 bin esnaf iflas etmiş. 
(Mikrofon
otomatik cihaz tarafından kapatıldı) 
BAŞKAN
– Lütfen bağlayalım Sayın Budak, buyurun. 
ÇETİN
OSMAN BUDAK (Devamla) – Bakın, geçen yıl döviz hareketlerinden sonra inanılmaz
bir konkordato başlamıştı, şimdi tekrar başladı. Elli yıllık, altmış yıllık
firmalar konkordato talep ediyorlar. İflas edenleri bilmiyoruz, iflas edip
şirketini kapatanları bilmiyoruz. Konkordato aynı zamanda, ona mal üreten,
tedarik sağlayan birçok alacaklıyı da yerle bir ediyor. E, dolayısıyla bu
işsizliği ve arkasından gelen bu felaketleri ve arkasından gelen intiharları
başka yerde aramaya gerek yok, biz Mecliste bunları tartışmak durumundayız,
Mecliste bu konuları gündeme getirmek durumundayız.
Bakın,
bir de şu son iki aydır, artık Maliye Bakanlığı ne yapacağını bilemez durumda,
elektronik haciz yoluyla insanların hesaplarına haciz gönderiyor. Bugün bir
ödemesi var esnafın, bakıyor, hesabında para yok. Bu sabah yine gerçekleşti. 
(Mikrofon
otomatik cihaz tarafından kapatıldı) 
ÇETİN
OSMAN BUDAK (Devamla) – Efendim, hemen toparlıyorum.
BAŞKAN
– Son bir kez… Lütfen bağlayalım.
ÇETİN
OSMAN BUDAK (Devamla) – Geçen ay 3,3 milyon kişiye, bu sabah da 1,5 milyon
kişiye e-haciz uygulaması yapıldı, e-haciz yoluyla hesaplarına haciz geldi.
Şimdi, saraydan bakıldığı zaman sanıyorum şöyle zannediliyor: Herkes hesabını
kitabını biliyor, parası da var, bunu götürüp vergilerini ödeyebilir. Öyle bir
şey yok. Şu anda gecikmelere vade farkı olarak devlet yüzde 2 faiz alıyor.
Bankalarda yüzde 12-13 civarında faiz var, faizler düştü. Herhangi bir esnaf ya
da sıradan bir vatandaş yüzde 2 faize gidip de borcunu ödememezlik yapar mı? Hiç
olmazsa haber verin, haber de vermiyorsunuz. Yani yasalara göre şunu yapmak
zorundasınız: Tebligat yapıp tebligatın sonucunda o insanları uyarırsınız,
ödemezse gereğini yaparsınız ama maalesef durum bu. Yeni vergiler, yeni zamlar;
biraz önce değinildi, tekrarlamak istemiyorum. Bütçe rakamları ortada, 89
milyar hedeflenen bütçe açığı vardı, Merkez Bankasının ihtiyat akçesini de
aldınız, şu anda 125 milyara geldi, önümüzdeki sene ne olacağını bilmiyoruz. 
(Mikrofon
otomatik cihaz tarafından kapatıldı) 
ÇETİN
OSMAN BUDAK (Devamla) – Hem bütçe açığı hem cari açık, ikisi bir felaket.
Bunların hepsini değerlendirdiğimiz zaman, bu öneriye lütfen destek verin.
Hepinize
saygılar sunuyorum, teşekkür ederim. (CHP ve İYİ PARTİ sıralarından alkışlar) 
BAŞKAN
– Teşekkürler Sayın Budak.
Öneri
üzerinde son konuşma Adalet ve Kalkınma Partisi Grubu adına Isparta
Milletvekili Recep Özel’e aittir.
RAMAZAN
CAN (Kırıkkale) – Bursa Milletvekilimiz Refik Özen konuşacak.
BAŞKAN
- Buyurun Sayın Özen. 
AK
PARTİ GRUBU ADINA REFİK ÖZEN (Bursa) – Sayın Başkan, değerli milletvekilleri;
HDP Grubunun vermiş olduğu önerinin aleyhinde AK PARTİ Grubumuz adına
görüşlerimi belirtmek üzere söz almış bulunuyorum. Bu vesileyle Genel Kurulu ve
aziz milletimizi saygıyla selamlıyorum.
Sayın
Başkan, değerli milletvekilleri; Türkiye ekonomisi geçtiğimiz yıl yaşanan
finansal saldırılardan kaynaklı zorlu bir süreçten geçmiştir. AK PARTİ
hükûmetleri olarak her türlü güçlüğün üstesinden gelme konusundaki
kararlılığımızı bu alanda da gösterdik ve piyasalarımızda önce kısa vadede
normalleşmeyi sağladık, orta ve uzun vadede ise sağlıklı ve güçlü büyümenin
temini için yol haritamızı ortaya koyduk. Bu kapsamda, öncelikle spekülatif kur
saldırılarını bertaraf ettik ve geçtiğimiz yıl Yeni Ekonomi Programı’nda yeniden
dengelenmenin önemini vurguladık. Bu konuda, gururla ifade etmek isterim ki
hedeflediğimizin de ötesinde bir performans sergilemekteyiz. 
2018
yılı Ekim ayında yüzde 25,2 seviyesinde olan enflasyon oranını bu yılın ekim
ayında yüzde 8,6 seviyesine kadar düşürdük. Önümüzdeki dönemde baz etkisiyle
enflasyonun bir miktar yükselmesini ancak yüzde 12’lik hedefimizin rahatlıkla
tutmasını bekliyoruz. 
YEP
kapsamında, program dönemi sonunda, uyumlu maliye ve para politikalarıyla,
kapsamlı yapısal reformlarla enflasyonun düşük, tek haneli seviyelere inmesini
hedeflemekteyiz. 
İç
dengelemede olduğu gibi, dış dengelemede de önemli mesafeler aldık. Bu yılın
ilk yarısında bir önceki yılın aynı dönemine göre yüzde 8,4 oranında artan reel
ihracat, üçüncü çeyrekte de güçlü görünümünü sürdürmüş ve yıllık bazda yüzde 8
oranında artmıştır. 
Sayın
Başkan, değerli milletvekilleri; yeniden dengelenme sürecinde cari işlemler
dengesinde elhamdülillah rekorlar kırıyoruz. Eylül ayında cari işlemler yıllık
olarak 5,9 milyar dolar fazla vermiştir.
Beklentilere
ilişkin göstergelerde de önemli iyileşmelerin olduğu dikkat çekmektedir.
Ekonomik Güven Endeksi ikinci çeyrekte 81,9 iken üçüncü çeyrekte 84,6
seviyesine yükselmiştir. Ekim ayında söz konusu endeks 89,8 seviyesine
ulaşmıştır. Türk lirası 31 Ağustos 2018 tarihine göre yaklaşık yüzde 11,5 değer
kazanmış ve gelişmekte olan ekonomilerin para birimlerinden olumlu bir şekilde
ayrılmıştır. 
MAHMUT
TANAL (İstanbul) – Sayın Vekilim, millet ailece niye intihar ediyor? 
REFİK
ÖZEN (Devamla) – Bütün bu kazanımlarımızı önümüzdeki yıl inşallah çok daha
ileri bir seviyeye taşımış olacağız.
Ekonomimizin
potansiyel seviyesini yakalaması için ortaya koyduğumuz politikalarımızı ve
tedbirlerimizi de bir bir hayata geçiyoruz. Bu çerçevede YEP’te 2020-2022
dönemi için her yıl yüzde 5 büyüme öngörmüş durumdayız. Ekonomimizde
verimliliği ve yüksek katma değerli üretimi artırmaya yönelik uygulamalarla,
güçlü, sürdürülebilir büyümeyi ve refah artışını sağlayarak yüksek gelirli
ülkeler seviyesine yükselme amacımız doğrultusunda sağlam adımlarla
ilerliyoruz. 
(Mikrofon
otomatik cihaz tarafından kapatıldı) 
BAŞKAN
– Bağlayın lütfen Sayın Özen.
REFİK
ÖZEN (Devamla) – AK PARTİ siyasetinin ilkelerini, uzun yıllar boyunca siyasi ve
ekonomik buhranların acı reçetelerini yaşayan milletimiz belirlemiştir. 
ALİ
ÖZTUNÇ (Kahramanmaraş) – Ekmeğin fiyatını biliyor musunuz Sayın Vekilim? Ekmek
ne kadar biliyor musunuz Sayın Vekilim?
REFİK
ÖZEN (Devamla) - Sadece seçim başarısını hedefleyen ve bu başarı üzerinden
siyaset yapan partilerin aksine, AK PARTİ, milletimizin hak ve adalet
mücadelesine sahip çıkarak hizmetlerini dün olduğu gibi bugün de tüm hızıyla
gerçekleştirmeye devam etmektedir. 
Sözlerime
burada son verirken HDP grup önerisi aleyhinde oy kullanacağımı beyan ediyor,
Genel Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkürler Sayın Özen.
Öneriyi
oylarınıza sunuyorum: Kabul edenler… Etmeyenler… Öneri kabul edilmemiştir.
MAHMUT
TANAL (İstanbul) – 60’a göre bir söz talebimiz vardı Sayın Başkan.
BAŞKAN
– Sayın Tanal, söz vereceğim. Bu öneriler bittikten sonra, sisteme giren 10
milletvekiline daha söz vereceğim, siz de o isimler arasında yer alıyorsunuz. 
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
3.- CHP Grubunun, Türkiye Büyük Millet Meclisi Gündemi’nin “Genel
Görüşme ve Meclis Araştırması Yapılmasına Dair Öngörüşmeler” kısmında yer alan,
Ankara ve İstanbul illerinde kurulan Medipol Üniversiteleri hakkındaki
iddiaların araştırılması amacıyla verilmiş olan (10/1575) esas numaralı Meclis
Araştırması Önergesi’nin ön görüşmelerinin, Genel Kurulun 12 Kasım 2019 Salı
günkü birleşiminde yapılmasına ilişkin önerisi
12/11/2019
Türkiye Büyük Millet Meclisi Başkanlığına
Danışma
Kurulu 12/11/2019 Salı günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Engin
Altay
 İstanbul

 Grup
Başkan Vekili
Öneri:

Türkiye
Büyük Millet Meclisi Gündemi’nin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, Ankara ve İstanbul'da kurulan
Medipol Üniversiteleri hakkında iddiaların araştırılması amacıyla verilmiş olan
(10/1575) esas numaralı Meclis Araştırması Önergesi’nin görüşmesinin Genel
Kurulun 12/11/2019 Salı günkü (bugün) birleşiminde yapılması önerilmiştir.
BAŞKAN
– Önerinin gerekçesini açıklamak üzere, öneri sahibi Cumhuriyet Halk Partisi
Grubu adına Bursa Milletvekili Lale Karabıyık konuşacaktır. 
Buyurun
Sayın Karabıyık. (CHP sıralarından alkışlar)
Süreniz
beş dakikadır. 
CHP
GRUBU ADINA LALE KARABIYIK (Bursa) – Teşekkürler Sayın Başkan. 
Sayın
Başkan, değerli milletvekilleri; aramızdan ayrılışının 81’inci yılında çağdaş Türkiye
Cumhuriyeti’nin kurucusu Büyük Önder Mustafa Kemal Atatürk’ü özlem ve saygıyla
anıyorum. 
Değerli
milletvekilleri, Adalet ve Kalkınma Partisi hükûmetleri tarafından vakıf ve
derneklere yapılan ayrımcılıklar ve imzalanan protokoller zaman zaman gündemimize
gelmişti. Bugün de İstanbul Medipol Üniversitesinin ve Ankara Medipol
Üniversitesinin kurucu vakıfları ve bunlar için tahsis edilen arazi ve
taşınmazlar Meclis gündemine tarafımızdan taşınmış bulunuyor. 
Değerli
vekiller, Türkiye Eğitim Sağlık ve Araştırma Vakfı tarafından 2009 yılında
İstanbul’da İstanbul Medipol Üniversitesi kuruluyor. Vakfın ismi Türkiye Eğitim
Sağlık ve Araştırma Vakfı. Peki, nasıl kuruluyor bu üniversite? İlk olarak 2009
yılında Özelleştirme İdaresi Başkanlığı tarafından kamu yararına dönük
hizmetlerde kullanılması koşuluyla Maliye Bakanlığına devredilmiş olan tarihî
TEKEL binası, bu Bakanlık tarafından İstanbul Medipol Üniversitesine kırk dokuz
yıllığına tahsis ediliyor. Bununla kalmıyor, Medipol grubuna devredilen bir
diğer yer ise Karayolları 17’nci Bölge Müdürlüğünün Kavacık’taki arazisi
oluyor. Arazi önce Maliye Bakanlığına devrediliyor, ardından kırk dokuz
yıllığına İstanbul Medipol Üniversitesine kiralanıyor. Hemen arkadan ne oluyor?
İstanbul Büyükşehir Belediyesi arazinin imar planını değiştiriyor, özel eğitim
alanına dönüştürüyor. 
Bununla
kalmıyor, sonrasında Sosyal Güvenlik Kurumunun Kadıköy Koşuyolu’nda bulunan
2.922 metrekarelik çok değerli bir taşınmazı, İstanbul Medipol Üniversitesine,
bu defa da sadece 2 milyon 949 bin lira bedelle satılıyor. 
Değerli
milletvekilleri, daha sonra, 2018 yılında bu defa Ankara’da bir Medipol
Üniversitesi kurulmak isteniyor ama gelin görün ki mevcut yasalar buna engel.
Mevcut yasalar, düzenlemeler, aynı vakfın farklı bir ilde üniversite açmasını
engelliyor. O zaman benzer isimli başka, yeni bir vakıf kurmak gerekiyor ve
yeni bir vakıf kuruluyor. Bu yeni vakfın ismi de “Türkiye Eğitim Sağlık Bilim
ve Araştırma Vakfı.” İstanbul’da kurulan “Türkiye Eğitim Sağlık ve Araştırma
Vakfı” Ankara’da kurulan “Türkiye Eğitim Sağlık Bilim ve Araştırma Vakfı” yani
bir “bilim” kelimesi ilave edilmiş oluyor. 
Peki
“Ankara’da kurulan Medipol Üniversitesine neler tahsis ediliyor?” derseniz,
onlar da şu şekilde sıralanabilir: Aslında, bakın, tarihî garla gündemimize de
taşınmıştı ama özellikle, Ankara Medipol Üniversitesine önce, Etimesgut ilçesi
Aşağıyurtçu Mahallesi’nde bulunan, Toplu Konut İdaresi Başkanlığına ait ve
20/09/2017 tarihinde 83 milyon 575 bin lira değer biçilmiş olan 175.952
metrekarelik arsa -Medipol Üniversitesinin kurucusu olan vakfa- bedelsiz ve
süresiz olarak tahsis ediliyor. 
BÜLENT
TURAN (Çanakkale) – Yanlış bilgi, bunlar doğru değil.
LALE
KARABIYIK (Devamla) – Ankara Medipol Üniversitesinin kuruluş aşamasında YÖK
temsilcisinin de olumsuz görüş bildirdiği bilgisini almış bulunuyoruz. Buna
rağmen, kurulma işlemi devam ediyor. 
Ayrıca,
Ankara Tren Garı yerleşkesi içerisinde yer alan bazı binaların Ankara Medipol
Üniversitesine verildiği iddiaları da söz konusu. 
Önceki
dönemlerde ben bununla ilgili 2 defa soru önergesi verdim -belki bu soru
önergelerini yanıtlasalardı bugün araştırma önergesine gerek kalmayabilirdi-
ancak şu ana kadar hiçbirisine bir yanıt alabilmiş değilim. Bu nedenle, Medipol
Üniversitesine neden bu ayrıcalıkların tanındığının, tahsis edilen bina ve
arazilerin değerlerinin ne kadar olduğunun, son olarak da Ankara’da 175 bin
metrekarelik, konut yapılması gereken TOKİ arazisinin niçin bedelsiz olarak
tahsis edilmiş olduğunun yanıtını alamamış bulunuyoruz. 
BÜLENT
TURAN (Çanakkale) – Bedelsiz olur mu! Yapmayın, bunlar doğru değil.
LALE
KARABIYIK (Devamla) – Bu belirsizliklerden dolayı, kamuoyunda, Medipol
Üniversitelerini kuran vakıfların belirli bir tarikatla ilişkisi olduğu
yönündeki iddiaları da duymaktayız.
Bu
vesileyle ayrıca belirtmek isterim ki ülke genelinde kurulan veya kurulacak
olan tüm vakıf üniversiteleriyle ilgili detaylı incelemeler yapılmalı, kurucu
vakıfların cemaat, tarikat gibi oluşumlarla herhangi bir ilişkilerinin
olmamasına son derece özenle dikkat edilmeli. 
(Mikrofon
otomatik cihaz tarafından kapatıldı)
LALE
KARABIYIK (Devamla) – Sayın Başkan…
BAŞKAN
– Tamamlayın lütfen Sayın Karabıyık.
LALE
KARABIYIK (Devamla) – Bu nedenle, Medipol Üniversitesine hangi sebeplerle
bedelsiz ve süresiz olarak arazi ve bina tahsis edildiğinin… 
BÜLENT
TURAN (Çanakkale) – Bedelsiz değil, süresiz değil; Sayın Başkan, şoklardayız,
böyle değil. 
LALE
KARABIYIK (Devamla) - …bu üniversitenin diğer vakıf üniversitelerinden niçin
ayrıcalıklı hâle getirildiğinin ve taşınmazların tahsisinin usule uygun olup
olmadığının araştırılmasını istiyoruz.
Teşekkür
ediyorum. (CHP sıralarından alkışlar)
BAŞKAN
– Teşekkürler Sayın Karabıyık.
BÜLENT
TURAN (Çanakkale) – Koça da Sabancıya da aynı önergeyi verin lütfen.
BAŞKAN
- Öneri üzerinde İYİ PARTİ Grubu adına Ankara Milletvekili İbrahim Halil Oral
konuşacaktır.
DURSUN
MÜSAVAT DERVİŞOĞLU (İzmir) – Sayın Başkan, Ankara Milletvekilimiz Sayın Ayhan
Altıntaş konuşacak. 
BAŞKAN
– Buyurun Ayhan Bey.
Süreniz
üç dakikadır.
İYİ
PARTİ GRUBU ADINA AYHAN ALTINTAŞ (Ankara) – Sayın Başkan, kıymetli
milletvekilleri; Cumhuriyet Halk Partisinin Medipol Üniversitelerine tahsis
edilen araziler hakkındaki grup önerisi üzerinde İYİ PARTİ Grubu adına söz
almış bulunuyorum.
Sözlerime
başlamadan, 12 Kasım 1933 ve 12 Kasım 1944 tarihlerinde kurulan Bağımsız Doğu
Türkistan Cumhuriyetleri’nin kuruluş yıl dönümlerini kutluyorum. Bağımsız
cumhuriyetler bugün, ne acı ki Çin işgali altındadır. Bu gerçeği buradan ifade
etmeyi millî ve insani bir sorumluluk olarak kabul ediyorum. Al bayraktan gök
bayrağa selam olsun. 
Saygıdeğer
milletvekilleri, merhum Necip Fazıl’ın şu mısraları görüştüğümüz meseleyi çok
güzel tarif ediyor: 
“Allah’ın
on pulunu bekleyedursun on kul,
Bir
kişiye tam dokuz, dokuz kişiye bir pul.
Bu
taksimi kurt yapmaz kuzulara şah olsa,
Yaşasın
kefenimin kefili karaborsa!”
“Medipol
Üniversitesi” adı altında bir karaborsa kurulmuş, milletin varlıkları,
kaynakları bir bir buraya akıtılıyor. Dünyanın en kaliteli ve donanımlı
hastanelerinden LÖSEV’e ait LÖSANTE ruhsat beklerken bir kula muhtaç
bırakılıyor ama Sağlık Bakanımız Sayın Fahrettin Koca, kendi vakfına bağlı
Medipol Hastanesine emek sarf etmeden, alın teri dökmeden, dokuz pulu vermeden
arazi tahsis ettiriyor; hiç hicap duymuyor, utanmıyor. AK PARTİ iktidarı
milletimizin varlıklarına sürüye dalan bir kurt gibi davranıyor, âdeta talan
ediyor. 
BÜLENT
TURAN (Çanakkale) – Bu metin Ayhan Bey’in değil Başkanım. Eline vermişler,
kendisine konuşma vermişler. Gelemeyen kişi vermiş.
AYHAN
ALTINTAŞ (Devamla) – Sonra ekonomik krizler milletimizin boğazını sıkmaya
başlayınca da damattan masallar tiyatrosu sahnelenmeye başlıyor.
Kıymetli
milletvekilleri, geçtiğimiz hafta bu kürsüden Medipol Üniversitesine Ankara’da
verilen gar binalarını gündeme getirmiştim. 
BÜLENT
TURAN (Çanakkale) – “O getirmişti.” deyin bari Sayın Altıntaş.
AYHAN
ALTINTAŞ (Devamla) – Sayın İbrahim Halil Oral Vekilimiz dile getirmişti, ben
değil. 
Bir
sabah kalkıyoruz, 1927’de yokluk günlerinde genç cumhuriyetimizin inşa ettiği
Türkiye Cumhuriyeti Devlet Demiryolları binalarına Medipol Üniversitesi
afişleri asılmış oluyor. Bir akşam, bakıyoruz, Etimesgut’ta TOKİ’ye ait
araziler Medipol Üniversitesine verilmiş ama insanımız cüzi miktarlardaki
borçlarını ödeyemediği için intihar ediyor. Bu taksimi kurt yapmaz kıymetli milletvekilleri,
acı verici bir durumla karşı karşıyayız.
Saygıdeğer
milletvekilleri, Etimesgut ilçemizin merkezinde AK PARTİ’li belediye döneminde
peşkeş çekilmiş ve sonra tekrar MHP’li belediye tarafından belediye bünyesine
alınmış olan bir bina var. Yıllardır bir beton yığını olarak bomboş duruyor.
Şimdi ittifak ortağınız MHP’li belediye burayı hastane yapmak istemişti, o
günlerde Sağlık Bakanlığı yaptırmamak için elinden geleni yapmıştı, bu bina
hâlen bomboş duruyor, hizmet veremiyor ama Sağlık Bakanımız için araziler
anında tahsis edilebiliyor. Sizin derdiniz hizmet mi yoksa yandaşlarınızı
doyurmak mıdır? Yazık değil midir milletin varlıklarına, günah değil midir?
(Mikrofon
otomatik cihaz tarafından kapatıldı) 
BAŞKAN
– Bağlayalım Sayın Altıntaş, buyurun.
AYHAN
ALTINTAŞ (Devamla) – Sayın milletvekilleri, milletimizin doğruları ve
gerçekleri görmesi için, bu araştırma önergesini İYİ PARTİ Grubu olarak
destekliyoruz.
Teşekkür
ediyor, saygılarımı sunuyorum. (İYİ PARTİ sıralarından alkışlar)
BAŞKAN
– Teşekkürler Sayın Altıntaş. 
Evet,
öneri üzerinde Halkların Demokratik Partisi Grubu adına Gaziantep Milletvekili
Mahmut Toğrul konuşacaktır. 
Buyurun
Sayın Toğrul. (HDP sıralarından alkışlar)
Süreniz
üç dakikadır. 
HDP
GRUBU ADINA MAHMUT TOĞRUL (Gaziantep) – Teşekkür ederim.
Sayın
Başkan, değerli milletvekilleri; üniversiteler her zaman iktidarların ilgi
alanı olmuştur yani her gelen, kendi ideolojisini ve kendini oralarda
kurumsallaştırmak için bir alan olarak görmüştür. Ancak özellikle 2007’de, AKP
iktidarı üniversitelere rektör atama yetkisini eline geçirdikten sonra
Türkiye’de üniversiteler bambaşka bir hâl almıştır. AKP, üniversiteleri,
cemaatler arasında rektörlükleri dağıtan bir birim hâline getirmiştir. 
Bakın,
benim görev yaptığım Dicle Üniversitesi -hatta bazen cemaatler konsorsiyumuna
devrediyorlardı- cemaatler konsorsiyumuna devredilmişti. Yönetiminde 3 cemaat
vardı. Rektör adayımız iken, geldiğinde “Ben cemaatlerin ortak adayıyım.” diye
seçim çalışması yaptı, gizli saklı değil. 3’üncü sırada olmasına rağmen dönemin
Cumhurbaşkanı atadı. 3 rektör yardımcısı vardı; biri Fetullahçı’ydı, biri
Kırkıncı’ydı, biri Menzilci’ydi; herkes bunu bilir. Değerli arkadaşlar,
sonrasında bu yönetim sekiz yıl görev yaptı, 2016 yılında kadar. Daha sonra,
2016 yılında bu rektör cemaatle ilgisi olduğu gerekçesiyle derdest edildi,
cezaevinde yattı vesaire. 
Değerli
arkadaşlar, sadece Dicle Üniversitesi bu durumda değildi, birçok üniversite bu
durumdaydı. Şu anda anlaşılıyor ki Fetullahçı cemaatten boşalan yerler de diğer
cemaatlerle daha fazla şekilde kapatılıyor. 
Değerli
arkadaşlar, verilen önergeyle anlaşılıyor ki artık hiç böyle aracı kullanmaya
gerek yok; doğrudan, kuzu, kurda teslim ediliyor. Türkiye’de şu anda, eğitim
kurumu olan Eğitim Bakanı, turizm şirketi olan Turizm Bakanı, sağlık şirketi
olan Sağlık Bakanı var ve bunu daha da genişletebilirsiniz.
Peki,
ne yapılıyor? İstanbul’da bir vakıf üniversitesi kuruluyor ve dünyanın mülkü
bedelsiz veriliyor ya da kırk dokuz yıllığına kendilerine kiralanıyor. Lale
Hoca söylediği için ben tekrar etmeyeyim ama Bakan yasayı arkadan dolaşıyor. 
Değerli
arkadaşlar, bir vakıf, 1 üniversite kurar. Düşünün, bir Bakan, Bakanlık yaptığı
bir ülkede kendi çıkardığı yasayı arkadan dolaşıyor, bir vakıf daha kuruyor
Ankara’da üniversite kurmak için. Vakfın adına sadece bir “bilim” kelimesi
ekleniyor ve Ankara’da da haksız rekabet oluşturacak 2’nci bir üniversite
kuruluyor. Peki, oraya ne veriliyor? Yine, devletin arazisi süresiz ve bedelsiz
teslim ediliyor. 
(Mikrofon
otomatik cihaz tarafından kapatıldı)
BAŞKAN
– Bağlayalım Sayın Toğrul, buyurun. 
MAHMUT
TOĞRUL (Devamla) - Değerli arkadaşlar, artık bu ülkede tuz kokmuştur. Şu anda
artık üniversiteler zaten kendini yönetmiyor. Biliyorsunuz, rektörler doğrudan
Cumhurbaşkanı tarafından atanıyor ve üniversiteler AKP’nin birer istihdam
alanıdır. Ne kadar liyakatiniz olursa olsun, ne kadar bilginiz beceriniz olursa
olsun, eğer AKP’li değilseniz bugün üniversitede yer alamazsınız. Ne kadar
şanslı olursanız olun, eğer AKP’nin karşısındaysanız hiçbir hizmetten
yararlandırılamazsınız. AKP artık rantı kendi yandaşına, kendi cemaatlerine
dağıtmakla meşgul ve Sağlık Bakanına sadece Medipol üzerinden bu hizmetler
verilmiyor, biliyorsunuz, değerli arkadaşlar, milyonlarca liralık vergi
muafiyeti ve teşvik de veriliyor aynı Sağlık Bakanına. Bundan daha sonrasını
nasıl savunacaklar, ben AKP Grubuna bırakıyorum. 
Değerli
arkadaşlar, bu konu araştırılmayı hak ediyor. 
(Mikrofon
otomatik cihaz tarafından kapatıldı)
MAHMUT
TOĞRUL (Devamla) - Türkiye üniversiteleri tekrar ayaklarının üzerine dikilmek
üzere böyle bir araştırmanın konusu yapılmalıdır diyor, Genel Kurulu saygıyla
selamlıyorum. (HDP sıralarından alkışlar) 
BAŞKAN
– Teşekkürler Sayın Toğrul. 
Öneri
üzerinde son konuşma Adalet ve Kalkınma Partisi Grubu adına Trabzon
Milletvekili Adnan Günnar’a ait. 
Buyurun
Sayın Günnar. (AK PARTİ sıralarından alkışlar) 
Süreniz
üç dakikadır. 
AK
PARTİ GRUBU ADINA ADNAN GÜNNAR (Trabzon) – Sayın Başkan, saygıdeğer
milletvekilleri; Cumhuriyet Halk Partisinin vermiş olduğu Medipol Üniversitesiyle
ilgili öneri üzerinde konuşma yapıyorum. Hepinizi saygıyla selamlıyorum. 
Kıymetli
arkadaşlar, maalesef, ne yazık ki, Profesör Doktor olan Lale Hanım’ın ve
arkadaşlarının vermiş olduğu önerge, açıkça ifade edeyim ki mesnetsiz, polemik
kokan, tamamen politik mülahazalarla dolu ve bir algı operasyonu niyetinde olan
bir önergedir. Şöyle ki…
MAHMUT
TOĞRUL (Gaziantep) – Bunları verdiniz mi, vermediniz mi? Sadece bunlara cevap
verin.
ADNAN
GÜNNAR (Devamla) – Bunun cevabını size vereceğim. 
MAHMUT
TOĞRUL (Gaziantep) – “Vermedik.” deyin ya da “Verdik.” deyin. Niye bu kadar
suçlama? 
BAŞKAN
– Sayın Toğrul… 
ADNAN
GÜNNAR (Devamla) - Değerli arkadaşlar, evet, onları açıklıyorum: Bakın, bugüne
kadar kanunla kurulmuş kamu kurum ve kuruluşları, vakıflar, kanunla kurulmuş
meslek kuruluşları, dernekler ve üniversiteler için çok sayıda irtifak hakkı
tesis edilmiştir. Efendim, Kadir Has Üniversitesi, Atılım Üniversitesi, Koç
Üniversitesi, Başkent Üniversitesi, Çankaya Üniversitesi, Okan Üniversitesi,
Ufuk, Bahçeşehir, netice itibarıyla onlarca üniversiteye -Türkiye’de 206
üniversitenin yaklaşık 79’u özel üniversite, vakıf üniversitesidir değerli
arkadaşlar- bunların hepsine bu şekilde tahsisler yapılmaktadır. 
Peki,
gelelim sizin örneklere: Ankara Medipol Üniversitesine ait olan bu arazilerin
tahsisi Sayın Bakanımızla ne zaman ilişkilendirilmektedir? Cumhurbaşkanlığı
hükûmet sistemi kurulmadan önce, Medipol Üniversitesi TEBA Vakfına 20 Eylül
2017 tarihinde Çankaya ve Etimesgut’taki bu araziler tahsis edilmiştir. 
Peki,
değerli arkadaşlar, sizlere örnek vermek istiyorum: Ankara Etimesgut’ta Türkiye
Organ Nakli ve Yanık Tedavi Vakfına kırk dokuz yıllığına 2 milyon 303 bin
metrekare arazi verilmiştir, Atılım Üniversitesine otuz yıllığına 121 bin
metrekare, Okan Üniversitesine 151 bin metrekare, Bilkent Üniversitesine 1
milyon 345 bin metrekare, Koç Üniversitesine 249 bin metrekare, Sabancı
Üniversitesine 1 milyon metrekare, Işık Üniversitesine 490 bin metrekare
verilmiştir. Bu örnekler çoğaltılabilir kıymetli arkadaşlar. 
Unkapanı’nda
Medipole tahsis edilen bina ve alanın 3 katı TEKEL arazisi yanı başındaki Kadir
Has Üniversitesine tahsislidir. Söz konusu yapılar, mevzuat çerçevesinde,
tarihî kimliğin muhafazası ve eğitime hizmet verilmesi maksadıyla tahsis
edilmiştir. 
(Mikrofon
otomatik cihaz tarafından kapatıldı) 
ADNAN
GÜNNAR (Devamla) - Sayın Başkanım…
BAŞKAN
– Bağlayalım lütfen Sayın Günnar.
ADNAN
GÜNNAR (Devamla) - Hiçbir şekilde, gerçek dışı ifade edildiği gibi, bedelsiz ve
süresiz tahsis söz konusu değildir; söz konusuysa lütfen, belgelerinizle buraya
gelin. (AK PARTİ sıralarından alkışlar) Yoksa gerisi, gerçek dışı beyanlarla
müfteri olma durumuna düşürür sizleri ki bu, bizleri de üzer. 
TOKİ,
yapmış olduğu açıklamada “Hiçbir şekilde, biz müzayede dışında, açık artırma
dışında kimseye ve hiçbir kuruma arsa bağışı, devri veya satışını yapmadık;
tamamen bedeli karşılığında satışımızı gerçekleştirdik.” demektedir. Bakan
olmadan iki yıl öncesinde gerçekleşen bu işlemler için şimdi bu meseleyi
gündeme getirmek, Bakanın basın açıklamalarına dikkat etmemek, TOKİ’nin
açıklamalarına dikkat etmemek tamamen olumsuz bir şekilde, milletin aklını
bulandırmak maksadıyla yapılan polemiklerdir.
Kıymetli
arkadaşlar, biz, Cumhuriyet Halk Partisinin skandallarına alışmış olsak da seçmenlerimiz
bunları sizden istememektedir. 
(Mikrofon
otomatik cihaz tarafından kapatıldı) 
ADNAN
GÜNNAR (Devamla) – Çok kısaca, bitiriyorum… 
BAŞKAN
– Bağlayın.
Buyurun.
GÖKAN
ZEYBEK (İstanbul) - Seçmen İstanbul’da size ders verdi zaten. 
ADNAN
GÜNNAR (Devamla) – Bakın, biz bu Mecliste Cumhurbaşkanlığı kararnamesiyle
birlikte bir Uzay Ajansı kurmaya kalktık ve kurduk; Cumhuriyet Halk Partisi
bunu, gitti, Anayasa Mahkemesine verdi. Heyhat, biz devam ediyoruz; biz
kalkıyoruz, Doğu Akdeniz’de Türkiye’nin hakları olan petrol rezervleriyle
ilgili, sondaj gemileriyle ilgili çalışmalar yapıyoruz; “Doğu Akdeniz
bölgesinde petrol bulamadık, orada ne işimiz var?” diyorsunuz.
GÖKAN
ZEYBEK (İstanbul) - Hakyol Vakfına gel, Hakyol Vakfına gel, Hakyola! Bırak
petrolü; Hakyola gel, Hakyola!
ADNAN
GÜNNAR (Devamla) – Cumhuriyet Halk Partisinin Genel Başkanı kalkıyor, “Efendim,
Suriye’de ne işiniz var?” diyor. Peki, değerli arkadaşlar, biz, Antarktika’da
kamp mı kurmasaydık; bilimsel çalışmalar yapmasa mıydık; yol, köprü, havalimanı
yapmasa mıydık; petrol ve doğal gaz sondajlarına girmese miydik?
HAŞİM
TEOMAN SANCAR (Denizli) – Suriye’yle ne alakası var kamp kurmanın?
ADNAN
GÜNNAR (Devamla) – Biz Türkiye Uzay Ajansını kurmasa mıydık? Biz 206 tane
üniversiteyi kurmasa mıydık? (AK PARTİ sıralarından alkışlar)
Ezcümle,
CHP’li mensupların çocukları ve kendileri Medipol Üniversitesi hastanelerinde
tedavi görmekte midir, öğrenci olarak okumakta mıdır? 
(Mikrofon
otomatik cihaz tarafından kapatıldı)
ADNAN
GÜNNAR (Devamla) – Eğitime katkı maksadıyla, herkesi özel üniversitelere de
devlet üniversitelerine de davet ediyoruz. 
Hayırlı
uğurlu olsun. (AK PARTİ sıralarından alkışlar)
BAŞKAN
– Teşekkürler Sayın Günnar.
MAHMUT
TOĞRUL (Gaziantep) – Sayın Başkan…
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay.
ENGİN
ALTAY (İstanbul) – Sayın hatip konuşmasının başında Bursa Milletvekilimiz Lale
Karabıyık’ın verdiği önergeye “mesnetsiz” ve “polemik kokan bir önerge” demek
suretiyle ve Sayın Karabıyık’ın meslek titrinin de profesör olduğunu
hatırlatarak müstehzi bir yaklaşımla hakaret etmiştir. Söz talep ediyorum.
BAŞKAN
– Sataşmadan mı yerinizden mi?
ENGİN
ALTAY (İstanbul) – Sataşmadan efendim.
BAŞKAN
– Kürsüden mi?
ENGİN
ALTAY (İstanbul) – Evet.
MAHMUT
TOĞRUL (Gaziantep) – Aynı gerekçeyle ben de söz istiyorum Sayın Başkan.
BAŞKAN
– Buyurun Sayın Karabıyık. (CHP sıralarından alkışlar) 
VIII.- SATAŞMALARA İLİŞKİN KONUŞMALAR
1.- Bursa Milletvekili Lale Karabıyık’ın, Trabzon Milletvekili Adnan
Günnar’ın CHP grup önerisi üzerinde AK PARTİ grubu adına yaptığı konuşması
sırasında şahsına sataşması nedeniyle konuşması
LALE
KARABIYIK (Bursa) – Değerli milletvekilleri, ben konuşmamda üniversitelere ilk
defa arazi veriliyor demedim. Üniversitelere arazi tahsis etmek zaten kamunun
görevidir ancak kamu için önemli olan yerler ya düşük bedelle satılmış ya
karşılıksız olarak tahsis edilmiş veya çok düşük bedelle kiralanmışsa burada
bir araştırma yapmak bence kamuoyu açısından son derece önemlidir. 
Ayrıca,
Sayın Bakanla ilgili bir kelimem olmadı. Neden Sayın Bakan konusuna geldiniz;
onu ben size sormak isterim. 
Bir
başka nokta da şu… 
ADNAN
GÜNNAR (Trabzon) – Diğer partiler bahsettiler, siz de bahsettiniz.
LALE
KARABIYIK (Devamla) – Lütfen, dinlerseniz… Dinlemenizi rica ederim.
MAHMUT
ATİLLA KAYA (İzmir) – Belge, belge!
LALE
KARABIYIK (Devamla) – Değerli milletvekilleri, ben 2 defa soru önergesi verdim.
Eğer sizde belge varsa bu soru önergeleriyle bana yanıtı çok rahat
verebilirdiniz ama öyle bir yanıt alabilmiş değilim.
Peki,
Türkiye'de benzer isimde, sadece bir kelime oyunuyla kurulmuş başka bir vakıf
var mı ve aynı isimde, birden fazla ilde bu şekilde hem İstanbul Medipol hem
Ankara Medipol olan başka bir örnek var mı, ben de size bunu sormak isterim.
Yoksa eğitim ve eğitim kurumlarının desteklenmesi son derece normaldir ancak
burada bir ayrımcılık varsa, normal olarak gidişata aykırı bir işlem
yapılmışsa, kamuoyunun huzurunda soru işareti kalan başka bazı noktalara
açıklık getirilmemişse… Örneğin, Tren Garı’ndaki bazı binaların verilip
verilmediğinin ispatı basında yayınlanan bilgilerden sonra, haberlerden sonra
sizin tarafınızdan verilmeliydi ya da en azından tekrar söylüyorum ki: Ben bu
soru önergelerini bir yıl önce, 2 defa verdim, altı ay arayla da tekrarladım,
tarafıma en ufak bir cevap verilmemiştir. Bu belgeleri biz sizden bekliyoruz.
Teşekkür
ederim. (CHP sıralarından alkışlar)
BAŞKAN
– Teşekkürler Sayın Karabıyık.
Sayın
Toğrul…
MAHMUT
TOĞRUL (Gaziantep) – Aynı gerekçeyle efendim…
BAŞKAN
– Hangi gerekçe Sayın Toğrul?
MAHMUT
TOĞRUL (Gaziantep) – Efendim, hem “title”ımızı da ifade ederek bizim mesnetsiz
önergelerle Meclisi şey yaptığımızı…
BÜLENT
TURAN (Çanakkale) – Neyini ifade ederek?
BAŞKAN
– Ama önerge sahibi Cumhuriyet Halk Partisi.
MAHMUT
TOĞRUL (Gaziantep) – Ama hem “önerge sahibi” hem de “diğer konuşmacılar”
diyerek bizi de kastetti.
BAŞKAN
– Siz yerinizden cevap verirseniz daha iyi olur sanırım Sayın Toğrul.
BÜLENT
TURAN (Çanakkale) – Hangi gerekçeyle Sayın Başkan? Sayın Başkan, hangi gerekçe,
onu anlayalım.
BAŞKAN
– Evet, konuşmacılara yönelik bazı sözleri oldu; yerinden açıklama yapması için
kendisine 60’a göre söz veriyorum Sayın Turan.
BÜLENT
TURAN (Çanakkale) – “Title” deyince hangi “title”, onu merak ettik. Profesörlük
mü, CHP mi, HDP mi?
BAŞKAN
– Tamam, size de söz vereceğim.
Buyurun
Sayın Toğrul.
V.- AÇIKLAMALAR (Devam)
26.- Gaziantep Milletvekili Mahmut Toğrul’un, Trabzon Milletvekili Adnan
Günnar’ın CHP grup önerisi üzerinde AK PARTİ grubu adına yaptığı konuşmasındaki
bazı ifadelerine ilişkin açıklaması
MAHMUT
TOĞRUL (Gaziantep) – Teşekkür ederim Sayın Başkan.
Sayın
Başkan, bakın, biz bu uyarıları daha önce yaptığımızda bu uyarılar dikkate
alınmadı. Cemaate 15 üniversite hangi dönemde kurduruldu ve daha sonra burada
üretilen öğretim üyeleri nasıl sarmal sarmal Türkiye akademisini sardı ve nasıl
oraya buraya ihraç edildi, hepsini biliyoruz. 
Ayrıca,
Sayın Başkan, biraz önce yine söylendi, bir bakan yasayı arkadan dolanıyorsa,
bir bakan bizzat yasayı arkadan dolanıyorsa, daha önce, yasal olarak bir vakfın
2 üniversite açamaması yani diğer üniversiteler karşısında haksız rekabet
oluşturmaması neticesinde, Bakan kalkıp arkadan dolanıp sadece vakfın bir
kelimesini değiştirip haksız rekabetle 2 üniversite açıyor ve her 2
üniversiteye de dünya kadar arsa tahsisi ve para desteği yapılıyorsa bunu
eleştirmek ve hele hele, önergede de söyleniyor -cemaatlerden daha önce dili
yanmış olanların bunu mutlaka dikkate alması lazım- başka cemaatlerle bağı var
mı yok mu bunların hepsinin araştırılmasını talep etmek bu ülkenin yurttaşı
olarak bizim görevimizdir ve hele hele bu ülkenin akademisinin şu anda içine
düştüğü durumu görüp de bu uyarıyı yapmayan bir öğretim üyesi düşünülemez
diyor, saygılar sunuyorum. (HDP sıralarından alkışlar) 
BAŞKAN
– Teşekkürler Sayın Toğrul.
VII.- ÖNERİLER (Devam)
A) Siyasi Partı Grubu Önerileri (Devam)
3.- CHP Grubunun, Türkiye Büyük Millet Meclisi Gündemi’nin “Genel
Görüşme ve Meclis Araştırması Yapılmasına Dair Öngörüşmeler” kısmında yer alan,
Ankara ve İstanbul illerinde kurulan Medipol Üniversiteleri hakkındaki iddiaların
araştırılması amacıyla verilmiş olan (10/1575) esas numaralı Meclis Araştırması
Önergesi’nin ön görüşmelerinin, Genel Kurulun 12 Kasım 2019 Salı günkü
birleşiminde yapılmasına ilişkin önerisi (Devam)
BAŞKAN
- Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir. 
Adalet
ve Kalkınma Partisi Grubunun bir önerisi vardır; okutup işleme alacağım ve
oylarınıza sunacağım. 
4.- AK PARTİ Grubunun, Genel Kurulun çalışma gün ve saatlerinin yeniden
düzenlenmesine; gündemin "Kanun Teklifleri ile Komisyonlardan Gelen Diğer
İşler” kısmında bulunan 128 sıra sayılı Kanun Teklifi’nin bu kısmın 2’nci
sırasına alınmasına ve diğer işlerin sırasının buna göre teselsül
ettirilmesine; 128 sıra sayılı Kanun Teklifi’nin İç Tüzük’ün 91’inci maddesine
göre temel kanun olarak bölümler hâlinde görüşülmesine ilişkin önerisi 
12/11/2019
Türkiye Büyük Millet Meclisi Başkanlığına
Danışma
Kurulu 12/11/2019 Salı günü (bugün) toplanamadığından, İç Tüzük’ün 19’uncu
maddesi gereğince grubumuzun aşağıdaki önerisinin Genel Kurulun onayına
sunulmasını arz ederim. 
 Bülent
Turan
 Çanakkale
 AK
PARTİ Grubu Başkan Vekili
Öneri:

Gündemin
"Kanun Teklifleri ile Komisyonlardan Gelen Diğer İşler” kısmında bulunan
128 sıra sayılı Kanun Teklifi’nin bu kısmın ikinci sırasına alınması ve diğer
işlerin sırasının buna göre teselsül ettirilmesi,
Genel
Kurulun;
12
Kasım 2019 Salı günkü (bugün) birleşiminde 117 sıra sayılı Kanun Teklifi’nin
görüşmelerinin tamamlanmasına kadar;
13
Kasım 2019 Çarşamba günkü birleşiminde 128 sıra sayılı Kanun Teklifi’nin
birinci bölüm görüşmelerinin tamamlanmasına kadar;
128
sıra sayılı Kanun Teklifi’nin birinci bölüm görüşmelerinin 13 Kasım 2019
Çarşamba günkü birleşiminde tamamlanamaması hâlinde 14 Kasım 2019 Perşembe
günkü birleşiminde 128 sıra sayılı Kanun Teklifi’nin birinci bölüm
görüşmelerinin tamamlanmasına kadar;
19
Kasım 2019 Salı günkü birleşiminde 128 sıra sayılı Kanun Teklifi’nin
görüşmelerinin tamamlanmasına kadar;
128
sıra sayılı Kanun Teklifi’nin görüşmelerinin 19 Kasım 2019 Salı günkü
birleşimde tamamlanamaması hâlinde 20 Kasım 2019 Çarşamba günkü birleşimde 128
sıra sayılı Kanun Teklifi’nin görüşmelerinin tamamlanmasına kadar;
128
sıra sayılı Kanun Teklifi’nin görüşmelerinin 20 Kasım 2019 Çarşamba günkü
birleşiminde tamamlanamaması hâlinde 21 Kasım 2019 Perşembe günkü birleşiminde
128 sıra sayılı Kanun Teklifi’nin görüşmelerinin tamamlanmasına kadar;
128
sıra sayılı Kanun Teklifi’nin görüşmelerinin 21 Kasım 2019 Perşembe günkü
birleşiminde tamamlanamaması hâlinde haftalık çalışma günlerinin dışında 22
Kasım 2019 Cuma günü saat 14.00'te toplanması ve bu birleşiminde denetim
konularının görüşülmeyerek gündemin "Kanun Teklifleri ile Komisyonlardan
Gelen Diğer işler” kısmında yer alan işlerin görüşülmesi ve 128 sıra sayılı
Kanun Teklifi’nin görüşmelerinin tamamlanmasına kadar çalışmalarını sürdürmesi;
128
sıra sayılı Kanun Teklifi’nin İç Tüzük’ün 91’inci maddesine göre temel kanun
olarak görüşülmesi ve bölümlerinin ekteki cetveldeki şekliyle olması
önerilmiştir.
128
sıra sayılı İstanbul Milletvekili Vedat Demiröz ve 97 milletvekilinin Dijital
Hizmet Vergisi Kanunu ile Bazı Kanunlarda ve 375 sayılı Kanun Hükmünde
Kararnamede Değişiklik Yapılması Hakkında Kanun Teklifi. (2/2312)







Bölümler


Bölüm Maddeleri


Bölümdeki Madde Sayısı




1. Bölüm


1 ila 29’uncu maddeler


29




2. Bölüm


30 ila 54’üncü maddeler


25








Toplam madde sayısı


54



BAŞKAN
– Önerinin gerekçesini açıklamak üzere Çanakkale Milletvekili Bülent Turan
konuşacaktır. 
Buyurun
Sayın Turan. (AK PARTİ sıralarından alkışlar) 
Süreniz
beş dakikadır.
AK
PARTİ GRUBU ADINA BÜLENT TURAN (Çanakkale) – Sayın Başkan, değerli
milletvekilleri; hepinizi saygıyla selamlıyorum. 
Bugün
AK PARTİ Grubunun verdiği önerge, çalışma takvimimizi belirleyen, usulümüzü
belirleyen bir önerge. Bu önergeye göre, Genel Kurulun kabulü hâlinde, bugün
geçen haftadan kalan “ödeme sistemleri” diye ifade ettiğimiz kanunun kalan
bölümünü yani ikinci bölümünü konuşmaya, görüşmeye ve yasalaştırmaya devam
edeceğiz. 
Yine
önergemizin kabulü hâlinde, yarın da “dijital hizmet vergisi” diye ifade edilen
kanun teklifimizin görüşmelerine başlayacağız. Çarşamba, perşembe günlerinde
görüşmelerin bitmemesi hâlinde de haftaya aynı kanunun devamını öngörüyoruz. Bu
konuda Genel Kurulun kabulünü bekliyoruz.
Sayın
Başkan, değerli milletvekilleri; bu vesileyle az önceki tartışmayla ilgili
birkaç hususu ifade etmek isterim.
Bakınız
değerli arkadaşlar, vakıf, bizim kültürümüzdeki en özel alanlardan bir tanesi,
bizim medeniyetimizin örnek çalışmalarından bir tanesi. Vakıflarla ilgili
konuşurken, söz söylerken çok daha hassas olunması gerektiği kanaatindeyim. Biz
vakfın, emanetin ne olduğunu, vakıf kültürünün ne olduğunu iyi bilen
insanlarız. O yüzden, herhangi bir konuyu eleştirirmiş gibi değil de vakıfla
ilgili eleştirilerin daha hassas, daha dikkatli yapılmasının faydalı olduğu
kanaatindeyim. 
Özellikle
son dönemde, belli vakıfların her gün belli medyada, bazı partilerde haksız
ithamlarla gündem yapılmasının, orada bedelsiz çalışan insanlara, o vakfı kuran
insanlara, ailelerine büyük haksızlık olduğu kanaatindeyim. İsim vermek istemem
ama son dönemde, hepinizin bildiği “İstanbul Belediyesi şu vakfa şu kadar para
vermiş, buraya bu kadar para vermiş." deyip, bunu haber yapıp üç gün sonra
mahkeme kararıyla “Aa, böyle bir para yokmuş, böyle bir bedel ödeme yokmuş.”
demenin vicdanla, siyasi ahlakla, adalet anlayışıyla asla bağdaşmayacağı
kanaatindeyim. Bir defa, belediyelerin vakıflara nakit ödeme yetkisi, hakkı yok
ama her vakfın kamu kurumlarıyla okul açmak, kamu kurumlarıyla proje üretmek,
öğrencilerimizle bazı etkinlikler yapmak görevleri arasında zaten var.
Dolayısıyla her belediyemizin daha çok sayıda vakıfla, öğrenciyle bu
çalışmaları yapmalarını isteriz. Ama az önceki üniversiteyle ilgili “süresiz”
iddiası külliyen yalan. Süresiz tahsis yapılabilir mi? Onun dışında,
Ankara’daki arazinin bedelsiz tahsisi, külliyen yalan. TOKİ ihaleye çıkmış, bu
gazetelerde ilan edilmiş, bu ilanın ardından birçok firma katılmış, en fazla
parayı veren de halkın gözü önünde burayı almış. O yüzden, bu tarz özensiz
ifadeleri ben bu Meclisin mehabetine yakıştıramadığımı söylemek istiyorum.
Bakınız,
şu olabilir, bir vekil “Türkiye’de kaç üniversiteye ne kadar arsa verildi?”
diyebilir. Bu, denilebilir ama hiçbirini görmeyip ideolojik sebeplerle sadece
birine, ikisine bunu söylerseniz, sizin başka bir hesabınız var deriz. Örneğin
“Medipole neden bu verildi? TÜGVA’ya, TÜRGEV’e bu neden verildi?” deyip de onun
hemen yanındaki Koçu, Sabancıyı, Atılımı, hiçbirini söylemezseniz, o zaman size
“Samimiyetten uzak bir yaklaşımla bunu verdiniz, sordunuz.” deriz. Bir daha
diyorum: Eğer bir üniversiteye, vakfa devletin arazisini verip, bunun YÖK
sistemi içerisinde takibini yapıp öğrenci okutması imkânı veriliyorsa bunu
alkışlamak lazım ama siz bazılarını alkışlayıp bazılarını yuhalarsanız yakışmaz,
yanlış olur; söylemek istediğim bu. Ama bir daha diyorum: Gelin, beraber bütün
üniversiteleri; Koçu, Sabancıyı, Işıkı, ne kadar üniversite varsa, devletten
kim ne kadar yer almışsa, ne kadar süreyle almışsa araştıralım ama bunu bir
günah gibi, bir yanlış gibi sadece birkaç vakıftan bahsederek ifade etmek doğru
değil diye düşünüyorum. Kaldı ki bu ayıp değil. Tüm dünyada, devletler
arazileri vakıf yapılsın diye, üniversite yapılsın diye verirler. 
ALİ
KENANOĞLU (İstanbul) – Ama üniversiteleri cemaatlere vermezler! 
BÜLENT
TURAN (Devamla) – Bırakın vakfı, bizim devletimiz sanayiciye süreli olarak,
aralı olarak vermiyor mu arsayı? “Fabrika yap kardeşim, insan çalıştır.”
diyoruz. Çiftçiye vermiyor muyuz? “Tarım üret kardeşim.” diyoruz. Arsayı,
araziyi usulüne uygun olarak vermek, orada iş imkânı sağlamak, sanayiyi
büyütmek, tarımı büyütmek, üniversite yapmak ayıp bir şey değil ki arkadaşlar.
Her belediye yapsın, her kamu kurumu yapsın, biz de alkışlayalım bunu hep
beraber. Ama farklı saiklerle sadece belli vakıfları gündem yapmak doğru değil.

OYA
ERSOY (İstanbul) – Oranları söyle, oranları. 
BÜLENT
TURAN (Devamla) – Sayın Başkan, değerli arkadaşlar; şunu söyleyebilirsiniz,
bakınız: Vakıf kültüründe para kazanmak iddiası olmaz. Ama anayasal değişiklik
olarak son dönem vakıf üniversitelerinin…
(Mikrofon
otomatik cihaz tarafından kapatıldı) 
BAŞKAN
- Tamamlayalım Sayın Turan, lütfen.
BÜLENT
TURAN (Devamla) – Sayın Cumhurbaşkanımızın ifade ettiği gibi, “Vakıf, para
kazanma aracı olamaz.” demesinden yola çıkarak söylüyorum: Gelin, beraber
Anayasa'yı değiştirelim; vakıf değil, şahıs üniversiteleri olsun, şirket
üniversiteleri olsun. Adam baştan ilan etsin “Ben para kazanacağım.” desin, biz
de ona göre yer verelim veya vermeyelim; bu, başka bir şey. Sistemdeki, uygulamadaki
yanlışları beraberce değerlendirelim. Ben size açık teklifte bulunuyorum:
Anayasa'yı değiştirelim, vakfın dışında da şirketlerin üniversite kurmasına
imkân sağlayalım. 
OYA
ERSOY (İstanbul) – Devlet kursun.
SERPİL
KEMALBAY PEKGÖZEGÜ (İzmir) – Parasız eğitim istiyoruz, parasız!
BÜLENT
TURAN (Devamla) – Ama sadece birkaç vakfı ifade etmeniz hiç doğru olmadı sayın
arkadaşlarımız.
SERPİL
KEMALBAY PEKGÖZEGÜ (İzmir) – Parasız üniversite istiyoruz!
BÜLENT
TURAN (Devamla) – Onun dışında, nasıl ki temel atmama töreniyle maruf olanların
burada da “Üniversiteye arazi verme, üniversiteyi kapat, vakıf faaliyet
yapmasın.” demesini aslında anlıyoruz. Ama siz çatlasanız da patlasanız da
Türkiye büyümeye devam edecek. (AK PARTİ sıralarından alkışlar, HDP
sıralarından gülüşmeler) 
OYA
ERSOY (İstanbul) – Şirketler büyümeye devam edecek. Yandaşlar büyüyecek.
BÜLENT
TURAN (Devamla) – Vakıflarıyla, dernekleriyle, sanayisiyle, tarımıyla her
alanda devlet-millet kaynaşmasıyla beraber, devlet teşvikiyle beraber,
vizyonumuzu o işin içerisine koyarak büyümeye devam edeceğiz. 
(Mikrofon
otomatik cihaz tarafından kapatıldı) 
SERPİL
KEMALBAY PEKGÖZEGÜ (İzmir) – Tek büyüyen şey sizin yolsuzluklarınızdır.
FAHRETTİN
YOKUŞ (Konya) – Yanlış oldu, devlet-millet kaynaşması yok, AK PARTİ-devlet
kaynaşması var.
BAŞKAN
– Bir istisna…
Buyurun
Sayın Turan.
BÜLENT
TURAN (Devamla) – Keşke daha çok üniversitemiz olsa, keşke devlet ile millet
daha fazla bir araya gelse, ortak bir sinerjiyle beraber eğitim faaliyetleri,
sanayi faaliyetleri, tarım faaliyetleri yapılabilse. Bunların hepsi bedelli,
hepsi süreli olan çalışmalar. Çalışın, sizin de olsun.
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Turan.
Öneriyi
oylarınıza sunuyorum…
ENGİN
ALTAY (İstanbul) – Başkanım…
BAŞKAN
– Söz talebiniz mi var?
ENGİN
ALTAY (İstanbul) – Var tabii.
BAŞKAN
– Buyurun Sayın Altay.
Burada
görünmüyor, o nedenle…
ENGİN
ALTAY (İstanbul) – Bildirmiştik. Kanunlar nasıl çalışıyor!
BAŞKAN
– Buyurun.
BÜLENT
TURAN (Çanakkale) – Engin Bey’i severiz Sayın Başkanım, bildirmeden de
konuşsun.
BAŞKAN
– Buyurun Sayın Altay. (CHP sıralarından alkışlar) 
Buraya
ulaştırılmadığı için bir eksiklik var.
ENGİN
ALTAY (İstanbul) – Bizzat memur arkadaşa ismimi yazdırmıştım.
BAŞKAN
– Tamam, sorun yok.
Buyurun
Sayın Altay.
CHP
GRUBU ADINA ENGİN ALTAY (İstanbul) – Teşekkür ederim Sayın Başkan.
Sayın
Turan “Siz isteseniz de istemeseniz de Türkiye büyüyor.” derken yani bir komedi
filmi seyrediyorum zannettim. Hep söylediğim bir şey var, Sayın Mevkidaşım, bu
millet hâliyle ve aklıyla alay edilmesinden hoşlanmaz. Onun içindir ki size
son, yenilenen 23 Haziran seçimlerinde bu konuda gerekli uyarı ve ikazı yaptı.
“Türkiye büyümeye devam ediyor, Türkiye’yi büyütüyoruz.” diyen Sayın Turan’a
verilecek en güzel cevap, aslında biraz önce okunan AK PARTİ grup önerisiyle
gelen 128 sıra sayılı Kanun Teklifi’niz.
Sayın
milletvekilleri, bugüne kadar bu Mecliste genel olarak vergi afları geldi,
kamunun alacaklarının affıyla, tenkisatıyla ilgili teklifler geldi; çok uzun
bir aradan sonra bu geldi. AK PARTİ grup önerisiyle yarın görüşmelerine
başlanması önerilerin bu teklif, Adalet ve Kalkınma Partisinin iflas
belgesidir; partinin derken AK PARTİ’nin yönettiği Türkiye Cumhuriyeti
devletinin iflas belgesidir. Bu teklif, yarın görüşmelerine başlanacak bu
teklif -arkadaşlarımız üzerinde konuşurken ayrıntıları anlatacak hem
Meclisimize hem milletimize- sıfırı tükettiğinizin belgesidir. Bu, devletin
kasasını tamtakır yaptığınızın tek belgesidir. 
Şimdi,
bu vakıf işine de gireceğim ama zaman olacak mı olmayacak mı bilemiyorum,
Başkanın toleransından biz de istifade etmeyi umuyoruz.
BAŞKAN
– Siz devam edin Sayın Altay. 
ENGİN
ALTAY (Devamla) – Bir şeyi söyleyeyim: İlk defa vergiyle ilgili milletin
sırtına ek yük getiriyorsunuz uzun zaman sonra. Niye bu oldu? Şunun için oldu,
bir küçük hafıza tazelemesi yapmamız lazım: 14 Nisan 2001 krizinden sonra
dönemin Başbakan Yardımcısı Kemal Derviş’in uygulamaya koyduğu bir ilaç vardı,
bir reçete vardı, acı bir ilaçtı; milletçe bunun bedelini ödedik ama Türkiye o
krizi bununla aştı. Allah var, 3 Kasım 2002’de iktidar olan AK PARTİ 2007’ye
kadar da Kemal Derviş’in reçetesinin virgülüne dokunmadan bunu uyguladı ve bu,
Türkiye'nin iktisadi olarak bir toparlanma dönemidir. Fakat siz, AK PARTİ
olarak… 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Altay. 
ENGİN
ALTAY (Devamla) – Milletvekillerini tenzih ediyorum, o gün görev yapanları da
tenzih ediyorum; AK PARTİ’nin tepe yöneticileri 2007’den sonra mutasyon
geçirdi, başkalaştı, değişime uğradı, bağrından çıktıkları milletten koptular,
sosyal yaşantılarıyla, ekonomik yaşantılarıyla, kültürel yaşantılarıyla başka
bir hâl aldılar, bu arada da bir şey yaptılar; devleti bir cemaate teslim
ettiler. O kadar uçtular ki o kadar güç ve kibir içine girdiler ki devleti de
bir cemaate teslim etmekte bir mahzur görmediler. 
Şimdi,
Bülent Turan burada diyor ya “Vakıflara laf etmek doğru değil.” FETÖ’nün bir
sürü vakfı vardı, laf etmeyelim mi onlara şimdi, bunları masumlaştıralım mı?
Sizin beslediğiniz, sizin büyüttüğünüz, devleti teslim edecek kadar
büyüttüğünüz cemaatler vakıflar yoluyla yürüdü, devletin kozmik odasına girdi;
252 şehidimizin canına mal oldu. (CHP sıralarından alkışlar) Şimdi diyorsunuz
ki: “Vakıflara laf etmeyelim.” 
Ben
bir şeyi garipsiyorum: Sütten ağzı yanan yoğurdu üfleyerek yer fakat sizin,
maşallah, bu 15 Temmuz darbesinden dolayı…
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Altay. 
Bir
dakika daha süre veriyorum.
ENGİN
ALTAY (Devamla) – …sütten ağzınız yanmamış belli ki. Sebepsiz, “Allah’ın bir
lütfu.” da dediniz bunun için. Ayıp, günah!
Şimdi,
dün bir vakfa, bir cemaate teslim ettiğiniz devletin hâli ortadayken bugün,
ileride onlardan daha beter olacak kimi cemaatlerin kurduğu vakıflara devletin,
hazinenin yerini yurdunu, arazisini, binasını, mülkünü, menkulünü,
gayrimenkulünü peşkeş çekmek akla zarardır, 15 Temmuzdan ders almadığınızı
gösterir. 
Ayrıca,
“15 Temmuz” demişken toplanan 309 milyon lira para nerede? Vicdan sahibi bir
milletvekili arıyorum burada. 15 Temmuz şehitleri için toplanan o günkü 309
milyon, bugünkü 600 milyon lira para nerede? (CHP sıralarından alkışlar) Siz
yediniz demem, diyemem.
GÖKAN
ZEYBEK (İstanbul) – Kedi yedi, kedi!
ENGİN
ALTAY (Devamla) – Bu para nerede kardeşim? Şehitlerin sırtından, kemiklerinin,
mezarlarının üstünden siyaset yapmak marifet değil. 
(Mikrofon
otomatik cihaz tarafından kapatıldı)
BAŞKAN
– Bağlayın Sayın Altay.
ENGİN
ALTAY (Devamla) – Bitiriyorum.
Ayrıca,
bir ayıbın altına daha imza atıyorsunuz. FETÖ’yü 4 kategoriye böldünüz, 4 tip
FETÖ’cü var: Bunların sadece bir tipi cezaevinde, fakir fukara, yoksul olanlar
cezaevinde. AK PARTİ tepesinde, yönetiminde akrabası olanlar dışarıda. Parası
olanlar dışarıda ve ayrıcalıklı. Daha vahimi, işin özünü bilen, büyük sırlara
sahip, konuştuğunda AK PARTİ’de deprem yaratacak insanlar da gene bu Hükûmet
marifetiyle elini kolunu sallaya sallaya Türkiye’nin içinde ya da başka
ülkelerde geziyor. Şurada şöyle bir başınızı öne eğin, gücünüz fakir fukaraya
mı yetiyor? Fettah Tamince FETÖ’cü değilse ben FETÖ’cüyüm! (CHP sıralarından
alkışlar)
(Mikrofon
otomatik cihaz tarafından kapatıldı)
ENGİN
ALTAY (Devamla) - Damatlar, kayınbiraderler, enişteler, siyasi nüfuz
kullanılarak dışarıda olacak; hâkimler hukuk garabeti sayılabilecek kararlar
yazacaklar ve bunlar FETÖ’cü değilse ben FETÖ’cüyüm! (CHP sıralarından
alkışlar)
BAŞKAN
– Teşekkürler Sayın Altay.
ENGİN
ALTAY (Devamla) – Adil Öksüz’ü kollayan, kaçıran, Adil Öksüz’ü kaçıranlara
beraat kararı verenler vatanseverse, namusluysa ben vatansever değilim. Adil
Öksüz FETÖ’cü değilse ihbar ediyorum savcılara kendimi, ben FETÖ’cüyüm. (CHP
sıralarından alkışlar)
Ayıptır,
günahtır! Bu ayıpla siz de yaşayamazsınız. Sizi biraz vicdana, biraz sağduyuya
davet ediyorum.
Teşekkür
ederim. 
BAŞKAN
– Teşekkürler Sayın Altay.
ZİVER
ÖZDEMİR (Batman) – Vicdanlı bir milletvekili olarak siz savcılığa başvurun.
BAŞKAN
- Sayın Turan…
V.- AÇIKLAMALAR (Devam)
27.- Çanakkale Milletvekili Bülent Turan’ın, İstanbul Milletvekili Engin
Altay’ın AK PARTİ grup önerisi üzerinde CHP Grubu adına yaptığı konuşmasındaki
bazı ifadelerine ilişkin açıklaması
BÜLENT
TURAN (Çanakkale) – Sayın Başkan, usul ekonomisi gereği sataşmadan söz almadım
ancak şunu belirtmek isterim:
BAŞKAN
– Buyurun, yerinizden cevap verin. 
BÜLENT
TURAN (Çanakkale) – “AK PARTİ yönetimi mutasyona uğradı.” ifadesini külliyen
reddediyorum. Mutasyona uğrayan partinin kuruluş felsefesinden ne kadar
uzaklaştığını herkes biliyor, biz durduğumuz yerdeyiz ama altı okla yola
başlayıp da bugün geldiği yer ile bambaşka örgütlerin, partilerin âdeta
gölgesinde olmasıyla ilgili iddiayı herkes biliyor. 
Sayın
Başkan, ayrıca, Sayın Grup Başkan Vekilinin şehit yakınları için toplanan
paranın nerede olduğunu büyük bir heyecanla sormasını yadırgadım. Çünkü bu,
geçen hafta konuşuldu. Sayın Bakanla hepimiz, ilgililer görüştük ve o bilgiyi
paylaştık arkadaşlarımızla.
ENGİN
ALTAY (İstanbul) – Nerede?
BÜLENT
TURAN (Çanakkale) – Bir daha söylüyorum: Bütün para şehit yakınlarımız ve
gazilerimiz için kullanılmak üzere Bakanlık uhdesindedir, hesabındadır. Burada,
bir ihtilaf varmış gibi, bir kayıp varmış gibi zanla ifadede bulunmayı doğru
bulmuyorum Sayın Başkanım.
Teşekkür
ediyorum.
BAŞKAN
– Teşekkürler.
ENGİN
ALTAY (İstanbul) – Sayın Başkan…
BAŞKAN
– Sayın Altay, yerinizden, buyurun.
28.- İstanbul Milletvekili Engin Altay’ın, Çanakkale Milletvekili Bülent
Turan’ın yaptığı açıklamasındaki bazı ifadelerine ilişkin açıklaması
ENGİN
ALTAY (İstanbul) – Bunu biz de müteaddit defa sorduk. Bir sayın milletvekilimiz
bu konuyla ilgili kurulan vakfın adresini sordu Bilgi Edinme Hakkı Kanunu’na
göre üstelik. Vakıf falan da yok ortada, verilen adreste vakıf yok; bir.
Aradan
iki buçuk yıl geçmiş bu paralar ödenmemiş. Ben gittiniz, parayı çarçur ettiniz,
zimmetinize geçirdiniz demiyorum; bu paranın devletin başka bir işine ya da
başka bir işe harcanmış olma ihtimali de var. İki buçuk yıldır ödenmeyen para
ne zaman ödenecek? Ya da çıkın, deyin ki: “İki buçuk yıldır şu sebeple
ödeyemedik.” 252 şehit, 2.600 gazi; isimleri belli, adresleri belli. Arabalarını
sergilemeyi biliyorsunuz, tankların ezdiği arabaları sergilemeyi biliyorsunuz.
(CHP sıralarından alkışlar) Ben bunu ayıp sayıyorum. Sizin savunmak zorunda
kalmanıza da üzülüyorum. Bunun sahibi belli, sorumuzun muhatabı da belli, AK
PARTİ Grubu değil; sahibi, sorumlusu, muhatabı Cumhurbaşkanı ve Kabinesidir.
Onlar çıksın, söylesin “Biz bu parayı başka yerde harcadık, bunun için
ödeyemiyoruz; Allah bizi affetsin, millet bizi affetsin.” desin o zaman.
Ayıptır! (CHP sıralarından alkışlar)
BAŞKAN
– Teşekkürler Sayın Altay. 
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan.
BÜLENT
TURAN (Çanakkale) – Zabıtlara geçsin: Bir, bu ülkenin vatandaşı olarak; iki, AK
PARTİ’li olarak; üç, Meclisin üyesi olarak ben bu parayla ilgili soru olduğu zaman
Bakanlığı aradım, bilgi aldım, Sayın Altay tatmin olur veya olmaz. Tabii ki bu
benim işim değil, Sayın Bakanın işi, onunla ilgili açıklama yapacaktır mutlaka
ama bu bilgiyi paylaşmak durumundayım: O para, tümüyle beraber, şu an
Bakanlığın kendi uhdesindedir; bir planlama var, vakıf süreci var, o bekleniyor
Sayın Başkan.
BAŞKAN
– Teşekkürler. 
ENGİN
ALTAY (İstanbul) – İki buçuk yıl, iki buçuk yıl… Adamların, şehitlerimizin
kemikleri sızlıyor ya! Yazıktır, günahtır ya! “Planlama, planlama…” ya! 
VII.- ÖNERİLER (Devam)
A) Siyasi Parti Grubu Önerileri (Devam)
4.- AK PARTİ Grubunun, Genel Kurulun çalışma gün ve saatlerinin yeniden
düzenlenmesine; gündemin "Kanun Teklifleri ile Komisyonlardan Gelen Diğer
İşler” kısmında bulunan 128 sıra sayılı Kanun Teklifi’nin bu kısmın 2’nci
sırasına alınmasına ve diğer işlerin sırasının buna göre teselsül
ettirilmesine; 128 sıra sayılı Kanun Teklifi’nin İç Tüzük’ün 91’inci maddesine
göre temel kanun olarak bölümler hâlinde görüşülmesine ilişkin önerisi (Devam)
BAŞKAN
– Değerli milletvekilleri, Adalet ve Kalkınma Partisi Grubunun önerisini
oylarınıza sunuyorum: Kabul edenler… Etmeyenler… Öneri kabul edilmiştir.
Şimdi,
sisteme giren milletvekillerine yerlerinden birer dakika süreyle söz vereceğim.

Sayın
Tarhan… 
Sayın
Aygun…
Sayın
Karaca…
Sayın
Şevkin… 
V.- AÇIKLAMALAR (Devam)
29.- Adana Milletvekili Müzeyyen Şevkin’in, AK PARTİ iktidarının Adana
ilini işsizliğin ve yoksulluğun başkenti yaptığına ilişkin açıklaması
MÜZEYYEN
ŞEVKİN (Adana) - Teşekkür ederim Sayın Başkan.
Adam
eksen adam bitecek bereketli toprakları ve sarı sıcağıyla ünlü Adana’mızda bir
zamanlar herkesin aklına zenginlik ve bolluk gelirdi. Ne yazık ki on yedi
yıldır ülkeyi yönetenler, Adana’yı da her alanı geri bıraktıkları gibi geri
bıraktılar, fabrikalarını kapatıp sattılar, çiftçileri ekip biçtiğine pişman
edip üretimden kopardılar. Tarımdan sanayiye, edebiyattan sanata, ekonomiden
kültürel hayata her şeyin başkenti olarak öne çıkan Adana’yı, bu beceriksiz
iktidar işsizliğin ve yoksulluğun başkenti yaptı. 
Adana
kent merkezine uzak ilçelerimiz Tufanbeyli ve Feke’de ormancılık, hayvancılık,
arıcılık ve tarımla uğraşan insanlarımız artan maliyetler ve ürünlerin para
etmemesi nedeniyle daha çok mağdur oldu. İş ve aş kapısı bulamayan bu
ilçelerimizde yer altı ve yer üstü zenginliklerimiz iş bilmez politikalar
nedeniyle değerlendirilemedi. Oysa bu cennet ilçelerimiz, tarımdan turizme her
konuda desteklenip teşvik edilirse tam anlamıyla cazibe merkezi olabilirdi.
Sorunları aşmak için çağdaş, modern, refah düzeyi yüksek, herkesin mutlu olduğu
Tufanbeyli ve Feke’yi yaratmak için desteklerinizi bekliyoruz.
(Mikrofon
otomatik cihaz tarafından kapatıldı) 
BAŞKAN
– Sayın Bülbül… 
Sayın
Yayman… 
30.- Hatay Milletvekili Hüseyin Yayman’ın, Hatay ilinde kamu
yatırımlarının devam ettiğine ilişkin açıklaması
HÜSEYİN
YAYMAN (Hatay) – Sayın Başkan, teşekkür ederim. 
Hatay’daki
sağlık yatırımları ve Devlet Su İşleri yatırımlarıyla ilgili hem geçen hafta
hem bu hafta söz alındı. Hatipler de çok iyi biliyorlar ki Hatay’da hem Büyük
Karaçay Barajı tamamlandı hem Tahtaköprü Barajı tamamlanmak üzere, bu yıl su
tutacak hem de Reyhanlı Barajı bu yıl tamamlanıyor ve su tutuyor. Bunların
bilinmesine rağmen dile getirilmediğini yadırgayarak ifade etmek isterim. 
Diğer
taraftan, Samandağ’da 75 yataklı bir devlet hastanesi, yine Antakya’da 1.050
yataklı bir şehir hastanesi yapıldı. Bunun da tutanaklara geçmesini isterim.
Diğer taraftan, Arsuz’la ilgili Sağlık Bakanlığına yapılan bir müracaat var,
buraya da 50 yataklı bir hastane yapılması konusunda Hatay AK PARTİ
milletvekilleri olarak talebimiz var. Diğer taraftan, yine Dörtyol’da devam
eden bir hastane var. Hassa’ya yapılacak 50 yataklı bir hastane projesi
tamamlandı yani Hatay’la ilgili kamu yatırımları devam ediyor.
Teşekkür
ederim. 
BAŞKAN
– Teşekkürler.
Sayın
Kavuncu…
31.- Çorum Milletvekili Erol Kavuncu’nun, herkesi Diyarbakır ilinde
evlatlarını bölücü terör örgütü PKK’nın elinden almak için destansı mücadele
veren annelerin yanında olmaya davet ettiklerine ilişkin açıklaması
EROL
KAVUNCU (Çorum) – Değerli arkadaşlar, geçtiğimiz hafta sonu Türkiye Büyük
Millet Meclisi İnsan Haklarını İnceleme Komisyonu üyesi bir grup milletvekili
arkadaşımızla birlikte Diyarbakır’da evlat nöbeti tutan annelerimizi ziyaret
ettik. Annelerimiz, uzun bir süredir Diyarbakır’da evlatlarını bölücü, eli
kanlı terör örgütü PKK’nın elinden almak için destansı bir mücadele
içerisindeler. Her geçen gün yeni annelerin katılımıyla büyüyen bu sessiz
çığlık, gelinen nokta itibarıyla dünya üzerindeki terörün tümüne “Dur!” diye haykıran
güçlü bir sese dönüşmüştür. Edirne’den Kars’a tek yürek olmuş bir millet olarak
anne acısının etiketi olmaz diyor, bütün herkesi Diyarbakır’daki bu soylu
direnişi sürdüren annelerimizin yanında olmaya davet ediyoruz. Tarih
Diyarbakır’daki annelerimizi ve teröre meydan okuyan destansı, soylu
mücadelelerini saygıyla anacak ve yazacak, anaların çığlığı PKK terörünü
yenecektir. 
Teşekkür
ediyorum.
BAŞKAN
– Sayın Tanal…
32.- İstanbul Milletvekili Mahmut Tanal’ın, TBMM kulis balkonlarına
yerleştirilen kameraların hangi ihtiyaçtan kaynaklandığını, ses kaydının
yapılıp yapılmadığını, milletvekili olarak neden izlenip fişlenildiğini
öğrenmek istediğine ve bu uygulamaya derhal son verilmesi gerektiğine ilişkin
açıklaması
MAHMUT
TANAL (İstanbul) – Teşekkür ederim Değerli Başkan.
Değerli
milletvekilleri, Türkiye Büyük Millet Meclisi âdeta “Biri Bizi Gözetliyor”
evine çevrilmiş durumdadır. Meclis Genel Kuruluna gelmek için 40’a yakın
güvenlik kamerasının altından geçiyoruz. Sadece milletvekillerinin girebildiği
Meclis kulislerinin üzerindeki balkonun dört bir yanına geçen hafta kameralar
yerleştirildi. Bu hangi ihtiyaçtan kaynaklanmıştır, sebebi nedir? Bu kamera
kayıtlarıyla hangi milletvekilleri hangi milletvekiliyle görüşüyor, onu mu
tespit etmeye çalışıyorlar? Kulislerin üzerindeki balkona konulan bu
kameralarla ses kaydı da yapılıyor mu? Bu, bir fişlemedir; bu, bir izlemedir. 
Sayın
Başkanım, güvenlik uğruna temel hak ve özgürlükler bu kadar feda edilemez. Bu
hukuksuz uygulamaya ne zaman son verilecek? Sizin Meclis Başkan Vekili olarak
bu konuda görüşleriniz, düşünceleriniz, girişimleriniz olacak mı? Yani burada
ben milletvekili olarak neden izleniyorum, neden fişleniyorum? Geçen hafta bu
kameralar konuldu. Bu konuda derhâl bu uygulamaya son verilmesini istirham ediyorum.

VI.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Mithat Sancar’ın, İstanbul
Milletvekili Mahmut Tanal’ın TBMM kulis balkonlarına kamera yerleştirilmesi
olayına ilişkin Başkanlık Divanına yazılı başvuruda bulunması gerektiğine ve
konunun takipçisi olacağına ilişkin konuşması
BAŞKAN
– Teşekkürler Sayın Tanal. 
Bu
konuda yazılı başvuruda bulunmanızı öneririm. Bu bize de iletilecektir mutlaka,
biz de takip edeceğiz. Bu iddia çok ciddidir, eğer böyle bir durum varsa Divan
kurulu üyesi olarak ve şahsen mutlaka takipçisi olacağım. 
MAHMUT
TANAL (İstanbul) – Sayın Başkanım, ara verdiğinizde beş dakikada burada
birlikte bakabiliriz. 
BAŞKAN
– Elimizde derli toplu bilgi olması açısından onlarla ilgili yazılı başvurunuzu
yapın Sayın Tanal. 
MAHMUT
TANAL (İstanbul) – Peki Başkanım, sağ olun. 
BAŞKAN
– Teşekkür ederim. 
Sayın
Sarıaslan… 
V.- AÇIKLAMALAR (Devam)
33.- Nevşehir Milletvekili Faruk Sarıaslan’ın, Nevşehir Hacı Bektaş Veli
Üniversitesi Uluslararası İlişkiler Koordinatörü, Rektör Danışmanı Abdülkadir
Binici’nin 10 Kasım Büyük Önder Atatürk’ü anma törenleriyle ilgili sosyal medya
aracılığıyla paylaştığı mesajına ilişkin savcıları göreve davet ettiğine
ilişkin açıklaması
FARUK
SARIASLAN (Nevşehir) – Teşekkür ederim Başkanım. 
Görevi
Nevşehir Hacı Bektaş Veli Üniversitesi Uluslararası İlişkiler Koordinatörü,
Rektör Danışmanı, Öğretim Üyesi olan hadsiz, kendini bilmez, zübük Abdülkadir
Binici isimli şahıs, Türkiye Cumhuriyeti’nin kurucusu ve vatanın kurtarıcısı
Büyük Önder Atatürk’ü 10 Kasımda anma törenleriyle ilgili 9 Kasımda attığı
“tweet”te “Yarın sabah kıytırık siyasi hesaplar için Türkiye düşmanlarıyla bir
olan milyonlarca sahtekâr siren sesleriyle beraber samimiyetsiz fiilî icra
edecek.” diyerek o gün saygı duruşunda bulunan herkesi sahtekârlıkla
suçlamıştır. Herhâlde bunun içerisine Cumhurbaşkanı da dâhildir. 
Bu
hadsiz ve ahlaksızla ilgili, savcıları göreve davet ediyorum; Rektörü ve bu
hadsizi istifaya davet ediyorum. Bunları bu göreve getirenlerin nasıl bir tavır
alacaklarını merakla bekliyorum. Böyle bir üniversitenin Türkiye’de olmaması
gerektiğine inanıyorum. 
Teşekkür
ederim. 
BAŞKAN
– Sayın Arkaz… 
34.- İstanbul Milletvekili Hayati Arkaz’ın, 11 Kasım Millî Ağaçlandırma
Günü’ne ilişkin açıklaması
HAYATİ
ARKAZ (İstanbul) – Teşekkür ederim Sayın Başkan. 
Türkiye
11 Kasımda 11’i 11 geçe fidan dikmeye başladı. 11 milyon hedefinin üstüne çıkan
fidanlarla geleceğe nefes olduk. Hedeflenen rakam 11 milyon iken dikilen fidan
sayısı 13 milyon 800 bini buldu. 232.647 adet fidanla Endonezya’ya ait olan bir
saatte en fazla fidan dikme dünya rekoru Çorum’da kırıldı. Geleceğe Nefes
Kampanyası’nı düzenleyen Tarım ve Orman Bakanlığımıza teşekkür ediyoruz. Millî
Ağaçlandırma Günü ilan edilen 11 Kasım bir milattır. Gelecek nefes alacak, yeni
nesil yeşil kalacak. 
Genel
Kurulu saygıyla selamlıyorum.
BAŞKAN
– Sayın Pekgözegü…
35.- İzmir Milletvekili Serpil Kemalbay Pekgözegü’nün, Hasankeyf’in
katledilerek on iki bin yıllık tarihin yok edildiğine ilişkin açıklaması
SERPİL
KEMALBAY PEKGÖZEGÜ (İzmir) – Sayın Başkan, Hasankeyf katlediliyor, 12 bin
yıllık tarih yok ediliyor. 
AKP’ye
sesleniyorum: Bir tarihi yıktınız ve bir de üzerine Türk Bayrağı astınız. Bu
yapılan, tarih ve kültür soykırımıdır. IŞİD Palmira’yı yıktığında bütün dünya
kahrolmuştu; şimdi, aynısı Hasankeyf için yaşanıyor. Türkiye’de Kürt
coğrafyasında, dünyanın her yerinde milyonlarca insan Hasankeyf için üzülüyor,
kahroluyor. Hasankeyf’e kıymayın efendiler. 12 bin yıllık bir tarihi rant ve
kâr için yıkmanın insan katletmekten farkı yoktur. Gelin, daha fazla geç
olmadan bu katliamı durduralım.
BAŞKAN
– Sayın Kılavuz…
36.- Mersin Milletvekili Olcay Kılavuz’un, işsizlik nedeniyle öğrenim
kredisi borcunu ödeyemeyen üniversite mezunu gençlerin mağduriyetine ilişkin
açıklaması
OLCAY
KILAVUZ (Mersin) – Teşekkürler Sayın Başkan.
Bilindiği
üzere, milyonlarca öğrencimiz Kredi ve Yurtlar Kurumunun kredi imkânlarından
faydalanmaktadır. Buna göre, öğrencilerin, kredi alımları sonlandığı tarihten
iki yıl sonrasında borçlarını ödemeye başlamaları gerekiyor. İki yıl sonra
ödenemeyen borçlara aylık yüzde 1,40 oranında gecikme zammı uygulanıyor. Bu
yüzden, geciken borç alınan kredinin 3 katına kadar çıkabiliyor. Bu mevzuyla
ilgili mağduriyet yaşayan milyonlarca öğrencimiz bulunmaktadır. Öğrencilerimize
uygulanan bu gecikme zammının kaldırılması ve gençlerimize, bir iş buluncaya
kadar borçlarını erteleme fırsatının verilmesi sosyal devlet ilkemizin bir
gereğidir. Gençlerimizi henüz iş bulmadan faiz ve icra işleriyle ilgili
uğraştırmak, karşılaştıkları diğer zorlukların yanına bir de gecikme faiziyle
katlanan bu borçları eklemek doğru değildir.
Saygılar
sunuyorum. 
BAŞKAN
– Sayın Keven…
37.- Yozgat Milletvekili Ali Keven’in, Yozgat ilinde kanalizasyon
sistemi olmayan köylere kanalizasyon yapılamamasının gerekçesini öğrenmek
istediğine ilişkin açıklaması
ALİ
KEVEN (Yozgat) – Teşekkür ederim Sayın Başkan.
Yozgat
İl Özel İdaresinden aldığım resmî yazıya göre, Yozgat’ta kanalizasyon sistemi
olmayan 72 köy bulunmaktadır yani Yozgat köylerinin yüzde 15’inde kanalizasyon
yok. “Yozgat’a havaalanı yapacağız, hızlı tren yapacağız.” diyenlere
sesleniyorum, Sayın Fuat Oktay’a ve iktidar milletvekillerine buradan
sesleniyorum: 21’inci yüzyılda ilimizde kanalizasyon eksiği olan 72 köy
olduğunu biliyor musunuz? 
Bakınız,
Cihanpaşa köyümüz 230 kişilik bir nüfusa sahip ama “Yeterli ödenek ayrıldığı
takdirde yapılacaktır.” deniliyor. Pembecik köyü 116 kişilik bir nüfusa sahip
ama kanalizasyonu yok. Boğazlıyan Bahariye köyü 349 kişilik bir nüfusa sahip
“Yeterli ödenek ayrıldığı takdirde yapılacaktır.” deniliyor. Şefaatli Paşaköy
753 kişilik bir nüfusa sahip ve önceden kasabaydı, hâlâ kanalizasyonu yok.
Kanalizasyon yapılamamasının gerekçesini buradan Sayın Bakana soruyorum. 
(Mikrofon
otomatik cihaz tarafından kapatıldı) 
BAŞKAN
– Sayın Bülbül…
38.- Aydın Milletvekili Süleyman Bülbül’ün, sağlık personeli alımının ne
zaman yapılacağını Sağlık Bakanından öğrenmek istediğine ilişkin açıklaması
SÜLEYMAN
BÜLBÜL (Aydın) – Sayın Başkan, Genel Kurulu saygıyla selamlıyorum.
Sağlık
Bakanı Sayın Fahrettin Koca 2019 yılı Ağustos ayı içerisinde 12 bin, eylül ve
ekim ayları içerisinde ise 17.689 olmak üzere, toplamda 29.689 sağlık personeli
alımı yapılacağını açıklamıştı. Ancak eylül ve ekim ayları içerisinde
yapılacağı açıklanan personel alımları henüz gerçekleşmemiştir. 
Sayın
Bakana sormak istiyorum: Yüz binlerce kişinin beklediği, eylül ve ekim ayları
içerisinde alınacağını açıkladığınız fakat kasım ayı ortasına gelmemize rağmen
henüz gerçekleştirilmeyen 17.689 sağlık personeli alımını ne zaman
gerçekleştireceksiniz?
Teşekkür
ederim.
BAŞKAN
– Birleşime on dakika ara veriyorum.
Kapanma Saati: 17.41
İKİNCİ OTURUM
Açılma Saati: 18.03
BAŞKAN: Başkan Vekili Mithat SANCAR
KÂTİP ÜYELER: Bayram ÖZÇELİK (Burdur), İshak GAZEL
(Kütahya),
-----0-----
BAŞKAN
– Türkiye Büyük Millet Meclisinin 16’ncı Birleşiminin İkinci Oturumunu
açıyorum.
İç
Tüzük’ün 37’nci maddesine göre verilmiş bir doğrudan gündeme alınma önergesi
vardır, okutup işleme alacağım ve oylarınıza sunacağım.
IX.- BAŞKANLIĞIN GENEL KURULA SUNUŞLARI
A) Önergeler
1.- Manisa Milletvekili Ahmet Vehbi Bakırlıoğlu’nun (2/987) esas
numaralı 3573 Sayılı Zeytinciliğin Islahı ve Yabanilerinin Aşılattırılması
Hakkında Kanunda Değişiklik Yapılması Hakkında Kanun Teklifi’nin doğrudan
gündeme alınmasına ilişkin önergesi (4/48)
Türkiye Büyük Millet Meclisi Başkanlığına
Plan
ve Bütçe Komisyonunda bulunan (2/987) esas no.lu 3573 sayılı Zeytinciliğin
Islahı ve Yabanilerinin Aşılattırılması Hakkında Kanun’da Değişiklik Yapılması
Hakkında Kanun Teklifi’m kırk beş günlük sürede Genel Kurula sevk edilmediği
için İç Tüzük’ün 37’nci maddesine göre doğrudan Genel Kurul gündemine
alınmasını saygılarımla arz ederim.
 Ahmet
Vehbi Bakırlıoğlu
 Manisa
BAŞKAN
– Evet, teklif sahibi Manisa Milletvekili Ahmet Vehbi Bakırlıoğlu konuşacaktır.
Buyurun
Sayın Bakırlıoğlu. (CHP sıralarından alkışlar) 
Süreniz
beş dakikadır.
AHMET
VEHBİ BAKIRLIOĞLU (Manisa) – Sayın Başkan, değerli milletvekilleri; 3573 sayılı
Zeytinciliğin Islahı ve Yabanilerinin Aşılattırılması Hakkında Kanun’da değişiklik
yapılması için vermiş olduğum teklif üzerine söz almış bulunuyorum. Genel
Kurulu saygıyla selamlarım.
Söz
konusu talebimiz halk arasında Zeytini Koruma Kanunu olarak bilinen kanunda
birtakım değişiklikler öngörmektedir. Ancak telaşlanmaya gerek yok; amacımız,
defalarca denendiği gibi zeytinlikleri maden sahasına, nükleer santrallere,
turizm tesislerine açmak değil. Bu teklifte amacımız, tane zeytin ve
zeytinyağında primin miktarını artırmak, kanun güvencesi altına almak, zeytin
üreticisinin ve sanayicisinin yüzünü güldürmek. Talebimiz, tane zeytine 1 lira,
zeytinyağına 3 lira destek verilmesi. Kanun teklifimiz 15 Ekim 2018 tarihinde
Başkanlığa gelmiş. O gün için zeytinyağına 80 kuruş destekleme verilmekte, tane
zeytine ise destekleme verilmiyordu. Üreticinin yıllardır dile getirdiği
sofralık zeytine prim desteği, geçtiğimiz yerel seçim öncesinde Manisa
Salihli’de Tarım Bakanı tarafından dile getirilmiş, sözü verilmiş, en son
olarak da 23 Ekim tarihli Cumhurbaşkanı Kararı’yla kilogram başına 15 kuruş olarak
desteklenmeye başlanmıştır. 
Değerli
milletvekilleri, Türkiye, 170 milyon zeytin ağacı varlığıyla İspanya’dan sonra
dünyada 2’nci sıradadır. Zeytinin ana vatanı ülkemiz üretimde ise 4’üncü sırada
yer almaktadır. Son beş yılın zeytinyağı üretim ortalaması 160 bin ton,
sofralık zeytin üretimimizin ortalaması ise 430 bin ton dolaylarındadır. Önemli
bir ürün, stratejik bir ürün olan zeytinyağı ülkemizde ilk defa 1966 yılında
desteklenmeye başlanmış ve bu destekleme 1986 yılına kadar kesintisiz olarak sürmüştür.
1998 yılından itibaren destekleme ödemeleri prim desteğine dönüştürülmüştür.
Söz konusu desteklemenin amacı, Dünya Ticaret Örgütü ve Avrupa Birliği ortak
tarım politikalarına uyum sağlamak, ekonomiyi kayıt altına alarak vergi
gelirlerini artırmak, üreticiyi ve sanayici aynı anda koruyup üretimi teşvik
etmek, tarımsal envanterin tutulmasını sağlamak ve zeytin sanayisine dünya
fiyatlarından ham madde sağlamaktır. 
Değerli
milletvekilleri, bundan on yıl önce sektörün isteği, beklentisi zeytinyağına 1
lira, sofralık zeytine ise 20 kuruşluk desteklemeydi. Oysa biraz önce
belirttiğim gibi, en son çıkan karara göre, zeytinyağına 80 kuruş, tane zeytine
ise 15 kuruş destekleme verilecek. Yani açıklanan rakamlar on yıl önceki
beklentinin çok çok altında. Ulusal Zeytin ve Zeytinyağı Konseyi 2018 yılında
kaleme aldığı raporunda “Avrupa Birliğinde 1 avro olan zeytinyağı priminin ve
20 euro sent olduğu bilinen sofralık zeytin priminin ülkemiz koşulları da
dikkate alınarak hiç olmazsa bu miktarların yarısına tekabül eden zeytinyağına
3,5 lira ve tane zeytine 70 kuruş olması sektörel üretimin ve ticaretinin
sürdürülebilirliği için son derece önemli ve gereklidir.” denilmektedir. (CHP
sıralarından alkışlar) Oysa açıklanan rakamlar olması gerekenin çok çok
uzağında, neredeyse beşte 1’i civarındadır. Zeytin ve zeytinyağının
desteklenmesi önemlidir ancak bu miktarlarla amaçlara ulaşmamız imkânsızdır. 
Desteklemede
amacımız ekonomiyi kayıt altına almak, tarımsal envanteri doğru şekilde
tutmaksa şayet tane zeytine 15 kuruş vererek bu amaca ulaşamayız.
Desteklemedeki amacımız zeytin sanayisine dünya fiyatlarından ham madde
sağlamak ise bunu zeytinyağına 80 kuruş destekleme vererek sağlayamayız. 
Bakınız,
zeytinin başkenti memleketim Akhisar’da ÇKS’ye kayıtlı 7.100 zeytin üreticisi
bulunmaktadır. Oysa Akhisar’da bir bu kadar daha çiftçinin ÇKS kaydı yok.
Neden? ÇKS kaydı olan 7.100 zeytin üreticisinin 1.800’ü zeytinyağı desteği için
başvuruda bulunmuş. Geri kalan 5.200 üretici zeytinyağı üretmiyor mu? Üretiyor
elbet, hem de en kalitelisini üretiyor. Neden zeytinyağı primi için başvurmuyor
peki? Nedeni belli, özellikle küçük üreticimize 80 kuruşluk prim cazip
gelmiyor, desteklemeden genellikle daha büyük ölçekteki üreticiler
faydalanıyor. Bu rakamlara benzer bir durum ilk defa verilecek tane zeytin
desteklemesi için de geçerli olacak, destekleme amacına ne yazık ki
ulaşamayacak. 
Zeytin
üreticisi, zeytin sektörü gerçekten desteklenmek isteniyorsa bu miktarlar
günümüz koşullarına uygun değil, mutlaka ve mutlaka artırılması gerekir. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın sözlerinizi lütfen. 
AHMET
VEHBİ BAKIRLIOĞLU (Devamla)- Ayrıca zeytin gibi stratejik öneme sahip bir
ürünün desteklenmesi hükûmetlerin, bakanların inisiyatifine bırakılmamalı, desteklenme
kanunla yasal güvence altına alınmalıdır. 
Bu
sebeple kanun teklifimizin gündeme alınarak kabul edilmesi, zeytinyağına 3
lira, tane zeytine 1 lira prim verilmesi, zor şartlar altında üretmeye çalışan
400 bin zeytin üreticisi aile için hayati bir önem arz etmektedir.
Genel
Kurulu saygıyla selamlarım. (CHP sıralarından alkışlar)
BAŞKAN
– Teşekkürler Sayın Bakırlıoğlu.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.

Değerli
milletvekilleri, alınan karar gereğince gündemin “Kanun Teklifleri ile
Komisyonlardan Gelen Diğer İşler” kısmına geçiyoruz.
1’inci
sırada yer alan, Malatya Milletvekili Bülent Tüfenkci ile 74 Milletvekilinin
Ödeme ve Menkul Kıymet Mutabakat Sistemleri, Ödeme Hizmetleri ve Elektronik
Para Kuruluşları Hakkında Kanun ile Bazı Kanunlarda Değişiklik Yapılmasına Dair
Kanun Teklifi ile Plan ve Bütçe Komisyonu Raporu’nun görüşmelerine kaldığımız
yerden devam edeceğiz.
X.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Malatya Milletvekili Bülent Tüfenkci ile 74 Milletvekilinin Ödeme ve
Menkul Kıymet Mutabakat Sistemleri, Ödeme Hizmetleri ve Elektronik Para
Kuruluşları Hakkında Kanun ile Bazı Kanunlarda Değişiklik Yapılmasına Dair
Kanun Teklifi (2/2272) ile Plan ve Bütçe Komisyonu Raporu (S. Sayısı: 117) (x)
BAŞKAN
– Komisyon? Yerinde. 
7/11/2019
tarihli 15’inci Birleşimde, İç Tüzük’ün 91’inci maddesine göre temel kanun
olarak görüşülen 117 sıra sayılı Kanun Teklifi’nin birinci bölümünde yer alan
maddelerin oylamaları tamamlanmıştı. 
Şimdi,
ikinci bölümün görüşmelerine başlıyoruz.
İkinci
bölüm, 11 ila 19’uncu maddeleri kapsamaktadır.
İkinci
bölüm üzerinde söz isteyen milletvekillerinin isimlerini okuyorum: Milliyetçi
Hareket Partisi Grubu adına Ankara Milletvekili Mevlüt Karakaya, Halkların
Demokratik Partisi Grubu adına Batman Milletvekili Necdet İpekyüz, Cumhuriyet
Halk Partisi Grubu adına Muğla Milletvekili Süleyman Girgin, İYİ PARTİ Grubu
adına Bursa Milletvekili İsmail Tatlıoğlu. Sayın Tatlıoğlu ayrıca şahıslar
adına söz kullanacağı için bu iki süreyi birleştiriyorum; söz süresi on beş
dakika olacaktır. Şahıslar adına diğer söz talebi de İstanbul Milletvekili
Erkan Baş’a aittir.
Değerli
milletvekilleri, konuşmalara sadece bir kereye mahsus bir dakikalık süre
ekleyeceğimi şimdiden belirteyim ve konuşmacıların, kendilerini buna göre
ayarlamalarını rica edeyim.
İlk
söz, Milliyetçi Hareket Partisi Grubu adına Ankara Milletvekili Mevlüt
Karakaya’ya aittir. (MHP sıralarından alkışlar)
Süreniz
on dakikadır.
MHP
GRUBU ADINA MEVLÜT KARAKAYA (Ankara) – Sayın Başkan, değerli milletvekilleri;
görüşülmekte olan 117 sıra sayılı Kanun Teklifi’nin ikinci bölümü hakkında
Milliyetçi Hareket Partisi Grubunun görüş ve düşüncelerini açıklamak üzere söz
almış bulunuyorum. Hepinizi saygıyla selamlıyorum.
Değerli
arkadaşlar, bu teklif 4 kanunda değişiklik yapıyor. Teklifin ikinci bölümündeki
maddeler ağırlıklı olarak diğer maddelerdeki birinci bölümde yapılan
değişikliklerin prosedürünün yerine getirilmesi şeklinde ya operasyonel
konularla alakalı ya da birinci bölümdeki maddelerin devamı niteliğindeki
düzeltmeler. 
Bu
kanun teklifinde önemli bir değişiklik, ödeme alanına ilişkin tüm yetkilerin
Merkez Bankasında toplanması. Bu konu hem Komisyonda hem de Genel kurulda
konuşuldu, parti grupları bu konuya olumlu olarak yaklaştılar, biz de
Milliyetçi Hareket Partisi olarak bu düzenlemenin olumlu olduğunu ifade ettik.
İkinci önemli bir değişiklik teklifiyse Merkez Bankasının sistemlerin
kesintisiz işletilmesini sağlamak amacıyla sistemik öneme sahip sistem
işleticilerine hissedar olması konusuydu. Bu husus siyasi parti gruplarının bir
kısmının muhalefet şerhiyle karşılandı. Gerekçe, böyle bir hissedarlık olayının
Merkez Bankasının itibarını sarsacağı yönündeydi. Aslında bu konunun hak
ettiğinden çok fazla tartışma konusu yapıldığına ve itirazların da çelişkiler
içerdiğine inanıyorum, o düşüncedeyim. Öncelikle şu tespiti yapmamız lazım:
Merkez Bankası anonim şirket statüsündedir ve ticari bir kuruluştur. Hisseleri
A, B, C, D şeklinde sınıflara ayrılmış ve Merkez Bankasının yüzde 55’i Hazineye
aittir. Ziraat Bankası Merkez Bankasına yüzde 19 oranında bir hisseyle ortak,
İş Bankası da yüzde 2 hisseyle Merkez Bankasının ortağı, Garanti Bankası yine
Merkez Bankasının ortağı, Türkiye Kızılay Derneği Merkez Bankasının ortağı,
Mervak İç ve Dış Ticaret Anonim Şirketi de Merkez Bankasının ortağı. 
İkincisi,
Merkez Bankası dış denetime tabidir; Merkez Bankasının her yıl hesapları,
bilançosu, gelir tablosu, diğer mali tabloları bağımsız denetim şirketleri
tarafından denetlenir. Merkez Bankasının internet sitesine girerseniz yaklaşık
yirmi yıla yakın süredir denetim raporlarını görürsünüz ve bu denetimi yapan
firmalar küresel denetim firmaları ya da onların yetkilendirdiği yerli, özel
firmalardır. 
Değerli
arkadaşlar, örneğin, 2007 yılında Merkez Bankasını PricewaterhouseCoopers
denetlemiş, onun yetkilendirdiği bir firma denetlemiş, 2018 yılında da KPMG
üyesi bir firmanın denetlemiş olduğunu görüyoruz. 
Aynı
şekilde Merkez Bankası, mesajlaşma, uluslararası mesajlaşma altyapısı olan
SWIFT’e, uluslararası standart koyucu BIC’le ortak; iştirak etmiş, onların
ortağı durumunda. Merkez Bankasının buralara hissedar olması için kanun
çıkarılmadı yani Merkez Bankası mevcut statüsü hissedar olmak için uygundur.
Merkez Bankası istediğinde, gerekli görüldüğünde herhangi bir şirkete ortak
olabilir. Benim anlamadığım şu: “Bugün, dijitalleşme, ödeme sistemlerini
stratejik öneme sahip millî güvenlik konusu hâline getirdi.” diyoruz. Evet, bu
alanda önemli riskler var. “Bu sebepten dolayı bu alanda neden Merkez
Bankasının ya da kamunun dışındakilere sistem kurma ve işletme iznini
veriyorsunuz?” diye itiraz edilse katılmayacağım ama anlayacağım. Yani “Bu
alanı neden özel sektöre bırakıyorsunuz?” diye karşı çıkan da yok. Peki, neye
karşı çıkılıyor? Sistemik önemli hâle gelen bir sistem işleticisine gerekli
görüldüğünde hissedar olma ihtimaline karşı çıkılıyor. Yıllardır özelleştirmeye
karşı çıkanların, bugün sistemik bir konuda gerektiğinde “soft” bir
kamulaştırma yapılabilme imkânı sağlayan düzenlemeye karşı çıkmalarını
anlamakta doğrusu zorlanıyorum. 
Bankanın
anonim şirket statüsünde bir kuruluş olması veya hissedarları arasında özel
şirketlerin var olması veya dış denetimini küresel, bağımsız özel şirketlerin
yapması şimdiye kadar Merkez Bankasının itibarını zedelememişse, bugüne kadar
kurumu yönetenlerden de herhangi bir itiraz gelmemişse, Merkez Bankasının bir
sistem altyapısı işletmecisine hissedar olması, inanın, Bankanın itibarını
sarsmayacaktır. 
İç
kontrol sistemi veya denetim etiği açısından yanlış bulunduğu ifade ediliyor.
Eğer Merkez Bankasının denetimine tabi olan ticari bankaların Merkez Bankasına
ortak olması bugüne kadar eleştirilmemişse yani denetlediği şirketler bankaya,
Merkez Bankasına hissedar oluyor ve siz bunu eleştirmemişseniz ama Merkez
Bankası denetlediği firmalara ya da sistem işleticilerine ortak olduğunda bunu
eleştiriyorsanız, bunu bir kez daha düşünmek gerekir diye ifade etmek
istiyorum. Bu, aslında hem denetim etiği hem de eleştiri etiği açısından doğru
bir yaklaşım değil.
Yapılan
değişikliklerle gerçek anlamda, 6493 sayılı Kanun kapsamında Merkez Bankasının
hissedar olma alanına özel bir sınırlama getiriliyor. Yani aslında burada
hissedar olma olayı, Merkez Bankasının mevcut hâlindeki hissedar olma, iştirak
etme kabiliyetine, yetkisine bu kanun özelinde, 6493 sayılı Kanun özelinde bir
sınırlamadır. Niye sınırlamadır? Çünkü burada sistemik önemli sistem
işleticilerine ortak olunabileceği söyleniyor. Yani kısıtlı önemli ya da önemli
gruplamasında yer alanlara bu maddenin yasalaşmasıyla birlikte Merkez
Bankasının ortak olması, hissedar olması mümkün olmayacak. 
Bugün
Türkiye’de bahse konu toplam 10 işletim sistemi söz konusu, Merkez Bankasının
altyapısını kullandığı sistemlerden bahsediyoruz. Bunların 3’ü zaten Merkez Bankası
tarafından işletilmekte, 3 tanesi Takasbank tarafından işletilmekte ki
Takasbankın ortaklarına baktığımızda yüzde 64 oranında Borsa İstanbul
Takasbanka ortaktır.
Aynı
şekilde, bu işletim sistemlerine baktığımızda Merkezi Kayıt Kuruluşu var, bu da
önemli ölçüde Takasbankın ortak olduğu bir yapı. Garanti Ödeme Sistemi var, yine
Paycore var. Dolayısıyla bunların hangisinin sistemik önemli olduğunun kararı
da Merkez Bankası tarafından verilecek. 
Değerli
milletvekilleri, Merkez Bankası bugünlere kadar daha çok fiyat ve finansal
istikrar görevleriyle gündeme geldi, müzakerelere konu oldu. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayalım Sayın Karakaya.
MEVLÜT
KARAKAYA (Devamla) – Teşekkür ediyorum.
Öyle
gözüküyor ki teknolojik gelişmeyle, ekonominin dijitalleşmesiyle birlikte bu
görevlerinden ayrı olarak Merkez Bankasının ödeme sistemlerine ilişkin,
mutabakat ve saklama sistemlerine ilişkin görevleri belki önümüzdeki dönemlerde
en çok konuşacağımız, tartışacağımız konulardan olacak. Bugün uluslararası
kurum ve kuruluşların küresel zorlamalar arasında ele aldıkları önemli bir
konu, dijital ekonomi konusu. Vergi kaçırmadan kara para aklamaya,
kaçakçılıktan terörün finansmanına kadar birçok konuda bu konular gündeme
gelmekte. Bu anlamda bu yasa tabii ki önemliydi, bugün üzerinde değişiklikler
yapıyoruz ama yeterli bulmuyoruz. Bu yasadan çok daha geniş anlamda, özellikle
dijital ekonomi konusunda, bununla bağlantılı ve millî güvenlik konusu
olabilecek ödeme sistemleri konusunda daha detaylı çalışmaların yapılması
gerektiğine inanıyoruz.
Yüce
heyetinizi saygıyla selamlıyorum. (MHP sıralarından alkışlar) 
BAŞKAN
– Teşekkürler Sayın Karakaya.
Konuşma
sırası Halkların Demokratik Partisi Grubu adına Batman Milletvekili Necdet
İpekyüz’de.
Buyurun
Sayın İpekyüz. (HDP sıralarından alkışlar) 
Süreniz
on dakikadır.
HDP
GRUBU ADINA NECDET İPEKYÜZ (Batman) – Sayın Başkan, değerli vekiller; hepinizi
saygıyla selamlıyorum.
Elektronik
para düzenlemesi ve elektronik yaşam; aslında birçoğumuz geçen hafta da bunu
konuştu, dönem dönem Mecliste de bu konu gündeme gelmekte. Teknolojik
gelişmelere, çağa ayak uydurmak için birçok düzenleme konuşuluyor,
tartışılıyor. E-kütüphaneden e-devlete her şeyde elektronik bir düzenlemeye
gidiliyor ve yaşıyoruz da. 
Bildiğiniz
gibi, geçen hafta bu yasanın birinci bölümü konuşulurken Plan ve Bütçe
Komisyonu da çalışmalarına başladı. Plan ve Bütçe Komisyonunun ilk gününde
-önümüzdeki ay Mecliste bütçeyi konuşacağımız süreçte- şöyle bir tartışma
yaşandı: “Elektronik çağ” diyoruz, “elektronik düzenleme” diyoruz, birçok şeyi
elektronik şekilde düzenlemeyi düşünüyoruz; Parlamentonun en şeffaf olması
gereken, denetimin en şeffaf olması gereken, Meclisin Plan ve Bütçe
Komisyonunun görüşmeleri yayına yasaklanıyor. Ve kim yapıyor? 1’inci parti buna
diyor ki: “Yayınlanmasın.” 
Bakın,
biz burada ilk gün dedik ki: Plan ve bütçe tartışılıyorsa, bütçe haksa mutlaka
sivil toplum örgütlerinin burada olması lazım ve Plan ve Bütçe Komisyonunda üye
olan arkadaşlarımızla bir önerge verdik, dedik ki: “Bu işe katılabilecek, katkı
sunabilecek sivil toplum örgütleri katılsın.” Türk Tabipleri Birliği, KESK,
DİSK gibi birçok kurumu saydık ve hiç olmayacak bir şekilde oylama yaptırıldı;
TMMOB için, TTB için oylama yapıldı. Bu Meclis 1950’lerde onlarla ilgili yasa
çıkarmış “kamu yararı” demiş. “Yasayla kurulan sivil toplum örgütü” diye
tanımladığımız, “demokratik toplum örgütü” diye tanımladığımız kurumların
Meclise gelmesi, bütçeye katılımı konusu da reddedildi.
2’nci
reddedilen neydi? Dedik ki: “Canlı yayınlansın.” Artık Meclis dediğiniz, değil
Türkiye Parlamentosu, belediye meclisleri kendi çalışmalarını canlı
yayınlıyorlar. Bu da reddedildi. Dedik ki: “Anadolu Ajansı bunu yayınlasın.”
Çünkü Meclise bütün basın gelemiyor, belli basına bir ambargo uygulanıyor,
yasak uygulanıyor. Anadolu Ajansı da kabul edilmedi. Sonuçta, tartışmada 3
muhalefet partisi dedi ki: “Bir şey yapalım. Meclis TV kayıt alacak, isteyen
vekil onu isteyip danışmanları aracılığıyla paylaşabilecek.” Sabah uyandık, o
da kaldırıldı. Niçin? İzahı yok.
Şimdi,
bir taraftan “e-devlet” diyoruz, “e-düzenleme” diyoruz, bu çağda, bu dönemde,
bütçe gibi, plan ve bütçenin tartışıldığı, birçok bakanlığın konuşulduğu,
hayati öneme sahip tartışmalarda sivil toplum yok, Meclisteki insanlar da buna
katılamıyor. 
Neydi
peki geçen hafta bir diğer konuşulan konu? Bütçe tartışılıyor, bütçe
düzenleniyor, her şey yasak. Bütün bu yasaklara rağmen intiharlar
konuşuluyordu. Bir taraftan Parlamento önümüze gelecek bütçeyi konuşacak ve bu
konu aslında pek de böyle… Dikkatli konuşmak lazım ve arkadaşlar, sayı yüksek,
4 kardeş. Peşinden bakkal diyor ki: “Defter durmuştu, defter ödenemiyordu.”
Biliyor musunuz, ne oldu? Bir taraftan herkes sosyal medyada bu olayı
konuşurken, tartışırken “Nedir, ne değildir?” çeşitli şeyler söylenirken
özelleştirilmiş bir elektrik şirketi daha cenazeler adli tıpta, morgdayken
elektriği kesiyor. Ya, bu kadar mı vicdan kalmadı, bu kadar mı iç sızlamıyor?
Bu bitti, aradan bir hafta geçmedi, iki üç gün geçmedi, tekrar, Antalya’da da
böyle bir olay. Hiç mi iç sızlamıyor? Hiç tartışılmıyor. Hiç mi insanların
vicdanı tartışmıyor? 
Biz
“Yoksulluk var.” dediğimizde, “İşsizlik var.” dediğimizde, “Kriz var.”
dediğimizde kıyamet kopuyor ve bu bütçe yoksulu, işsizi, çiftçiyi, memuru,
köylüyü düşünmediği sürece kıyamet kopuyor. Ama verilen yanıt ne? “Kıyamet
kopmasın. Domates, patlıcan, biberden söz etmeyin. Bir mermi ne kadardır,
biliyor musunuz?” deniyor. Böyle bakarsanız, böyle yaparsanız hepimizin hayatı,
yaşarken ölü hayatına dönüşür; yoksulluk artar, işsizlik artar, mutsuzluk
artar, insanlar çaresiz olur. Bu hepimizin vicdani görevidir. 
Bakın,
ne oldu? Antep’te öğretmen bir kadın dedi ki: “Mobbinge dayanamıyorum.” Tekrar
aynı şey oldu. Giderek biz birçok alanda, sağlık çalışanlarından,
öğretmeninden, işçisinden, memurundan insanların kendi hayatları, kendi
çocukları ve kendi ailesiyle ilgili gelecek endişesinden konuşuyoruz. Eğer
toplum bu düzeye gelmişse, bu Meclis bunu tartışmıyorsa, bunu dile getirmiyorsa
gerçekten bizim kendi kendimize dönmemiz lazım. Çünkü bunları konuşmadığımız
zaman, bunları dile getirmediğimiz zaman hamasi nutuklarla, milliyetçi
nutuklarla, militarist duygularla konuşursak vay hâlimize. Çünkü o zaman neye
dönüşüyor? Kim ne söylerse, itiraz ederse “Sus, hainsin; sus, bunu dile
getirme.”ye. Bu, en rahat yöntem; bir şeyi örtmek için, bir ayıbı örtmek için,
bir kusuru örtmek için hamasi, milliyetçi duygular ve gerekirse bayrağı
kullanmak. 
Bir
vekil arkadaşımız bir dakikalık konuşmada dile getirdi -ben Batman Vekiliyim-
Hasankeyf yerle bir ediliyor, herkes dile getirdi burada; biz dedik ki: “Olmaz,
on iki bin yıllık, on iki bin beş yüz yıllık bir tarih.” Hepimiz dile getirdik,
dikkate alınmadı. Bütün bunları geçelim, dün dozerler yerle bir ediyor,
görüntüler düşüyor; ya dozerin üstüne bayrak asıyorsun. Ne hakkın var buna ya?
Ne hakkın var buna ya? Bu ne anlama geliyor yani? Bunu konuşmasak olmuyor o
zaman, e-devletten söz ettiğimizde. 
Arkadaşlar,
artık ne söylesek kimse bunu dikkate almıyor. Neydi? Ekoloji, çevre
konuşuluyordu. 7 Kasımda -bu “ana akım medya” dediğimiz “yandaş” denilen,
neyse- Yeni Şafak gazetesinin manşeti ne biliyor musunuz arkadaşlar? “Savaş
ekolojiyi yok ediyor, savaş çevreyi yok ediyor.” Bunu biz söylesek neler
olurdu? Ve manşet tam sayfa. Nasıl düşmüş, nedir? Gerçekten dikkatlice baktım
ve diyor ki: “Bu olduğu sürece, savaş, çatışma olduğu sürece bu kullanılıyor,
çevre tahrip ediliyor, yaşam tahrip ediliyor, doğa tahrip ediliyor.” Biz
bunları konuşmadığımızda olmuyor. Ve ne oldu? Dün Çevre ve Şehircilik
Bakanlığının bütçe görüşmelerinde buna değindiğimizde o da diyor “Çevrenin
korunması lazım, doğanın korunması lazım.” Ama bununla ilgili hiçbir çalışma
yok. Tam tersine, biz ne yapıyoruz? Türkiye’de kömür santralleri var enerji
üretmek için, bacalarını sürekli kapatmaları lazım, bacalarını düzenlemeleri
lazım Çevre Kanunu’na göre. Uzattı bir sefer Meclis, yetiştiremedikleri için.
Plan ve Bütçe Komisyonuna geldi geçtiğimiz aylarda, bütün siyasi partiler,
1’inci partiden diğer partilere kadar, reddettik; dedik ki: “Böyle bir şey
olmaz, bacayı yapacaksın.” Geçtiğimiz hafta Plan ve Bütçe Komisyonundan
geçirildi. Ne geçirildi? Tekrar ertelendi. Ama bu arada ne yapıldı? Bu
fabrikalara, bu işletmelere, bu enerji üretenlere yaklaşık 500 milyar teşvik
verildi. Mübarek, teşvik veriyorsan bari diyeceksin ki “Önce bacayı yap.” Hem
parayı al hem bacayı yapma hem de ertelet, böyle bir düzenleme mi olur? Ve
böyle olursa, gerçekten her şeye hamasi nutuklarla itiraz ederseniz,
susturursanız, biz geleceğimizi koparmış oluruz. 
Kayyum
meselesi. Şimdi, biz konuştuğumuzda herkes diyor ki “Her seferinde nasıl bunu
söylüyorsunuz?” Ya arkadaşlar, artık cuma ve pazartesi sabahları biz diyoruz ki
nerede, ne olacak? İzahı yok. Bu Parlamento bunu düşünüp seçme seçilme hakkında
şey yapmıyorsa izahı yok. Ve ne oluyor, biliyor musunuz? Tekrar, Plan ve Bütçe
Komisyonunda Sayıştay Başkanı geldi, dedik ki: Sayın Başkan, ya bizim gruptan
arkadaşlar sürekli bu tatlıları, bu çerezleri, bu kayyumun oluşturduklarını manşet
manşet sunuyor, iddialarıyla başkanlar açıklıyor raporları, rakamları,
imzaları, hiç mi bir işlem yapılmadı? Dedi ki: “İnternet sayfamıza bakın, orada
var.” İnternet sayfasında yok, dedik ki: “Başkan, yok.”
Başkan
soru-cevap kısmında. “Biz geçmiş dönemde 95 belediyenin bir kısmını inceledik
-bütün belediyeleri değil- 31 kayyum Sayıştayın denetimine göre yolsuzluk
yapmış.” dedi ve bunlar göreve devam etmiş. Hepimiz biliyoruz, 31 Marttan sonra
bunlar seçilemedi -bir kısmı adaydı, bir kısmına da zaten yeni arkadaşlarımız
seçildi, oturdular, bu açıklamayı yaparken- ve kayyumlar ne oldu? En iyi
yerlere gönderildi. Bunun anlamı şudur: Sen hırsızlık yaparsan, yolsuzluk
yaparsan ben belgelesem bile seni ödüllendiriyorlar. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın İpekyüz. 
NECDET
İPEKYÜZ (Devamla) – Nasıl ki yıllardır Türkiye’de işkence yapanlara ceza
verilmiyorsa, nasıl ki yıllardır bilerek mahkemeler cezasızlıkla sonlanıyorsa
insan hakları alanında, bu olayda yolsuzluk, hırsızlık yapanlara da ceza
verilmiyorsa, ödüllendiriliyorsa siz kayyumları gönderdiğinizde siyaseti
engelliyorsunuz, seçme ve seçilme hakkını engelliyorsunuz ve diyorsunuz ki: “Ne
yapabilirseniz yapın.” Böyle olursa ne şeffaflıktan ne bütçeden ne gelecekten söz
edebiliriz. Bizim kendimize dönüp geleceğimizi iyi kurgulamak için seçilene
saygı duymamız lazım. Kendi kendimize uydurmayalım. Bunu da geçtim, hırsızlık,
yolsuzluk yapanları bizim adımıza, bu Parlamento adına denetleyen Sayıştayın
raporlarını dikkate alıp soruşturma açalım, hesap soralım. Bunu yapmadığımız
sürece riyakârlıktır. 
Saygılarımı
sunuyorum. Teşekkür ediyorum. (HDP sıralarından alkışlar)
BAŞKAN
– Teşekkürler Sayın İpekyüz. 
Söz
sırası şimdi de Cumhuriyet Halk Partisi Grubu adına Muğla Milletvekili Süleyman
Girgin’e ait. 
Buyurun
Sayın Girgin. (CHP sıralarından alkışlar)
Süreniz
on dakikadır. 
CHP
GRUBU ADINA SÜLEYMAN GİRGİN (Muğla) – Sayın Başkan, değerli milletvekilleri;
hepinizi saygıyla selamlıyorum. 
Değerli
arkadaşlar, tecrübelerimiz bize şunu göstermiştir ki AKP iktidarı zengini
sever, paralıyı sever; parası olmayanı, fakiri, yoksulu sevmez. Ha, fakiri ne
zaman sever? Seçimden seçime, aklına geldiği zaman sever. İşçi sevmez, esnaf
sevmez, çiftçi sevmez, emekli sevmez, hak arayanı hele hiç sevmez. Soma’da beş
yıldır tazminatlarını alamayan madencinin hakkını vermediği gibi, yolda
yürümesine de izin vermez, suç işlemiş gibi de etrafına jandarmayı dizer. 
“Kamu
harcamaları” adı altında israf lüks oluşturmuyor, lüks araç kiraları, uçak
kiraları, ağırlama giderleri lüks oluşturmuyor ya da Cumhurbaşkanının 3 milyara
çıkarılan örtülü ödeneği açık oluşturmuyor, Cumhurbaşkanının almış olduğu
asgari ücretin 37 katı maaş açık oluşturmuyor, geçiş garantili köprü ve yollara
verilen paralar, hasta garantili şehir hastaneleri açık oluşturmuyor; oysa sırf
bunlara sadece sekiz ayda 8,5 milyar ödenmiş, 2020 için beklenen ödeme 18
milyar ve bütün bunlar açık oluşturmuyor ama -sözümün başına geleyim “AKP kimi
sevmez?” demiştik? “İşçiyi, yoksulu sevmez, garibanı sevmez.” demiştik- 2019
bütçesini açıkladıkları zaman “Orada işçiye, memura, yaşlıya verilen zamlar
açık oluşturdu.” diye izah edebiliyorlar. 
Değerli
milletvekilleri, emekliler, emekçiler, asgari ücretliler ve yaşlılar AKP’nin
hazırlamış olduğu bütçenin kazananı değil, mağdurudurlar. Yani bütçede faize
ödenen paranın açık oluşturmamasına değil, asıl buraya dikkat çekmek lazım.
2019’da imar affı, Merkez Bankası, kefen parası, bedelli askerlik olmasa açık 2
milyar lira olacaktı, neredeyse bu 4 kat artış demekti. 2019’da enflasyona
ezdirilen emekçi mi bütçe açığına neden olmuş? “İnsaf ki ne insaf.” demek
lazım. Zamlarla ez, sonra da “Açık oluştu bütçede ve bunların sebebi
emeklilerdir, işçilerdir, memurlardır.” de. 
Bütçe
açığına sebep mi arıyorsunuz sevgili milletvekilleri? Sevgili AKP’lilere
özellikle söylemek istiyorum. Ordumuza ait bir millî değer, Tank Palet
Fabrikası ihalesiz ve gizli kararnameyle Katar ortaklı şirkete verilmişti ya,
hatırlarsınız... Söylemeyi unuttum, bu arada, AKP iktidarı bir de Katarlıları
çok sever. İşte bu Katarlılara TMSF tarafından satılan Digiturk için Sayıştay
raporu diyor ki: “Satın alan şirketten 158 milyon dolarlık alacak tahsil
edilememiş, bu alacak kamu zararı oluşmasına neden olmuştur.” Ama ne hikmetse
TMSF hâlâ inatla bunu tahsil etmiyor. Yine, Katarlıların ortağı Sancak Grubuna
TMSF dolarla arsa satıyor ama kur yükselince, birden, ihale günü geçerli olan
kurdan ödenmesine karar veriliyor nedense ve Sayıştay raporuna göre kamunun
zararı burada da en az 100 milyon. 
Değerli
milletvekilleri, şimdi gelelim, elimizdeki kanunla ilgili birkaç değerlendirme
yapmak istiyorum. Elimizdeki kanun teklifi finansallaşmış dünya ekonomisine
ekonomik entegrasyonumuzun artması sonucu oluşan yeni durumlara yönelik
düzenlemeler getiriyor. Denetim yetkisi BDDK’den alınıp Merkez Bankasına
veriliyor. Denetim yetkisinin BDDK’den alınmasının asıl gayesi nedir? Şu ana
kadar BDDK, elektronik para kuruluşları ve ödeme kuruluşları hakkında kaç kez
denetim yapmıştır ve denetimleri sonucunda ne gibi bulgular bulmuştur?
Bankaları bile siyasi baskılarla yeteri kadar denetleyemediğini bildiğimiz
BDDK’nin elektronik para kuruluşları ve ödeme kuruluşlarını ne kadar
denetlediği belirsizdir. 
Diğer
önemli husus ise dünyada ağırlığı giderek artan elektronik paralar ve sanal
paralardır. Elektronik para konusunda ülkemizde düzenlemeler olmasına karşın
sanal para hakkında bir düzenleme yoktur. Bitcoin gibi sanal paralara ülkemizde
birçok kişinin yatırım yaptığı söyleniyor. Son üç yılda dünyada bitcoin
kullancısı sayısının 5 kattan fazla arttığı ve 42 milyonu geçtiği söyleniyor. 
Sanal
paralara yönelik eleştirilerden bir diğeri ise bunlar devlet kontrollü bir para
birimi olmadığı için yapılan uluslararası para transferlerinin hem vergi
kaçırma hem de kara para aklama suçlarını artırabileceği ve silah ticareti ve
uyuşturucunun finansmanında gizli bir yöntem olarak kullanılabileceği yönünde
olmuştur. Bunlarla ilgili tedbirler alınıyor mu? Neden bitcoin ve benzerleri
hakkında açık ve net bir düzenleme yapılmıyor? Büyük zararların oluşmasını,
vatandaşlarımızın bilinçsizce zarar etmesini mi bekliyoruz? Yeniden Çiftlik
Bank gibi facialara kapı mı aralanıyor? 
Değerli
arkadaşlar, bu düzenlemenin ana rotası banka çalışanlarının çalışma
koşullarının düzeltilmesi, sağlıklarının ve güvenliklerinin sağlanması
olmalıydı oysa. Sayıları yaklaşık 200 bine varan banka çalışanlarımıza yönelik
yaşanan bazı sıkıntı ve önerilerimizi aktaracağım şimdi. Soma’daki “hadi hadi”
sisteminin bankadaki karşılığı satış baskısıdır, mobbingtir ve bunlardan da
çalışanlar olumsuz olarak etkilenmektedir. Banka çalışanlarının çalışma
koşullarına dair Çalışma Bakanlığı ve ilgili kamu görevlileri tam olarak
görevlerini yapmadığı için, İşçi Sağlığı ve İş Güvenliği Meclisi gibi, Plaza
Eylem Platformu gibi, sosyal medyada Yaşar Usta Emek Portalı gibi yapılar banka
çalışanlarının sorunlarını gündeme getirmektedirler. 
Şimdi,
mobbing nedir arkadaşlar? Sevgili arkadaşlar, mobbing, psikolojik bir şiddet
türüdür. Finans sektörü mobbinge zemin hazırlamakta ve mobbingciyi teşvik
etmektedir. Banka çalışanları arasında son zamanlarda yaşanan ciddi sağlık
kayıpları ve ölümlerin sorumlusu olduğuna dair kuvvetli şüpheler bulunmaktadır
çünkü bankalarda satış baskısı, cezasızlık ve kara liste uygulamaları, ardından
zincirleme sağlık yitimi yaşanmaktadır. Bu sistemde, çalışanların performansı
ile bankanın kârı arasında doğrudan bir ilişki kurulur ve sonuca odaklanılır.
İyi bir çalışan her ne kadar bankanın değerini artıracak çalışmalar yaptığını
düşünse de sonunda kendisinden sadece kaç liralık satış yaptığı sorulur. Bunun
yanı sıra, bankadaki herkese, görev tanımları içerisinde kredi satışı olmayan
güvenlik görevlilerine bile satış hedefi verilir. Performans, Türkiye’de artan
beyaz yakalı işsizliğiyle birleşince baskı ve tehdit altında çalışmanın adı
olmuştur maalesef. Bunun en acı örneklerinden biri Nadide Kısa’nın hayatını
kaybetmesi ve sonrasında gelişen süreçte ortaya çıkan olaylardır. Bankalarda,
son birkaç yılda, çalışanlarda genç yaşlarda kalp krizi, beyin kanaması ve
kanser gibi çoğunlukla stresle ilişkili görülen ciddi sağlık kayıpları ve
çalışan ölümleri yoğun bir şekilde gerçekleşmiştir. Sadece Nadide Kısa mı?
Hayır. Birçok banka emekçisi mobbing, baskı, performans ve tehdit altında
çalışmaktan dolayı hayatlarını kaybetmiştir. Bankacılık sisteminin neden olduğu
bu ölümlerle ilgili ne gibi tedbirler alınmıştır? Yetkilileri bu konuda cevap
vermeye çağırıyorum.
Banka
çalışanları mobbinge maruz bırakılarak ruhsal ve bedensel olarak tahribata açık
hâle getirilmektedir. Çalışanlar arasında duygu durumu düzenleyici ilaç
kullanımı oldukça fazladır; oysa, bu yaşanılanların önüne pekâlâ geçilebilir.
Atılması gereken adımlar şunlardır: Bankalarda çalışırken beklenmedik şekilde
ve genç yaşta hayatını kaybedenlerin, çalışanların ölümleri hakkında mutlaka
çalışma koşullarından kaynaklanan riskler incelenmelidir. Tüm diğer finans
kuruluşlarındaki kayıplar ve sağlık yitimleri çalışma kaynaklı riskler
açısından taranmalı, soruşturulmalıdır. Bu ölümler iş müfettişleri, Meclis
komisyonları ve İşçi Sağlığı ve İş Güvenliği Meclisi gibi emek ve meslek
örgütlerinin oluşturacağı bağımsız denetim birimleri tarafından soruşturulmalı,
çalışma koşullarıyla olası ilişkileri açığa çıkartılmalıdır. İşçi sağlığı ve iş
güvenliğiyle ilgili mevzuatta meslek hastalığı kapsamı manevi bütünlüğünün
ihlalini ve zincirleme sağlık kayıplarını içerecek şekilde genişletilmelidir.
Mobbingin ceza gerektiren bir fiil olarak tanımlanması gerekmektedir
arkadaşlar. Finans sektöründe yıpranma payı mutlaka olmalıdır. Tekrar ediyorum,
finans sektöründe yıpranma payı mutlaka olmalıdır. Fazla mesai norm olmaktan
çıkartılmalıdır. Bazı bankalarda fazla mesainin görünmemesi için personele
turnikeden çıkış yaptırılıp geri çalışmaya yönlendirildiği biliniyor. Bu,
ciddiyetle araştırılmalıdır. Çalışanların denetim ve örgütlenme imkânı
sağlanmalıdır. Çalışan temsilciliği oluşturulmalı ve kurumdaki sendika
eksikliğinin dengelenmesi için, işten çıkarma, mobbing gibi konularda işçi
temsilcilerine söz hakkı sağlanmalıdır. Kara liste uygulamasından mutlaka
vazgeçilmelidir. İş tanımlarını belirsizleştirecek şekilde çalışanlar üzerinde
satış baskısı oluşturulması önlenmelidir.
Son
olarak, 28 Nisan resmî olarak iş cinayetlerinde ölenleri anma ve yas günü
olmalıdır diyorum.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Girgin.
Şimdi
de İYİ PARTİ Grubu adına Bursa Milletvekili İsmail Tatlıoğlu konuşacaktır. (İYİ
PARTİ sıralarından alkışlar) 
Sayın
Tatlıoğlu, süreniz on beş dakikadır.
İYİ
PARTİ GRUBU ADINA İSMAİL TATLIOĞLU (Bursa) – Teşekkür ederim Sayın Başkan.
Değerli
Başkan, Parlamentomuzun saygıdeğer üyeleri; hepinizi partim ve şahsım adına
saygıyla selamlarım.
Öncelikle
bu kanundan önceki görüşmelere dair bir konuya değinmek istiyorum. Özellikle
beklerdik ki Sayın Lale Karabıyık’ın araştırma önergesini kabul edelim ve
bizzat Sağlık Bakanının başında bulunduğu vakıfla ilgili kamu tasarrufunun ne
olduğunu görelim. Eğer biz bunları yapmazsak bunları kim yapabilir? Niçin bu
önergelere şüpheci değil, gerçeğin ortaya çıkması adına yaklaşmıyoruz? Birinci
olarak bunu anlamış değiliz.
İkinci
olarak da, bugün, gerçekten motivasyon düşürücü 2 tane açıklama var. Birincisi:
Sağlık Bakanlığının bütçesi görüşülüyor ve maalesef Sağlık Bakanlığının şehir
hastaneleriyle ilgili sözleşmesi ortada yok. Yani Bursa’da da var bir şehir
hastanesi. Bunu yapan ile Sağlık Bakanlığı arasındaki kira sözleşmesi ve iş
sözleşmesi yok. Peki, o zaman ortada kayıt dışı bir kamu işlemi var, kamu
tasarrufu var. Yani kayıt dışılık bildiğimiz gibi özel sektörde oluyor ama
kamunun kayıt dışı bir tasarrufu nasıl söz konusu olabilir?
Bir
de son olarak, gerçekten içimi acıtan bir şey oldu, Sayın AK PARTİ Grup Başkan
Vekilinin de vücut dilinden ve sesinden mahcubiyetini anladık. 15 Temmuz
şehitleri için, gazileri için toplanan para nasıl olur da yerine ulaşmaz? Çünkü
o para vakıf olsun diye toplanmadı; o para, doğrudan şehit ve gazilere ulaşsın
diye toplandı. Bunu toplayanlar bunun bir gün gecikmesinin bile ne kadar büyük
bir sorumluluk ve vebal olduğunu daha iyi anlayacak. Hele hele bununla ilgili
bir vakıf olup ve bu vakfın bulunamayışı, gerçekten, çok dramatik bile demek
çok yanlış, çok kötü bir gelişme. Bütün Parlamento adına, bütün siyaset adına
söylüyorum. O nedenle gerçekten kamu şeffaf olmazsa millet huzur bulmaz.
Çok
değerli milletvekili arkadaşlarım, görüşülmekte olan Ödeme ve Menkul Kıymet
Mutabakat Sistemleri, Ödeme Hizmetleri ve Elektronik Para Kuruluşları Hakkında
Kanun ile Bazı Kanunlarda Değişiklik Yapılmasına Dair Kanun Teklifi’nin ikinci
bölümündeyiz.
Biz
esasen, çok haklı olarak, 6’ncı maddenin (4)’üncü bendine şerh dışında, bu
kanun teklifini destekliyoruz, kabul ediyoruz ve bu kanunun Türkiye için bir
ihtiyaç olduğunu belirtiyoruz, daha önceki konuşmalarımızda da belirttik,
Komisyonda da bunu belirttik.
Tabii,
ikinci bölüm itibarıyla baktığımızda, bu teklifin 11’inci maddesinden
“Elektronik para kuruluşunun, ödeme hizmetleri ile ilgili olarak yürüttüğü
faaliyetlerin kredi verme faaliyeti kapsamına girip girmediği Bankaca
çıkarılacak yönetmelikle belirlenir.” deniliyor. Bunu da biraz askıda kalmış
bir ifade olarak görüyoruz. Bu tür ifadelerin askıda olmaması ve daha önceden
yönünün tayin edilmiş olması gerekir. Tabii ki bazı konular yürüyüşte,
işleyişte ortaya çıkar ama daha ziyade, özellikle kanunu aşmanın ve keyfiliğin
çok yaygın olduğu süreçlerde bu tür yönetmelikler bu kanun aşmayı ve de
kanunlara uymayan kamu tasarruflarının çoğalmasını artıracaktır diye
düşünüyoruz.
15’inci
madde bir birlik oluşturulmasıyla alakalı ve burada “Ödeme kuruluşları ve
elektronik para kuruluşları, kamu kurumu niteliğinde meslek kuruluşu olan
Türkiye Ödeme ve Elektronik Para Kuruluşları Birliğine, faaliyet izni aldıkları
tarihten itibaren bir ay içinde üye olmak için başvururlar.” deniliyor. Bu da
doğru bir yöntem. Yani ödeme kuruluşları ve elektronik para kuruluşlarının bir
birlik oluşturmaları ve bu birliğin eğitim faaliyetlerini düzenlemesi, meslek
ilkelerini belirlemesi, mesleğin gerektirdiği disiplin ve birlik şartlarını
oluşturması cidden ihtiyaçtır ve bunu yerine getirecektir. Birlik organlarının
seçimlerinin kanunda öngörülen esas çerçevesinde gizli oyla ve yargı gözetimi
altında gerçekleşeceği usulü, burada da kabul edilebilir bir usul olarak
karşımıza çıkıyor. “Birliğin organları, gelirleri, giderleri, çalışma esasları
ve faaliyetlerinin kapsamı, üyeliğe kabul, üyelikten geçici ve sürekli çıkarma
esasları, statüyle düzenlenir.” deniyor, bu da doğru bir düzenlemedir. Bu
statünün sektör temsilcilerinin görüşleri alınarak bankanın yapacağı öneri
üzerine Cumhurbaşkanı kararıyla yürürlüğe konulacağı belirtiliyor. Bu da bizim
açımızdan doğru ve gerekli bir madde olarak karşımıza çıkmaktadır.
Esasen,
baktığımızda, bu tür ödeme sistemleri -elektronik para ve dijital para- dijital
ödeme sistemleri, elektronik ödeme sistemleri, elektronik para kuruluşları
çerçevesindeki bu düzenleme gerçekten zamanın ruhuna uygun bir düzenlemedir.
Daha önce de belirtmiştik, zaman kendi ruhuna uygun araçları ortaya çıkartır.
Barter döneminde madenî paralar kısmen ortaya çıkmıştı. Daha sonra uluslararası
ticaretin gelişmesiyle bir ödemeler sistemi ihtiyacı ortaya çıkmış ve dünya
bugüne kadar, önce İngiltere ve poundla başlayan ancak Birinci Dünya Savaşı’nda
İngiltere’nin dünya devleti olma büyüklüğünden uzaklaşması ile İkinci Dünya
Savaşı sonunda “Bretton Woods”la Amerika ve IMF üzerinden Amerikan dolarına
geçen ödemeler sistemi… (AK PARTİ sıralarından kendi aralarında gülüşmeler)
Efendim,
hepinize saygılar sunarım.
Bu
kanunu destekliyoruz.
Saygılar.
(İYİ PARTİ sıralarından alkışlar)
BAŞKAN
– Konuşmanıza devam edin lütfen Sayın Tatlıoğlu.
Değerli
milletvekilleri, lütfen, hatipler kürsüdeyken düzene uyalım. Görüşmenin belli
bir çerçevesi, düzeni, kuralları, gelenekleri vardır. Buna, lütfen, herkes
gerekli özeni ve saygıyı göstersin.
Sayın
Tatlıoğlu, eğer sözünüzü tamamlamak isterseniz kaldığınız yerden süreyi
kullandırabilirim.
İSMAİL
TATLIOĞLU (Bursa) – Teşekkür ederim. Sağ olun.
BAŞKAN
– Hatırlatsanız uyarırdım ben.
İSMAİL
TATLIOĞLU (Bursa) – Sağ olun efendim.
BAŞKAN
– Teşekkürler Sayın Tatlıoğlu.
Şahıslar
adına ikinci konuşma İstanbul Milletvekili Erkan Baş’a ait. 
Buyurun
Sayın Baş.
Süreniz
beş dakikadır. (HDP sıralarından alkışlar) 
ERKAN
BAŞ (İstanbul) – Teşekkür ediyorum Sayın Başkan.
Meclisi
ve ekranları başında bizleri izleyen, alın teriyle yaşayan ülkemizin bütün
insanlarını sevgiyle saygıyla yürekten selamlıyorum.
Değerli
arkadaşlar, tabii, bir kanun teklifi üzerine söz aldık. Kanun teklifi elimize
gelince büyük bir heyecanla, umutla her seferinde bakıyoruz. Bu kanun teklifini
görür görmez aklıma gelen ilk şeyi kürsüde paylaşarak başlayacağım.
Biz
insan, ülkemiz, halkımız dedikçe iktidar “Para, para, para…” diyor ve maalesef,
yine insanımızı, insanımızın nasıl daha iyi yaşayacağını değil de parayı
konuşuyoruz. Tabii, bu sefer biraz daha afili bir mesele, elektronik parayı
konuşuyoruz. Komisyon raporlarını okuyunca da görüyoruz, gerçekten elektronik
paralar, dijital paralar… Hani, insan heyecanlanmıyor değil, bir ilerleme var;
insanlık ilerliyor, tarih ilerliyor. E, tabii, biz de bu ilerlemeden
faydalanalım istiyoruz. Buraya kadarı normal ama bu iktidarın elinde her tür
ilerleme sadece para babalarını, sermaye sahiplerini merkeze alıyor,
emekçilerin hayatını ilerletecek tek bir adım görmüyoruz. Burada bu vesileyle
ifade etmiş olalım: Halkın bütünü için ilerleme anlamına gelmeyen her şey esas
olarak bir gerilemedir ve bu kanun teklifine de bu açıdan kökten karşı çıkmak
gerekiyor. Yani iktidar sadece patronlar için “ilerleme”yi kullandığı sürece de
memleketin gelişmesi mümkün değil. 
Şimdi,
mesela, insan okurken, tartışırken düşünüyor. Halkın canını, sineğin yağını
çıkaran bu iktidar hangi sektöre el atsa o sektörde sanki hiç insan
çalışmıyormuş gibi düşünüyor. Komisyon da nedense hiç insanları tartışmamış.
“Bu sektörde kimler çalışıyor, bunların hayatı nasıl devam edecek?” soruları
yok. 
Mesela
ben iktidarın lehine bir bilgi de paylaşayım, belki heyecanlanırlar. Türkiye’de
işsizlikte cumhuriyet tarihinin rekorları kırılıyor, hatta dünya rekorları
kırılıyor. Fakat ilginç bir durum var -bilmiyorum farkında mısınız- her tarafta
“çağrı merkezleri çalışanı” ilanları var, çağrı merkezleri çalışan arıyor.
Merak ettim, Türkiye’de böyle bir işsizlik varken neden acaba çağrı merkezleri
çalışan arıyor? Neden biliyor musunuz arkadaşlar: Çağrı merkezinde dört yıldan
fazla hiç kimse çalışamıyor da o yüzden. Yani çağrı merkezlerinde çalışan
insanlar belirli bir süre sonra meslek hastalıkları nedeniyle çalışamaz hâle
geliyorlar. Ben diyorum ki gözümüzü biraz paradan çevirelim ve “Bu dünya
kimlerin sırtında, nasıl dönüyor?” sorusunu soralım. Çok örnek var kuşkusuz ama
benim öğrendiklerimden bir tanesinin ismi Nazlı. Yani sizlerin çocukları kadar
kıymetli ailesi için ki adını “Nazlı” koymuşlar bu arkadaşımızın. Nazlı mecbur,
daha öğrenciyken çalışmaya başlamış, mezun olunca da mezun olduğu alanda iş
bulamayınca çağrı merkezinde çalışmaya devam etmiş. Adı “Nazlı” ama memleketin
milyonlarca emekçisi gibi Nazlı’nın pek nazlanmaya lüksü olmuyor. İkinci
yılında yüzde 47 işitme kaybı yaşıyor Nazlı çünkü çağrı merkezinde günde dokuz
saat çalışıyor. 
Bir
de ek bir bilgi paylaşayım: Dışarıdan bakıldığında böyle çok büyülü mekânlar
bunlar ama çağrı merkezlerinde “nasıl olsa müşteriler görmüyor” diye, o yüzden
bodrum katlarda, insanların iç içe, sırt sırta, herkesin bağrışını çağrışını
duyduğu ortamlarda çalışmak durumunda kalıyorlar ve günde dokuz saat hiç mola
vermeden çalışıyorlar. Hatta tuvalete giderken amirinden izin istiyor ancak
amiri izin verirse gidebiliyor. 
Mesela,
bakın, yine bir teknolojik ilerleme örneği, tuvalet sayar koymuşlar bütün
tuvaletlere; çalışanlar tuvalette ne kadar vakit geçiriyor, bunu ölçüyorlar;
iddiamızı ispatlayan bir örnek daha. Bütün ilerlemeler emekçiyi daha fazla
sömürmek için kullanılıyor. Neyse, ben Nazlı’dan devam edeceğim.
Nazlı
bir kadın. Örneğin, âdet döneminde tuvalette çok zaman geçirdiği için Nazlı’ya
azar çekiyorlar, işten atmakla tehdit ediyorlar. En sonunda çareyi gece
kullandığı pedleri gündüz kullanmakta buluyor.
Şimdi,
bunları anlatınca tabii AKP’liler rahatsız oluyorlar. Fakat bu memlekette
çalışan insanların üçte 1’inin kadın olduğunu ve özellikle finans sektöründe, çağrı
merkezlerinde yoğun bir kadın emeği sömürüsü olduğunu paylaşmamız gerekiyor.
Nazlı’yla devam edeyim.
Nazlı
sürekli sandalyede ve aynı pozisyonda oturduğu için boyun düzleşmesi yaşıyor.
Bir sabah kaskatı bir bedenle uyanıyor. Acile gidiyor. Zaten düşük olan
maaşının önemli bir bölümünü üç ay fizik tedaviye yatırıyor. Doktor diyor ki:
“Ortopedik sandalyede oturman lazım.” Takım liderine gidiyor Nazlı, diyor ki: “Ben
ortopedik sandalyede oturmalıyım.” “Ya, bunu patronlara söylemeyelim, işten
atılman için yeni bir vesile olabilir.” diyor. Neyse Nazlı büyük teknolojik
ilerlemelerin, böyle paranın oradan oraya gittiği dönemlerde, yüzyıl önce
keşfedilmiş ortopedik sandalyeyi bile kullanamıyor.
Değerli
arkadaşlar, Nazlı’yla devam edeyim. Nazlı dört yıl çalışıyor. Dört yılın
sonunda Nazlı’ya diyorlar ki: “Sen takım lideri ol.” İşte, ip, Nazlı için…
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın Sayın Baş.
ERKAN
BAŞ (Devamla) – Nazlı bu teklif geldiği gün işten istifa ediyor. “Takım lideri
olmak zorbalık yapmayı gerektiriyor, ben bana yapılan zorbalıkları başkasına
yapmak istemiyorum.” diyor ve tazminatını falan almadan gidiyor.
Neyse
değerli arkadaşlar, uzatmayalım, bugün o büyük plazalar, büyük bankalar,
milyonlarca lira para kazanılan yerlerde milyonlarca köle yaratmış bir düzende
yaşıyoruz ve bu milyonlarca köleyi konuşmamız gerekiyor. Eskiden, böyle, dolar
işaretleri görürdük iktidarın gözlerinde, şimdi bitcoin işaretleri falan var.
Para salisede oradan oraya, buradan buraya gidiyor ama Nazlı gibi binlerce ofis
çalışanı, örneğin, meslek hastanesinden bir rapor almak için aylarca, yıllarca
uğraşıyor ki patronuna tazminat davası açsın. 
Bence
esas mesele: Eğer bir hız tartışması yapıyorsak insanların sağlıklı, güvenceli
yaşamalarının yolunu bulmamız gerekiyor. Dolayısıyla, bu kanun teklifinde de
daha önceki pek çok kanun teklifine benzer bir biçiminde işçilerin,
emekçilerin…
(Mikrofon
otomatik cihaz tarafından kapatıldı)
ERKAN
BAŞ (Devamla) – Toparlayayım Sayın Başkanım, izin verirseniz.
BAŞKAN
– Toparlayın lütfen, buyurun.
ERKAN
BAŞ (Devamla) – Bu kanun teklifinde de yine patronların, servet sahiplerinin
paralarını nasıl daha hızlı transfer edeceklerini, nasıl daha fazla para
kazanacaklarını tartışıyoruz. 
Biz
de diyoruz ki: Biraz, gözünüzü şu paradan çevirip insana bakın. O ezdiğiniz,
sırtına bindiğiniz insanların sizi taşıyabilecek bir sırtı kalmadı. 
Büyük
ihtimalle bu kanun teklifi sizin oylarınızla geçecek ve bir süre sonra
ülkemizde de para salise içerisinde oradan oraya gidecek ama milyonlarca
emekçinin alın terinin karşılığı ödenmemiş olacak. Milyonlarca emeklinin üç
kuruş paraya açlık içinde yaşamak zorunda kalmaya devam edeceği bir ülkede yaşayacağız.
Emeklilik hakkı kazanan milyonların emeklilik hakkını vermeyeceksiniz. Sadece
Cengizi, Limakı, holdingleri zengin etmeye çalışacaksınız. O zaman da bize
söyleyecek tek söz kalıyor: Paranız batsın diyorum, paranız batsın ki insanlar
yaşasın. (CHP ve HDP sıralarından alkışlar) 
BAŞKAN
– Teşekkürler Sayın Baş.
Şimdi,
sisteme giren milletvekillerine yerlerinden birer dakika süreyle söz vereceğim.
Sayın
Kaboğlu…
V.- AÇIKLAMALAR (Devam)
39.- İstanbul Milletvekili İbrahim Özden Kaboğlu’nun, görüşülen 117 sıra
sayılı Kanun Teklifi’ni imzalayan vekillerden kaçının şu anda Genel Kurul
salonunda bulunduğuna ve Bankacılık Düzenleme ve Denetleme Kurumunun
yetkilerinin Merkez Bankasına geçirilmesinin gerekçesini öğrenmek istediğine
ilişkin açıklaması
İBRAHİM
ÖZDEN KABOĞLU (İstanbul) – Teşekkürler Sevgili Başkan.
Komisyona
soruyorum: Acaba 75 imzalı bu teklifi imza eden vekillerin kaçı salonda?
Birinci sorum bu.
İkinci
sorum imza sahiplerine daha çok. Burada Bankacılık Düzenleme ve Denetleme
Kurulunun yetkileri Merkez Bankasına geçiriliyor fakat bunun gerekçesi yok.
Hangi gerekçeyle bu geçirim işlemi yapılıyor? Acaba genel olarak erkleri
merkezde birleştirme ve aynı zamanda Türkiye ülkesini çevresel açıdan merkezde
birleştirme hareketinin mali açıdan, akçasal açıdan da bir devamı mıdır? Bunun
gerekçesi nedir? Çünkü “Merkez Bankası Başkanına emrettik fakat yapmadı,
görevden aldık.” biçimindeki açıklamalar böyle bir kuşkuyu beraberinde
getiriyor. Eğer bunun gerekçesini ortaya koyarlarsa memnun oluruz.
Teşekkürler.
BAŞKAN
– Sayın Şimşek…
40.- Mersin Milletvekili Baki Şimşek’in, Adana ilinden Antalya iline
kadar olan arazilerin sulama imkânına kavuşturulabilmesi için Mersin ilinde
devam eden Pamukluk, Değirmençay, Sorgun, Aksıfat ve Alaköprü barajlarının
bitirilmesi konusunda Tarım ve Orman Bakanına çağrıda bulunduğuna, Mersin
ilinin doğal gazı olmayan ilçelerinin doğal gaza kavuşturulabilmesi için Enerji
ve Tabii Kaynaklar Bakanına talepte bulunduğuna ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Çağrım
Tarım Bakanına olacak: Adana’dan Antalya’ya kadar olan arazilerin sulama
imkânına kavuşması için Mersin’de devam eden 5 tane baraj inşaatının acilen
bitirilmesi gerekmektedir. Tarımın lokomotifi Mersin’dir, Türkiye’yi doyuran
kent Mersin’dir. Başta Pamukluk Barajı olmak üzere Değirmençay, Sorgun, Aksıfat
ve Alaköprü Barajlarıyla ilgili 2020 bütçesine yüklü bir ödeneğin konmasını,
sadece barajın bitmesi yetmiyor, bunun sulama suyuyla ilgili de ilave
ihalelerinin yapılmasını talep ediyorum. 
Ayrıca,
yine, Mersin merkez ve Tarsus dışında Mersin’in hiçbir ilçesinde doğal gaz yok.
Yine, 2020 bütçesinde Enerji Bakanından talebimiz, başta Mersin Erdemli olmak
üzere Anamur’a kadar olan, her birinin nüfusu 100 binin üzerinde olan bu
ilçelere doğal gaz getirilmesiyle ilgili bir proje ortaya konması. Maalesef şu
anda 2023’e kadar olan kapsamda bunlar gözükmüyor.
BAŞKAN
– Sayın Enginyurt…
41.- Ordu Milletvekili Cemal Enginyurt’un, Ordu ilinin en fazla göç
veren vilayetlerimizden olduğuna ve Ünye, Fatsa, Altınordu organize
sanayilerinin hayata geçirilmesinin birçok kişinin istihdam edilmesi anlamına
geleceğine ilişkin açıklaması
CEMAL
ENGİNYURT (Ordu) – Teşekkürler Sayın Başkanım.
Ordu
ili -özellikle göç verme bakımından- fazlasıyla göç veren vilayetlerimizden
birisi. Ünye ilçemizde, Fatsa ilçemizde ve Altınordu (Merkez) ilçemizde 3 tane
organize sanayi bölgesi arsası istimlak edilmiş olmasına rağmen arsa istimlak
bedelleri ödenmediği için maalesef tek bir kazma dahi vurulamamıştır. Buradan
Hükûmetimize sesleniyorum: Ünye, Fatsa ve Altınordu organize sanayilerinin
hayata geçmesi demek 20 bin kişinin istihdam edilmesi demektir. Hükûmetin,
devletin bir yatırım yapmasına gerek kalmaksızın özel sektör 20 bin insana
istihdam sağlayacaktır. Bu kaynakların aktarılmasını talep ediyorum.
Teşekkür
ediyorum.
BAŞKAN
– Sayın Gergerlioğlu…
42.- Kocaeli Milletvekili Ömer Faruk Gergerlioğlu’nun, iktidarın
toplumun her kesimine yaptığı baskıyı gençler üzerinden sürdürdüğüne ve HDP
Gençlik Meclisi üyelerinin gözaltına alındığına ilişkin açıklaması
ÖMER
FARUK GERGERLİOĞLU (Kocaeli) – Teşekkür ederim Sayın Başkan.
AK
PARTİ, toplumun her kesimine yaptığı baskıyı gençler üzerinden sürdürmektedir.
HDP’li gençlere dönük gözaltı operasyonu cuma günü başlamış ve toplamda 35 HDP
Gençlik Meclisi üyesi gözaltına alınmıştır. Aldığımız bilgiye göre gençlere
girişte çıplak arama dayatılmış, kabul etmedikleri için de hepsi
darbedilmiştir. Rutin hâle gelen çıplak arama, Emniyetten çıkıp hastaneye veya
savcılığa ifadeye götürürken tekrar dayatılmakta ve gençlere işkence
yapılmaktadır. Gençlerin gözaltı süresi dün dört gün daha uzatıldı. Savcılıktan
sonra Emniyete getirilen HDP Gençlik Yürütme Kurulu üyesi Metin Yılmaz çıplak
aramaya direndiği için kamerasız ve karanlık bir odada yoğun işkenceye maruz
kaldı ve şu anda yürüyememektedir. Toplamda 1’i çocuk şubede, diğerleri Vatan
şubede, 35 kişi gözaltındadır. Her zamanki gibi dosyada gizlilik kararı
bulunmaktadır. Tutuklama gerekçesi olarak da legal olan Gençlik Meclisinin 2018
yılındaki etkinlikleri gösterilmiştir. Aynı zamanda hâkim kararında yasal olan
bir derneği illegal olarak göstermiştir. 
BAŞKAN
– Sayın Köksal…
43.- Afyonkarahisar Milletvekili Burcu Köksal’ın, Afyonkarahisar ili
Bolvadin ilçesi Ortakarabağ Köyünün içme suyuna kavuşabilmesi için gereğinin
yapılmasının zaruri olduğuna ilişkin açıklaması
BURCU
KÖKSAL (Afyonkarahisar) – Teşekkürler Sayın Başkan.
Geçtiğimiz
hafta seçim bölgem Afyonkarahisar ili Bolvadin ilçesi Ortakarabağ köyünde kırk
gündür akmayan suların akması için, köyün suya kavuşması için muhtar ve
köylülerle birlikte çağrıda bulunmuştuk. Şahsımın köye yaptığı ziyaret ve
akabindeki çağrı neticesinde köy, kullanım suyuna kavuştu. Bu nedenle,
çağrımıza kulak verilip köyün geç de olsa kullanma suyuna kavuşmasını olumlu
buluyorum. Ancak içme suyu konusunda hâlâ sıkıntı devam etmekte. Buradan
yetkililere sesleniyorum: Köyün içme suyuna kavuşması için de bir an önce
girişimde bulunup gereğinin yapılmasını istiyoruz. 
BAŞKAN
– Sayın Beyaz...
44.- İstanbul Milletvekili Ümit Beyaz’ın, İstanbul ve Antalya ilinde
yaşanılan toplu intihar vakalarının Hükûmeti derin uykudan uyandırmasını umut
ettiğine, Hazine ve Maliye Bakanının İYİ PARTİ Genel Başkanı Meral Akşener’in
istifa çağrısına kulak vermesi gerektiğine ilişkin açıklaması
ÜMİT
BEYAZ (İstanbul) – Geçtiğimiz hafta İstanbul’da ve Antalya’da yaşanan toplu
intihar vakaları, toplumumuzda infiale sebep olmuştur. Yoksulluk seviyesinin
sürekli arttığı mevcut ekonomik ortamda yaşanan bu trajedinin Hükûmetimizi bu
derin uykudan uyandırmasını umut ediyorum. Zira, damat Bakanımız, reel
enflasyonu yüzde 50’leri bulmuş vatandaşımızı hâlâ uydurma rakamlarla teselli
ettiğini zannetmektedir. Hele ekonominin düzelme umutlarını Akdeniz’deki petrol
ve doğal gaz aramalarına bağlaması “Berat harikalar diyarında” hikâyelerine
yepyeni bir boyut kazandırmıştır. Buradan Sayın Bakana sesleniyorum: Genel
Başkanımız Sayın Meral Akşener’in istifa çağrısına kulak ver, ekonomimize rahat
bir nefes aldır. Emin ol, düz damat olduğunda hem milletimiz hem de
kayınpederin Sayın Cumhurbaşkanımız seni eskisinden daha fazla sevecek ve
bağrına basacaktır. 
BAŞKAN
– Sayın Aydoğan…
45.- İstanbul Milletvekili Turan Aydoğan’ın, toplumun açlık ve sefillik
içerisine itildiğine, Plan ve Bütçe Komisyonunda ekonomik nedenlerle yaşanılan
sorunların dile getirilmesi üzerine Cumhurbaşkanı Yardımcısı Fuat Oktay’ın
ifadelerine ilişkin açıklaması
TURAN
AYDOĞAN (İstanbul) – Teşekkür ederim Sayın Başkanım. 
Toplumumuz,
ciddi bir açlık ve sefillik içerisine itilmiş durumda, maalesef bu kötü tabloyu
sırtında taşırken aynı zamanda sarayın da şatafatını sırtında taşır hâlde. Türk
toplumu neciptir ve bu anlamda da dayanışma duygularıyla beraber bu süreyi de
geçirecektir. Ancak bu konuya iktidarın da biraz duyarlı olması gerektiği
konusunda hepimiz hemfikiriz. 
Türkiye
Büyük Millet Meclisi Plan ve Bütçe Komisyonunda son dönemde ekonomik nedenlerle
yaşanan ağır sorunlar dile getirildiğinde Cumhurbaşkanı Vekili Sayın Fuat Oktay
“Bunların ekonomik nedenle olduğu henüz ispatlanamamıştır.” diye esefle
karşılayacağımız bir beyanda bulunmuştur. 
Türk
toplumu uçaklarıyla, lüks arabalarıyla, saraylarıyla üzerine çökmüş olan bu
iktidardan anlayış beklese yeri midir değil midir bilmiyorum ama az da olsa
Sayın Fuat Oktay’ı anlayışa davet ediyorum. 
BAŞKAN
– Sayın Kılıç…
46.- Kahramanmaraş Milletvekili İmran Kılıç’ın, Kutadgu Bilig’in bilgi
kavramına yönelik ifadelerine ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
Kutadgu
Bilig’de şöyle denmiştir: “Bilgi karanlığı aydınlatan kandil gibidir. Akıl
yüceltir, bilgi büyütür. İnsan her ikisi sayesinde saygı görür. İnsandan aklı
alınca geriye bir avuç çamur kalır. İnsanın insanlığı akılla tayin edilmelidir.
Akıllı olan asalet, bilgili olan mevki kazanır. Yağız yeryüzünde insanoğlu el
attığı her şeye bilgisiyle ulaşabildi. Yöneticiler de ülkelerinin düzenini
bilgiyle kurarlar ve korurlar. Yöneticilerde parlak bir gelecek için sabır,
güzel huy, nezaket, akıl ve bilgi gerekir.”
BAŞKAN
– Sayın Serter…
47.- İzmir Milletvekili Bedri Serter’in, İzmir ilinde yatak ihtiyacı
olmadığı ve üniversite hastaneleri yeterli olduğu hâlde şehir hastanelerinin
neden yapıldığını ve bu hastanelerin nelere mal olacağının hesaplanıp
hesaplanmadığını öğrenmek istediğine ilişkin açıklaması
BEDRİ
SERTER (İzmir) – Teşekkür ederim Sayın Başkan. 
Özellikle
şehir hastanelerine değinmek istiyorum. Ulaşımı olmayan yerlere
yap-işlet-kiraya ver anlayışıyla, adı şehir hastanesi ama neredeyse şehir
dışında olan hastaneler yapıyorsunuz. Mesela İzmir’de yatak ihtiyacı yokken,
üniversitelerimiz bu konuda çok yeterliyken bu hastane neden yapılıyor? Üzerine
de halkın ulaşabildiği ilçelerde hastaneleri kapatıyorsunuz. Mahkûmuz sizin
ulaşana kadar ölme riskinin olduğu şehir hastanelerinize. “Parası olmayanın bu
ülkede daha çok vay hâline.” der hâldeyiz. Buralara ulaşabilmek için bir
taksiyle İzmir’de belli bir noktadan en aşağı 200 lira gitti geldi parası
ödemekte halk. Bunu nasıl önlemeyi düşünüyorsunuz? Bu hastaneler, sonrasında
bize nelere mal olacak, bunu hesap ediyor musunuz?
Teşekkür
ederim. 
BAŞKAN
– Son olarak Sayın Kaya…
48.- Trabzon Milletvekili Ahmet Kaya’nın, vatandaşların daha fazla
mağduriyet yaşamaması için Trabzon ili Arsin ilçesi Yeşilyalı Mahalle’sinden
geçen Çiçekli Deresi Islah Projesi’nin tamamlanması gerektiğine ilişkin açıklaması
AHMET
KAYA (Trabzon) – Teşekkür ederim Sayın Başkan. 
Trabzon
Arsin Yeşilyalı Mahalle’mizden geçen Çiçekli Deresi için 2016 yılında ihale
edilen taşkın koruma projesi ödenek yetersizliği nedeniyle bitirilememiştir.
Devlet Su İşleri 22’nci Bölge Müdürlüğü ile Arsin Belediyesi arasındaki
kamulaştırma problemleri nedeniyle inşaatına ancak 2017 Ekim ayında başlanan
projenin bu zamana kadar sadece yüzde 16’sı tamamlanabilmiştir. Bugüne kadar
proje için ayrılan ödenekler imalatı dahi karşılayamamıştır. 2019 yılında
açıklanan son ödenek ise 2 lira, yanlış duymadınız, 2 lira gibi komik bir
rakamdır. Yoğun yağış yaşandığında Çiçekli Deresi taşmakta, 30’a yakın ailenin
fındık bahçeleri ve arazileri zarar görmektedir, Çubuklu Mahallemize giden yol
sular altında kalmaktadır. 
Buradan
yetkililere çağrıda bulunuyorum: Vatandaşlarımız daha fazla mağduriyet
yaşamadan Çiçekli Deresi ıslah projesi için gerekli ödeneklerin acilen
çıkarılmasını ve taşkın koruma projesinin bir an önce tamamlanmasını talep
ediyoruz. 
Teşekkür
ederim. 
BAŞKAN
– Lütfen, artık sisteme girmeyelim değerli milletvekilleri. 
Son
bir söz vereceğim, o da Sayın Koncuk’a. Daha sonra listeyi sıfırlayacağız,
diğer görüşmelere başladığımızda tekrar sisteme giren milletvekillerine
yerlerinden söz vermeye devam edeceğim. 
Sayın
Koncuk…
49.- Adana Milletvekili İsmail Koncuk’un, Millî Eğitim Bakanının şubat
ayında kaç öğretmenin atanacağını açıklaması gerektiğine ilişkin açıklaması
İSMAİL
KONCUK (Adana) – Sayın Başkanım, şubat ayına üç aylık bir zaman dilimi kaldı.
Hâlen, Millî Eğitim Bakanlığının şubat ayında kaç öğretmen atayacağını
bilmediğini görüyoruz. Sayın Millî Eğitim Bakanı bir sayı dahi telaffuz
edemiyor. 500 binin üzerinde öğretmen adayı şubatta 60 bin öğretmen ataması
yapılmasını ısrarla, eylemler yaparak ifade ediyor ama Millî Eğitim Bakanı bir
sayı veremiyor. Bir kere, bunun bir an önce açıklığa kavuşturulmasını Millî
Eğitim Bakanından bekliyoruz. Eğitim öğretimin patronu Millî Eğitim Bakanıdır,
Maliye Bakanı değildir.
Teşekkür
ediyorum. 
BAŞKAN
– Teşekkürler değerli milletvekilleri. 
X.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Malatya Milletvekili Bülent Tüfenkci ile 74 Milletvekilinin Ödeme ve
Menkul Kıymet Mutabakat Sistemleri, Ödeme Hizmetleri ve Elektronik Para
Kuruluşları Hakkında Kanun ile Bazı Kanunlarda Değişiklik Yapılmasına Dair
Kanun Teklifi (2/2272) ile Plan ve Bütçe Komisyonu Raporu (S. Sayısı: 117)
(Devam)
BAŞKAN
- Talep olmadığından soru-cevap kısmını atlıyorum. 
Böylece
bölüm üzerindeki görüşmeleri tamamlamış oluyoruz. 
İkinci
bölümde yer alan maddeler üzerindeki önergeleri işleme alacağım. 
11’inci
madde üzerinde 4 adet önerge vardır, aykırılık sırasına göre okutup işleme
alıyorum. 
Türkiye Büyük Millet Meclisi Başkanlığına
Görüşülmekte
olan 117 sıra sayılı Ödeme ve Menkul Kıymet Mutabakat Sistemleri, Ödeme
Sistemleri ve Elektronik Para Kuruluşları Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 11’inci maddesinin aşağıdaki
şekilde değiştirilmesini arz ve teklif ederiz.
Saygılarımızla.

 Orhan
Sümer Emine Gülizar Emecan Lale
Karabıyık
 Adana İstanbul Bursa
 Haşim
Teoman Sancar Sevda Erdan Kılıç Bülent
Kuşoğlu
 Denizli İzmir Ankara
MADDE
11- 6493 sayılı Kanunun 20 nci maddesinin üçüncü fıkrası aşağıdaki şekilde
değiştirilmiş, dördüncü fıkrasına aşağıdaki cümle ilave edilmiş ve altıncı
fıkrasında yer alan "Kurul” ifadesi "Banka” şeklinde
değiştirilmiştir.
"(3)
Elektronik para kuruluşu, elektronik para ihracı karşılığında topladığı fonları
5411 sayılı Kanunda tanımlanan bankalar nezdinde açılacak ayrı bir hesaba
aktarmak zorundadır. Bu fıkranın uygulanmasına ilişkin usul ve esaslar Bankaca
belirlenir.”
"Elektronik
para kuruluşunun, ödeme hizmetleri ile ilgili olarak yürüttüğü faaliyetlerin
kredi verme faaliyeti kapsamına girip girmediği Bankaca çıkarılacak
yönetmelikle belirlenir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
- Önerge üzerinde Denizli Milletvekili Haşim Teoman Sancar konuşacaktır. 
Buyurun
Sayın Sancar. (CHP sıralarından alkışlar) 
Süreniz
beş dakikadır. 
HAŞİM
TEOMAN SANCAR (Denizli) – Sayın Başkan, değerli milletvekilleri; hazır,
elektronik para kuruluşları hakkında kanun teklifini gündeme almışken -bugün ve
iki gün içinde- yurt dışına çıkarken TOKİ’yle ilgili beyanlarda bulunarak
bundan sonra her yıl 100 bin konut üretileceğini beyan eden AKP Genel
Başkanının da söylemlerindeki, vaatlerindeki yanlışlara da tabii ki parmak
basmak isterim.
Değerli
arkadaşlar, nedense AK PARTİ iktidarının en büyük özelliği, yerel ve genel
seçimler öncesinde -genel seçim olsa, yerel seçim olsa- bir hafta önce mutlaka
bir vaat ortaya çıkar. En önemlisi nedir? Anadolu insanının en çok önem verdiği
ahirette iman, dünyada meskendir. Bugün baktığınızda herkes bir ev sahibi olmak
için bir hayal kurar ve bu hayalin en güzel tüccarlığını maalesef on yedi
yıldan bu yana AKP iktidarı yapmaktadır; âdeta her seçmeni bu vaatlerle
sömürmektedir. Bugün yine verilen vaat 383 lira taksitle 50 bin konut -damat
bey artırdı- 100 bin konut, yine hayal tüccarlığından başka bir şey değildir. 
Bugün
baktığınız zaman, değerli arkadaşlar, her ilde olduğu gibi Denizli’de de
Denizli Milletvekilimiz Sayın Ahmet Yıldız da buradalar, o da inşallah bu
konunun takipçisi olur. Ekonomi Bakanı Sayın Nihat Zeybekci’yken verilen vaat:
“250 lira taksitle 25 bin konut artık Denizli’de gariban vatandaşımız evsiz
kalmayacak ve ayda 250 liraya.” Bütün vatandaşlar Delikliçınar Meydanı’nda
sıraya girdiler. Teyzem de dâhil herkes buna üye oldu, 250 lirayı yatırdılar,
imza attılar. Ben size soruyorum değerli milletvekilleri: Bu konutlar nerede?
25 bin konut nerede? Geçtim, 15 bin konut nerede? Onu da geçtim, 5 bin konut
nerede, 500 konut nerede, 50 tane konut nerede? Ya, bu hayal tüccarlığını bir
vatandaş yapar, bunun adına Çiftlik Bank derler, dolandırır insanları. “Ben
konut üretiyorum, faiz ve para veriyorum.” Ama siz bugün bir konutla ilgili
vatandaşa vaat verdiğiniz zaman devletsiniz, devleti idare eden bir
iktidarsınız, verdiğiniz sözlerin teminatı olması lazım.
TOKİ’yle
ilgili bugün Sayın AK PARTİ Genel Başkanının vaatleri de maalesef inandırıcı
değildir. TOKİ zaten ilimizde ve Türkiye’de artık Toplu Konut İdaresi vasfını
kaybetmiştir. Âdeta zengin tüccar anlayışıyla rezidans yapmakta, yalı dairesi
yapmakta, AVM yapmakta, ticaret merkezi yapmakta ama nedense bir türlü ayda 250
liraya konut yapmamaktadır. Bu sebeple, bu -250 liralık- 25 bin konut
yapılıncaya kadar Denizli Milletvekili olarak Denizlili vatandaşlarımızın
istismar edilmesinin tabii ki hesabını sormaya ve araştırmaya devam edeceğiz. 
Diğer
açıdan, biraz önceki değerli hatiplerin de söylediği gibi, nedense AKP iktidarı
demek, devamlı bir para kazanmak demek. Her yasayı vatandaşın huzuru, vatandaşın
sağlığı, vatandaşın düzgün yaşamı üzerine değil “Acaba ben buradan ne
kazanabilirim?” üzerine yapmaktasınız. 
Allah
aşkına, değerli 600 milletvekili arkadaşıma soruyorum… Bu ülkede TOKİ vaatleri
veriyorsunuz, ardından bir imar barışı çıkarıyorsunuz, 3 milyon 600 bin
vatandaşımızdan 23,5 milyar lira para topladınız. Bu 23 milyar lira paranın
akıbetini bilen yok. Ama ben size bir şey söyleyeyim mi, bu binaları kontrol
eden de yok. Bugün Bakan bir açıklama yapıyor “22 bin konutta yaptığımız
tetkiklerde bu binalar imar barışına aykırı çıktı, bunların 4 binini yıktık.”
diyor. Sayın Kurum, insanların gözüne baka baka baka yalan söylüyorsunuz. 
Bayındırlık
Bakanlığının bugüne kadar 3 milyon 600 bin konut ve başvuru içinde gidip de
kontrol ettiği bir tane konut yok. Komşu komşuyu ihbar ediyor, belediye sıradan
kontrolü esnasında açma ruhsatı için gelenlerin binasını görüyor “A, bu imar
barışına aykırı.” O da ne aykırılığı? 2017’de mi, 2018’de mi yapılmış? 
Değerli
arkadaşlar, 1950 yılında, 1960 yılında, 1970 yılında yapılan yığma tuğlalı
binalara çatır çatır yapı kayıt belgesi altında parayla ruhsat verdiniz,
parayla tapu verdiniz. Şimdi, çıkmışsınız “Depremle mücadele edeceğiz.”
diyorsunuz. Sizin depremle mücadelenin sadece p’sinde adınız var, o da işte
parasında, aldığınız harçlarında. 
Diyor
ki İstanbul İnşaat Mühendisleri Odası Başkanı: “Ey AKP, biz teknik bir odayız.
Siz bu yasayı neye göre çıkardınız, neye göre yaptınız?” Şimdi o “imar barışı”
adı altında para aldığınız vatandaşları yine yapı kayıt belgesiyle rahat
bırakmıyorsunuz, gidiyorsunuz onlara “Kentsel dönüşümden, senin evin depreme
dayanaklı değil, yıkacağız.” diyorsunuz. Önce parasını aldınız. Aldığınız
parayı…
(Mikrofon
otomatik cihaz tarafından kapatıldı) 
BAŞKAN
- Bağlayın lütfen Sayın Sancar.
Buyurun.

HAŞİM
TEOMAN SANCAR (Devamla) – Teşekkürler. 
Şimdi
de diyorsunuz ki: “Biz kentsel dönüşümde senin evini yıkacağız, bu ev depreme
dayanıklı değil.” 
Arkadaşlar,
elektronik kayıt deyince, aynen böyle “elektronik hap yap para kap” modeli
maşallah devletimizde artık alışkanlık hâline geldi. Ben size şunu söyleyeyim
değerli arkadaşlar: 3 milyon 600 bin vatandaşımızı imar barışından
faydalandırıyoruz diye topladığınız 23,5 milyar lirayı cebinize indirdiniz.
Acıpayam’da 270 hane konteynerde yaşıyor, beş kuruş para göndermiyorsunuz.
Sizin sekiz saat kalamayacağınız konteynerde vatandaşlar sekiz aydır yaşıyor.
Bu zihniyetle, dilerim bir sekiz ay daha yaşamazlar. Yani siz vatandaşlarımıza
parasıyla tapu satmadınız tabut sattınız. Bunun vebali de AK PARTİ’nin üzerindedir,
bugünden itibaren olacak en küçük bir depremin vebali de sorumlusu da
sizlersiniz. Allah yardımcınız olsun. (CHP sıralarından alkışlar) 
BAŞKAN
– Teşekkürler Sayın Sancar. 
III.– YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Sayın Başkan, önergemizin oylanmasından önce yoklama
yapılmasını talep ediyorum. 
BAŞKAN
– Evet, talep üzerine yoklama yapacağız. 
Şimdi,
yoklama talebinde bulunan arkadaşlarımızın isimlerini tespit edeceğim: Sayın
Altay, Sayın Bingöl, Sayın Biçer, Sayın Karabıyık, Sayın Aydoğan, Sayın Yeşil,
Sayın Hancıoğlu, Sayın Kaya, Sayın Kayışoğlu, Sayın Şevkin, Sayın Köksal, Sayın
Özdemir, Sayın Kılınç, Sayın Keven, Sayın Sancar, Sayın Zeybek, Sayın Tüzün,
Sayın Budak, Sayın Yıldız, Sayın Barut.
Yoklama
için iki dakika süre vereceğim.
Yoklama
işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı yoktur.
Birleşime
on dakika ara veriyorum.
Kapanma Saati: 19.24 
ÜÇÜNCÜ OTURUM
Açılma Saati: 19.40
BAŞKAN: Başkan Vekili Mithat SANCAR
KÂTİP ÜYELER: Bayram ÖZÇELİK (Burdur), İshak GAZEL
(Kütahya)
-----0-----
BAŞKAN
– Türkiye Büyük Millet Meclisinin 16’ncı Birleşiminin Üçüncü Oturumunu
açıyorum.
III.- YOKLAMA
BAŞKAN
– 117 sıra sayılı Kanun Teklifi’nin 11’inci maddesi üzerinde Denizli
Milletvekili Haşim Teoman Sancar ve arkadaşlarının önergesinin oylamasından
önce istem üzerine yapılan yoklamada toplantı yeter sayısı bulunamamıştı.
Şimdi
yoklama işlemini tekrarlayacağım.
Yoklama
için üç dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
- Değerli milletvekilleri, toplantı yeter sayısı vardır.
X.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Malatya Milletvekili Bülent Tüfenkci ile 74 Milletvekilinin Ödeme ve
Menkul Kıymet Mutabakat Sistemleri, Ödeme Hizmetleri ve Elektronik Para
Kuruluşları Hakkında Kanun ile Bazı Kanunlarda Değişiklik Yapılmasına Dair
Kanun Teklifi (2/2272) ile Plan ve Bütçe Komisyonu Raporu (S. Sayısı: 117) (Devam)
BAŞKAN
– Şimdi önergeyi oylarınıza sunuyorum: Kabul edenler... Etmeyenler... Önerge
kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Teklifi’nin 11’inci maddesinde yer alan “Bankaca
çıkarılacak” ibaresinin “Banka tarafından çıkarılacak” şeklinde
değiştirilmesini arz ve teklif ederiz.
 Hayati
Arkaz Sefer Aycan Esin
Kara
 İstanbul Kahramanmaraş Konya
 Mevlüt
Karakaya  Baki
Şimşek 
 Ankara  Mersin
BAŞKAN
- Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önerge üzerinde İstanbul Milletvekili Hayati Arkaz konuşacaktır.
Buyurun
Sayın Arkaz. (MHP sıralarından alkışlar) 
Süreniz
beş dakikadır. 
HAYATİ
ARKAZ (İstanbul) – Sayın Başkan, değerli milletvekilleri; hepinizi saygıyla,
sevgiyle selamlıyorum. 
Bugün
sizlere hayati öneme sahip olan ve kıymetini bilmediğimiz, zaman zaman
yorduğumuz kalbimizden bahsetmek istiyorum. Lütfen, rica ediyorum, konu çok
önemli, dinleyelim. 
Kalp,
insan hayatının geçmiş ve gelecek her safhasında en önemli rolü oynayan
aktördür. Kalp, dakikada 70 kere, saatte 4.200; 24 saatte, bir günde 100.800
defa atan çok önemli bir organımız. Şimdi, sonu gelecek, bakalım biz kalbimize
karşı neler yapıyoruz, onu da anlatacağım. Yalnız bir yılda 37 milyon, bir
insanın hayatı boyunca 2,5 milyar -yani seksen yılı hesaplarsak- vuruş yapıyor.
Kalp, yaklaşık 280-300 gramdır, yalnız bu…
BAŞKAN
– Sayın Arkaz, bir izin verin.
Değerli
milletvekilleri, kürsüde hatip vardır, aramızda konuşmayalım; lütfen, sükûneti,
sessizliği sağlayalım.
Buyurun
Sayın Arkaz.
HAYATİ
ARKAZ (Devamla) – Çok teşekkür ediyorum Başkanım, sağ olun.
İnsanın
kalbi yaklaşık 280-300 gramdır yani yumruğumuz kadar fakat bu, bizim Saffet
Sancaklı Bey’in kalbiyle aynı değildir çünkü o çok spor yaptığı için yani spor
yapan insanların kalp kasları fazla gelişir -Alpay Bey de karşımızda- daha
büyüktür onlarınki. Onu da buradan söyleyelim. 
Kalbimiz
bir dakikada bu kadar vuruyor dedim. Kalbimiz bir dakikada 5,5 litre kan
pompalar. Bir günde 8 ton, bir yılda 3 bin ton, seksen yılda -yani bir ömrü
seksen yıl olarak kabul edersek- 240 bin ton, tekrarlıyorum 240 bin ton kan
pompalıyor. Yani bu, 10 ton kapasiteli 24 bin tankeri -yani 10 ton alıyorsa 1
tanker- dolduracak kadar kan pompalıyor, bir mucize.
Bu
mucize organın biz kıymetini biliyor muyuz, bu organın karşısında neler
yapıyoruz, onları anlatmak istiyorum. Kalp için riskli olan iki grup var; biri
bizim değiştirebileceğimiz yani elimizde olan riskler, bir diğeri de elimizde
değil. Elimizde olanlar neler? Örneğin sigara. Eğer sigara içiyor isek
kalbimize vefasızlık ve sadakatsizlik yapıyoruz demektir. 
Ben
yalnız şunu şurada söyleyeyim: Bir seneyi aşkındır Meclisteyim, milletvekili
arkadaşlarımızın arasında pek sigara içene rastlamadım. Ona da buradan teşekkür
ediyorum efendim.
Sigarının
dışında alkol kalbe zarar veren unsurlardan bir tanesi. Hipertansiyon,
kolesterol, diyabet, bunlar da eğer varsa -teknoloji çok gelişti- mutlaka
tedavi ettirmemiz lazım, tedavi olmamız lazım, çaresine bakmamız lazım.
Aşırı
kilo, egzersiz… Kalbimiz diyor ki: “Benim sağlıklı olmam için senin bunlardan
uzak durman lazım, bir de egzersiz yapman lazım.” Bizim de egzersiz yapmamız
lazım. Biz sporcu değiliz ama egzersiz yapmamız lazım. En kötü ihtimalle
haftanın 5 günü kırk dakika, bir saat –minimal kırk dakika- yürümemiz lazım. 
Beslenme
alışkanlığımızı değiştirmemiz lazım belli yaştan sonra; daha çok yeşil, daha
çok beyaz et yani Akdeniz mutfağı. 
Bunlar
değiştirebileceğimiz faktörler, değiştiremeyeceğimiz faktörler de şunlar:
Genetik. Genetiğimizde varsa, yani 50 yaşından önce eğer soy geçmişimizde bir
kalp hastalığı varsa o bizim elimizde değil. Bunun yanında cinsiyet önemli, yaş
önemli. 
Şuna
lütfen dikkat edelim, şurada bir söz var, tıpta çok geçerlidir, diyor ki:
“Genetik silahı doldurur, yaşam tarzı tetikler.” (AK PARTİ, CHP ve MHP
sıralarından alkışlar) Teşekkür ederim. Yani eğer genetiğimizde varsa, bunun
üzerine biz sigara içiyorsak, dengesiz yaşıyorsak, spor yapmıyorsak, alkol
alıyorsak, çok fazla strese giriyorsak o silahı ateşliyoruz demektir. Yani
kendi kendimizin fişini çekmeyelim. Lütfen dikkat edelim. Hepimizin sevdikleri
var. Yaşamamız lazım çevremiz için. Can ve ömür çok önemli. 
Ölümlerin
en önemli nedenlerinden biri, kalp ve damar hastalıklarıdır. Bunu da özür
dileyerek söylüyorum. Dünyada her yıl kalp hastalıklarından 17 milyon ölüm
gerçekleşiyor. Türkiye’de ise -160 bin, bir şehir nüfusu- yılda 160 bin
insanımızı kaybediyoruz, yani 500 kişiden bir tanesini.
(Mikrofon
otomatik cihaz tarafından kapatıldı)
HAYATİ
ARKAZ (Devamla) – Sağlık, biraz daha…
BAŞKAN
– Sözlerimizi bağlayalım Sayın Arkaz, buyurun. 
Bir
dakika daha size söz veriyorum. 
HAYATİ
ARKAZ (Devamla) – Çok teşekkür ederim. 
Geçenlerde
basında gördüm, İlayda Yarcan diye bir kız çocuğumuz 21 yaşında İtalya’da
rahmetli oldu, kalpten. Kalbin şakası yok, çok dikkat etmemiz lazım. Bunu
buradan söylüyorum. 
Ayrıca
kalp, tüm ölümlerin yüzde 35’ine yani üçte 1’ine sebep olan bir organımız. Kalp
hasta olduğu zaman akciğer direkt etkilenir, diğer organlarımız etkilenir. 
Kardiyovasküler
cerrahiden biraz bahsetmek istiyorum. Yirmi beş, otuz yıl önceki tıbbi
teknoloji ameliyatları ile şimdikiler aynı değil. Türkiye'de, bunu herkesin
kabul etmesini istiyorum, tıp çok gelişti. Bilim adamlarımız, doktorlarımız
-bunun siyaseti yok, siyaseten asla söylemiyorum- çok başarılı. Dünyanın
teknolojide, her şeyde en ileri, gelişmiş ülkelerinde yani ABD’de olan bütün
ameliyatlar Türkiye’de oluyor ve başarıyla sonuçlanıyor. 
(Mikrofon
otomatik cihaz tarafından kapatıldı)
BEDRİ
YAŞAR (Samsun) – Uzatalım Başkanım. 
YASİN
ÖZTÜRK (Denizli) – Uzatın Başkanım. 
BAŞKAN
– Talep üzerine son bir kez ama. 
HAYATİ
ARKAZ (Devamla) – Başkanım, lütfen son iki olsun.
BAŞKAN
- Lütfen bu bir dakikada bağlayın.
HAYATİ
ARKAZ (Devamla) – Mesela anjiyo kalp hastalıklarının en önemli teşhis
metotlarından bir tanesidir. Bugün kasıktan ve koldan yapılan anjiyolar
ortalama dört dakika sürüyor, sadece dört dakika. Ama BT’yle yapılan anjiyolar
–halk arasında “on saniye anjiyosu” ya da “kansız anjiyo” dedikleri- sadece on
saniye sürüyor. Bunun bir masrafı falan da yok. Neden? SGK’li hastaların kalple
ilgili masraflarını tamamen devlet ödüyor. 
ARSLAN
KABUKCUOĞLU (Eskişehir) - Sizin orada yapılıyor mu bu?
HAYATİ
ARKAZ (Devamla) – Aynen öyle. 
Geçiyorum
konuları Başkanım. 
BEDRİ
YAŞAR (Samsun) – Devam etsin Başkanım.
HAYATİ
ARKAZ (Devamla) – Kapalı kalp ameliyatlarından geçen sene de bahsetmiştim,
şimdi de söylüyorum; artık kalp ameliyatları kapalı yapılıyor. 
İSMAİL
TAMER (Kayseri) – Sayın Doktorum, kötü bir şey değil ki ya sigara. 
HAYATİ
ARKAZ (Devamla) – Sigaraya mı takıldınız?
İSMAİL
TAMER (Kayseri) – Yok.
HAYATİ
ARKAZ (Devamla) – Tamam.
Artık
kalp ameliyatları kapalı yapılıyor, çok basit; teknolojiyle beraber kalp
ameliyatlarından korkulmaması lazım ama Allah bunu nasip etmesin.
(Mikrofon
otomatik cihaz tarafından kapatıldı)
BAŞKAN
– Teşekkürler Sayın Arkaz. 
HAYATİ
ARKAZ (Devamla) – Başkanım, bitiriyorum.
BAŞKAN
- Konu çok uzun, bundan sonraki bir konuşmanızda devam edersiniz. Sadece size
özgü bir dakika fazladan uzattım.
İSMAİL
TAMER (Kayseri) – Başkan, devam edelim çünkü güzel şeyler söylüyor.
HAYATİ
ARKAZ (Devamla) – Başkanım, yarım dakikada bitiririm. 
BAŞKAN
– Bence bitirelim Sayın Arkaz, lütfen.
HAYATİ
ARKAZ (Devamla) – Devam edeyim.
BAŞKAN
– Lütfen şimdi bitirelim. 
İSMAİL
TAMER (Kayseri) – “Her şeyi devlet karşılıyor.” Güzel söylüyor Başkan, devam
etsin. 
BAŞKAN
– Evet, teşekkürler Sayın Arkaz.
MAHMUT
TANAL (İstanbul) – Efendim, genel istek üzerine birkaç dakika daha verelim.
İSMAİL
TAMER (Kayseri) – Bir dakika daha verelim.
BAŞKAN
– Ama bu son kez bir dakika olacak, lütfen.
Buyurun.
HAYATİ
ARKAZ (Devamla) –“ Kalp asla unutmaz, sevilen ölse de, yok olsa da, gitse de
unutmaz. Söylenen güzel olsa da, çirkin olsa da unutmaz.” Elimizi nasıl vicdana
koyup düşünüyorsak bazen de kalbimize koyup düşünmemiz gerekiyor. O bizim için
bir mucize gerçekleştiriyor. Kıymetini bilmeniz ümidiyle, hepimizin bilmesi
ümidiyle, Allah yüzünüzden gülmeyi, kalbinizden sevgiyi eksik etmesin. 
Genel
Kurulu saygıyla selamlıyorum. Çok teşekkür ederim. (Alkışlar)
BAŞKAN
– Teşekkürler Sayın Arkaz.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.

Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Teklifi’nin 11’inci maddesinde bulunan “Bankaca”
ibaresinin “Banka tarafından” olarak değiştirilmesini arz ve teklif ederiz.
 Mehmet
Ruştu Tiryaki Gülüstan Kılıç Koçyiğit Mahmut
Toğrul
 Batman Muş Gaziantep
 Nuran
İmir Mahmut Celadet Gaydalı Tuma
Çelik
 Şırnak Bitlis Mardin
  Ali
Kenanoğlu
  İstanbul
BAŞKAN
- Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önerge üzerinde Muş Milletvekili Gülüstan Kılıç Koçyiğit konuşacaktır.
Buyurun
Sayın Koçyiğit. (HDP sıralarından alkışlar) 
Süreniz
beş dakikadır. 
GÜLÜSTAN
KILIÇ KOÇYİĞİT (Muş) – Sayın Başkan, değerli milletvekilleri; hepinizi saygıyla
selamlıyorum.
Tabii,
AKP’li yıllarda, eğer gerçekten AKP’ye kulak verirsek şöyle bir tablo karşımıza
çıkabilir: Ülkede her şey güllük gülistanlık, her şey şahane, hayaller muhteşem
ama gerçekler çöküyor ne yazık ki. Gerçekler ne? Şu anda önümüze, bir sanal
para, bitcoin, iletişim ya da yönetişim gibi, böyle, çok modern kavramlarla
karşımıza çıkıyor aslında AKP yönetimi. Fakat bunların arkasında, her bir
kavramın arkasında ne var? Her bir kavramın arkasında aslında emeğin
sömürüldüğü, ülkenin neredeyse bütün kaynaklarının yandaşlara peşkeş çekildiği,
ülkenin dört bir yanında insanların açlıktan, yoksulluktan kıvrandığı ve artık
bu kıvranma öyle bir aşamaya gelmiş ki insanların canına kıydığı, intihar etmek
zorunda kaldığı bir ülke bizim gerçeğimiz değerli arkadaşlar.
Tabii,
bütün bunları söylediğimiz zaman iktidar partisinin hoşuna gitmiyor fakat şunu
çok iyi biliyoruz: 2002’de iktidara geldiğinizde bir ekonomik krizin üzerine
geldiniz, Kemal Derviş programını devraldınız ve olduğu gibi yürüttünüz. Bu
ülkede esnek çalışmayı, güvencesiz çalışmayı, parçalı istihdamı çalışma
yaşamının kuralı hâline getirdiniz ve bütün bunlarda bir an olsun sapma
yaşamadınız. 
Bugün
de 2020 yılı bütçesini konuşuyor Meclis Plan ve Bütçe Komisyonu. Bütün
bakanlıkların bütçesini dinlediğimiz zaman bütün o bütçelerin içerisinde
yoksulların, işsizlerin, kadınların, köylülerin, tarım işçilerinin olmadığını
ama bunun yerine üç beş tane yandaş firmanın, tekelci yaklaşımın korunup
kollandığını, teşviklerle ihya edildiğini açık ve net bir şekilde görebiliyoruz.

Peki,
bizim gerçeğimiz ne? Ülkemizin gerçeği şu: 24 Haziran seçimlerinde ülke
Cumhurbaşkanlığı hükûmet sistemine geçti. Bir yıl bile olmadan bir yerel
yönetim seçimine gitti ve bu yerel yönetim seçimlerinde iktidar ve iktidarla
beraber hareket eden muhalefet partisi yani Cumhur İttifakı halkın geçerli
oyunu alamadı. Yani aslında çok kısa bir süre sonra meşruiyeti zedelenmiş,
düşmüş bir Hükûmet sistemiyle karşı karşıyayız değerli arkadaşlar. Bu 31
Marttaki tescillenme 23 Haziran İstanbul seçimleriyle de tam olarak perçinlendi
ve AKP Hükûmeti, Cumhur İttifakı tam bir hezimet yaşadı. Şimdi bu hezimeti
kapatmak, erken seçim çağrılarını bir şekilde durdurmak, ülkenin içinden
geçtiği sorunları gözden kaçırmak için neye ihtiyacınız vardı? Tabii ki en bilinen
yöntem olan güvenlikçi politikalara ve savaşa ihtiyacınız vardı. Siz de bunda
bir an olsun tereddüt etmediniz, 7 Haziran 2015’ten beri ülkenin içinde ve
dışında Kürtlere karşı sürdürdüğünüz savaş politikalarına son gaz devam etmeye
çalıştınız değerli arkadaşlar. 
Tabii,
mesele sadece savaş politikaları değil, aynı zamanda siz bu cumhuriyetin
anayasal rejimini de ilga ediyorsunuz. Anayasal yurttaşlık hakkı olan seçme ve
seçilme hakkını yok sayıyorsunuz, bugün büyük yoğunlukta Kürtlerin yaşadığı
coğrafyadaki seçme ve seçilme hakkını yok sayıyorsunuz. O zaman şimdi
soruyoruz… Kürtlerin seçilmesini engelliyorsunuz, seçilen belediye eş
başkanlarına mazbatalarını vermiyor, kendi belediye başkanlarınıza, yandaşlara
veriyorsunuz, seçildikten sonra görevden uyduruk gerekçelerle uzaklaştırıyor,
yetmiyor, onları yine uyduruk gerekçelerle cezaevine kapatıyorsunuz ve sonra da
diyorsunuz ki: “Bizim Kürtlerle bir sorunumuz yok, Kürtler bizim kardeşimiz.”
Peki, ben size soruyorum: Madem seçme ve seçilme hakkını tanımayacaksınız,
madem içeride ve dışarıda “Kürt’e vur.” politikası uygulayacaksınız o zaman
askerlikten de muaf tutun, vergiden de muaf tutun, hatta yetmez, vatandaşlıktan
çıkarın. Bir sonraki adımınız da bunlar mı olacak? Evet, bu gidiş onu
gösteriyor.
Bu
sabah Plan ve Bütçede Sağlık Bakanlığının bütçesini dinledik. Tabii, orada da
çok parlak rakamlar, OECD rakamlarına göre Türkiye'nin ilerlemesini Bakan Bey
bize anlattı. Peki, gerçekler ne? Gerçekler, sizin yandaş firmalarınız ihale
alsın, zengin olsun diye koca koca şehir hastaneleri inşa ettiğiniz, üç gün
önce açtığınız şehir hastanelerinin tavanlarından suların aktığı, bir hekimin
bir başka servisteki hastayı konsülte etmek için kilometrelerce yürüdüğü, bir
nöbette on binlerce adımı atmak zorunda kalan hemşirelerin tedaviyi
yetiştiremediği gerçeğidir. 
Sadece
bu mu? Hayır. Seçimden önce söz verdiniz, 3600 ek göstergeyi getirecektiniz
çalışanlara, hâlâ getirmediniz. 
(Mikrofon
otomatik cihaz tarafından kapatıldı)
BAŞKAN
– Bağlayın Sayın Koçyiğit.
GÜLÜSTAN
KILIÇ KOÇYİĞİT (Devamla) - Emeklilikte yaşa takılanlara dair hiçbir planınız
yok çünkü siz firmaları kurtarmakla meşgulsünüz, çünkü siz müşteri garantili
şehir hastanelerine, otoyollara, havaalanlarına müşteri bulmakla meşgulsünüz. 
Bir
ülkede normalde şöyle bir yaklaşım olur: Kimse hastalanmasın, sağlığın temel
şartıdır. Koruyucu sağlık hizmetleri temel yaklaşımdır ama bu ülkede AKP Genel
Başkanı, Cumhurbaşkanı çıkıp diyor ki: “İnşallah şehir hastanelerinin
müşterileri artacak.” “İnşallah şehir hastanelerinin müşterisi artacak.” ne
demek? İnşallah yoksulların açlıktan, yoksulluklardan sağlığı bozulacak,
ölmeden önce eğer yetişebilirse, taksi parası bulursa o şehir hastanesine gelip
tedavi hizmeti alacak değerli arkadaşlar.
Bu
da değil, şimdi Suriye’ye sizin işgal nedeniyle girdiğinizi söylüyoruz,
kızıyorsunuz. Bakın, bu Sağlık Bakanlığının sunumundan. Burada ne var? Mare,
El-Bab, Cerablus, Azez, Afrin ve Çobanbey’de hastaneler yapmışsınız.
KADİR
AYDIN (Giresun) – Hizmet götürüyoruz, hizmet!
GÜLÜSTAN
KILIÇ KOÇYİĞİT (Devamla) – Suriye ne zamandan beri Türkiye’nin Sağlık Bakanlığı
verilerindeki hastaneye giriyor. 
KADİR
AYDIN (Giresun) – Hizmet götürüyoruz oraya.
GÜLÜSTAN
KILIÇ KOÇYİĞİT (Devamla) – Ne zamandan beri sekizinci bölge olarak Suriye’nin
kuzeyini ilan ettiniz ve sizler daha kötü bir şey yaptınız: Afrin’in Kürtçe
tabelasını indirdiniz, Türkçe ve Arapça tabela asmışsınız. Hiçbir hastanede
özel olarak bayrak yok ama Afrin Hastanesinde…
(Mikrofon
otomatik cihaz tarafından kapatıldı)
GÜLÜSTAN
KILIÇ KOÇYİĞİT (Devamla) – Sayın Başkan, toparlayacağım.
BAŞKAN
– Lütfen bağlayın sözlerinizi ama emsal oluşturmasın lütfen.
Buyurun.
GÜLÜSTAN
KILIÇ KOÇYİĞİT (Devamla) – Hastanelerde Sağlık Bakanlığı tabelaları ve Türk
Bayrağı var ama özel olarak Afrin Hastanesinin üzerine ayrıca 2 bayrak daha
koymuşsunuz. Tıpkı on iki bin yıllık Hasankeyf’i dozerlerle yıkma utancı size
nasip olduğu gibi oraya da Türk Bayrağı astınız. Söylüyoruz o zaman: Siz
Kürtleri sömürge, köle olarak mı görüyorsunuz ve sizin açınızdan Kürtlerin
yaşadığı coğrafya, sömürgeleştirilmesi gereken, Araplaştırılması gereken,
cihatçılara peşkeş çekilmesi gereken bir coğrafya mıdır? Sanırım bu soruların
da cevabını vermeniz gerekiyor. (AK PARTİ sıralarından gürültüler)
RECEP
ÖZEL (Isparta) – Ayrımcı dil konuşuyorsun ya!
KADİR
AYDIN (Giresun) – Hizmet götürüyoruz, hizmet! Türk Bayrağı asmamızdan niye
rahatsız oluyorsun?
BAŞKAN
– Sayın milletvekilleri, lütfen…
GÜLÜSTAN
KILIÇ KOÇYİĞİT (Devamla) – Biz sizin hizmet anlayışınızı çok iyi biliyoruz.
Hizmet götürecekseniz bu ülkede çöpten ekmek toplayanlara hizmet götürün.
Hizmet mi götürmek istiyorsunuz?
RECEP
ÖZEL (Isparta) – Niye rahatsız oluyorsun insani yardımlardan ya?
GÜLÜSTAN
KILIÇ KOÇYİĞİT (Devamla) – Kirasını ödeyemediği için intihar edenlere el
uzatın, hizmet etmek istiyorsanız emekli kuyruklarında bekleyenlere ve maaşı
yetmediği için ay sonunu getiremeyenlere hizmet edin. 
RECEP
ÖZEL (Isparta) – Emekli kuyruğu yok ki.
GÜLÜSTAN
KILIÇ KOÇYİĞİT (Devamla) – Hizmet etmek istiyorsanız maaşları artırın, insanca
yaşayacak bir ücret verin insanlara ve bu ücretle de insanlar yaşasınlar
diyorum, hepinizi saygıyla selamlıyorum. (HDP sıralarından alkışlar) 
BURHAN
ÇAKIR (Erzincan) – Paraları dağlara gönderin, dağlara!
BAŞKAN
– Teşekkürler Sayın Koçyiğit. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Sayın
Akçay, buyurun. 
V.- AÇIKLAMALAR (Devam)
50.- Manisa Milletvekili Erkan Akçay’ın, Muş Milletvekili Gülüstan Kılıç
Koçyiğit’in 117 sıra sayılı Kanun Teklifi’nin 11’inci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ediyorum Sayın Başkan.
Kürsüde
konuşmasını yapan sayın konuşmacı o beş dakika içerisinde pek çok şey söyledi,
onların üzerinde durmaya da değer görmüyoruz fakat bir şey söyledi, 31 Mart
yerel seçimlerinin Cumhur İttifakı’nın yani AK PARTİ ve Milliyetçi Hareket
Partisinin hezimetiyle sonuçlandığını söyledi. Bu zinhar, kesinlikle yanlış. 
31
Mart yerel seçimleri Milliyetçi Hareket Partisi ve Adalet ve Kalkınma
Partisiyle birlikte oluşturulan Cumhur İttifakı’nın zaferiyle sonuçlanmıştır.
Alınan bütün oy oranları, kazanılan belediye başkanlıklarının sayıları, il
genel meclisi üyeleri itibarıyla alınan oylar, belediye meclislerinde alınan
oylar itibarıyla baktığımızda bu sonucu herkes görecek yani herkesin de kabul
ettiği bir şey. Burada kürsüde böyle afaki ve genelgeçer bir sözle… 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Akçay. 
ERKAN
AKÇAY (Manisa) – Bu kadar Sayın Başkan. 
Teşekkür
ederim. 
BAŞKAN
– Teşekkürler. 
X.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Malatya Milletvekili Bülent Tüfenkci ile 74 Milletvekilinin Ödeme ve
Menkul Kıymet Mutabakat Sistemleri, Ödeme Hizmetleri ve Elektronik Para
Kuruluşları Hakkında Kanun ile Bazı Kanunlarda Değişiklik Yapılmasına Dair
Kanun Teklifi (2/2272) ile Plan ve Bütçe Komisyonu Raporu (S. Sayısı: 117)
(Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ödeme ve Menkul Kıymet Mutabakat Sistemleri, Ödeme Hizmetleri ve
Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 11’inci maddesinde yer alan “eklenmiş”
ibaresinin “ilave edilmiş” ibaresiyle değiştirilmesini arz ve teklif ederim.
 Aylin
Cesur Bedri Yaşar Yasin
Öztürk
 Isparta Samsun Denizli
 İsmail
Ok Ayhan Altıntaş Ayhan
Erel
 Balıkesir Ankara Aksaray
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan. 
BAŞKAN
– Önerge üzerinde Isparta Milletvekili Aylin Cesur konuşacaktır. 
Buyurun
Sayın Cesur. (İYİ PARTİ sıralarından alkışlar) 
Süreniz
beş dakikadır. 
AYLİN
CESUR (Isparta) – Sayın Başkan, değerli milletvekilleri; Genel Kurulu saygıyla
selamlıyorum. 
Ödeme
ve Menkul Kıymet Mutabakat Sistemleri, Ödeme Hizmetleri ve Elektronik Para
Kuruluşları Hakkında Kanun ile Bazı Kanunlarda Değişiklik Yapılmasına Dair
Kanun Teklifi’ni görüşüyoruz. 
Büyük
Atatürk’ün ebediyete intikalinin 81’inci yılında 10 Kasımı iki gün evvel idrak
ettik. Ondan on gün önce 29 Ekimi kutladık. Cumhuriyetimiz 96 yaşında. Türkiye
Cumhuriyeti çağdaşlık ve uygarlığa gidilen yolun giriş kapısı. Yoksulluğa,
fukaralığa, çaresizliğe, cehalete, karanlığa isyan ederek ve haykırarak
açılmıştır bu kapı.
Büyük
Atatürk’ün Türkiye Cumhuriyeti millî devlet olmayı hedeflemiştir. Barış içinde
kalkınmasını yürütmeli ve uygar ülkelerde ne varsa, insanlar nelerden
yararlanıyorsa ülkemizde de o olmalıydı. Çocuklar okumalı, insanlar iş güç
sahibi olmalı ve insanlar aslında mutlu olmalıydı. Temel ölçümüz Büyük
Atatürk’ün belirttiği gibi çağdaş uygarlık düzeyi, amacımız da Türkiye
Cumhuriyeti vatandaşlarını çağdaş, demokratik bir devletin vatandaşı yapmak.
Nereden nereye gelinmiştir ve bugün gelinen noktadan ne kadar geriye
gidilmiştir, işte, bugünün önemli sorusu bu. 
Sıkıntılarımız
var. Sıkıntıların bir kısmı ezelden beri olanlar, dışarıdakiler, içeridekiler
-dışarıdan, içeriden fark etmiyor- ve her şeye rağmen güçlenerek bugünlere
gelebilmişiz. Bunu demokrasiye sımsıkı sarılarak yapabilmişiz, bu unutulmamalı.
Çalkantılar, darbe dönemleri yaşadık ve bugünlere gelebildik, demokrasimizi
koruyabildik ve Türkiye Büyük Millet Meclisindeyiz, bu kürsüde konuşabiliyoruz.
Cumhuriyetin
hukuk kuralları koyduğu hedefe göre konmuş. Neler bu kurallar? Yasalar önünde
eşitlik, hukukun üstünlüğü, din ve vicdan hürriyetini teminat altına alan
laiklik. Bunlar cumhuriyetimizin temelini oluşturuyor. Demokratik cumhuriyetseniz
eğer bunlardan vazgeçemezsiniz. Demokrasiyi hak etmek sürekli bir mücadele
istiyor değerli arkadaşlar ve demokrasiyi işletecek olan da kamuoyu. Kişilerin
de toplumların da hayat hakkı mücadele gücü kadar.
Türkiye
kurumlarıyla demokrasiyi ve hukuk devletini işletiyordu; Orta Doğu’ya,
Balkanlara, Kafkaslara, Rusya’ya, Orta Asya’ya açılan bir kapıydı ve konumunun
avantajlarını da iyi bir şekilde kullanarak bir dünya devleti olmuştu. Yönü
Avrupa Birliği olan, Türkiye’siz Avrupa’nın eksik olacağını dünyaya iyi
anlatmış bir Türkiye ve Türkiye'nin Avrupa sayesinde var olmadığını,
menfaatlerimiz gereği Avrupa Birliğini istemiş olduğumuzu da anlatabilmiş olan
bir Türkiye. Türkiye dünyanın her yerindeki girişimcisi ve her yerde alıcı
bulan Türk ürünleriyle, özel sektörüyle önemli ekonomilerinden biriydi, tüm
sıkıntılara rağmen öyleydi hem de. 
Değerli
arkadaşlarım, eğer gücünüzü iyi değerlendiremezseniz her şey deprem ve
artçıları gibi art arda yıkıp geçiyor. Bugün Barış Pınarı Harekâtı’yla
kenetlenmiş olsak da birbirimize, dünyanın bize baktığı bir yerden bakalım bir
de ve gelinen nokta bu durumda can sıkmıyor, iç acıtıyor. Mevzu güven iklimi.
Bu işleyen demokrasiyle mümkün. İç barış bu durumda çok çok önemli ve “barış”
“”huzur” ve “güvenlik” dediğiniz yerde ve onu aradığınız yerde hukukun
üstünlüğü devreye giriyor. Yani Türkiye anayasal hukuk devleti ise üstün irade
de milletin hür iradesi olacak ve hür yönetim yetkisinin kaynağını bu iradeden
alacak, bütün mevzu bu. Peki, bugün nasıl? Bugün nereden nereye gelinmiştir ve
nereye gidilmektedir? Başımızı dimdik tutarak cevap vermemiz gereken bir soru
bu. Bir sistem deniyoruz, karar vermemiz lazım. Her gün demokrasi orta oyununda
debelenen kötü oyuncular olarak bu günü de atlattık mı diyeceğiz yoksa sözü
herkesin temsilinin sözde olmadığı parlamenter sisteme yeniden ve bir an evvel
geçecek miyiz? Bakınız, bugün karar alacak bir hükûmetiniz var mı sorusunun
akla gelmesi dahi sistemin tutmadığının göstergesi. Millî iradenin girmediği,
atanmış bakanlarla temsil kabiliyeti yok çünkü. Geçen gün eski Meclis
Başkanımız Hüsamettin Cindoruk bir televizyon kanalındaydı, dedi ki: “Hükûmet
balkonda, Mecliste değil.” Sahiden de bugün Hükûmet halktan kopmuş, halkın
temsilcileri bizlerden ve hatta iktidar milletvekillerinden kopmuş ve Hükûmet
balkonda. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Cesur, tamamlayın lütfen. 
AYLİN
CESUR (Devamla) – Bu devlet bir kurumlar devleti ve işletilmeyen kurumlarıyla,
maalesef işlemeyen en yüce kurumu Türkiye Büyük Millet Meclisiyle bugün
demokrasimiz hastanelik. 
İki
gün evvel 10 Kasımda Büyük Atatürk’ün aziz hatırası önünde ihtiramla eğildik.
Cumhuriyet Bayramı’mızı kutladık. Daha sonra 1 Kasımda, 95’inci doğum gününde
Cumhurbaşkanı Süleyman Demirel’i ve 5 Kasımda ölüm yıl dönümünde de Başbakan
Bülent Ecevit’i rahmetle andık. Onlar farklı siyasi partilerde senelerce karşı
siyaset yaptılar, yeri geldi çatır çatır eleştirdiler birbirlerini ve gün geldi
cumhuriyet ve demokrasi söz konusu oldu, Cumhurbaşkanı olarak Demirel Ecevit’e
hükûmeti kurma görevi verdi ve Ecevit Başbakan oldu. Ve gün geldi, Ecevit,
Cumhurbaşkanlığı süresi dolunca Demirel’in süresi uzatılsın diye cidden büyük
bir çaba gösterdi. Onlar Zincirbozan’a beraber giderlerken aynı fotoğrafın
içinde başka uç noktalardaydılar belki ve gün geldi 1’inci ölüm yıl dönümünde
CHP’nin daveti üzerine Demirel giderek Ecevit’i anlattı, ona nasip oldu. 
(Mikrofon
otomatik cihaz tarafından kapatıldı) 
BAŞKAN
– Bağlayın lütfen.
AYLİN
CESUR (Devamla) – Çok kısa, bağlıyorum. 
Evet,
onlar elli sene Türk siyasetinde başrol üstlendiler, farklı çizgide yürüdüler
ancak birinin doğum, diğerinin ölüm günüyle aynı haftaya gelse de cumhuriyet,
onlar Atatürk cumhuriyetinin çizgisinden hiç çıkmadılar ve cumhuriyeti de
devleti de yıpratmadılar ve dejenere etmediler. Kendilerini Türk milleti
rahmetle, minnetle anmaktadır. 
Değerli
arkadaşlarım, Türkiye Büyük Millet Meclisi milletvekilleri; gelin Anayasa’mızı
değiştirelim, yalnız Anayasa’yı değil, sistemi tepeden tırnağa gözden
geçirelim. Türkiye Cumhuriyeti doksan altı yılda çok şey yaptı ama daha iyisini
yapabilmesi için yeniden parlamenter sisteme geçmesi lazım. (İYİ PARTİ ve CHP
sıralarından alkışlar) Bunu bir kompleks hâline getirmemek lazım, yüz yıldır
her şeyi deneyen ve demokrasiden vazgeçmeyen bir Türkiye var çünkü. 
Hepinizi
saygıyla selamlıyorum. (İYİ PARTİ ve CHP sıralarından alkışlar) 
BAŞKAN
– Teşekkürler Sayın Cesur.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
11’inci
maddeyi oylarınıza sunuyorum: Kabul edenler... Etmeyenler... 11’inci madde
kabul edilmiştir.
12’nci
madde üzerinde 4 adet önerge vardır, aykırılık sırasına göre işleme alıyorum.
Türkiye Büyük Millet Meclisi Başkanlığına
Görüşülmekte
olan 117 sıra sayılı Ödeme ve Menkul Kıymet Mutabakat Sistemleri, Ödeme
Sistemleri ve Elektronik Para Kuruluşları Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 12’nci maddesiyle değiştirilen
6493 sayılı Kanun’un 21’inci maddesinin (1)’inci fıkrasının aşağıdaki şekilde
değiştirilmesini arz ve teklif ederiz.
Saygılarımızla.
 Orhan
Sümer Emine Gülizar Emecan Lale
Karabıyık
 Adana İstanbul Bursa
 Süleyman
Bülbül Sevda Erdan Kılıç Bülent
Kuşoğlu
 Aydın İzmir Ankara
“(1)
5411 sayılı Kanun kapsamında bulunan bankalar, ödeme kuruluşu ve elektronik
para kuruluşu ile Posta ve Telgraf Teşkilatı Anonim Şirketinin bu Kanun
kapsamındaki denetimi Banka tarafından yapılır.” 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
- Önerge üzerinde Aydın Milletvekili Süleyman Bülbül söz talebinde bulunmuştur.

Buyurun
Sayın Bülbül. (CHP sıralarından alkışlar)
Süreniz
beş dakikadır.
SÜLEYMAN
BÜLBÜL (Aydın) – Sayın Başkan, değerli milletvekilleri; Genel Kurulu saygıyla
selamlıyorum. 
Anlaşılan
saray tarafından hazırlanan 2020 bütçesinde öngörülen yüzde 5’lik büyümeye
paralel olarak yeni vergilerde büyük artış olacak, yeni vergiler gelecek.
Toplamda 1 trilyon 96 milyar TL olarak hesaplanan 2020 bütçe hedeflerine göre
gelecek yıl gelir vergisinde yüzde 11,1, kurumlar vergisinde yüzde 15,5, özel
tüketim vergisinde yüzde 20,6, harçlarda yüzde 35,1 ve motorlu taşıtlar
vergisinde yüzde 22,5 gelir artışı olması planlanıyor. 2020 için toplam vergi
geliri hedefi ise 785 milyar TL ile rekor seviyeye çıkarılıyor. Geçtiğimiz
yılların durumuna bakacak olursak, ek borçlanma yetkisi alınarak 2016’da 21,1
milyar TL, 2017’de 25,6 milyar TL, 2018’de 39,4 milyar TL olarak borçlanan
Hükûmet, 2019’un ilk dokuz ayında yani eylüle kadar 115 milyar TL’lik ek
borçlanmaya girmiş. Oysa Meclisten alınan yetki 90 milyar TL idi yani dokuz
ayda sınır aşılarak 25 milyar TL borçlanma olmuş. Gelir adaletini sağlama bir
kenara bırakılmış, siyasi iktidar olabildiğince fazla vergi geliri elde etmeye
çalışmış, ekonomik kriz sözde çözümünü halkta, halktan kestiği vergilerde
aramış, temel gıda dâhil hemen her türlü harcama üzerinden alınan vergiler her
geçen gün biraz daha artmış, vatandaş pazardan âdeta vergi satın almaya
başlamış. “Adaletli vergi sistemi” demek verginin tabana yayılması anlamından
çıkılmış, her vatandaşın gelirine göre vergi ödemesi bırakılmış yani çok
kazanandan çok, az kazanandan az vergi alınmamış ama ülkede simide bile yüzde 8
vergi getirilmiş, çalışanın maaşı eline geçmeden vergilerden geçmeye başlamış. 
Bakınız,
brüt asgari ücret 2.558 lira 40 kuruş. Peki, vatandaşın eline geçen ne? 2.020
lira 91 kuruş. Aradaki fark nereye gidiyor? SGK primine gidiyor, İşsizlik
Sigortası Fonu’na gidiyor, gelir vergisine gidiyor ve bu 326 lira 20 kuruş
asgari geçim indirimine, damga vergisine gidiyor. Bunlar yetmiyormuş gibi,
asgari ücretli, eline kuşa dönerek geçen maaşından yaptığı her harcamada yine
vergi kesiliyor, zam üstüne zam ödüyor. 
Bir
de iğneden ipliğe her şeye neredeyse her ay çifter çifter zam yapan, son bir
yılda sadece doğal gaz ve elektriğe bile 10 kez zaman yapan siyasi iktidar
nasıl oluyor da enflasyonu tek haneliye düşürebiliyor? TÜİK, enflasyon oranını
nasıl 8,55 olarak açıklıyor? Hazine ve Maliye Bakanı Berat Albayrak iki gün
önce “Enflasyonla mücadelede attığımız adımlar meyvelerini vermeye devam
ediyor.” diye bir paylaşımda nasıl bulunabiliyor? TÜİK Başkanı Hazine ve Maliye
Bakanının arkadaşı olunca işler demek ki böyle yürüyor. 
Tüm
bunlar yetmezmiş gibi, TÜİK verilerine göre, yıl başında motorlu taşıtlar
vergisi, harçlar, trafik cezaları yüzde 22,58 zamlanacak. Bunun karşılığında
ise memur maaşlarına yüzde 4, emekli aylıklarına ise yüzde 6,6 civarında komik
bir zam gelecek. Bunlar akla ziyan işler, bu 80 milyonun aklıyla alay ediliyor.
Ve geçtiğimiz günlerde de -bu yine alay edilecek bir durum- Sayın Cumhurbaşkanı
öğrencilerin öğrenim kredilerine zam yapılacağını müjdeliyor sanki verdikleri
bu öğrenim kredisini faiziyle almıyorlar gibi, öğrenim kredisi borçlarını ödeyemeyen
öğrencilerin sayısı 5 milyona ulaşmamış gibi, yaklaşık 280 bin üniversite
mezunu hakkında yasal işlem başlatılmamış gibi. Umutsuzluk içinde iş arayan
üniversite mezunu genç işsizler icraya veriliyor; iş vermiyorlar ama icraya
veriyorlar, çözüm bulmuyorlar icraya veriyorlar ama kendi yandaş firmalarına
kamu-özel iş birliği adı altında yap-işlet-soy modeliyle kamu yararına aykırı
garantiler veriliyor; en son Devlet Hava Meydanları İşletmesiyle özel sektöre
garanti olarak 65 milyon dolar ödeme yapılıyor, sonra yine 2000 yıllarındaki
Kombassan şirketini kurtarmak için bir çalışma yapılıyor ve bu, üniversite
öğrencisine icra takibi ama yandaşa peşkeş anlamına geliyor. 
(Mikrofon
otomatik cihaz tarafından kapatıldı) 
BAŞKAN
– Buyurun sözlerinizi tamamlayın Sayın Bülbül. 
SÜLEYMAN
BÜLBÜL (Devamla) – Değerli arkadaşlar, zamlar yılbaşından sonra yağmur gibi
gelecek. Ekonomik kriz vatandaşı bitiriyor, vatandaş ne yazık ki intihar
yollarına geçmeye başlıyor. Bu konuda vermiş olduğumuz intiharlara yönelik
yapılacak araştırma önergelerimiz Mecliste reddediliyor ama sarayda herkes
memnun. Beş gün önce LPG fiyatı 10 kuruş zamlanmış, yirmi gün içinde ikinci zam
olmuş, ekmeğe de yapılacak zam ortada ama saray memnun. Maliye Bakanı damat ise
bu tablo karşısında hâlâ meyvelerini toplamaya devam ediyor. Tabii ki bu
israfın sonu mutlaka gelecek arkadaşlar. “Ejder meyveli smoothie” ve “kış
rüyası” isimli içinde gül yaprakları ve tarçın çubuk bulunan içtiğiniz saray
kokteyleriyle birlikte sandıkla gideceksiniz. 
Hepinize
saygılarımı sunuyorum. Sağ olun. (CHP sıralarından alkışlar) 
BAŞKAN
– teşekkürler Sayın Bülbül. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum. 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Teklifi’nin 12’nci maddesinde bulanan “hazır tutmak
zorundadır” ibaresinin “hazır tutmakla yükümlüdür” olarak değiştirilmesini arz
ve teklif ederiz.
 Mehmet
Ruştu Tiryaki Abdullah Koç Mahmut
Toğrul
 Batman Ağrı
 Gaziantep
 Tuma
Çelik Ali Kenanoğlu Nuran
İmir 
 Mardin İstanbul Şırnak
  Mahmut
Celadet Gaydalı
  Bitlis

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkanım.
BAŞKAN
– Önerge üzerinde Ağrı Milletvekili Abdullah Koç’un söz talebi vardır.
Buyurun
Sayın Koç. (HDP sıralarından alkışlar) 
Süreniz
beş dakikadır.
ABDULLAH
KOÇ (Ağrı) – Sayın Başkan, sayın milletvekilleri; bu teklifle Merkez Bankasının
yetkilerine dair birtakım değişiklikler öngörülmektedir. Kimin ihtiyacına göre
bu teklif geldi, ona bakmak lazım. Ekonomik krizle boğuşan halkın, toplumun
isteğine uygun, derdine çare olabilecek bir teklif olmadığı aşikârdır. Bu
iktidarın pratiğine baktığımızda demokrasinden yana, şeffaflıktan yana bir
düzenlemenin olmadığını da söyleyebiliriz. Seri kanun üretimiyle neredeyse her
hafta bir değişiklik yapılıyor ama çare olamıyor ne yazık ki. Türkiye'nin
demokrasi karnesi içler acısıdır. Yargı güvenilirliğini kaybetmiş durumdadır.
Yürütmenin yargı üzerindeki tahakkümü neredeyse mutlak düzeydedir. Kuvvetler
ayrılığı rafa kaldırılmıştır. Yargının topluma yaklaşımı sorunludur. Sulh ceza
hâkimlikleri militanca kararlar vermektedir. Yargıda tekçi ve cinsiyetçi bir
yaklaşım hâkimdir. Siyasi görüşe göre, makama göre, kişiye göre kararlar
verilmektedir. Kamu görevlilerine yönelik cezasızlık ilkesi hâkimdir. Tutuklama
tedbir olmaktan çıkmış, ceza hâline gelmiştir. Her türlü siyasi çalışma, terör
tanımı geniş yorumlanmak suretiyle siyasi soykırımlar gerçekleştirilmektedir.
Belediyelerimize yönelik olan kayyumlar, belediye eş başkanlarımızın cezaevine
atılması gibi durumlar bunlara örnektir. En son olarak HDP gençlik meclisi
üyelerine yönelik gözaltılar ve sistematik işkenceler de bunun başka bir
göstergesidir.
Sayın
Başkan, sayın milletvekilleri; bütün bunların bir yansıması da ne yazık ki 2911
sayılı Yasa’dır. Bu yasa toplantı ve gösteri yürüyüşlerini düzenlemektedir.
Anayasa’nın
34’üncü maddesinde “Herkes, önceden izin almadan, silahsız ve saldırısız toplantı
ve gösteri yürüyüşü düzenleme hakkına sahiptir.” deniyor. Yine 2911 sayılı
Yasa’nın bu ruhunda da aynı husus söz konusudur. Ancak bütün yasalarda olduğu
gibi, verilen bir hak “ama” ile geri alınmaktadır. Bu yasanın 9’uncu ve 10’uncu
maddelerinde mülki idare amirlerine bildirim şartı getirilmiştir. 2911 sayılı
Yasa’yla mülki idare amirlerine verilen bildirim hakkı kimlere veriliyor? Vali
veya kaymakamlara verilmektedir. Bu vali ve kaymakamlar da AKP’nin birer
memurlarıdır.
Bakın,
bugün itibarıyla sistematik olarak Ağrı’da, Van’da, Diyarbakır’da ve ülkenin
birkaç ilinde on beşer günlük periyotlarla her türlü gösteri ve yürüyüş yasağı
getirilmiştir. Tabii, bu yasakların sonuçları nasıl ortaya çıkıyor? Partimize
yönelik kayyum gaspları var, demokratik tepki gösteremiyoruz. Toplumda ciddi
bir ekonomik kriz var, ses çıkarılamıyor. Sokak tamamen demokratik eylemlere
kapalı, iktidar korkuyor, halk öfkeli, kin ve bastırılmışlık duygusu hâkimdir.
Değerli
arkadaşlar, bu gördüğünüz fotoğraf işçilerin eylemine yönelik olarak işçilere
gösterilen muameleyi gösteriyor. Bu, partimizin bir basın açıklamasına ilişkin
olarak gösterilen muameleyi gösteriyor. Bu, halkın barışçıl eylemine karşı
kolluk kuvvetlerinin göstermiş olduğu muameleyi gösteriyor. Bu, bir işçinin
kendi hakkını savunmak için ortaya koymuş olduğu eyleme karşı kolluk
kuvvetlerinin göstermiş olduğu muameleyi gösteriyor.
Değerli
arkadaşlar -tek çare kalıyor- aile dramları, toplu intiharlar, şiddet ve faşizm
topluma reva görülüyor. Bu kanunun artık uygulanmadığına ilişkin bir Meclis
araştırması önergesi verdik ve aynı zamanda bir kanun teklifinde bulunduk. Bu
demokratik hakkın yeniden işlemesi için acilen harekete geçilmelidir.
Demokratik bir hak olan 2911 sayılı Yasa’nın yeniden düzenlenmesi gerektiğini
düşünüyoruz. 
Saygılar
sunuyorum. (HDP sıralarından alkışlar)
BAŞKAN
– Teşekkürler Sayın Koç. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ödeme ve Menkul Kıymet Mutabakat Sistemleri, Ödeme Hizmetleri ve
Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 12’nci maddesinin birinci fıkrasında yer
alan "değiştirilmiştir” ibaresinin “yeniden düzenlenmiştir” şeklinde
düzenlenmesini arz ve teklif ederiz. 
 Ayhan
Erel  Yasin Öztürk  Feridun
Bahşi
 Aksaray Denizli
 Antalya 
 İmam
Hüseyin Filiz   Bedri
Yaşar 
 Gaziantep
  Samsun
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan. 
BAŞKAN
– Önerge üzerinde Samsun Milletvekili Bedri Yaşar konuşacaktır. 
Buyurun
Sayın Yaşar. (İYİ PARTİ sıralarından alkışlar) 
Süreniz
beş dakikadır. 
BEDRİ
YAŞAR (Samsun) - Sayın Başkan, değerli milletvekilleri; yüce heyetinizi
saygıyla selamlıyorum. 
Ödeme
ve Menkul Kıymet Mutabakat Sistemleri, Ödeme Hizmetleri ve Elektronik Para
Kuruluşları Hakkında Kanun ile Bazı Kanunlarda Değişiklik Yapılmasına Dair
Kanun Teklifi’nin 12’nci maddesi üzerinde grubum adına söz almış bulunuyorum. 
Değerli
milletvekilleri, teklifin 12’nci maddesi Bankacılık Düzenleme ve Denetleme
Kurumuna 2013 yılında verilen ödemeler alanındaki düzenleme ve denetleme
yetkisinin Merkez Bankasına verilmesini öngörmektedir. Ayrıca, bu düzenlemeyle,
banka olmadığı hâlde posta çeki hesaplarıyla neredeyse bir banka gibi görev
yapan PTT de bu düzenleme ve denetleme kapsamına alınmaktadır. 
Tüm
dünyada olduğu gibi, ülkemizde de bilgi ve iletişim teknolojileri hemen hemen
her alanda yaygın bir şekilde kullanılmaktadır. Bu alanda her geçen gün yeni
bir teknolojik uygulama ortaya çıkmaktadır. Bu yeni teknolojik gelişmeler bir
taraftan da doğal olarak hayatı kolaylaştırmaktadır. Bu gelişmelere paralel
olarak, tüm dünyada olduğu gibi, ülkemizde de ödeme hizmetleri ve elektronik
para sistemi hayatın her alanında yaygınlaşmıştır. Merkez Bankası tarafından
sistemin çok iyi bir şekilde düzenlenmesi ve denetlenmesi, ödeme hizmetlerinin
sorunsuz bir şekilde işlenmesi bakımından büyük önem arz etmektedir. Biz bu
düzenlemeyi başta da söylediğimiz gibi aynen destekliyoruz. 
Diğer
taraftan hep “Hükûmet elektronik sisteme geçsin.” diyoruz ya, maalesef, vergi
takibinde de elektronik sisteme geçti ve 3 milyon 300 bin vergi mükellefinin
hesaplarına haciz koydu hiç haber vermeden. Tabii, hesaplara haciz konunca
hesapların tamamı bloke oldu, ticaret durma noktasına geldi. Unutmayalım ki
hiçbir mükellef imkânı olmasına rağmen borcunu ödemiyor değildir. Vergilerdeki
gecikme cezası yüzde 2, banka faiz oranları da yüzde 1’dir. Hiçbir vergi
mükellefinin Sosyal Güvenlik Kurumuna veyahut da vergiye olan borçlarını bir
kredi finansman aracı olarak kullanmadığını burada hepinizin huzurunda tekrar
ifade ediyorum. Ama şunu da bilin ki: Esnafın, üreticinin borçlarını ödeme
konusunda çok ciddi problemleri var. Önümüze bir yargı yasası geliyor; bırakın
borçların ödenmesini, orada da ilave vergiler getiriyoruz. İçinde yaşanılan
şartları hepiniz biliyorsunuz; KDV borcu olan, vergi borcu olan, SGK borcu olan
bir sürü mükellefimiz var. Biz diyoruz ki: Bu gelen vergi yasasına bunu da
ilave edelim, hiç olmazsa önümüzdeki dönemde ödemeler konusunda bir miktar da
olsa işverenlerimiz rahata kavuşsunlar. Siz de biliyorsunuz ki bugün mümkün
olduğunca vergi ve SGK borcunu herkes ödemeye çalışıyor ama içinde bulunduğumuz
durum bunu mümkün kılmıyor.
Yine,
önümüze ikinci yargı paketi geliyor. Burada da yine işverenlerin çok önemli bir
problemi var, bu yazılan çeklerden doğan mahkûmiyetler. Hepimizin bildiği gibi,
çek çok yaygın bir ödeme aracı olarak kullanılmaktadır. 2016 yılında yaptığımız
düzenlemeye göre, çekin karşılıksız çıkması durumunda üzerinde yazan tutar adli
para cezasına dönüşmektedir. Bu para cezasının da süreci içinde ödenememesi
hâlinde adli para cezası hapis cezasına dönüşmektedir. Bugün ülkemizde sık sık
yaşanan ekonomik krizler nedeniyle hem borçlu kesimi hem de alacaklı kesimi
ciddi mağduriyetler yaşar hâle gelmiştir. Yaşanan ekonomik krizin yol açtığı
sebeplerden dolayı, yıllardır ülkemizde üretime ve istihdama çok önemli
katkılar sağlayan binlerce ticari kuruluş ve işletme sahibi, çek nedeniyle
hapis cezasıyla karşı karşıya kalmış durumdadır. Size şunu söyleyeyim: 2007
yılında yazılan çek miktarı 182.159; 2017’de yazılan çek miktarı 333.703;
2018’de 332 bin, 2019’da 456.968. Yani şunu söylemek istiyoruz: 2016’da çıkan
çeklere hapis cezası getiren yasa teklifi hiçbir şekilde caydırıcı olmamıştır.
Kaldı ki bugün bankalarda çeki yazılan bütün işverenlerin tamamı kara listeye
alınmakta ve bundan sonraki kredilerinde, kredi kullanımlarında veya
bankacılıkla ilgili faaliyetlerinde bu hep, tümüyle onların önüne çıkmaktadır.
(Mikrofon
otomatik cihaz tarafından kapatıldı) 
BAŞKAN
– Sayın Yaşar, toparlayın lütfen. 
BEDRİ
YAŞAR (Devamla) – Toparlıyorum Başkanım. 
Mümkün
olduğunca herkes çekini ödemek için elinden gelen gayreti göstermektedir.
Dolayısıyla “Ekonomik suça ekonomik ceza” mantığından hareketle bunu önümüzdeki
yargı reformu yasasına da ilave ederek hiç olmazsa bir miktar işverenlerimizi
rahatlatmış oluruz. Bunlar içerideyken borçlarını ödemeleri zaten mümkün değil.
Hiç olmazsa dışarıda oldukları takdirde borçlarını ödeme imkânlarını bulurlar.
Onun dışında, biraz önce Hayati Bey’in de bahsettiği gibi kalp krizinden
ölenleri, stresten ölenleri, ekonomik krizden doğan sıkıntılardan yaşanan kalp
krizlerini bundan sonra da görmeye devam ederiz diyor, yüce heyetinizi saygıyla
selamlıyorum. (İYİ PARTİ sıralarından alkışlar) 
BAŞKAN
– Teşekkürler Sayın Yaşar.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Teklifi’nin 12’nci maddesinin 3’üncü fıkrasında yer
alan “bilgi ve belgeyi vermek,” ibaresinin “bilgi ve belgeyi Banka tarafından
belirlenecek usul ve esaslar çerçevesinde vermek,” şeklinde değiştirilmesini
arz ve teklif ederiz.
 Hayati
Arkaz  Baki Şimşek  Sefer
Aycan
 İstanbul
 Mersin  Kahramanmaraş
 Esin
Kara  Cemal Enginyurt  Mevlüt
Karakaya
 Konya
 Ordu  Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önerge üzerinde Ordu Milletvekili Cemal Enginyurt’un söz talebi vardır.
Buyurun
Sayın Enginyurt. (MHP sıralarından alkışlar) 
Süreniz
beş dakikadır. 
CEMAL
ENGİNYURT (Ordu) – Sayın Başkan, değerli milletvekilleri; öncelikli olarak
yirmi yıl önce 12 Kasım depreminde hayatını kaybeden Düzce ve çevresindeki
vatandaşlarımı rahmetle anıyorum; mekânları cennet olsun. Allah bir daha böyle
afetleri ülkemize yaşatmasın inşallah.
Değerli
milletvekilleri, benim değineceğim konu pek düşünmediğiniz, akla gelmeyecek,
“Cemal Enginyurt da bunu konuşur mu?” denilecek bir hadise olacak. 
Çarşamba
günü Hazine ve Maliye Bakanı Sayın Berat Albayrak’ı Ordu’da misafir ettik,
“Ordu değişiyor, Türkiye değişiyor.” programı dâhilinde Ordu ilinde
misafirimizdi. 
Sayın
Bakan bana göre güzel bir sunum yaptı; Türkiye tablosunu hakikaten içimizi
ferahlatacak ve aydınlatacak bilgilerle donattı, aydınlattı. 
MAHMUT
TOĞRUL (Gaziantep) – Ama hiçbir söylediği çıkmıyor.
CEMAL
ENGİNYURT (Devamla) – Dolayısıyla, Sayın Bakan konuşmasını yaparken 2019’u,
2020’yi, 2021’i de çok güzel anlattı ve bir örnek verdi, dedi ki: “2018’de çok
kötü günler yaşadık.”
TURAN
AYDOĞAN (İstanbul) – Doğru.
CEMAL
ENGİNYURT (Devamla) – “Bir adamın bir ‘tweet’iyle 11 Ağustos 2018’de dolar
7,25’i gördü. Birileri sevindi, mutlu oldu.”
TAHSİN
TARHAN (Kocaeli) – Kim onlar?
CEMAL
ENGİNYURT (Devamla) – “Dolar 10 liraya çıkacak, 12 liraya çıkacak diyerek dolar
toto oynadılar. Ekonomik karamsar tablolar çizdiler. Lakin, ben ve ekibim,
arkadaşlarım yılmadık, mücadele ettik. Netice itibarıyla, Barış Pınarı Harekâtı
başladığı gün aynı adam yine gecede 10 ‘tweet’ attı ama dolar 5,80’i geçmedi
fakat bütün bunlara rağmen birileri televizyon ekranlarında ‘Ülke battı,
batıyor.’ demeye devam etti. Televizyonlarda –‘yandaş medya’ denilmesine
rağmen, kendine ekonomist diyenler tarafından alayı birden bir oldu-
Türkiye’nin bu Barış Pınarı’ndan sonra batacağını, doların 10-12 lira olacağını
söyleyerek büyük bir propaganda yaptılar. Her gün televizyon ekranlarında
‘Merkez Bankasının Başkanı değişirse ülke batar, yıkılır.’ dediler. ‘Faizler
düşürülürse ülke batar, yıkılır.’ dediler, hiç susmadılar. Ama bu ekonomistlerin
bir özelliği var, hayatları boyunca bir bakkal çalıştırmadılar, yanında
sigortalı 2 adamı işe almadılar. Sadece maaş aldılar, sadece konuştular ve bu
Barış Pınarı Operasyonu sırasında da konuşmaya devam ettiler. Tıpkı kimler
gibi? ‘Türkiye katliam yapıyor, Türkiye sivilleri öldürüyor, Türkiye bir savaş
yapıyor.’ diyerek Türkiye’yi dış dünyaya şikâyet eden, Türkiye’nin Barış Pınarı
Harekâtı’na, Suriyeli vatandaşlarımızın geri döneceği Barış Pınarı Harekâtı’na
karşı, Türkiye’ye karşı terörist algı yaratanların yaptığı gibi. Birileri de
televizyon ekranlarında finansal dünyanın, faiz lobisinin ve bu ülkeyi, daha
doğrusu dünyayı yönetenlerin yaratacakları algıya hizmet ettiler ‘Ülke battı,
yandı, yıkıldı.’ dediler. Bunların da bu terör örgütlerinden ve teröristlerden
farkı yok.” Ama birileri ortalığı yıktı. Neymiş efendim, Berat Albayrak önüne
gelene “terörist” demiş, ekmeği aşı olana “terörist” demiş, vatandaşa
“terörist” demiş. Bu konuşma Ordu ilinde yapıldı. Berat Albayrak Türkiye’nin
2020 ve 2021 yılının kurtulacak bir yıl olduğunu söyledi, güzel günlerin
geleceğini müjdeledi.
MURAT
ÇEPNİ (İzmir) – İnandın mı?
CEMAL
ENGİNYURT (Devamla) - Asla hiç kimseye “terörist” demedi. Buradan kendinize pay
çıkarmayın. Berat Albayrak Ankara’dır, Berat Albayrak cumhuriyettir; sizin gibi
Amerikan payandası değildir!
Saygılarımla.
(MHP ve AK PARTİ sıralarından alkışlar) 
BAŞKAN
– Teşekkürler Sayın Enginyurt.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.

12’nci
maddeyi oylarınıza sunuyorum: Kabul edenler... Etmeyenler... 12’nci madde kabul
edilmiştir. 
Şu
an itibarıyla sisteme girmiş bulunan 4 milletvekiline yerlerinden sırayla birer
dakika süreyle söz vereceğim.
Sayın
Barut…
V.- AÇIKLAMALAR (Devam)
51.- Adana Milletvekili Ayhan Barut’un, Adana ili Sarıçam ilçesinde
Bahtiyar Vahabzade Sosyal Bilimler Lisesinde yaşanılan olaya ilişkin açıklaması
AYHAN
BARUT (Adana) – Sayın Başkan, Adana’nın Sarıçam ilçesinde bulunan Bahtiyar
Vahapzade Sosyal Bilimler Lisesinde yöneticiler eliyle skandallar
yaşanmaktadır. Son olarak, okulda öğrencilerin kaldığı pansiyonun kızlara ait
bölümüne okul müdürünün başka bir erkek öğretmenle birlikte hem banyoları hem
de odaları denetim için girdiği öğrenciler ve velileri tarafından iddia
edilmektedir. Kız öğrencilerin mahrem alanı olan pansiyonun bölümlerine, var
olan anons sistemiyle herhangi bir duyuru yapılmadan ve bir kadın personel
olmadan girilmesinin yarattığı huzursuzluk, Millî Eğitim Bakanlığı tarafından
görevlendirilecek bir müfettişle açığa çıkarılmalı ve gereği yapılmalıdır.
Ayrıca,
iddialara muhatap okul müdürünün görevi vekâleten yürüttüğü söylenmektedir. Söz
konusu okulumuzda altı ayda bir okul müdürü ve idareci değişikliği yapılması,
bu ve buna benzer olumsuzlukların nedeni olarak da gösterilmektedir. Bakanlıktan
neden kadrolu idareci ataması yapmadığını sorguluyor ve…
(Mikrofon
otomatik cihaz tarafından kapatıldı)
BAŞKAN
– Sayın Kaboğlu…
52.- İstanbul Milletvekili İbrahim Özden Kaboğlu’nun, Bankacılık
Düzenleme ve Denetleme Kurumunun yetkilerinin neden Merkez Bankasına
aktarıldığının yanıtlanması gerektiğine ilişkin açıklaması
İBRAHİM
ÖZDEN KABOĞLU (İstanbul) – Teşekkürler Sevgili Başkan.
Ben
sorumu yineleyeceğim çünkü yanıt verilmedi: Neden Bankacılık Düzenleme ve
Denetleme Kurumunun yetkileri Merkez Bankasına aktarılıyor? Bunun amacı tıpkı
yasama, yürütme, yargı açısından, tıpkı Türkiye'nin çevresel yönetimi açısından
olduğu gibi, mali ve akçesel yetkileri Külliye’de toplamak mıdır? Eğer bunun
gerekçesi verilmezse, bu açıklanmazsa o zaman “Türkiye üzerinde bir tür kayyum
yönetimi mi kuruluyor?” şeklindeki soru meşruluk kazanır. Bu bakımdan,
Komisyondan ve imza sahiplerinden bunun yanıtını, gerekçesini bekliyorum.
Teşekkür
ederim.
BAŞKAN
– Sayın İslam…
53.- İstanbul Milletvekili Nazır Cihangir İslam’ın, Ahmet Altan’ın
tekrar cezaevine göndermesiyle işlenen hukuk cinayeti konusunda Adalet Bakanı
ile Hükûmeti göreve davet ettiğine ilişkin açıklaması
NAZIR
CİHANGİR İSLAM (İstanbul) – Teşekkür ederim Sayın Başkan.
Ben
siyasi değil de hukuki bir konudan bahsedeceğim ve lütfen, bütün arkadaşlarımın
izlemesini istiyorum. 
Değerli
arkadaşlarım, bakınız, bizim burada yasama organı olarak yaptığımız mücadele
hukukun üstünlüğü mücadelesidir, bu birlikte verdiğimiz bir mücadeledir. Az
önce medyaya girdim ve şunu okudum ki Ahmet Altan tekrar cezaevine
gönderiliyor. Nasıl bir sistem uygulanıyor? Şöyle: 26. Ağır Ceza karar veriyor,
nihai hükmü veriyor, savcı buna itiraz ediyor, 26 reddediyor ama 27’ye dün
atanan Başkan vasıtasıyla 27. Ağır Ceza, kendilerini, tahliye kararını ortadan
kaldırıyor ve tekrar tutukluluğa gönderiyor. Yasal mı? Hayır, değil. Ahmet
Altan’ın bu infaz yasasına göre cezası tamamlanmıştır, yatılmıştır. Şimdi,
buradan… 
(Mikrofon
otomatik cihaz tarafından kapatıldı)
NAZIR
CİHANGİR İSLAM (İstanbul) – Bir dakika daha alabilir miyim Sayın Başkan?
BAŞKAN
– Buyurun.
NAZIR
CİHANGİR İSLAM (İstanbul) – Teşekkür ederim, sağ olun efendim. Konunun
hassasiyetine binaen istedim bu uzatmayı.
Evet,
ve yakalama kararı çıkarıldı. 
Bakınız,
değerli arkadaşlarım, infaz yasasına göre cezasını tamamlamış bir mahkûmun
tahliyesi hakkında, muadili bir mahkeme karar veremez. Bu, aynı zamanda, o
kararı, o mahkemenin hükmünü tanımadığı anlamına gelir. Bu kararı bozabilecek
olan ancak bir üst mahkemedir. Ben bu hukuk cinayetinin önlenmesi için hem
Sayın Adalet Bakanını hem de bütün Hükûmeti göreve davet ediyorum.
Teşekkür
ederim Sayın Başkan.
BAŞKAN
– Teşekkürler.
Sayın
Aygun…
54.- Tekirdağ Milletvekili İlhami Özcan Aygun’un, 10 Kasım Gazi Mustafa
Kemal Atatürk’ün ölümünün 81’inci yıl dönümünde Süleymanpaşa ve Tekirdağ
Müftülüklerinde Bayrak Kanunu’na aykırı olarak bayrağın yarıya indirilmediğine
ilişkin açıklaması
İLHAMİ
ÖZCAN AYGUN (Tekirdağ) – Teşekkür ederim Sayın Başkanım.
Türk
milletinin büyük kahramanı Gazi Mustafa Kemal Atatürk’ü aramızdan ayrılışının
81’inci yılında rahmetle ve minnetle andık ama maalesef devletin vergileriyle
görev yapan Tekirdağ Müftülüğü ve Süleymanpaşa İlçe Müftülüğünde aynı
hassasiyeti göremedik. Türk Bayrağı Kanunu 4’ncü madde der ki: “Türk Bayrağı,
yas alameti olarak 10 KASIM'da yarıya çekilir. Yas alameti olmak üzere Bayrağın
yarıya çekileceği diğer haller ve zamanı Cumhurbaşkanlığınca ilân edilir.”
Bayrak Kanunu’nun 4’üncü maddesine göre yarıya indirilmesi gerekirken
Süleymanpaşa ve Tekirdağ Müftülüklerimizde Bayrak Kanunu’na aykırı olarak
bayrak yarıya indirilmemiştir. En üst mülki amirimiz olan Valinin gereğini
yapması gerekmektedir çünkü yasalara uymamaktadırlar. Daha önce de Ramazan
Bayramı namazı öncesi ve İstanbul seçimi öncesinde vatandaşlarımıza ve
partimize de hakaret eden Süleymanpaşa Müftüsü vekâletten asalete atanmasıyla
ödüllendirilmişti. Acaba bu eylemden sonra bu 2 müftü hakkında ne yapılacaktır
diye merak ediyorum.
Teşekkürler,
saygılar sunuyorum.
BAŞKAN
– Teşekkürler.
X.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Malatya Milletvekili Bülent Tüfenkci ile 74 Milletvekilinin Ödeme ve
Menkul Kıymet Mutabakat Sistemleri, Ödeme Hizmetleri ve Elektronik Para
Kuruluşları Hakkında Kanun ile Bazı Kanunlarda Değişiklik Yapılmasına Dair
Kanun Teklifi (2/2272) ile Plan ve Bütçe Komisyonu Raporu (S. Sayısı: 117)
(Devam)
BAŞKAN
– 13’üncü madde üzerinde üç adet önerge vardır, önergeleri aykırılık sırasına
göre okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 117 sıra sayılı Ödeme ve Menkul Kıymet Mutabakat Sistemleri, Ödeme
Sistemleri ve Elektronik Para Kuruluşları Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 13’üncü maddesinde yer alan
“ibaresi” ibaresinin “ifadesi” olarak değiştirilmesini arz ve teklif ederiz.
 Bülent
Kuşoğlu Lale Karabıyık Orhan
Sümer
 Ankara Bursa Adana
 Emine
Gülizar Emecan Ali Mahir Başarır Sevda
Erdan Kılıç
 İstanbul Mersin İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önerge üzerinde Mersin Milletvekili Ali Mahir Başarır söz talebinde
bulunmuştur.
Buyurun
Sayın Başarır. (CHP sıralarından alkışlar)
Süreniz
beş dakikadır.
ALİ
MAHİR BAŞARIR (Mersin) – Genel Kurulu saygıyla selamlıyorum.
Pazar
günü 10 Kasımda Ulu Önder’imiz Gazi Mustafa Kemal’in ölümünün 81’inci yılı
nedeniyle tüm yurtta anma törenleri düzenledik. Çiftçisinden esnafına,
öğrencisinden emeklisine, işçisinden memuruna tüm yurttaşlarımız pazar günü
Anıtkabir’e akın etti. Saat dokuzu beş geçe yurdun her yerinde bir sessizlik,
saygı, özlem vardı ama ne acıdır ki bu durumu yüreklerinde hissetmeyen bürokrat
ve milletvekilleri hâlâ aramızda. 
Seçim
bölgem Mersin’den bir örnek vermek istiyorum: Mersin İl Millî Eğitim Şube
Müdürü 10 Kasımda bir “tweet” atıyor. Utanarak söylüyorum ki hâlâ kendisi
görevde. Bu olay basına yansıdı, Mersin’de büyük tepkiler doğdu ama Millî
Eğitim Bakanı hâlâ kendisini görevden almadı. “Tweet”i aynen okuyorum: “Bugün
eksen kaymasının Nirvana’ya ulaştığı bir gün. Bazı arkadaşlarımızın
paylaşımlarının İskilipli Atıf Hoca’nın ve birçok İslam âliminin mezarda
kemiklerini sızlattığını görüyor gibiyim… Yazık, çok yazık!” Aslında yazık olan
bu zihniyetin Mersin’de görev yapması. Aslında yazık olan, çocuklarımızı böyle
bir Millî Eğitim Müdürüne teslim etmek zorunda kalmamız. Aslında yazık olan, bu
kadar tepkiye rağmen, basının tepkisine rağmen, halkın tepkisine rağmen,
milletvekillerinin tepkisine rağmen bu Millî Eğitim Şube Müdürünün bugün hâlâ o
koltukta oturması; çok yazık! Ben buradan Mersin milletvekillerimize, 13
milletvekiline sesleniyorum: Yarın beraber tepki koyalım. Çocuklarımızı,
evlatlarımızı Atatürk düşmanı, 10 Kasımdan acı çeken, ne olduğu belirsiz bir
kişiye teslim etmeyelim. 
Tabii,
bununla bitti mi? Bitmedi. AKP İstanbul Milletvekili –herhâlde bir lakabı da
var- Ahmet Hamdi Çamlı. O da bir “tweet” attı, onu da aynen okuyorum:
“İzmir’imin dağlarında açan çiçeklerimizi üç beş çamuriyetçiye teslim
etmeyeceğiz.” Bu beyefendi bunları, bu paylaşımı yapma cüretini nereden alıyor?
Herhâlde bu kutsal Meclisten, halk iradesinden almıyor. Bence hâlâ aklı
Cumhurbaşkanının şoförlüğünü yaptığı günlerde, kendini orada sanıyor. Kendini
bilen bir milletvekili cumhuriyet-çamuriyet ayrımını yapmaz. Ne yazık ki şunu
bilmiyor: Ulu Önder Mustafa Kemal Atatürk olmasaydı belki adı Ahmet
olmayacaktı, şu Mecliste oturup konuşmayacaktı, yemin edemeyecekti. Evet,
buradan AKP Grubuna, AKP’nin yetkili organlarına sesleniyorum: Bu vekil
hakkında gerekeni yapın. 
Ama
ne ilginçtir ki bir de kliple bu paylaşımı yapıyor. Baktığımız zaman bu klibin
internetteki ismi de “Çılgın Hırsızlar”. Onu görünce de şunu söylüyorum:
Allah’ın sopası yok, gerçekten. Belki de bu paylaşımla ilgili akılda kalan tek
şey bu ama ben bu çatıda kendisiyle görev yapmaktan gerçekten utanç duyuyorum. 
ZÜLFÜ
DEMİRBAĞ (Elâzığ) – Çamlı’ya ait olduğunu nereden biliyorsun?
ALİ
MAHİR BAŞARIR (Devamla) – Cumhuriyet hepimizin koruması gereken bir değer.
Bakın, Cumhurbaşkanının uçağı indi inecek. Nereye gidiyor? Amerika’ya gidiyor.
Eğer bugün Mustafa Kemal Atatürk’ün ilkelerini, cumhuriyeti, bu değerleri
gerçekten benimseseydiniz bugün o hakaret bize edilmezdi, o mektubu cebine
koyup o ne olduğu belirsiz Trump’a takdim etmek zorunda kalmazdı. 
Gelin,
hep beraber bu Mecliste değerlerimizi, cumhuriyeti, 23 Nisanı, 19 Mayısı, 10
Kasımı hep beraber koruyalım, ona ahlaksızca tepki veren, paylaşım yapanları
aramızdan ayıklayalım. 
Teşekkür
ediyorum, saygılar sunuyorum. (CHP sıralarından alkışlar) 
BÜLENT
TURAN (Çanakkale) – “Tweet” yarışı yapacaksak CHP altında kalır.
BAŞKAN
– Teşekkürler Sayın Başarır. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Teklifi’nin 13’üncü maddesinde bulunan “bilgi
teatisinde” ibaresinin “bilgi alışverişinde” olarak değiştirilmesini arz ve
teklif ederiz. 
 Mehmet
Ruştu Tiryaki Tulay Hatımoğulları Oruç Mahmut
Toğrul
 Batman Adana Gaziantep
 Nuran
İmir Tuma Çelik Mahmut
Celadet Gaydalı
 Şırnak Mardin Bitlis
  Ali
Kenanoğlu
  İstanbul
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan. 
BAŞKAN
– Önerge üzerinde Adana Milletvekili Tulay Hatımoğulları Oruç konuşacaktır. 
Buyurun
Sayın Hatımoğulları Oruç. (HDP sıralarından alkışlar)
Süreniz
beş dakikadır. 
TULAY
HATIMOĞULLARI ORUÇ (Adana) – Sayın Başkan, değerli milletvekilleri ve bizleri
ekranı başında izleyen değerli halklarımız; ülke çok derin bir ekonomik krizin
içinde. Çok önemli maddeler konuşuluyor ama iktidar partisinin sıralarına
baktığımızdaki ciddiyeti ve bu konuda nasıl dalga geçercesine bir savunma
mekanizması geliştirdiklerini söylemeden ve bunu değerli halkımızla,
vatandaşlarla paylaşmadan edemeyeceğim. 
Bu
ülkede 2002’den bu yana neoliberal politikalar en derin biçimde uygulandı.
Bunun karşılığı neydi? Özelleştirme hızlandı. Bakın, bugün “Neler
özelleştirilmiş?” diye küçük bir çalışma yaptık, önlü arkalı sayfalar dolusu
özelleştirilmiş kurumların listesine sahip olduk. Bunlardan birkaçını
sayacağım: PETKİM, TÜPRAŞ, TEDAŞ, enerji santrallerinin tamamı, TEKEL, SEKA,
TELEKOM ve Şeker Fabrikaları. Tabii ki bu listenin tamamını saymaya kalkışsak
muhtemelen günler yetmez bize. 
Evet,
tıpkı müflis müteahhit edasıyla bu ülkede müteahhitçilik, şantiyecilik ve bunun
üzerine inşa edilmiş bir rantçılık geliştirildi. Sahte ekonomik büyüme
raporlarıyla tamamen bütün ekonomik kaynaklar, halkın bütün kaynakları inşaat
sektörüne yatırıldı. Bunun nedeni ne, biliyor musunuz? Çünkü inşaat sektörü
bolca yeşil dolar ve avroları kutular içinde saklama kolaylığı olan bir sektör
ama onu da iflas ettirdiler. 
Bakın,
aynı biçimde, ABD Türkiye’ye yaptırımı gündeme aldığı zaman “Erdoğan’ın aile
serveti araştırılsın.” dediğinde herkesin eteği tutuştu. “Herkesin” demeyelim,
düzeltelim, AKP’nin ve Cumhurbaşkanının etekleri tutuştu. Bu ülke, aile
servetine servet katan liderleri, iktidarları gördü ama böylesi görkemlisini
görmedi; Tunus’u ve Mısır’ı aratmıyor.
Yine
aynı biçimde “güvenlik politikaları” adı altında, sahte “güvenlik politikaları”
adı altında S-400’lere, alamadıkları F-35’lere ve daha nice “güvenlik” adı altındaki
kaleme harcama yapılıyor. Oysaki bu ülkenin barışa ihtiyacı var. Oysaki barış
politikası uygulansaydı bu ülkede, bizler kendi içimizde Kürt halkıyla ve diğer
bütün halklarla barışmayı başarabilseydik, komşumuz Suriye halklarıyla
barışmayı başarabilseydik bu ülkede bu kadar aç insan olmazdı çünkü silaha bu
kadar para, güvenlik politikasına bu kadar para ayrılmazdı. 
Değerli
arkadaşlar, aynı şekilde bu ülkede her Allah’ın günü açlıktan, yoksulluktan
ölen insan sayısının artık haddi hesabı yok. Ana akım medyanın haberlerine,
yandaş medyanın haberlerine baktığımızda daha cesedi soğumamış, daha ruhu
bedeni üzerinde dolaşırken insanların nasıl öldüklerine dair, neden öldüklerine
dair yorumlar yapmaya başlamışlar ve diyorlar ki: “İngiltere’de de intihar var.”
Biz en kötüsüyle mi kendimizi kıyaslayacağız? “Orada intihar varsa burada da
vardır.” deme lüksüne sahip değildir bu iktidar ve diyorlar ki: “Siyanürü
yasaklayalım.” O zaman bu iktidara bir önerimiz, intihar etme yöntemine dair
bir menü yayınlasın, nasıl intihar edilebilir siyanür dışında? Bu da ancak bu
kadar ahlaki çöküntünün yaşandığı bir süreçte ve bir hissiyatla zaten
yapılabilir diye düşünüyoruz. 
Değerli
arkadaşlar, bakın, bu ülkede 8 milyon işsiz var. 9 milyona yakın insan Genel
Sağlık Sigortası primi ödeyemez durumda. İşsizlik Fonu’nun önemli bir bölümü
işverene harcanıyor, işsize değil. “Yeniden değerleme oranı” adı altında
yılbaşından itibaren devlet, vatandaşa verdiği bütün hizmetlere yüzde 22,5
oranında zam yapacak. Oysaki ücrete baktığımızda, ücrete dönük asla böyle bir
zamdan bahsedilemez, komik zamlarla geçiştiriyorlar. 
Ezbere
konuşmuyoruz, “Ekonomik krizin faturasını işçiye, emekçiye, yoksula, halka
ödetiyorsunuz.” dediğimizde tam da kastettiğimiz şey budur. İnsanlar “Açım
aç." diyor, siz ise diyorsunuz ki: “Mermi fiyatını biliyor musunuz?” 
Evet,
şimdi, para piyasasında teknolojik gelişmeyi yakalamak ve sözüm ona geleceğe
dair riskleri azaltmak üzere kolları sıvamış durumdasınız ama bunu yapabilmenin
tek yolu, insan merkezli bir ekonomik politika belirlemektir, bundan şaşmamak
lazım. 
(Mikrofon
otomatik cihaz tarafından kapatıldı) 
BAŞKAN
– Bağlayın lütfen Sayın Hatımoğulları.
TULAY
HATIMOĞULLARI ORUÇ (Devamla) – Evet, bu Meclis sadede gelmek zorundadır ve
Hasan Hüseyin Korkmazgil’in sorduğu soruyu burada soruyoruz: “Emrinize amadedir
bankalarımız/Yalandır kredi yolsuzlukları/Tefeci yoktur Türkiyamızda/Demokrasi
çoktur yurdiyamızda/İsyan çıkarıyorlar şarkiyamızda/Sosyalistler yalan
yutturuyorlar/Aklımızı fikrimizi fırttırıyorlar/Lafları ağzımıza
tıktırıyorlar/Adalet diyerek tutturuyorlar/İşçiyi köylüyü hop
ettiriyorlar/Gençleri polislere cop ettiriyorlar/Aziz yurttaşlarım ne olacak
-bu memleketin- sonu?” 
Bu
güzel memleketimizin sonu ne olacak? Buna en güzel yanıtı sanıyorum ki bu
ülkede yaşayan işçiler, emekçiler, kadınlar, kısacası ezilen ve sömürülenler en
iyi biçimde bu iktidara ve bu düzene karşı verecektir. 
Teşekkür
ediyorum. (HDP sıralarından alkışlar) 
BAŞKAN
– Teşekkürler Sayın Hatımoğulları. 
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Ödeme ve Menkul Kıymet Mutabakat Sistemleri, Ödeme Hizmetleri ve
Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 13’üncü maddesinde yer alan
“değiştirilmiştir” ibaresinin “yeniden düzenlenmiştir” ibaresi şeklinde yeniden
düzenlenmesini arz ve teklif ederiz. 
 Ayhan
Erel Yasin Öztürk Feridun
Bahşi
 Aksaray Denizli Antalya
 İmam
Hüseyin Filiz Hasan
Subaşı
 Gaziantep  Antalya

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
- Önerge üzerinde Denizli Milletvekili Yasin Öztürk konuşacaktır. 
Buyurun
Sayın Öztürk. (İYİ PARTİ sıralarından alkışlar) 
YASİN
ÖZTÜRK (Denizli) – Sayın Başkan, yüce heyetinizi saygıyla selamlıyorum.
Maddeyle
ilgili konuşmama başlamadan önce iki hususa dikkat çekmek istiyorum. Öncelikle
Tarım ve Orman Bakanlığının yetkililerine sesleniyorum: Orman Genel
Müdürlüğünde çalışan bir şube müdürü Türkiye Cumhuriyeti’nin kurucusu Gazi
Mustafa Kemal Atatürk’ün ölüm yıl dönümünde sosyal medyada içindeki kinini
kusuyor. Mesajında Gazi Paşa’ya “put” diyen, “İslam’la savaşan diktatör.” diyen
bu şube müdürü hâlen görevde. Bir ülkenin onurlu hiçbir evladı yemek yediği
kaba pislemez. Bu ülkenin vefalı hiçbir evladı ülkesinin kurucusuna
terbiyesizlik etmez. İnançlı hiçbir insan da ebediyete intikal etmiş kişinin
arkasından konuşmaz. Sen bu ülkenin ekmeğini ye, Atatürk’ün kurduğu okullarda
oku, milletin ödediği vergilerle maaş al ve sonra da ülkenin kurucusuna hakaret
et, küfür et, nankörlük et; devletin lokması boğazına dizilir inşallah! Bu şube
müdürü bu desteği, bu cesareti kimden almaktadır? Bu sütü bozuk kişinin
karakteri, görüşü elbette onu o makama getirenlerce bilinmektedir. Yapılması
gereken, hemen görevden alınmalı ve hakkında soruşturma başlatılmalıdır. Eğer
bu adamın arkasında duracak olursanız, kendisiyle ilgili işlem yapmaz iseniz
siz de aynı zihniyetin ürünüsünüz.
İkinci
husus ise 29 Ekim Cumhuriyet Bayramı dolayısıyla Türk Bayrağı Genelgesi
kapsamında camilerimize asılan Türk Bayrağı, memleketim Denizli’nin Tavas İlçe
Müftüsü tarafından Aliağa Camisi İmamına “O şeyi kaldır.” talimatı verilerek
kaldırtılmaya çalışılmıştır. Müftü efendi, unutma ki Millî Mücadele’de ilk
tepkiyi veren müftü Ahmet Hulusi Efendi gibi bir kahramanın çıktığı
topraklardasın. Şehitlerin kanlarıyla sulanmış bayrağımız ilelebet dalgalanacaktır.
“O şey” dediğin Türk milletinin mukaddesatıdır, şerefidir, namusunun
simgesidir. Bayrağımıza art niyetli bakan her kim olursa olsun, makamı ne
olursa gözünü oyarız. Diyanet İşleri Başkanlığına açık çağrımdır: Bu gibi
onursuz girişimler sizlerin pervasız politik yaklaşımlarından cesaret
almaktadır. Kursağınızdan devletimizin ekmeği geçiyor, yediğiniz ekmeği Allah
indinde de millet nezdinde de helal ettirin.
Sayın
Başkan, değerli milletvekilleri; kanun teklifi ödeme ve para ilişkisini
düzenliyor. Teklifteki “elektronik sanal para ve ödeme hizmetleri” başlığına
takılmazsak hani vatandaşın hep aklında olan ve elinde olmayan iki kavramın
sistemsel boyutunu görüşüyoruz. Keşke paranın elektronik boyutunu, ödemenin
hizmet boyotunu değil de reel anlamda vatandaşın cebine girecek bir kuruş fazla
para ve ödenemeyen banka borçlarını, patlayan kredi kartlarını görüşebilsek ve
buna ortak bir çözüm bulabilseydik. 
Bakın,
2019 Türkiyesinde borcunu ödeyemeyen küçük ve orta ölçekli işletme sayısı 356
bin. Eylül ayı itibarıyla vatandaşın takibe alınan tüketici kredisi ve kredi
kartı borcu ise 21,1 milyar lira. İcra dairelerinde 21 milyonun üzerinde dosya
var ve her gün yenileri ekleniyor yani 82 milyonluk ülkemizin dörtte 1’inde
ödeme gücü kalmamış. 
Değerli
milletvekilleri, Hükûmetin açıkladığı rakamlar var; enflasyon rakamları,
ihracat rakamları, Merkez Bankasının açıkladığı yurt dışı borçlanma rakamları.
Ekonomi normal akışında olsa ve Türkiye İstatistik Kurumu da nerelerden bu
kadar ucuz alışveriş yaptığını açıklasa hepimiz bu pembe tabloya inanacağız.
Bizim gibi ekonomilerde kural şudur: Faiz her zaman enflasyon oranının çok az
üstünde olmalıdır. Ekonomi Bakanı enflasyonu 8,55 olarak açıklayınca Merkez
Bankası da temel para politikası faiz oranını düşürüyor. Normali bu mudur?
Evet, budur? Ama normal olmayan, TÜİK'in ısmarlama düşük enflasyon rakamlarını
açıklaması ve bunu baz alan Merkez Bankasının faiz indirmeye devam etmesidir.
Şu
an bankalar mevduat toplayamıyor çünkü vatandaş kendi parasına güvenmiyor,
yatırımını dövize yapıyor, ekonomide oynanan tiyatronun farkında olanlar bütün
parasını dolara çeviriyor, eline para geçtikçe de dolar almaya devam ediyor.
Hükûmet ekonomik paketler, faiz indirimleri açıklıyor ama bunların merhem
olacağına hiçbir ciddi çevre inanmıyor. 
Bankalar
yurt dışından dolar üzerinden aldıkları kredileri halka Türk lirası olarak
kredi verdikleri için büyük bir kur riskiyle karşı karşıya kalıyorlar. Dövizde
bir patlama olursa bankalar bunun altından kalkamaz. O yüzden, özel bankalar
kredi vermekten uzak duruyor, hepsi panik hâlinde.
Ortada
sağlıklı bir teşhis yok. Damat Bey ekonomi yönetimini eline yüzüne bulaştırdı.
Milletin yedek akçesi bile kullanıldı ama Hazine hâlâ boş. Devlette israf hâkim
ve muktedirler bu israfa dur demek için kılını kıpırdatmıyor. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Öztürk.
YASİN
ÖZTÜRK (Devamla) - Vatandaşın cebinden daha çok para alacak formüller bulup
bundan mucize çözüm bekliyorlar. Mucize vatandaşın unuttuğu paranın sıcaklığını
hissetmesiyle olur, mucize piyasada sıcak paranın dolaşmasıyla olur. 
Değerli
milletvekilleri, Merkez Bankası Kanunu’nda şu hüküm yer alır: “Banka, bu Kanun
ile kendisine verilen görev ve yetkileri, kendi sorumluluğu altında bağımsız
olarak yerine getirir ve kullanır.” Sayın Cumhurbaşkanı AK PARTİ’nin grup
toplantısında tam da bu bağımsızlık hükmünü rafa kaldıran bir konuşma yaptı.
“Merkez Bankası Başkanını görevden aldık çünkü laf dinlemiyor adam. Yeni
arkadaşımıza ‘faizi düşüreceğiz.’ dedik.” Merkez Bankasının ne kadar bağımsız
olduğunu buradan sormamıza gerek yok, Sayın Cumhurbaşkanı zaten söylemiş;
ağanın lafı üstüne laf olmaz. Ne diyelim, bürokratınızın bakışı bu. O zaman biz
de şöyle diyelim: Hatalarınızı görmezden gelip yanlışta ısrar ettiğiniz sürece,
kısacası bu kafayla giderseniz askere erken alırsınız tezkere! (İYİ PARTİ
sıralarından alkışlar)
BAŞKAN
– Evet, teşekkürler Sayın Öztürk.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
13’üncü
maddeyi oylarınıza sunuyorum: Kabul edenler… Kabul etmeyenler… 13’üncü madde
kabul edilmiştir.
Birleşime
on beş dakika ara veriyorum. 
Kapanma Saati: 21.04
DÖRDÜNCÜ OTURUM
Açılma Saati: 21.24
BAŞKAN: Başkan Vekili Mithat SANCAR
KÂTİP ÜYELER: Şeyhmus DİNÇEL (Mardin), İshak GAZEL
(Kütahya)
-----0-----
BAŞKAN
– Türkiye Büyük Millet Meclisinin 16’ncı Birleşiminin Dördüncü Oturumunu
açıyorum.
117
sıra sayılı Kanun Teklifi’nin görüşmelerine devam ediyoruz. 
Komisyon
yerinde. 
14’üncü
madde üzerinde 2 önerge vardır. Önergeleri aykırılık sırasına göre işleme
alıyorum. 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Teklifi’nin 14’üncü maddesinde geçen “sebep olunan”
ibaresinin “neden olunan” olarak değiştirilmesini arz ve teklif ederiz. 
 Mehmet
Ruştu Tiryaki Mahmut Toğrul Ali
Kenanoğlu 
 Batman Gaziantep İstanbul

 Nuran
İmir  Mahmut Celadet Gaydalı Tuma
Çelik
 Şırnak Bitlis
 Mardin 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan. 
BAŞKAN
– Önerge üzerinde İstanbul Milletvekili Ali Kenanoğlu konuşacaktır. 
Buyurun
Sayın Kenanoğlu. (HDP sıralarından alkışlar)
Süreniz
beş dakikadır. 
ALİ
KENANOĞLU (İstanbul) - Sayın Başkan, değerli milletvekilleri; hazırunu saygıyla
selamlıyorum. 
14’üncü
maddede “idari para cezasına ilişkin tutarlar yeniden değerlendirme oranı göz
önünde bulunarak güncellenmektedir.” denilmektedir. Yani bununla ilgili bir
maddeyi konuşuyoruz. Tabii, bu idari para cezalarının güncelleneceği yeniden
değerlendirme oranı nedir? Yüzde 22,58. Enflasyon oranı yüzde 8,5 olarak
açıklanıyor “Yüzde 10’un altında.” deniliyor ancak 2020 yılına yönelik yeniden
değerlendirme oranı yüzde 22,5 olarak karşımıza çıkıyor. Diğer taraftan da
esasında toplumu ilgilendiren, insanların pazarda, bakkalda, manavda
karşılaştığı enflasyon ise yani gıda enflasyonu ise yüzde 31,8 olarak
karşımızda duruyor yani açıklanan rakamlar böyle. Dolayısıyla, enflasyon
rakamının yüzde 8,5 olarak açıklanmasının tüketici açısından, vatandaş
açısından hiçbir kıymetiharbiyesi yok, bunun sadece bir aldatmaca rakamdan
ibaret olduğu da bu verilerle ortaya çıkmış oluyor. 
Şimdi,
yaklaşık iki saat önceydi, bir son dakika haberi geçiyordu, Hazine ve Maliye
Bakanlığından açıklama yapılıyor ve deniliyor ki: “Ekonomimiz aleyhinde algı
oluşturmaya çalışanlar hakkında hukuki süreci başlattık.” Yani artık böyle
“Enflasyon yüksektir, sizin dediğiniz rakamlar doğru değildir, ekonomi kötüye
gidiyor, vatandaş açlıktan dolayı ailesini, çoluğunu çocuğunu doyuramadığından
dolayı intihar ediyor.” filan dediğiniz zaman soruşturmaya tabi
tutulabilirsiniz. Geldiğimiz durum bundan ibaret arkadaşlar.
Şimdi
-bu konuşmaya çıkmadan birkaç saat öncesinde- yine, yeni bir mesaj var ve
buradan ifade etmemiz de talep edildi, Sivas Kangal Pınargözü köyüyle ilgili.
Koç Bakırtepe Altın Madeni işletme sahası için yeni sondaj alanı açıyorlar
köyde ve o köylülerin Türkiye kamuoyuna iletmek istedikleri bir mesaj var. O
mesaj da şu: “Sivas Kangal Pınargözü köyünde Koç grubu hem demir hem de altın
çıkartıyor. Altının hem tenörü düşük hem de cevher yeterli değil. Biz, 2013
yılından beri yasal yollara da başvurarak altın çıkarımıyla ilgili mücadele
ediyoruz. Üç kez Danıştayda durdurma kararı aldık. Ama hukuksuz bir şekilde
altın çıkartmaya, maden çıkartmaya devam ediliyor. 2020 Mayıs ayında yeterli
cevher olmadığından Bakırtepe Altın Madeni kapanacak. Şimdi yeni alanlar için
köyümüzün içine kadar girdiler. Lütfen sesimizi duyurun.” Böyle diyorlar ve biz
de bu Meclisin kürsüsünden seslerini duyuruyoruz.
Ve
şunu da söylemeye devam edeceğiz arkadaşlar: Vatanseverlik, iktidarın siyasi
hedeflerine “Evet.” demek değildir. Vatanseverlik, doğamızı, suyumuzu,
ormanlarımızı korumaktır; bir bütün olarak coğrafyamızın, vatanımızın
toprağını, ormanını, suyunu, dağını, taşını korumaktır; bunların talan
edilmesine karşı çıkmaktır, tarihî değerlerimizi korumaktır. Hasankeyf’i tahrip
etmekle vatansever olamazsınız. Bunların hepsi de hikâyeden ibarettir. 
Bir
diğer mesajı iletmek istiyorum. Yine, Antalya’da yaşayan bir Alevi gencimiz,
kamu yönetimi mezunu, yüzde 40 görme engelli raporu var, 7 yaşında bir kızına
tek başına bakmak zorunda. KPSS sınavında 83 puan almış, 2019 yılında engelli
kadrosundan Isparta Kara Kuvvetleri Komutanlığına sivil memur olarak atanmış
ancak işe başlayamamış çünkü “Memurluğa uygun görülmediniz.” şeklinde bir yazı
alıyor.
Hiçbir
adli sicili yok, sabıkasında herhangi olumsuz hiçbir şey yok. Bütün buna rağmen
bu arkadaşımız, bu kızımız göreve başlatılmıyor ve kendisinin de beyanı “Vallahi
Aleviliğimden başka bir şey yok.” diyor. Herhâlde bundan kaynaklı olarak bunu
yapıyorlar. Bizim de kanaatimiz ve pratiğimizden bildiklerimiz bize bunu
gösteriyor. Bununla ilgili bu kürsüde çokça örnek de aktarıldı.
Durumu
yargıya taşımış ama yargının da ülkemizde ne hâlde olduğunu hepimiz çok
yakından biliyoruz yaşadığımız birçok pratikten ibaretle.
Bize
bazen burada şunu söylüyor arkadaşlar…
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Kenanoğlu.
ALİ
KENANOĞLU (Devamla) - Geçen gün bir Alevi gazetesi çıktı, biz bunu kutlama
mesajı ilettiğimizde kimi arkadaşlar, milletvekili arkadaşlar “Ya bu Alevi
gazetesi lafı da nedir?” gibi ifadelerde bulundular. İşte, bu haberleri o
gazetelerden başka yazan yok arkadaşlar. O yüzden, sizler bunları yok
saydığınız sürece, iktidar bunları yok saydığı sürece, bizler de kendi
inancımızı, kimliğimizi ve bunlardan kaynaklı olmuş olarak yaşamış olduğumuz
bütün olumsuzlukları bu kürsülerden haykırmaya ve bu gazetelerde de yazılmasını
sağlamaya devam edeceğiz. 
O
yüzden, hani sizler, bu ülkede, bu topraklarda, ortak vatanda yaşayan
inançları, kimlikleri; egemen olmayan, çoğunluk olmayan inançları ve kimlikleri
yok saydığınız sürece, yok sayıldığı sürece biz de onları haykırmaya devam edeceğiz.
Saygılar
sunuyorum. (HDP sıralarından alkışlar) 
BAŞKAN
– Teşekkürler Sayın Kenanoğlu.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ödeme ve Menkul Kıymet Mutabakat Sistemleri, Ödeme Hizmetleri ve
Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 14’üncü maddesinde yer alan
"eklenmiştir” ibaresinin "ilave edilmiştir” ibaresiyle
değiştirilmesini arz ve teklif ederim.
 Ayhan
Erel Yasin Öztürk Bedri
Yaşar
 Aksaray Denizli Samsun
 İmam
Hüseyin Filiz Fahrettin
Yokuş
 Gaziantep Konya
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz Sayın
Başkanım. 
BAŞKAN
– Önerge üzerinde Konya Milletvekili Fahrettin Yokuş konuşacaktır. 
Buyurun
Sayın Yokuş. (İYİ PARTİ sıralarından alkışlar) 
Süreniz
beş dakikadır. 
FAHRETTİN
YOKUŞ (Konya) – Sayın Başkan, değerli milletvekilleri; sizlere madde
bağımlılığıyla ilgili olarak görüş ve düşüncelerimi anlatmak üzere söz almış
bulunmaktayım. Yüce heyetinizi saygıyla selamlıyorum.
Ülkemizdeki
madde bağımlılarının sayısı 2 milyon 850 bin civarındadır. Hâlen cezaevlerinde
320 bini aşkın tutuklu ve hükümlü bulunmaktadır. Uyuşturucudan dolayı
cezaevlerinde olan tutuklu ve hükümlü sayısı da 75 bine ulaşmıştır. Neredeyse
her 4 tutuklunun, hükümlünün 1’i maalesef madde satanlar, uyuşturucu
satanlardan oluşuyor. Bu bir rekordur. Bu sayı her yıl artarak devam ediyor.
Uyuşturucu kullanma yaşı ülkemizde 11 ile 35 yaş arasındadır. Uyuşturucu
maddeler her köşe başında satılır hâle geldi. Aileler endişeli ve evlatlarını
bu tuzaktan uzak tutamıyorlar. Uyuşturucu madde kullananlar hırsızlık, gasp,
cinayet, şiddet ve fuhuş gibi suçları rahatlıkla yapma kapasitesine sahip
olabiliyorlar. Bununla birlikte, madde kullanan kişilerin de aile fertleri
maddi ve manevi sorunlarla batağa saplanıyor. 
Madde
bağımlılığının tedavisi uzun bir süreç gerektirmektedir. Ne yazık ki tedavi
merkezlerimiz bu hususta yetersizdir. Yüksek güvenilirlikli, sosyal tesislerin
ve meslek edindirme tesislerinin olduğu zorunlu tedavi merkezlerimiz
bulunmamaktadır. Yasalarımızdaki yaptırım ve cezalar yetersizdir, madde
kullanımını teşvik etmektedir. Şöyle ki, bu işin ticaretini yapanlara caydırıcı
cezalar verilmemektedir. Bu nedenle ülkemizde “torbacı” adı altında 10 binlerce
satıcı bulunmaktadır. Ayrıca, her ne kadar ülkeyi yönetenler, ülkemize
uyuşturucuyu sokanların adlarını telaffuz etmeseler de uyuşturucu baronları ile
PKK terör örgütü birlikte hareket etmektedir. Hatta bu örgütler ülkemiz
üzerinden Avrupa’ya çok yoğun uyuşturucu trafiği oluşturmaktadırlar. 
Avrupa
Birliği Uyuşturucu Ajansı 2019 yılı raporuna göre Türkiye’de bir yıl içerisinde
ele geçirilen eroin miktarı tüm Avrupa Birliği ülkelerinde ele geçirilen
miktarın çok üzerindedir. Bir diğer istatistik: 2011 yılında ülkemizde
uyuşturucudan ölenlerin sayısı 105’ken 2017 yılında bu sayı 941’e yükselmiştir.
Ölenlerin büyük çoğunluğu erkek ve yaş ortalaması ise 32’dir. 
Uyuşturucu
kullanımının önlenmesi için yapılması gerekenler ise şunlardır: Öncelikle
uyuşturucuyla mücadele konusunda okul çağında çocukları olan aileler
bilinçlendirilmelidir. Bu konuda ailelere mutlaka çeşitli seminerler
verilmelidir. Aileler çocuklarını takip ederek davranışlarını ve arkadaş
çevrelerini gözlemlemelidir. 
Uyuşturucuyla
mücadele konusunda kamu kurumları rasyonel bir çalışma yapamıyorlar. Bu hususta
uyuşturucuyla mücadele başkanlığı kurulmalıdır. Uyuşturucuyla mücadele,
kurulacak başkanlığın sorumluluğunda olmalıdır. Hayati öneme sahip olan
uyuşturucu sorunuyla Emniyet Genel Müdürlüğündeki bir narkotik şube
müdürlüğüyle baş etmemiz mümkün değildir.
Madde
bağımlılarının tedavisi için… Uyuşturucuyu bir kez kullanan kişi ne yazık ki
bağımlı hâle gelmektedir. Bu illetten kurtulmak için iradelerini ne yazık ki
kullanamıyorlar. Ülkemizde madde bağımlılığının tedavisi kişilerin kendi
istekleri doğrultusunda yapılmaktadır. Ne yazık ki uyuşturucu madde beyin
hücrelerine zarar verdiği için gençler hiçbir zaman tedaviye istekli
olmamaktadırlar. Bu hususta bu batağa düşen gençlerimizi tedaviye istekli ve
cevap verebilecek konuma getirmek için uzmanlar tarafından çalışmalar
yapılmalıdır. Gençlerimize örnek olacak şekilde kamu spotları hazırlanmalıdır.
Özellikle öncesinde uyuşturucu bağımlısı olan ve bu illetten kurtulup hayata
atılan gençlerimizin başarılarından oluşan kısa film, belgesel, seminer gibi
etkinlikler düzenlenmesi bağımlı olan gençlerimize teşvik unsuru olacaktır. 
Ülkemizdeki
AMATEM merkezleri ne yazık ki madde bağımlılığı tedavisinde yetersiz
kalmaktadır. Gençlerimizi rehabilite edecek şekilde tedavi merkezleri
oluşturulmalıdır. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Yokuş, buyurun.
FAHRETTİN
YOKUŞ (Devamla) - Bu merkez -sosyal tesisler, meslek edindirme kursları gibi-
kapsamlı olmalıdır. Uyuşturucu tedavisi görenler tedavi sonrasında belli
aralıklarla psikolog veya psikiyatristlerden oluşacak uzmanların denetiminde
olmalıdırlar. Millî Eğitim Bakanlığı ilköğretim müfredatından başlamak üzere
her yaş grubuna uygun şekilde, uyuşturucu maddelerin zararıyla ilgili olarak
kapsamlı çalışmalar yapmalı ve çocuklarımızın bilinçlendirilmesi sağlanmalıdır.

Bilindiği
gibi AK PARTİ iktidarı ve özellikle Sayın Cumhurbaşkanı sigarayla mücadelede
kararlı bir tavır sergilemektedir. Bu kararlılığı takdirle karşılıyoruz ancak
sigaradan daha zararlı olan, gençlerimizin geleceğini karartan uyuşturucuyla
mücadelede gerekli hassasiyet gösterilmemektedir. 
Eğer
cezaevlerindeki her 4 mahkûm ve tutukludan 1’i uyuşturucu satıcılarından
oluşuyorsa, yine, cezaevlerinde en büyük suçlu grubunu uyuşturucu tacirleri
oluşturuyorsa sözlerimi yabana atmayacağınızı ümit ediyor, bu hususta gerekli
düzenlemelerin yapılacağına inanıyor, hepinizi saygıyla selamlıyorum. (İYİ
PARTİ sıralarından alkışlar)
BAŞKAN
– Teşekkürler Sayın Yokuş.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
14’üncü
maddeyi oylarınıza sunuyorum: Kabul edenler… Etmeyenler… 14’üncü madde kabul
edilmiştir.
15’inci
madde üzerinde 1 adet önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Teklifi’nin 15’inci maddesinde bulunan "içinde”
ibaresinin "içerisinde” olarak değiştirilmesini arz ve teklif ederiz.
 Mehmet
Ruştu Tiryaki Mahmut Toğrul Sait
Dede
 Batman Gaziantep Hakkâri
 Nuran
İmir Tuma Çelik Mahmut
Celadet Gaydalı
 Şırnak Mardin Bitlis
  Ali
Kenanoğlu
  İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan. 
BAŞKAN
– Önerge üzerinde Hakkâri Milletvekili Sait Dede söz talebinde bulunmuştur. 
Buyurun
Sayın Dede. (HDP sıralarından alkışlar)
Süreniz
beş dakikadır. 
SAİT
DEDE (Hakkâri) – Sayın Başkan, değerli milletvekilleri; görüşülmekte olan 117
sıra sayılı Kanun Teklifi’nin 15’inci maddesi üzerine söz almış bulunmaktayım.
Madde,
Türkiye Ödeme ve Elektronik Para Kuruluşları Birliğinin yasal şeklî şartlarını,
görevini, amacını, kapsamını, yetkisini belirlemekte, bu konuya ilişkin yeni
düzenlemeler içermektedir.
Gelir
ve servet eşitsizliğini ortadan kaldırmak, sosyal adaleti sağlamak, ülke
gerçekliğini ve yaşanan sorunları öncelikli olarak tartışmak ve çözüm üretmek
bu Meclisin temel görevidir. Bütün bu yaşanan darboğaz ve yoksulluğun görmezden
gelinerek finans sektörü ve para piyasalarındaki teknik ayrıntıları
düzenlemekteki bu aceleciliği tüm yurttaşlarımıza iktidarın izah etmesini
bekliyoruz.
Ekonominin
emin ellerde olduğu bu dönemde işsiz sayısı 4,6 milyona çıkmıştır. İnsanlar
bırakın eğitim ve sağlık harcamalarını yapmayı, evlerine ekmek
götürememektedirler. Toplu intiharlar her gün manşetlerde yer almaktayken, bir
baba yoksulluktan kendisinin ve çocuklarının yaşamına son vermekteyken para
piyasalarındaki bu teknik ayrıntı ve yapılacak olan yasal düzenleme yurttaşlara
daha iyi bir yaşam adına ne kazandıracaktır? Önceliğimiz her geçen gün
yoksullaşan, evine ekmek götüremeyen yurttaşlarımızın refah seviyesini artırmak
olmalıdır. Tabii, böyle, iktidarın yaptığı şehirlerin ranta açılmasıyla,
yaşadığımız doğanın tahrip edilmesiyle, dış borçla, yabancı sermayeye satılan
kuruluşlarla, görünüşte sağlanan sanal ve sözde büyümeyle değil, gerçek anlamda
bir kalkınmayla olabilir. Gerçek anlamda bir kalkınma da hukuk ve demokrasiyle
olur. Eğitim, hukuk ve demokrasi kavramları evrensel değerlere erişmedikçe ne
kalkınmadan ne büyümeden ne refahtan söz edebiliriz. 
Sayın
Başkan, değerli milletvekilleri; bugün yaşanan bütün krizlerin temelinde
Kürtleri inkârdan kaynaklı bir hukuk ve demokrasi çıkmazı yatmaktadır. Bu hukuk
tanımazlık ve çürümüşlük had safhaya ulaşmıştır. 31 Mart yerel seçimlerinden
sonra gasbedilen belediyelerin tarafımızca tekrar kazanılmasıyla, yaşanan
vurgunun korkunç boyutlarını tüm kamuoyuyla paylaştığımız gibi Sayın Genel
Kurulla da paylaştık ve gündeme getirdik. Verdiğimiz araştırma önergeleri
reddedildi, verdiğimiz soru önergelerinin tamamı cevapsız bırakıldı. Gelinen
ileri demokrasi aşamasında atanmış bir bakan, seçilmiş bir milletvekillinin
sorduğu soruya cevap verme tenezzülünde dahi bulunmuyor. Yine, atanmış bir
bakan halkın iradesini yok sayarak belediye başkanlarını görevden alabiliyor ve
bunu utanmadan, sıkılmadan, göğsünü gere gere ifade edebiliyor. Sizlere sormak
istiyorum: Seçimle, halkın iradesiyle gelen bir Meclisin üyesi olarak bundan
hiç mi rahatsızlık duymuyorsunuz? Yapılan bu hukuksuzluklar Genel Kurulun
gündemine gelemeyecek de ne gelecek? Seçmenlerin iradeleri yok sayılırken Genel
Kurul bu yapılanları sadece izleyecek mi? Seçmen iradesini yok sayıp onu
ortadan kaldırmak darbe değil de nedir? Sabaha karşı aynı anda birçok yerde
operasyon düzenlenerek seçilmişlerin gözaltına alınıp yakalanması darbe değil
de nedir? Hukuk ve demokrasi olan bir yerde böyle keyfîlik olmaz, olamaz. 
Sayın
Başkan, değerli milletvekilleri; bugün anayasal zeminde korunan seçme ve
seçilme hakkı ortadan kalkmıştır. Anayasa ve yasalar her gün çiğnenmekte, eşi
benzeri olmayan hukuksuzluklar yapılmaktadır. Başta Diyarbakır, Mardin ve Van
Büyükşehir Belediyeleri olmak üzere 16 belediyemize halkın iradesi hiçe
sayılarak kayyum atanmış, bu da yetmemiş olacak ki seçimi kaybetmenin yarattığı
kin ve nefret duygusuyla hareket edilerek öç almak istenircesine belediye eş
başkanlarımız tutuklanmış ve âdeta sürgüne gönderilmişlerdir. Yüksekova
Belediye Eş Başkanlarımız Remziye Yaşar ve İrfan Sarı’yla Hakkâri Belediye Eş
Başkanımız Cihan Karaman’ın hukuksuz bir şekilde tutuklanıp üstelik bu da
yetmezmiş gibi Van’dan Elâzığ’a âdeta sürgün edilmeleri; yine, Diyarbakır
Büyükşehir Belediye Eş Başkanımız Sayın Selçuk Mızraklı’nın tutuklanıp benzer
şekilde Kayseri’ye elleri kelepçeli bir şekilde sürgün edilmesi Türkiye için
bir utançtır. Sürekli olarak ülkeyi bir enkaz hâlinden devraldığını belirtip
yaptıklarıyla övünen iktidar, bıraktığı belediye enkazlarının konuşulmasına,
paylaşılmasına tahammül edememektedir. 
Başta
Hakkâri ve Yüksekova Belediyeleri olmak üzere kayyum atanan bütün belediyeleri
bir hiç karşılığında devasa borçlara mahkûm etmiş, belediyeleri çalışılamaz
hâle getirmekten geri durmamışlardır. İçişleri Bakanlığı, Çevre ve Şehircilik
Bakanlığı, Hazine ve Maliye Bakanlığı ve bunlara bağlı kamu kuruluşlarının
siyasi saiklerle hukuku askıya alıp kanunları çiğneme konusunda gösterdikleri
eş güdüm ve iştirak tam anlamıyla ibretliktir. Tabii, eş güdümlü ve organize
bir şekilde halkı yok sayma, onun değerlerini yok sayma, iradesini fesada
uğratma Hasankeyf örneğinde yaşandığı üzere bazen daha da hoyratlaşmakta, onun
kültürünü, tarihini yok etmeye kadar varmaktadır.
BAŞKAN
– Tamamlayın lütfen Sayın Dede.
Buyurun.

SAİT
DEDE (Devamla) – Ilısu Barajı Projesi gibi elli yıllık bir proje için on iki
bin yıllık tarih yok edilmektedir. Önemli bir biyolojik çeşitliliği de içinde
barındıran Dicle Vadisi, tarihî mirasıyla beraber sular altında bırakılıyor.
İstilalara, savaşlara, talanlara rağmen binlerce yıllık bir süreçten günümüze
kadar ulaşan bu insanlık mirası için buradan bir kez daha söylemek istiyorum:
Hasankeyf için henüz geç değil.
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkürler Sayın Dede.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
15’inci
maddeyi oylarınıza sunuyorum: Kabul edenler... Etmeyenler... 15’inci madde
kabul edilmiştir. 
AHMET
HAMDİ ÇAMLI (İstanbul) – Sayın Başkan, az önce bir arkadaş ismimi zikrederek
bazı açıklamalarda bulunmuş. 
BAŞKAN
– Sisteme gireceksiniz, Grup Başkan Vekilleriniz söz isteyecek; yeri geldiğinde
söz vereceğim ama durup dururken söz veremem. 
16’ncı
madde üzerinde 3 adet önerge vardır, önergeleri aykırılık sırasına göre işleme
alıyorum. 
Türkiye Büyük Millet Meclisi Başkanlığına
Görüşülmekte
olan 117 sıra sayılı Ödeme ve Menkul Kıymet Mutabakat Sistemleri, Ödeme Sistemleri
ve Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 16’ncı maddesinde yer alan “eklenmiştir”
ibaresinin “ilave edilmiştir” olarak değiştirilmesini arz ve teklif ederiz. 
Saygılarımızla.
 Bülent
Kuşoğlu Lale Karabıyık Emine
Gülizar Emecan
 Ankara Bursa İstanbul
 Abdurrahman
Tutdere Orhan Sümer Sevda
Erdan Kılıç
 Adıyaman Adana İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
- Önerge üzerinde Adıyaman Milletvekili Abdurrahman Tutdere konuşacaktır. 
Buyurun
Sayın Tutdere. (CHP sıralarından alkışlar)
Süreniz
beş dakikadır. 
ABDURRAHMAN
TUTDERE (Adıyaman) – Sayın Başkan, değerli milletvekilleri; Genel Kurulu
saygıyla selamlıyorum. 
Değerli
milletvekilleri, hepinizin bildiği gibi, Anayasa’mıza göre Türkiye Cumhuriyeti
sosyal bir hukuk devletidir. Yine Anayasa’mızın 49’uncu maddesinde çalışma
hakkı ve ödevi düzenlenmiştir. 49’uncu maddeye baktığımızda, “Çalışma, herkesin
hakkı ve ödevidir. Devlet, çalışanların hayat seviyesini yükseltmek, çalışma
hayatını geliştirmek için çalışanları ve işsizleri korumak, çalışmayı
desteklemek, işsizliği önlemeye elverişli ekonomik bir ortam yaratmak ve
çalışma barışını sağlamak için gerekli tedbirleri alır.” der. Peki,
Anayasa’mızın bu amir hükmüne göre, Anayasa’mızın bu düzenlemesine göre, mevcut
iktidar bu konuda gerekli görevlerini yeteri kadar yapabiliyor mu, bu
görevlerini tam olarak yapmış mı? Türkiye’deki tabloya baktığımızda Hükûmetin
bu konuda sınıfta kaldığını görmekteyiz. 
Değerli
milletvekilleri, daha geçen hafta İstanbul’da Fatih’te ve Antalya’da çok vahim
iki tane intihar olayıyla ülkemiz sarsıldı. Bu olaylar hepimizin vicdanında
büyük bir yara açtı, büyük bir üzüntüye boğdu Türkiye’yi. Peki, bu intihar
olaylarını yaratan tablo, bu intihar olaylarını yaratan koşullar neydi, buna
bakmak lazım. Ülkemizin son bir yıl içerisinde bulunduğu ekonomik kriz,
gerçekten, ülkemizi, yurttaşlarımızı ve insanlarımızı büyük bir sosyal
travmanın içine atmış durumda. 
Bakınız,
değerli arkadaşlar, Hükûmetiniz tarafından son bir yılda elektriğe yüzde 60,
doğal gaza yüzde 52, akaryakıta yüzde 30, tekel ürünlerine yüzde 60, gıdaya
yüzde 50, beyaz ete yüzde 40, süte yüzde 50 zam yapıldı. Tabii, işsizlik,
yoksulluk ve Hükûmetin uygulamış olduğu yanlış ekonomik politikalarla birlikte
ülkemizdeki özellikle dar gelirliler ve işsizler ciddi anlamda sıkıntılar
yaşamaktadır. Bu sıkıntıların sonucu da bu tür üzücü tabloları ortaya koymaktadır.

Değerli
milletvekilleri, tabii, Hükûmet, bakanlar, Sayın Cumhurbaşkanı, zaman zaman
konuşmalarında on yedi yıllık AK PARTİ iktidarı döneminde çok ciddi anlamda
istihdama dönük çalışmalar yaptığını ifade etmektedir. Peki, tablo öyle mi?
Sayın Cumhurbaşkanının dediği gibi 9 milyon kişiye yeni iş imkânları sağlanmış
mı, buna bir bakalım. Yine elimizde bugün Sayın Genel Başkanımız Kemal
Kılıçdaroğlu’nun da grup toplantısında açıkladı ve İŞKUR’un, devletin resmî
kurumunun verilerine baktığımızda, AK PARTİ’nin iktidara geldiği 2003 yılından
2018 yılına kadarki süreci birlikte değerlendirdiğimizde çok vahim bir tablo
ortaya çıkmaktadır. Özellikle iktidardaki milletvekili arkadaşlarımıza bu
konuyu hatırlatmakta yarar görüyorum.
Değerli
milletvekilleri, 2003 yılında yani siz iktidara geldiğinizde İŞKUR’a başvuru
yapan toplam işsiz sayısı 587.479; 2018 yılında aynı kuruma başvuru yapan
toplam işsiz sayısı -altını çizerek söylüyorum- 3 milyon 509 bin 603 kişi
olmuş, aradaki fark, artış yüzde 497. Genç işsizler açısından tabloya
bakıldığında, yine iktidara geldiğiniz yıl kuruma yapılan başvuru sayısı
169.272; 2018 yılındaki verilere baktığımızda bu sayı 1 milyon 55 bin 550
kişiye ulaşmış, artış oranı yüzde 524. Değerli milletvekilleri, kadın işsiz
sayısı açısından tabloya baktığımızda 2003 yılında yapılan toplam başvuru
sayısı 118.031 kişiyken 2018 yılında 1 milyon 805 bin 439 kişiye ulaşmış.
Diplomalı işsizler olarak tanımladığımız, üniversiteyi bitiren genç
kardeşlerimiz açısından tabloya bakıldığında, 2003 yılında yapılan başvuru
sayısı 36.444 kişiyken 2018 yılında toplam başvuru sayısı 753.763 kişi olmuş,
artış oranı yüzde 1.968.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Tutdere, sözlerinizi bağlayın lütfen.
ABDURRAHMAN
TUTDERE (Devamla) – Evet değerli arkadaşlarım, tabii ki bu tabloda bir de
Türkiye’de üniversite okuyarak iş bulamayıp yurt dışına giden, ülkeyi terk eden
gençlere baktığımızda bu şekilde, ülkemizde iş bulamadığı için, kendi ülkesinde
gördüğü eğitim gereğince uygun iş bulamadığı için Türkiye’yi terk etmek zorunda
kalan 137 bin insan var. Evet, bu tablo iktidarınızın yaratmış olduğu tablo.
Şimdi Türkiye’deki gerçek işsizlik oranına baktığımız zaman tamı tamına 8
milyon 112 kişi. Evet, bu işsizler ordusu iktidarınızın eseridir, bu eserle ne
kadar övünseniz azdır diyorum.
Değerli
milletvekilleri, bir de kendi seçim bölgem açısından da tabloya bakıldığında,
Adıyaman’da işsizlik Türkiye ortalamasının üstünde, yüzde 14 civarında.
Adıyaman’da iş yerleri hızla kapanırken bir konuda yeni iş yerleri açılıyor, o
da kıraathaneler. Adıyaman’ın her tarafına gittiğinizde kahveler ağzına kadar
dolu; gençler, üniversite mezunları hepsi oralarda sabahtan akşama kadar
bekliyor.
(Mikrofon
otomatik cihaz tarafından kapatıldı) 
BAŞKAN
– Artık bitirelim lütfen Sayın Tutdere.
ABDURRAHMAN
TUTDERE (Devamla) – Tamam Sayın Başkan.
Adıyaman’da
da güneydoğuda da Türkiye’de de temel sorun işsizlik. Hükûmetin acilen
işsizliğe çare bulması lazım. Şunu hep birlikte aklımızdan çıkarmamalıyız:
Terörü bitirmenin yolu da işsizliği bitirmekten geçiyor. Türkiye’de birliği,
beraberliği, kardeşliği korumanın yolu da işsizliği bitirmekten geçiyor diyor,
Genel Kurulu saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Tutdere.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Teklifi’nin 16’ncı maddesinde bulunan “itibarıyla”
ibaresinin “itibariyle” olarak değiştirilmesini arz ve teklif ederiz.
 Meral
Danış Beştaş Serpil Kemalbay Pekgözegü  Murat
Çepni
 Siirt İzmir
 İzmir
 Mahmut
Celadet Gaydalı Sait Dede Ömer
Öcalan
 Bitlis Hakkâri Şanlıurfa
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkanım. 
BAŞKAN
– Önerge üzerinde Siirt Milletvekili Meral Danış Beştaş konuşacaktır. 
Buyurun
Sayın Danış Beştaş. (HDP sıralarından alkışlar) 
Süreniz
beş dakikadır. 
MERAL
DANIŞ BEŞTAŞ (Siirt) – Sayın Başkan, değerli milletvekilleri; evet, ben de
bütçe görüşmeleri devam ederken toplumsal cinsiyete duyarlı bütçe meselesini
bir de Genel Kurulda halkın, kadınların, Türkiye’nin yarısını oluşturan
kadınların ve sizlerin dikkatinize sunmak istiyorum. 
Evet,
bütçe görüşmelerine iki haftadır başladık. En başında da, önceki yıllardaki tüm
bütçe görüşmelerinde de ifade ettiğimiz bir husus vardı: Bu bütçe, bir erkek
bütçesidir. Evet, şu anda görüşülmekte olan bütçe de gerçekten erkek bir bütçe dedik
ve hâlâ bu fikrimiz ne yazık ki değişmedi çünkü bir adım atılmadı. Toplumsal
cinsiyete dayalı bir bütçe ne zaman hazırlanır ve ne zaman yaşama geçirilirse o
zaman dolar kâbusları görmeyecek, enflasyon haneleriyle uğraşmayacaksınız.
Eşitsizlik, adil olmayan dağılım tam da buradan başlıyor çünkü toplumun
yarısının eşitsiz olduğu bir ortamda adil ve vicdanlı bir bütçe ortaya çıkamaz.
Erkek egemen toplumlarda erkin dizayn ettiği yönetim biçimi gelişiyor maalesef
ve tüm kodlar da buna göre oluşuyor. Hâl böyle olunca da cinsiyetçi bir bütçe
ortaya çıkıyor ve erkek bütçesi çıkıyor. 
Değerli
milletvekilleri, “toplumsal cinsiyete duyarlı bütçe” derken şunu söylüyoruz:
Erkeklerle kadınlar eşit değil bir kere, ne olanaklardan faydalanmakta ne
yaşamda ne de ekonomik alanda. Bunu çok uzun anlatmak lazım. Bu nedenle, kamu
harcamalarının ne kadarının kadınlar lehine yapıldığını denetleyecek bir
ayrıştırma olması lazım. Sağlık Bakanlığı görüşülüyor, kadınlar sağlık
erişimine erkekler gibi ulaşabiliyor mu? Hayır. Yani bütün alanlarda da böyle.
Şu anda bizim bütçemiz, görüşülen bütçe ne bir sosyal bütçe… Çünkü zengin ile
fakir arasındaki uçurumu kapatacak bir bütçe düşünülmüyor, sosyal bütçe değil,
zengini daha çok zengin eden, fakiri daha çok fakir eden bir bütçe var. Kadınlar
açısından da aynı tablo var. Kesinlikle burada toplumsal cinsiyet yaklaşımı söz
konusu değil. Temel gerekçe de şu: Bütçenin cinsiyet açısından -iki haftadır
söylüyorum- tarafsız olduğunu söylüyorlar, “Kadınlar ile erkekleri aynı şekilde
etkiliyor…” Bu, koca bir hiç anlamındadır; bu, kadınları tanımıyoruz, eşit
olmayanlar arasında eşitliği savunmak, ayrımcılığı desteklemek anlamına gelir.
“CEDAW” diye bir sözleşme var, Kadınlara Karşı Her Türlü Ayrımcılığın Önlenmesi
Sözleşmesi, orada da kadınlar lehine pozitif ayrımcılığın neden gerektiği
ayrıntılı yazılmıştır. 
Şimdi,
rakamlara da biraz bakalım: Bir kere, kadınların ev içi emeği görünmez ve
mesainin de bir karşılığı yok. Kayıt dışı çalışma en fazla kadınlarda ve
çocuklarda var. Toplumsal hayatta kadını yok sayan anlayış iş yaşamında da
görmemeyi ve yok saymayı tercih ediyor. 2013-2017 yılları arasında 580 kadın
işçi olumsuz çalışma koşullarından kaynaklı maalesef yaşamını yitirdi. 2018’in
ilk on ayında en az 92 kadın işçi iş cinayetlerinde yaşamını yitirdi. Bunlar
sadece rakamlar değil arkadaşlar, bunlar gerçekten hayat, hayatın ta
kendisidir. Kadın işçiler kimi zaman mevsimlik işçi olarak tarlalara
götürüldükleri araçların kaza yapması sonucu, kimi zaman ev işçisi olduğu evin
camını silerken düşerek yaşamını yitiriyor, kimi zaman aracın altında ezilerek,
kimi zaman da iş yerini basan bir erkek tarafından kurşunlanarak öldürülüyor ve
bu hayat devam ediyor. 
Şimdi,
kadına yönelik ayrımcılık hayatın her alanında var. Bunu çok çeşitli
vesilelerle söylüyoruz ve bütçe de bunların temellerinden birini oluşturuyor
gerçekten. Şu anda sadece Siirt’te –vekili olduğum ilden söyleyeyim, bizzat
tarlalara gittim- kadınlar günlük 75 liraya çalışıyor, erkekler 150 liraya, 2
katı bir fiyata çalışıyor ve iktidarın kadınlara ilişkin yaklaşımı, “Kadınlar
iş aramazsa, işe girmezse işsizlik sorunu çözülecek.” Temel yaklaşım bu. Biz de
diyoruz ki: Kadınların işe girmesi en az erkekler kadar haktır. Kadınları
ekonomik olarak erkeğe bağımlı kılmakla aslında kadınlara ayrımcılığı, ikincil
sınıf vatandaşlığını tescil etmiş oluyorsunuz. Biz, kadının hayatın her
alanında var olması gerektiğini savunan bir parti olarak ekonomide de, bütçede
de sözümüzü sonuna kadar söylemeye devam edeceğiz. Meselenin temelinde,
kadınların eve hapsedilmesi, varlığının yok edilmesi yatmaktadır. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Danış Beştaş, sözlerinizi bağlayın lütfen. 
MERAL
DANIŞ BEŞTAŞ (Devamla) – Evet. Ama, bu iktidar faşizmi kurumsallaştırırken
kadın mücadelesinin kazanımları ve kadınların bu rejime rağmen dimdik ayakta
durması da büyük bir korku salıyor.
Son
olarak, değerli arkadaşlar, şu anda İstanbul’da işkence var. Gerçekten, iktidar
partisine özellikle söylüyorum: Gençlik Meclisi üyesi 36 genç arkadaş işkence
görüyor, hiç lafı dolandırmıyorum. Dün gözaltı süreleri dört gün uzatıldı ve
avukat arkadaşlar, yaptıkları görüşmelerde, işkence izlerini çıplak gözle
tespit ettiler. 9 Kasımda gözaltına alındılar, dün dört gün uzatıldı, bugün
ayın 12’si, yedi gün; işkencenin devamı için bu gözaltı süresi uzatılmıştır.
Lütfen, bu Meclis işkenceye “Dur!” desin. Hep birlikte “İşkenceye sıfır
tolerans!” diyen iktidarın da bu konuda bir cevap vermesini istiyoruz. HDP
Gençlik Meclisi üyelerinin şu anda hâlâ işkence altında olduğunu… İsim
istiyorsanız, Metin Yılmaz; vücudunda işkence izleri var. Lütfen, bu olaya
müdahale edin. İşkence, insanlığa karşı suçtur.
Teşekkür
ediyorum. (HDP sıralarından alkışlar)
BAŞKAN
– Teşekkürler Sayın Danış Beştaş.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.

Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ödeme ve Menkul Kıymet Mutabakat Sistemleri, Ödeme Hizmetleri ve
Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 16’ncı maddesinin birinci fıkrasında yer
alan “eklenmiştir” ibaresinin “ilave edilmiştir” ibaresiyle değiştirilmesini
arz ve teklif ederim. 
 Ayhan
Erel Yasin Öztürk İmam
Hüseyin Filiz
 Aksaray Denizli Gaziantep
 İsmail
Ok Muhammet Naci Cinisli Bedri
Yaşar
 Balıkesir Erzurum Samsun
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz Sayın
Başkan. 
BAŞKAN
– Önerge üzerinde Aksaray Milletvekili Ayhan Erel’in söz talebi vardır.
Buyurun
Sayın Erel. (İYİ PARTİ sıralarından alkışlar)
Süreniz
beş dakikadır.
AYHAN
EREL (Aksaray) – Sayın Başkan, değerli milletvekilleri, yüce Türk milleti;
Ödeme ve Menkul Kıymet Mutabakat Sistemleri, Ödeme Hizmetleri ve Elektronik
Para Kuruluşları Hakkında Kanun ile Bazı Kanunlarda Değişiklik Yapılmasına Dair
Kanun Teklifi’nin 16’ncı maddesi üzerinde vermiş olduğumuz değişiklik önergesi
hakkında İYİ PARTİ Grubu adına söz almış bulunmaktayım. Yüce Türk milletini ve
yüce heyetinizi saygıyla selamlıyorum.
Mahmut
Esat’a Bozkurt soyadını veren, ilk yolcu gemisine Bozkurt adının konulmasının
ilk teklifini veren, Petrol Ofisinin armasını bozkurt olarak tasarlattıran,
yeni kurulan Türkiye Cumhuriyeti devletinin pullarında ve paralarında bozkurt
resmini kullandıran, Millî Eğitim Bakanlığının girişine Türklerin Ergenekon’dan
çıkışını resmettiren, yine Türk İzci Ocağı bünyesindeki çocuklara yavrukurt
yakıştırması yapan, Fuad Köprülü Türkiyat Enstitüsünün ambleminin nasıl olması
gerektiği sorusuna “Karlı Tanrı Dağları’nın önünde elinde meşale tutan bir
bozkurt olsun.” diyen, “Ergenekon’dan çıkmamızda kılavuz olan bozkurt,
Türklüğün Anadolu topraklarındaki yeni devletinin kuruluşunu ifade etsin.”
buyuran, Türk Ocaklarının amblemini bozkurt yapan, Türk İşbirliği ve Kalkınma
İdaresi Başkanlığının amblemini kurtbaş olarak öneren, Ankara Üniversitesi
diplomalarının alt köşesine kurtbaşı koyan, Zübeyde Hanım’ın “Bozkurt’um,
Mustafa’m!” diyerek bağrına bastığı, bozkurt duruşlu, bozkurt huylu, bozkurt
soylu, devletimizin kurucusu Ulu Önder Atatürk, büyük devlet adamı, Gazi
Mustafa Kemal’i saygıyla, rahmetle, minnetle anıyorum. (İYİ PARTİ sıralarından
alkışlar) Ruhunun şad, mekânının cennet olmasını Cenab-ı Hak’tan niyaz ediyorum.

“Sen
Türk’sün. Bağırdığında insanlar değil aslanlar da korkacak.” diyerek ömrünü
Turan’a adayan, devlet için ölümü göze alan, kefeni sırtında yıllarca Türk
dünyasının her köşesinde görev yapan Kaşif Kozinoğlu, sekiz yıl önce bugün,
hain FETÖ’cüler tarafından kalp krizi süsü verilerek katledildi. Rahmetle
anıyorum; bilinsin ki unutmadık, Türk milleti de unutmadı. 
Sayın
Başkan, değerli milletvekilleri, Adalet ve Kalkınma Partisinin on yedi yıl
iktidarda olduğunun gerçeklerini, rakamlarla, bir kez daha, burada bulunan
kıymetli milletvekilleriyle paylaşmak istiyorum. On yedi yılda 1 trilyon 56
milyar dolar dış ticaret açığı, 575 milyar dolar cari açık verdiniz; 460 milyar
dolar borç olmak üzere toplam 670 milyar dolar yabancı kaynak kullandınız; on
yedi yılda bu yüce milletin sırtından 2 trilyon 905 milyar dolar bütçe
harcaması yaptınız; bugüne kadar 166 milyar dolar dış borç faizi ödediniz -her
yıl 20 milyar dolar dış borç faizi ödemeye devam edeceğiz- çok övündüğünüz
bölünmüş yollara sadece 24 milyar dolar harcarken imzaladığınız 146 milyar
dolarlık yap-işlet-devret ve kamu-özel iş birliği sözleşmeleriyle ülkemizin,
gençlerimizin, milletimizin geleceğini yirmi beş yıl boyunca ipotek altına
koydunuz. 
2002
yılında, krizden çıkmış ülkemizde çalışan sayısı 21 milyon 600 bin iken 2019
yılında bu sayı sadece 28 milyon 100 bine ulaşmıştır. Son elli yılın en kötü
rakamı ve oranı olarak, toplam gelirlerin yüzde 88’iyle ancak çalışanların,
emeklilerin maaşlarını ve Sosyal Güvenlik Kurumu harcamalarını karşılayacak düzeye
gerilettiniz. Yani tablolara baktığımızda, rakamlara baktığımızda rakamlar ile
sizin söyledikleriniz maalesef örtüşmüyor diyor, hepinizi saygıyla
selamlıyorum.
BAŞKAN
– Teşekkürler Sayın Erel. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
16’ncı
maddeyi oylarınıza sunuyorum: Kabul edenler... Kabul etmeyenler... 16’ncı madde
kabul edilmiştir.
Sayın
Kurtulan, söz talebiniz var. 
Buyurun.

V.- AÇIKLAMALAR (Devam)
55.- Mersin Milletvekili Fatma Kurtulan’ın, işkencenin bir suç olduğuna
ve HDP Gençlik Meclisi üyelerinin işkence gördüğünün kabul edilerek
durdurulması yönünde TBMM’nin irade ortaya koyması gerektiğine ilişkin
açıklaması
FATMA
KURTULAN (Mersin) – Teşekkürler Sayın Başkan. 
Sonunda
günün sonuna geldik. Sabah başlarken söylemiştik, günün bitiminde yine söyledik
ancak Meclisimiz çok sessiz. Bir işkence iddiası var, bunu söylüyoruz. Şu an
tüm gruplarda oturan milletvekili arkadaşlarımızın içinde işkence gören
arkadaşlar var yani her grubun içinde işkencenin ne olduğunu gören, bizzat
yaşayan insanlar var, vekillerimiz var; bizler de dâhil herkes bunu bilir.
Bunun bir insanlık suçu olduğunu -herkesin beyanını alırsak- inanıyoruz ki tüm
Meclisimiz, her grup söyleyecektir. Ancak günü bitirdik. Bu iddiaya, bu söyleme
karşı -bizzat gören, bilen avukatların beyanı böyle, çocukların beyanı böyle
ama- Meclisimiz günü bitirirken sessiz bitirmemeli. İşkencenin bir suç olduğunu
ve bu çocukların işkence gördüğünü kabullenerek, bunun üzerine gidileceği,
bunun bir an önce durdurulması gerektiği yönünde Meclisin bir irade ortaya
koyması gerektiğini düşünüyorum. 
Teşekkürler.

BAŞKAN
– Teşekkürler Sayın Kurtulan. 
Sayın
Altay…
56.- İstanbul Milletvekili Engin Altay’ın, hangi sebeple olursa olsun bu
topraklar üzerinde işkencenin mazur görülmesinin mümkün olmadığına, hiçbir
güvenlik kaygısının temel hak ve özgürlüklerin kısıtlanmasına dayanak
yapılamayacağına, HDP Gençlik Meclisi üyelerinin işkence gördüğü iddialarına
yönelik İçişleri Bakanının Genel Kurulu bilgilendirmesini talep ettiklerine
ilişkin açıklaması
ENGİN
ALTAY (İstanbul) – Ben çok özür dilerim, bir işkence iddiası bugün konuşulmuş,
herhâlde ben dışarıdayken falan oldu, bilgim olmadı. 
Biz
Cumhuriyet Halk Partisi olarak işkencenin bir insanlık suçu olduğunun altını
kalın çizgiyle çizen bir partiyiz; bir. İkincisi; bu çağda, hangi gerekçeyle,
hangi sebeple olursa olsun bu topraklar içerisinde işkencenin mazur görülmesi,
meşru kabul edilmesi mümkün değil. Böyle bir iddia varsa ben de sayın
mevkidaşıma katılıyorum, bütün grupların bu konuda bir refleks vermesi lazım.
Lakin, siz Başkanlık olarak tabii ki bu konuda yetkililerden bilgi talep
etmelisiniz diye düşünürüm. Her şeye rağmen, işte bir rejim değişikliği, sistem
değişikliği, bilmem, Cumhurbaşkanlığı hükûmet sistemi, başkanlık sistemi, ne
olursa olsun, Türkiye Büyük Millet Meclisinden daha büyük bir kuvvet yoktur.
Yasama organı olarak, Türkiye’nin her metrekaresinde yaşanan insanlık dışı
uygulamalara…
(Mikrofon
otomatik cihaz tarafından kapatıldı) 
BAŞKAN
– Devam edin lütfen Sayın Altay.
ENGİN
ALTAY (İstanbul) – …temel hak ve özgürlüklere yönelik, devlet üzerinden ya da
başka şekillerde her türlü saldırıya karşı Türkiye Büyük Millet Meclisinin her
bir üyesinin refleks göstermesi, yasama üyesi olmasının bir zorunluluğudur.
Böyle baktığımız zaman, hep söylediğim bir şeyi tekrar, gene söylemek isterim:
Hiçbir güvenlik kaygısı temel hak ve özgürlüklerin kısıtlanmasına dayanak
yapılamaz. Bu, demokrasiden bahsedilen, demokrasinin varlığından bahsedilen
hiçbir ülkede kabul edilemez. 
Biz
de Cumhuriyet Halk Partisi Grubu olarak, Başkanlığınız aracılığıyla bu konudaki
iddialarla ilgili yürütmeden bilgi istenmesini ve Genel Kurula nakledilmesini
talep ediyoruz. 
Şunu
da istemiyoruz, doğru bulmuyoruz: Meclisteki en çok üyesi olan 1’inci partinin
yetkililerinin -biraz sonra olacağı gibi- “Efendim, biz aradık, görüştük,
şöyleymiş, böyleymiş…” Bu bilgiye de itibar etmeyeceğimizi peşinen beyan
ediyorum. 
Saygılar.

BAŞKAN
– Teşekkürler Sayın Altay.
VI.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Mithat Sancar’ın, HDP Gençlik
Meclisi üyelerinin işkence gördüğü iddialarına yönelik İçişleri Bakanlığından
bilgi talep edileceğine ve edinilen bilgiyi Genel Kurul ve kamuoyuyla
paylaşacağına ilişkin konuşması 
BAŞKAN
– Bu saate kadar, evet, birkaç kere bu iddialar dile getirildi burada, Genel
Kurulda. Beklenirdi ki, sadece bunlar üzerine, ilgili bakanlık Meclise ya da
kamuoyuna bir açıklama yapsın, iddialarla ilgili kendi değerlendirmelerini
sunsun. Bu değerlendirmeler kabul edilir veya edilmez ama sessiz kalmasını,
Meclis adına, yasama organı adına kabul etmek mümkün değil. Bizler de,
yönettiğimiz sürece, bu tür iddiaların ve bunlara ilişkin bilgi talebinin
takipçisi olmayı görev sayarız. 
Ben,
yarın birleşimi açmadan önce bilgi talebinde bulunacağım bakanlıktan. Sizlerin
talebi üzerine ve Başkanlık Divanının da inisiyatifini kullanarak bilgi talep
edeceğim. Yarın bileşimi açtığımda, bu konuda eğer bilgi gelmişse sizlerle
paylaşacağım, bilgi gelmemişse de buna dair bilgiyi sizlere aktaracağım. 
Teşekkür
ederim.
Buyurun
Sayın Turan. 
V.- AÇIKLAMALAR (Devam)
57.- Çanakkale Milletvekili Bülent Turan’ın, işkencenin her türlüsüne
karşı olduklarına ve HDP Gençlik Meclisi üyelerinin işkence gördüğü iddialarını
araştıracaklarına ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; ifade ettiğiniz
gibi, işkencenin her türlüsüne karşı olan bir iktidarız. On yedi yıldan beri
Türkiye’mizin şeffaf, hukuk zemini içerisinde, şeffaf emniyet iddiası
içerisinde çok büyük mesafe aldığımızı herkes bilir. Eski yıllarda, özellikle
karakolda öldürülen, cezaevinde ölen insanların ne kadar büyük sıkıntılarla bu
sonuçla karşılaştığını biliyoruz. 
İddiayı
biz de araştıracağız ama prensip olarak söylemek isterim ki AK PARTİ’li her
milletvekili işkencenin her türlüsüne, kimden gelirse gelsin karşıdır Sayın
Başkan.
BAŞKAN
– Teşekkürler.
ENGİN
ALTAY (İstanbul) – Efendim, sadece tutaklar bakımından…
BAŞKAN
– Buyurun.
ENGİN
ALTAY (İstanbul) – Evet, sayın mevkidaşım doğru bir şey söyledi. Eskiden
karakollarda, işkencelerde insanlar öldürüldü bu ülkede, insanlar asıldı. Ama
şimdi sokaklarda polis tarafından dövülerek Ali İsmail Korkmazlar öldürüldü.
Bunun da altını çizmek isterim. 
BAŞKAN
– Teşekkürler Sayın Altay.
Sayın
Dervişoğlu…
58.- İzmir Milletvekili Dursun Müsavat Dervişoğlu’nun, işkence nerede,
ne zaman, kime, nasıl yapılırsa yapılsın karşısında durmak gerektiğine ve HDP
Gençlik Meclisi üyelerinin işkence gördüğü iddialarının araştırılması
gerektiğine ilişkin açıklaması
DURSUN
MÜSAVAT DERVİŞOĞLU (İzmir) – Teşekkür ederim Sayın Başkan.
Elbette
ki İYİ PARTİ olarak biz de işkenceyi bir insanlık suçu olarak telakki ediyoruz.
Ama her iddianın sübut bir işkence delili olarak algılanabilmesi de pek
tabiidir ki mümkün değildir. Türkiye Büyük Millet Meclisinin milletvekili
sandalyelerini işgal eden herkesin de aynı hissiyat içerisinde hareket edeceği
kanaatini taşıyorum.
Konunun
araştırılması lazımdır. İşkence nerede, ne zaman, kime, nasıl yapılırsa
yapılsın bunun karşısında durmak lazımdır. Bu hususu Türkiye Büyük Millet
Meclisi Genel Kuruluyla paylaşıyor, saygılarımı sunuyorum efendim.
BAŞKAN
– Buyurun, devam edin.
DURSUN
MÜSAVAT DERVİŞOĞLU (İzmir) – Bitti efendim.
BAŞKAN
– Ben de, bu arada arkadaşlarımla yarınki bilgi talebiyle ilgili görüşmeler
yaptığım için, takip edemedim konuşmalarınızı. 
Sayın
Akçay…
59.- Manisa Milletvekili Erkan Akçay’ın, işkencenin bir insanlık suçu
olduğuna ve tasvip edilmesinin mümkün olmadığına, yetkili makamların HDP
Gençlik Meclisi üyelerinin işkence gördüğü iddialarına yönelik gereken
açıklamayı yapacağına inandığına ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Ben
de Milliyetçi Hareket Partisi olarak bu işkence konusundaki hassasiyetimizi
ifade etmek istiyorum.
İşkence
bir insanlık suçudur, kanunlarımıza göre de yasaktır. Bunun da hiçbir şekilde
tasvip edilmesi elbette mümkün değildir. Dolayısıyla bu tür şeyleri spekülasyon
konusu olmaktan kesinlikle çıkartmak gerekir. Uzun yıllardır zaten bu iddialar
dillendirilemiyor idi, son aylarda bu konuda birtakım söylentiler dolaşıyor.
Yetkili makamların bu konuda gereken aydınlatmayı yapacağına inanıyoruz. 
Teşekkür
ederiz. 
BAŞKAN
– Ben de bütün grup başkan vekillerine bu vesileyle teşekkür etmek istiyorum. 
İlgili
bakanlıktan bu konuda bilgi talebi tüm grupların ortak görüşü olarak ortaya
çıkmıştır. Bunu, tutanaktaki beyanları ekleyerek ilgili bakanlığa ileteceğiz ve
yarın birleşimi açtığımızda inşallah bu bilgi gelmiş olacak, biz de sizlerle ve
kamuoyuyla paylaşabileceğiz. 
X.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Malatya Milletvekili Bülent Tüfenkci ile 74 Milletvekilinin Ödeme ve
Menkul Kıymet Mutabakat Sistemleri, Ödeme Hizmetleri ve Elektronik Para
Kuruluşları Hakkında Kanun ile Bazı Kanunlarda Değişiklik Yapılmasına Dair
Kanun Teklifi (2/2272) ile Plan ve Bütçe Komisyonu Raporu (S. Sayısı: 117)
(Devam)
BAŞKAN
– 17’nci madde üzerinde 1 adet önerge vardır, okutup işleme alıyorum: 
Türkiye Büyük Millet Meclisi Başkanlığına
Görüşülmekte
olan 117 sıra sayılı Ödeme ve Menkul Kıymet Mutabakat Sistemleri, Ödeme
Hizmetleri ve Elektronik Para Kuruluşları Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 17’nci maddesinde yer alan
"ibaresi” ibarelerinin "ifadesi” olarak değiştirilmesini arz ve
teklif ederiz.
 Emine
Gülizar Emecan Müzeyyen Şevkin Bülent
Kuşoğlu
 İstanbul Adana Ankara
 Lale
Karabıyık Orhan Sümer Sevda
Erdan Kılıç
 Bursa Adana İzmir
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz Sayın
Başkan. 
BAŞKAN
– Önerge üzerinde Adana Milletvekili Müzeyyen Şevkin konuşacaktır. 
Buyurun
Sayın Şevkin. (CHP sıralarından alkışlar) 
Süreniz
beş dakikadır. 
MÜZEYYEN
ŞEVKİN (Adana) – Teşekkür ederim Sayın Başkan. 
Sayın
Başkan, değerli milletvekilleri; hepinizi saygıyla selamlarım. 
Değerli
milletvekilleri, teknolojik gelişim klasik para sistemleri karşısında “dijital
ve kripto para” diye tanımlayabileceğimiz iki farklı para türünü ortaya
çıkarmıştır. Elektronik para konusunda ülkemizde düzenlemeler olmasına karşın
sanal para hakkında herhangi bir düzenleme yapılmamıştır ne yazık ki. Devlet
kontrolü olmaması eleştiri konusu olan kripto sanal paralar aracılığıyla
yapılan uluslararası transferlerin, hem vergi kaçırma hem de kara para aklama
suçlarını artırabileceği, silah ticareti ile uyuşturucunun finansmanında gizli
bir yöntem olarak kullanılabileceği unutulmamalıdır. Teklif edilen düzenlemeyle
dijital paralara karşı önlem alınabilirken kripto paralar karşısındaysa
nispeten çaresizlik söz konusu olmuştur. Ekonomik değişim ve dönüşümün yanı
sıra teknolojik döngünün de göz önüne alınarak hareket edilmesi önemlidir.
BDDK’ye ait görev ve yetkilerin Merkez Bankasına verilmesi de ayrı bir
handikaptır.
Değerli
milletvekilleri, BDDK güncel mali bünye değerlendirme çalışmaları neticesinde,
bankacılık sektöründe, 46 milyar lira kredinin inşaat ve enerji sektörlerinde
kullandırıldığını ve ağırlıklı olarak inşaat ve enerji sektöründe kullandırılmış
olan bu paranın 2019 Eylül ayı itibarıyla batmış olduğunu göz önüne
sermektedir. 
Değerli
milletvekilleri, yüzde 4,6’dan yüzde 6,3 seviyesine, takibe düşme olayı artış
göstermiştir.
Değerli
milletvekilleri, işsizlik oranlarına göz attığımızda da 2002’de yüzde 10 olan
işsizlik oranının ne yazık ki 2019 Temmuzuna gelindiğinde yüzde 13 olduğu
görülmektedir. Sayın Cumhurbaşkanımız geçen hafta salı, grup toplantısını
yaptığında “Türkiye nereden nereye geldi.” demiştir. Değerli milletvekilleri,
isterseniz rakamlarla Türkiye'nin nereden nereye geldiğine bir göz atalım.
Türkiye’de
ne yazık ki 1 milyon 65 bin kişi son bir yılda işini kaybetmiştir. 2,5 milyon
insana iş vaadinde bulunan AK PARTİ’de ne yazık ki 1 milyon 65 kişi işini
kaybetmiş. Türkiye’de üniversite mezunu işsizlikte on beş yılda 10 kat artış
yaşanmış arkadaşlar. 
Evet,
yine, ne okuyan ne çalışan 6 milyon genç kayıp nesil olarak karşımızda durmakta
ve her 100 üniversite mezunu gençten 26’sı ne yazık ki işsiz olup bunlar
geleceklerini yurt dışında aramaktadır değerli milletvekilleri. Türkiye tarıma
elverişli alanların yaklaşık yüzde 20’sini kaybetmiştir; 2002’de 7,5 milyon
insan tarımla uğraşırken ne yazık ki şu anda bu 4,9 milyona düşmüştür. Nereden
nereye sevgili milletvekilleri. 
Evet,
genel nüfus artışına karşın her yıl ortalama 150 bin kişi tarımdan ve topraktan
kopmaktadır. AKP iktidarlarında on yedi yılın sonunda işsizlik 8,5 milyona
ulaşmıştır değerli milletvekilleri. Yine, rakamlara baktığımızda kadın
cinayetleri on yedi yıllık AKP iktidarında yüzde 1.400 artmıştır. Yine, 2002’de
ailelerin bankalara olan borcu 6,6 milyarken AKP iktidarında 538 milyara
çıkmıştır; hamdolsun! Nereden nereye değerli milletvekilleri.
Evet,
saygıdeğer milletvekilleri, yine, Adana’da işsizlik resmî rakamlara göre yüzde
11,2 iken kayıt dışı ekonomiyi de göz önüne aldığımızda yüzde 20
seviyesindedir. AKP iktidarlarında kamu yatırımlarından yeterli payı alamayan
Adana İllerde Yaşam Endeksi sıralamasında, çalışma hayatında ve genel endekste
61’inci sıralarda yer almaktadır yani Adana hak ettiği şekilde
yönetilmemektedir arkadaşlar. İmalat sanayisi içindeki payı 2006 yılında yüzde
1,63 iken 2016 yılında yüzde 1,50’ye gerilemiştir. Yine, Adana gayrisafi yurt
içi hasıladan 2002’de yüzde 16,2 pay alırken şu anda yüzde 10,4’e düşmüştür.
(Mikrofon
otomatik cihaz tarafından kapatıldı)
BAŞKAN
– Buyurun Sayın Şevkin, tamamlayalım lütfen.
MÜZEYYEN
ŞEVKİN (Devamla) – Hemen tamamlıyorum. 
Sayın
milletvekilleri, yargıya olan güveni SODEV bir araştırmış, yargıya olan
güvensizlikte, AKP seçmenlerinin yarısı Türkiye’de yargının bağımsız olduğunu,
diğer yarısı bağımsız olmadığını düşünüyor arkadaşlar. Yine, MHP’ye oy
verenlerin yüzde 70,6’sı Türkiye’de yargının bağımsız olmadığını düşünüyor.
Cinsel istismar, taciz, yolsuzluk ve hırsızlıktan ceza alınmayacağını veya az
ceza alınacağını düşünenlerin oranı da yüzde 70’tir. 
Değerli
milletvekilleri, siz fakirleşen halkın sorunlarına çözüm üretmek yerine yumurta
hesabı yapıyorsunuz ama yoksulluk sınırı 6.725 lira ve açlık sınırı 2.065 lira.

Az
önce Sayın Bülent Turan “Çatlasanız da patlasanız da büyüme devam ediyor.”
dedi. Hayır, çatlamıyoruz, patlamıyoruz Sayın Bülent Turan ama şunu da
unutmayalım: Türkiye’nin 2002 yılında 129,6 milyar dolar olan dış borcu 2018
yılında 448,4 milyar dolara yükseldi ve 2002-2018 dönemini kapsayan yedi yılda
ne yazık ki 50.378 kişi hayatına son verdi. Evet, çatlayıp patlamıyoruz ama
büyüme rakamlarının nereye doğru gittiğinin…
(Mikrofon
otomatik cihaz tarafından kapatıldı)
MÜZEYYEN
ŞEVKİN (Devamla) – Çok özür diliyorum, hemen tamamlıyorum.
BÜLENT
TURAN (Çanakkale) – Çatladık patladık Başkanım, yeter. Aynı şeyi söylüyor ya,
böyle değil. 
MÜZEYYEN
ŞEVKİN (Devamla) – Ama hiç merak etmeyin, tüm olumsuzluklara inat, Mustafa
Kemal Atatürk’ün ilke ve devrimleri ışığında, gümbür gümbür gelen, üreten,
demokratik, laik Türkiye’yi kurgulayacak Cumhuriyet Halk Partisi iktidarı bu
sorunları çözecektir, merak etmeyiniz. (CHP sıralarından alkışlar)
BAŞKAN
– Teşekkürler Sayın Şevkin. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
17’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
18’inci
madde üzerinde önerge yok. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
19’uncu
madde üzerinde bir adet önerge vardır, okutup işleme alıyorum: 
Türkiye Büyük Millet Meclisi Başkanlığına
Görüşülmekte
olan 117 sıra sayılı Ödeme ve Menkul Kıymet Mutabakat Sistemleri, Ödeme
Hizmetleri ve Elektronik Para Kuruluşları Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 19’uncu maddesinin aşağıdaki
şekilde değiştirilmesini arz ve teklif ederiz. 
 Bülent
Kuşoğlu  Orhan Sümer Sevda
Erdan Kılıç
 Ankara
 Adana  İzmir
 Lale
Karabıyık Emine Gülizar Emecan İlhami
Özcan Aygun
 Bursa İstanbul Tekirdağ
MADDE
19- Bu Kanun hükümleri Cumhurbaşkanı tarafından yürütülür. 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
- Önerge üzerinde Tekirdağ Milletvekili İlhami Özcan Aygun konuşacaktır. 
Buyurun
Sayın Aygun. (CHP sıralarından alkışlar)
Süreniz
beş dakikadır. 
İLHAMİ
ÖZCAN AYGUN (Tekirdağ) – Teşekkür ederim Sayın Başkanım. 
Sayın
Başkanım, değerli milletvekilleri; yüce heyetinizi sevgi ve saygıyla
selamlıyorum. 
İktidarın
her daim torba kanunlarla çok önemli konuları hızlı yasalaştırmak istemesi,
milletimizin gözünden birçok konunun kaçırılması arzusuna dayanmaktadır. Yine
bakınız, ülkemiz çok büyük bir krizden, ekonomik krizden geçiyor. Hem
devletimiz hem milletimiz hızla borçlanıyor, ağır bir borçlanma içindeyiz.
Artık bu sözleri söylediğimiz zaman da yargıyla karşı karşıya kalacağımızı da
bugün öğrendik. 
Geldiğimiz
noktada Sayın Başkan, değerli milletvekilleri; 2019 yılının ilk çeyreğinde 3
milyon 451 bin kişi kredi kartı borcu yüzünden icralık olmuş durumda. 2019’un
ilk 8 ayında borçlu sayısı ise 31,5 milyon kişi olmuş. Yani hepimiz borç
batağındayız. Kredi kartı borcu 1 Ocak-23 Ağustos 2019 tarihleri arasında tam
tamına 528 milyar lira civarında. Bunun 416,4 milyar lirası tüketici kredisi,
111,7 milyar lirası ise kredi kartlarına dayanmaktadır. Takibe alınan tüketici
kredisi ve kredi kartı borcu tam tamına 21,5 milyar lira olmuş. Ocak-Temmuz
2019 döneminde, vadesinde ödenmediği için yazılan, bankalarca protesto edilen
senet miktarı ise tam tamına 574 bin 212. 
Bakın,
çiftçi bitmiş durumda, 40 milyon dekar tarım alanı ipotekli durumda. Manisa
Milletvekilimiz Sayın Ahmet Vehbi Bakırlıoğlu’nun soru önergesine verilen
yanıtta da bu açıkça ortaya çıkmış. Meğer tarım arazilerimizin yüzde 15’i
ipotekliymiş arkadaşlar. Tarım arazisi tapusu üzerinde ipotek bulunan borçlu
çiftçi sayısı tam tamına 1 milyon 964 bin 665 kişi olmuş. 2 milyon 103 bin
çiftçimiz olduğuna göre yani çiftçimizin yüzde 90’ı borç batağı içerisinde,
ipotekli hâlde yaşamayı sürdürmektedir. Bu, korkunç bir tablo. 
2002
yılında 2 milyon 588 bin 666 kayıtlı çiftçi varken bu tarihte üreticilerin
bankalara olan borcu o zaman 2,5 milyar liraydı. Yani 2002 yılında çiftçi başına
yaklaşık olarak bin lira borç düşüyor iken sizin on yedi yıllık AKP
iktidarınızda Çiftçi Kayıt Sistemi’ne kayıtlı üretici sayısı 2 milyon 103 bine
düşmüş ama çiftçilerin bankalara olan borcu 102 milyar 133 milyon liraya
fırlamış yani 2018 yılında çiftçi başına 48.548 lira borç olmuş. Yani on yedi
senede çiftçinin borcunu tam tamına 48,5 kat artırmışsınız sevgili AKP’li
milletvekili arkadaşlarım; yazıktır günahtır. Bu milletin, memur, emekli,
çiftçi esnaf, işçi, herkesin gırtlağına kadar borç dayandı, bu yüzden torba
yasalarla önemli konuları halkın gözünden kaçırmak istiyorsunuz.
Sayın
Başkan, değerli vekiller; kriz öyle bir derin ki Merkez Bankasının ihtiyat
akçesine dahi göz koydunuz. Ülkemizin bağımsızlığı için önemli olan Türk lirası
sizin döneminizde pul oldu, dolar ve avro karşısında eridi. Tüm dünyada, para
sanal dünyada yeni silüetler kazanmaktayken “kripto sanal para” olarak da
adlandırılan bitcoin gibi sanal paralar devlet kontrolünde olmadığı için birçok
ülkede sorun çıkarmakta, buna karşın tedbirler masaya yatırılmaktayken
getirdiğiniz teklifle işe hazır olmadığınızı ortaya çıkardınız. Millî paramız
pul olurken kripto para karşısında hazırlıksız yakalanmamız da ülkemizde
ekonomik olarak da büyük sorun ortaya çıkarmıştır. 
Bu
noktada tek yetkili Merkez Bankası hâline getirilirken Bankanın matbaasının da
sessiz sedasız Çayyolu Alacaatlı’ya taşınacağı yönünde hazırlıklar yapıldığını
görüyoruz. Eski Merkez Bankası Başkanı döneminde hazırlık yapıldığı, matbaanın
ihalesine bu yıl sonunda çıkılacağı, iki yıl içerisinde inşaatının bitirileceği
ve matbaanın Alacaatlı’ya taşınma çalışmalarının yapıldığı belirtilmektedir.
Kapalı kapılar ardında yapılan bu tür çalışmalarla bazı şeyleri kamuoyundan
saklayabilirsiniz ama bakınız, geçtiğimiz günlerde de Sayın Cumhurbaşkanı
kürsüden diyor ki: “Öğrenci burslarını yüzde 10 artırdık, 500 lira olan bursu
550 liraya çıkardık.” Kredisini yüzde 10 artırdınız ama öğrencinin yurduna
yüzde 20 zam yaptığınızı, yemeğine yüzde 19 zam yaptığınızı neden
söylemiyorsunuz? Yani kısacası, enflasyon almış başını gitmiş, siz yapmış
olduğunuz o yüzde 10 katkıyla övünüyorsunuz, alkışlıyorsunuz. 
Arkadaşlar,
sona doğru yaklaşıyorsunuz. Çiftçi borçlu, esnaf borçlu, işçi borçlu, emekli
borçlu, yani kısacası ülkenin yüzde 90’ını bu hâle, borçlu hâle getirdiniz ama
ülkede sadece 5 tane iş adamına çalışıyoruz. Geldiğimiz noktada, Ali
Ağaoğlu’nun -batmakta olan- borcunu kurtarıyorsunuz ama çiftçinin borcuna
geldiği zaman yok, işçiye geldiği zaman yok, emekliye geldiği zaman yok,
emeklilikte yaşa takılanlara geldiği zaman yok. Siz kime çalışıyorsunuz diye
merak ediyorum. 
Bu
duygularla yüce Meclisi selamlıyorum, saygılar sunuyorum. 
İyi
akşamlar. (CHP ve İYİ PARTİ sıralarından alkışlar) 
BAŞKAN
– Teşekkürler Sayın Aygun.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
19’uncu
maddeyi oylarınıza sunuyorum: Kabul edenler... Etmeyenler... 19’uncu madde
kabul edilmiştir. 
Sayın
Altay, söz talebiniz var. 
Bir
de sizin de var, değil mi Sayın Turan?
BÜLENT
TURAN (Çanakkale) – Evet. 
BAŞKAN
– Tamam. 
Buyurun
Sayın Altay. 
V.- AÇIKLAMALAR (Devam)
60.- İstanbul Milletvekili Engin Altay’ın, HDP Gençlik Meclisi
üyelerinin işkence gördüğü iddilarına yönelik İçişleri Bakanının kendisini
telefonla arayarak “İşkence iddialarını asla kabul edemeyiz, göz yumamayız,
müsamaha gösteremeyiz.” açıklamasında bulunduğuna ilişkin açıklaması
ENGİN
ALTAY (İstanbul) – Teşekkür ederim Sayın Başkanım. 
Biraz
önce ortaya atılan…
BÜLENT
TURAN (Çanakkale) – Başkanım, oturarak konuşsanız…
ENGİN
ALTAY (İstanbul) – Ağabey, benim diyaframım böyle daha rahat çalışıyor. 
Bunda
bir engel var mı, ayakta konuşmamda?
BAŞKAN
– Hayır, herhangi bir engel yok. 
Buyurun.
ENGİN
ALTAY (İstanbul) – Sen de ayakta konuş. 
Biraz
önce ortaya atılan iddiayla ilgili olarak Meclisimizin duyarlılığı için
öncelikle bütün gruplara teşekkür ediyorum, bir. 
İkincisi,
aynı şekilde, İçişleri Bakanı biraz önce bana telefonda bir bilgi verdi.
Muhtemelen 1’inci partinin Grup Başkan Vekiline de verdi diye düşünüyorum.
Beyanı şöyledir: “İşkence iddialarını asla kabul edemeyiz, göz yumamayız,
müsamaha gösteremeyiz.” 
Ben
şuna inananlardanım: Suçlu her yerde olur. Yani AK PARTİ içinde de CHP içinde
de HDP içinde de yani MHP, İYİ PARTİ… 
METİN
NURULLAH SAZAK (Eskişehir) – Bizde olmaz, bizde olmaz. 
ENGİN
ALTAY (İstanbul) – Efendim, olur ya, başka suç olur ya, suçlu vardır. Yani
suçun kurumları direkt bağlamaması lazım. Suçların şahsiliği prensibine de
dikkat etmek lazım. 
(Mikrofon
otomatik cihaz tarafından kapatıldı) 
BAŞKAN
– Devam edin lütfen Sayın Altay. 
ENGİN
ALTAY (İstanbul) – Suçlular varsa, tabii, yargılama sürecinde bunlar belirlenir
ama ortada da bir iddia var. Yapılması gereken… Devletin bakanına inanmak
zorundayım ben şahsen ama şunun da olmasında zaruret görürüm: HDP Gençlik
Meclisi üyeleriyse işkence gördüğü iddia edilen insanlar, HDP’nin 2 sayın
milletvekili gidip Vatan Emniyette bu Gençlik Meclisi üyeleriyle görüştürülürse
bu itham, bu tereddüt ortadan kalkar. Bu, hem yürütme açısından hem yasama
organı açısından hem demokrasimiz açısından olması gerekendir. 
Arz
ederim.
BAŞKAN
– Teşekkürler.
Sayın
Turan, buyurun.
61.- Çanakkale Milletvekili Bülent Turan’ın, İçişleri Bakanının
kendisini telefonla arayarak işkenceye karşı sıfır tolerans anlayışlarının
devam ettiği, her şeyin hukuk zemininde ilerlediği yönünde bilgi verdiğine
ilişkin açıklaması
BÜLENT
TURAN (Çanakkale) – Sayın Başkan, teşekkür ediyorum.
Az
önce ifade ettiğim gibi işkence bir insanlık suçudur. “İşkenceye sıfır
tolerans” diyerek çok önemli adımlar atmış bir iktidarız. İşkenceye karşı zaman
aşımını kaldırdık biliyorsunuz TCK’de. Dolayısıyla işkenceyle ilgili
hassasiyetimiz en had safhada devam ediyor. Bazı uygulamalarda yanlışlık varsa
da bu yanlışlık bizim duruşumuzu bozmaz. Çok istisnai uygulamalar olabilir, bir
daha diyorum, AK PARTİ’nin anlayışını, felsefesini, bu duruşunu bozmaz.
Az
önce Sayın Altay’ın da ifade ettiği gibi Sayın Bakanımızla görüştük. Kaldı ki
Sayın Bakanımız -nöbetçi bakan uygulamasından- şu an Mecliste hâlâ,
vekillerimizle, tüm vekillerimizle görüşmeye devam ediyor. Arzu eden
arkadaşlarımız tekrar, kendisinden bizzat bilgi alabilir. Bize verdiği bilgi şu
yöndedir: Bir defa, bırakın iddia konusu meseleyi tüm konularda işkenceye karşı
sıfır tolerans anlayışımız devam etmektedir. Her şey hukuk zemininde, usul
yasaları zemininde ilerlemektedir. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Turan.
BÜLENT
TURAN (Çanakkale) – İddia konusu gençlerin karakola girerken PKK lehine slogan
atmalarından başlayan bir gerginlik söz konusu. Sonraki süreçte de ısrarla
“Doktora gitmeyeceğim.” iddiası söz konusu. Yani oradaki Emniyet mensuplarımız,
biliyorsunuz usul yasası gereği ifadeden sonra doktora rapor almaya götürürler,
ısrarla gitmeme iddiası söz konusu. Ardından, zorla götürmekten sonra da
-doktorun ifadesinde var, beyanında var- “Yemek yemiyoruz, protesto ediyoruz.”
iddiası var. Dolayısıyla kendi beyanlarında ki “Yemek yemiyoruz.” ifadesinin
sonra “Aç bırakıldık.” tarzında işkence iddialarına konu olmasını ben kamuoyunun
takdirine bırakıyorum.
Teşekkür
ediyorum Sayın Başkan.
BAŞKAN
– Teşekkürler Sayın Turan.
Buyurun
Sayın Kurtulan.
62.- Mersin Milletvekili Fatma Kurtulan’ın, Çanakkale Milletvekili
Bülent Turan’ın yaptığı açıklamasındaki bazı ifadelerine ve işkencenin meşrulaştırılmaya
çalışıldığına ilişkin açıklaması
FATMA
KURTULAN (Mersin) – Teşekkürler Sayın Başkan.
Bütün
gruplar ilk etapta burada işkenceye karşı duyarlılığını beyan edince doğrusu
biraz umutlandık ama döndü dolaştı yine PKK lehine slogan atmak, yine terörist
olarak tanımlanmak noktasında yine hanemize bu yazılarak işkence
meşrulaştırılmaya çalışılıyor.
BÜLENT
TURAN (Çanakkale) – Alakası yok, yapmayın.
FATMA
KURTULAN (Mersin) – Hayır, orada bana laf söylemeyin Bülent Bey. Şimdi, dönüp
dolaşıp tekrar, yeniden, suçlu olan, bu gençlerimiz oldu. Yapılması gereken
elbette ki… Ben Süleyman Soylu’dan “İşkence yaptık.” demesini beklemiyorum ama
en azından şu yapılabilirdi yani şu an iktidar partisi sıralarında oturan Grup
Başkan Vekilinin de bizzat şunu söylemesi lazım: “Bunu araştırmaya muhtaç bir
durumla karşı karşıyayız.” 
Biz
yalan söylemiyoruz, bu gençler yalan söylemiyor, açlık grevindeler.
(Mikrofon
otomatik cihaz tarafından kapatıldı) 
BAŞKAN
– Devam edelim, bağlayalım lütfen.
FATMA
KURTULAN (Mersin) – Bu gençler açlık grevinde, istekleriyle, kendileri beyan
etmişler, açlık grevindeler. “Kötü muamele gördüğümüz gerekçesiyle açlık
grevine girdik.” demişler avukatlarına. Birisi yürüyemeyecek durumda. Bizim
doğru söylediğimize gerçekten bu Meclis itibar etmeli, bunu araştırmalı.
HDP’nin 2 vekili yerine sizlerden 2 vekil gidin bir araştırın. Biz gördük, bunu
biliyoruz. İnanmayan, itibar etmeyen sizlersiniz. Gidin görün, doğru değilse
siz gelin söyleyin bunu. Biz söylüyoruz; avukatlarımız, gençlerimiz “Biz işkence
gördük, bizim sesimiz olun.” diye bize haber eylediler, biz de bunu
Meclisimizle paylaşıyoruz, gerisi sizin vicdanınıza arkadaşlar. Herkes
beyanında “İşkence suçtur.” diyor ama sonuç gelip HDP olunca “Şunu dedi.”
“Girerken şunu yapmışlar.” Doktor raporu bile alamamışlar. Doktora “İşkence
gördük.” deyince kapıdan dışarı kovmuş doktor.
BAŞKAN
– Teşekkürler Sayın Kurtulan.
BÜLENT
TURAN (Çanakkale) – E iddiayı araştıralım Sayın Başkan.
ENGİN
ALTAY (İstanbul) – Sayın Başkan...
BAŞKAN
– Sayın Altay, buyurun.
ENGİN
ALTAY (İstanbul) – Şimdi bir muğlaklık var. Bu Meclisin kanunla kurulmuş bir
komisyonu var, İnsan Haklarını İnceleme Komisyonu. İnsan Haklarını İnceleme
Komisyonunun işi işte bu işlerle ilgilenmektir. Bunu da tutanaklara geçirmek
istedim.
BAŞKAN
– Teşekkür ederim Sayın Altay.
X.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Malatya Milletvekili Bülent Tüfenkci ile 74 Milletvekilinin Ödeme ve
Menkul Kıymet Mutabakat Sistemleri, Ödeme Hizmetleri ve Elektronik Para
Kuruluşları Hakkında Kanun ile Bazı Kanunlarda Değişiklik Yapılmasına Dair
Kanun Teklifi (2/2272) ile Plan ve Bütçe Komisyonu Raporu (S. Sayısı: 117)
(Devam)
BAŞKAN
– Değerli milletvekilleri, ikinci bölümde yer alan maddelerin oylamaları
tamamlanmıştır. 
Şimdi
teklifin tümünü oylarınıza sunuyorum: Kabul edenler... Etmeyenler... Teklif
kabul edilmiş ve kanunlaşmıştır.
Sisteme
giren milletvekilleri var, şimdi kendilerine sırayla söz vereceğim.
Sayın
Özyürek...
V.- AÇIKLAMALAR (Devam)
63.- Sivas Milletvekili Ahmet Özyürek’in, çiftçilerin mağduriyetinin
giderilebilmesi için kredi borçlarının yeniden yapılandırılmasını Tarım ve
Orman Bakanından talep ettiklerine ilişkin açıklaması
AHMET
ÖZYÜREK (Sivas) – Teşekkürler Sayın Başkanım.
Çiftçilerimiz
geçen sezon yaşadıkları afetlerden ve kuraklıklardan dolayı büyük zarar
etmişlerdir. Çiftçilerimizin buna rağmen ayakta kalma mücadelesi vardır. Fakat
bu sefer de bankalardan kullanmış oldukları kredi borçlarından dolayı çok
sıkıntı yaşamaktadırlar. Bunun için Tarım ve Orman Bakanlığımızın, çiftçilerin
ayakta kalabilmesi için, kullanmış oldukları kredileri, borçlarını
yapılandırarak ertelemesini talep ediyoruz. 
Teşekkürler
Sayın Başkanım. 
BAŞKAN
– Sayın Kaboğlu…
64.- İstanbul Milletvekili İbrahim Özden Kaboğlu’nun, parlamenter rejimi
ve hükûmetini işler hâle getirerek yeniden yürürlüğe koymak isteyenlerin mi,
yoksa Meclis hükûmetinden hükûmetsiz Meclise geçenlerin mi Osmanlı mirasını
sahiplendiğini öğrenmek istediğine ilişkin açıklaması
İBRAHİM
ÖZDEN KABOĞLU (İstanbul) – Teşekkürler Sayın Başkan. 
Sorum
10 Kasım Atatürk’ü Anma Günü’nü Osmanlı mirası üzerinden araçsallaştırmak
isteyenlere. Cumhuriyetin kurucuları Osmanlı’nın siyasal ve anayasal kurumsal
mirasını korudu, hatta onu daha ileriye taşıdı. Bunların başında Parlamento ve
Hükûmet gelmekte, buna Türkiye Büyük Millet Meclisi Hükûmeti tipik örnektir. Ne
var ki 2017’de OHAL ortam ve koşullarında Anayasa’yı değiştirenler başta
parlamenter rejim olmak üzere Hükûmeti ortadan kaldırdı. Soru: Parlamenter
rejimi ve hükûmetini, bunları işler hâle getirerek yeniden yürürlüğe koymak
isteyenler mi, yoksa Meclis hükûmetinden hükûmetsiz Meclise geçerek
Osmanlı-cumhuriyet anayasal, siyasal kurumlarını lağvedenler mi Osmanlı
mirasını sahipleniyor? 
Teşekkür
ederim. 
BAŞKAN
– Sayın Çamlı…
65.- İstanbul Milletvekili Ahmet Hamdi Çamlı’nın, Mersin Milletvekili
Ali Mahir Başarır’ın 117 sıra sayılı Kanun Teklifi’nin 13’ünci maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
AHMET
HAMDİ ÇAMLI (İstanbul) – Teşekkür ediyorum Sayın Başkanım. 
Benim
Genel Kurulda bulunmadığım esnada bir arkadaşımız çıkmış, benim hakkımda
konuşmalar yapmış. Anladım ki kendisi Google talebesi, Google uleması, oradan
bilgiler edinmiş, Cumhurbaşkanımızın şoförlüğünü yaptığımdan dem vurmuş,
“çamuriyet” ve “çamuriyetçilerle” ilgili değerlendirmelerimden dem vurmuş falan
falan. Teşekkür ediyorum ben bu bahaneyle bunları açıklama fırsatı verdiği
için. Ben, Cumhurbaşkanımızın şoförlüğünü yapmadım, Başbakanımızın da
şoförlüğünü yapmadım, zamanın Büyükşehir Belediye Başkanı Recep Tayyip
Erdoğan’ın da şoförlüğünü yapmadım, Refah Partisi İstanbul İl Başkanı Recep
Tayyip Erdoğan’ın da şoförlüğünü yapmadım. 1969’dan beri bağımsız hareketler
olarak tanınmış hareketin içerisinde…
(Mikrofon
otomatik cihaz tarafından kapatıldı)
BAŞKAN
– Teşekkürler Sayın Çamlı. 
Bir
dakika süre.
Sayın
İslam, buyurun. 
66.- İstanbul Milletvekili Nazır Cihangir İslam’ın, HDP Gençlik Meclisi
üyelerine işkence yapılıp yapılmadığının ortaya çıkarılmasının ancak Meclisteki
birkaç hekim milletvekilinin yerinde inceleme yapmasıyla mümkün olabileceğine
ve kendisinin bu göreve hazır olduğuna ilişkin açıklaması
NAZIR
CİHANGİR İSLAM (İstanbul) – Teşekkür ederim Sayın Başkan. 
İşkenceden
söz açıldı da “İşkence yapılmamalı.” elbette ki bir temenni, bir dilek ama
yapılıp yapılmadığının ortaya çıkartılması ancak bu Meclisten birkaç hekim
milletvekilinin gidip yerinde inceleme yapmasıyla olabilir. Ben buna hazırım. 
Teşekkür
ederim, sağ olun. 
BAŞKAN
– Teşekkürler. 
Son
olarak, Sayın Şahin buyurun. 
67.- Hatay Milletvekili Suzan Şahin’in, Millî Eğitim Bakanının öğretmen
atamalarına ilişkin açıklamasına, Türkiye’nin son beş yılda öğretmenleri en çok
saygınlık kaybeden 3 ülkeden 1’i konumuna geldiğine, güvenceli ve insan onuruna
yakışır çalışma koşullarının sağlanarak öğretmen atamalarının ne zaman
yapılacağını öğrenmek istediğine ilişkin açıklaması
SUZAN
ŞAHİN (Hatay) – Teşekkürler Sayın Başkan. 
Millî
Eğitim Bakanının “Öğretmen adaylarımız sanıyor ki ben oturuyorum bir masaya, 20
bin, 40 bin, 60 bin atama yazıyorum. Cumhurbaşkanlığı hükûmet sisteminde
sistemin kararıyla olan bir şey bu. Bana kalsa ben '60 bin az, 80 bin atama
olsun' derim.” açıklaması eğitim alanında ciddi bir kriz plansızlığına işaret
ediyor. 
Sayıştay
da 2017 Yılı Denetim Raporu’nda 153 bin öğretmene ihtiyaç varken aynı zamanda
41 bin öğretmen fazlalığı bulunmasını öğretmen planlamasının yeterince
yapılamamasına bağladı yani Sayıştay, Millî Eğitim Bakanlığına “Plansız
programsız iş yapıyorsun.” diyor. Türkiye, son beş yılda öğretmenleri en çok
saygınlık kaybeden 3 ülkeden 1’si durumuna geldi. Öğretmen açığının her yıl
artmasına karşılık yapılan öğretmen ataması sayısı azalıyor. Güvenceli ve insan
onuruna yakışır çalışma koşulları ve atamalar derhâl gerçekleştirilmelidir. Ne
zaman yapılacak? 
BAŞKAN
– Teşekkürler. 
Değerli
milletvekilleri, gündemimizde başka bir iş bulunmadığından, alınan karar
gereğince, kanun teklifleri ile komisyonlardan gelen diğer işleri sırasıyla
görüşmek için 13 Kasım 2019 Çarşamba günü saat 14.00’te toplanmak üzere
birleşimi kapatıyorum. 
Kapanma Saati: 22.42




(x) 117 S. Sayılı Basmayazı 6/11/2019
tarihli 14’üncü Birleşim Tutanağı’na eklidir.




