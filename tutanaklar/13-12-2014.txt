



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 28’inci
Birleşim
 13
Aralık 2014 Cumartesi

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657)

A) ADALET BAKANLIĞI
1) Adalet Bakanlığı 2015 Yılı Merkezî Yönetim Bütçesi
2) Adalet Bakanlığı 2013 Yılı Merkezî Yönetim Kesin
Hesabı

B) CEZA VE İNFAZ KURUMLARI İLE TUTUKEVLERİ İŞ YURTLARI
KURUMU
1) Ceza ve İnfaz Kurumları ile Tutukevleri İş Yurtları
Kurumu 2015 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İş Yurtları
Kurumu 2013 Yılı Merkezî Yönetim Kesin Hesabı

C) TÜRKİYE ADALET AKADEMİSİ BAŞKANLIĞI
1) Türkiye Adalet Akademisi Başkanlığı 2015 Yılı
Merkezî Yönetim Bütçesi
2) Türkiye Adalet Akademisi Başkanlığı 2013 Yılı
Merkezî Yönetim Kesin Hesabı

Ç) HÂKİMLER VE SAVCILAR YÜKSEK KURULU
1) Hâkimler ve Savcılar Yüksek Kurulu 2015 Yılı Merkezî
Yönetim Bütçesi
2) Hâkimler ve Savcılar Yüksek Kurulu 2013 Yılı Merkezî
Yönetim Kesin Hesabı

D) ÇALIŞMA VE SOSYAL GÜVENLİK BAKANLIĞI
1) Çalışma ve Sosyal Güvenlik Bakanlığı 2015 Yılı
Merkezî Yönetim Bütçesi
2) Çalışma ve Sosyal Güvenlik Bakanlığı 2013 Yılı
Merkezî Yönetim Kesin Hesabı

E) MESLEKİ YETERLİLİK KURUMU
1) Mesleki Yeterlilik Kurumu Başkanlığı 2015 Yılı
Merkezî Yönetim Bütçesi
2) Mesleki Yeterlilik Kurumu Başkanlığı 2013 Yılı
Merkezî Yönetim Kesin Hesabı

F) TÜRKİYE VE ORTADOĞU AMME İDARESİ ENSTİTÜSÜ
1) Türkiye ve Orta Doğu Amme İdaresi Enstitüsü 2015
Yılı Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2013
Yılı Merkezî Yönetim Kesin Hesabı

G) DEVLET PERSONEL BAŞKANLIĞI
1) Devlet Personel Başkanlığı 2015 Yılı Merkezî Yönetim
Bütçesi
2) Devlet Personel Başkanlığı 2013 Yılı Merkezî Yönetim
Kesin Hesabı

Ğ) AVRUPA BİRLİĞİ BAKANLIĞI
1) Avrupa Birliği Bakanlığı 2015 Yılı Merkezî Yönetim
Bütçesi
2) Avrupa Birliği Bakanlığı 2013 Yılı Merkezî Yönetim
Kesin Hesabı

H) TÜRK AKREDİTASYON KURUMU
1) Türk Akreditasyon Kurumu 2015 Yılı Merkezî Yönetim
Bütçesi
2) Türk Akreditasyon Kurumu 2013 Yılı Merkezî Yönetim
Kesin Hesabı


IV.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı’nın, Konya
Milletvekili Faruk Bal’ın 656 ve 656’ya 1’inci Ek
sıra sayılı Bütçe Kanunu Tasarısı ile 657 sıra sayılı Kesin Hesap Kanunu
Tasarısı’nın üçüncü tur görüşmelerinde MHP Grubu adına yaptığı konuşması
sırasında Adalet ve Kalkınma Partisine sataşması nedeniyle konuşması
2.- Konya Milletvekili Faruk Bal’ın, Amasya
Milletvekili Mehmet Naci Bostancı’nın sataşma nedeniyle yaptığı konuşması sırasında
şahsına sataşması nedeniyle konuşması

V.- AÇIKLAMALAR
1.- İzmir Milletvekili Oktay Vural’ın, AK PARTİ Grup
Başkan Vekili Kayseri Milletvekili Mustafa Elitaş’a ağabeyinin, Bursa
Milletvekili Tülin Erkal Kara’ya annesinin vefatları nedeniyle başsağlığı
dilediğine ilişkin açıklaması
2.- Ankara Milletvekili Levent Gök’ün, AK PARTİ Grup
Başkan Vekili Kayseri Milletvekili Mustafa Elitaş’a ağabeyinin, Bursa
Milletvekili Tülin Erkal Kara’ya annesinin, İstanbul Milletvekili Bihlun
Tamaylıgil’e annesinin vefatları nedeniyle başsağlığı dilediğine ilişkin
açıklaması
3.- Amasya Milletvekili Mehmet Naci Bostancı’nın, AK
PARTİ Grubu adına AK PARTİ Grup Başkan Vekili Kayseri Milletvekili Mustafa
Elitaş’a ağabeyinin, Bursa Milletvekili Tülin Erkal Kara’ya annesinin, İstanbul
Milletvekili Bihlun Tamaylıgil’e annesinin vefatları nedeniyle başsağlığı
dilediğine ilişkin açıklaması
4.- Hakkâri Milletvekili Adil Zozani’nin, yakınlarını
kaybeden milletvekillerine başsağlığı dilediğine ilişkin açıklaması
5.- Hakkâri Milletvekili Adil Zozani’nin, Ankara
Milletvekili İzzet Çetin’in 656 ve 656’ya 1’inci Ek sıra sayılı Bütçe Kanunu
Tasarısı ile 657 sıra sayılı Kesin Hesap Kanunu Tasarısı’nın üçüncü tur
görüşmelerinde CHP Grubu adına yaptığı konuşmasındaki bazı ifadelerine ilişkin
açıklaması
6.- Ankara Milletvekili İzzet Çetin’in, Hakkâri
Milletvekili Adil Zozani’nin yaptığı açıklamasındaki bazı ifadelerine ilişkin
açıklaması
7.- İzmir Milletvekili Musa Çam’ın, 656 ve 656’ya
1’inci Ek sıra sayılı Bütçe Kanunu Tasarısı ile 657 sıra sayılı Kesin Hesap
Kanunu Tasarısı’nın üçüncü tur görüşmelerinde CHP Grubu adına yaptığı
konuşmasındaki bazı ifadelerine ilişkin açıklaması
8.- Ankara Milletvekili Levent Gök’ün, Adalet Bakanı
Bekir Bozdağ’ın 656 ve 656’ya 1’inci Ek sıra sayılı Bütçe Kanunu Tasarısı ile
657 sıra sayılı Kesin Hesap Kanunu Tasarısı’nın üçüncü tur görüşmelerinde
soru-cevap bölümünde yaptığı konuşmasındaki bazı ifadelerine ve Sosyalist
Enternasyonal Genel Başkan Yardımcılığına seçilmesinden dolayı İstanbul
Milletvekili Umut Oran’ı kutladığına ilişkin açıklaması

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Şükran Güldal
Mumcu’nun, yakınlarını kaybeden bütün milletvekillerine başsağlığı dilediğine
ilişkin konuşması 

VII.- BAŞKANLIĞIN GENEL KURULA SUNUŞLARI
A) Tezkereler 
1.- Başbakanlığın, Cenevre’de yapılan 103. Uluslararası
Çalışma Konferansı’nda kabul edilen 29 sayılı Zorla Çalıştırma Sözleşmesi’ne ek
11/6/2014 tarihli ve 29 sayılı Zorla Çalıştırma Sözleşmesi Protokolü ile söz
konusu Protokol’ün hükümlerini tamamlayıcı nitelikteki 203 sayılı Zorla
Çalıştırmanın Etkin Biçimde Ortadan Kaldırılması İçin Tamamlayıcı Tedbirler
Tavsiye Kararı hakkında Çalışma ve Sosyal Güvenlik Bakanı tarafından bütçe
müzakereleri sırasında Türkiye Büyük Millet Meclisine bilgi sunulmasına ilişkin
tezkeresi (3/1662)
13 Aralık
2014 Cumartesi
BİRİNCİ
OTURUM
Açılma
Saati: 11.02
BAŞKAN: Başkan Vekili Şükran Güldal MUMCU
KÂTİP ÜYELER: Muhammet Bilal MACİT (İstanbul), Mine LÖK BEYAZ (Diyarbakır)
----0----
BAŞKAN – Sayın
milletvekilleri, Türkiye Büyük Millet Meclisinin 28’inci Birleşimini açıyorum.
Toplantı yeter
sayısı vardır, gündeme geçiyoruz.
Gündemimize göre
2015 Yılı Merkezi Yönetim Bütçe Kanunu Tasarısı ile 2013 Yılı Merkezi Yönetim
Kesin Hesap Kanunu Tasarısı üzerindeki görüşmelere devam edeceğiz. 
Program uyarınca
bugün üçüncü tur görüşmeleri yapacağız. 
Üçüncü turda,
Adalet Bakanlığı, Ceza ve İnfaz Kurumları ile Tutukevleri İş Yurtları Kurumu,
Türkiye Adalet Akademisi, Hâkimler ve Savcılar Yüksek Kurulu, Çalışma ve Sosyal
Güvenlik Bakanlığı, Mesleki Yeterlilik Kurumu, Türkiye ve Orta Doğu Amme
İdaresi Enstitüsü, Devlet Personel Başkanlığı, Avrupa Birliği Bakanlığı ve Türk
Akreditasyon Kurumu bütçe ve kesin hesapları yer almaktadır.

III.- KANUN TASARI
VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)(*)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet Denetim
Raporunun Sunulduğuna İlişkin Sayıştay Başkanlığı Tezkeresi, 2013 Yılı Dış
Denetim Genel Değerlendirme Raporunun Sunulduğuna İlişkin Sayıştay Başkanlığı
Tezkeresi, 2013 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi, 2013 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi ile Plan ve Bütçe
Komisyonu Raporu (1/949, 3/1575, 3/1576, 3/1577, 3/1578, 3/1579) (S.Sayısı:
657)(*)

A) ADALET BAKANLIĞI
1) Adalet Bakanlığı 2015 Yılı Merkezî Yönetim Bütçesi
2) Adalet Bakanlığı 2013 Yılı Merkezî Yönetim Kesin
Hesabı

B) CEZA VE İNFAZ KURUMLARI İLE TUTUKEVLERİ İŞ YURTLARI
KURUMU
1) Ceza ve İnfaz Kurumları ile Tutukevleri İş Yurtları
Kurumu 2015 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İş Yurtları
Kurumu 2013 Yılı Merkezî Yönetim Kesin Hesabı

C) TÜRKİYE ADALET AKADEMİSİ BAŞKANLIĞI
1) Türkiye Adalet Akademisi Başkanlığı 2015 Yılı
Merkezî Yönetim Bütçesi
2) Türkiye Adalet Akademisi Başkanlığı 2013 Yılı
Merkezî Yönetim Kesin Hesabı

Ç) HÂKİMLER VE SAVCILAR YÜKSEK KURULU
1) Hâkimler ve Savcılar Yüksek Kurulu 2015 Yılı Merkezî
Yönetim Bütçesi
2) Hâkimler ve Savcılar Yüksek Kurulu 2013 Yılı Merkezî
Yönetim Kesin Hesabı

D) ÇALIŞMA VE SOSYAL GÜVENLİK BAKANLIĞI
1) Çalışma ve Sosyal Güvenlik Bakanlığı 2015 Yılı
Merkezî Yönetim Bütçesi
2) Çalışma ve Sosyal Güvenlik Bakanlığı 2013 Yılı
Merkezî Yönetim Kesin Hesabı

E) MESLEKİ YETERLİLİK KURUMU
1) Mesleki Yeterlilik Kurumu Başkanlığı 2015 Yılı
Merkezî Yönetim Bütçesi
2) Mesleki Yeterlilik Kurumu Başkanlığı 2013 Yılı
Merkezî Yönetim Kesin Hesabı

F) TÜRKİYE VE ORTADOĞU AMME İDARESİ ENSTİTÜSÜ
1) Türkiye ve Orta Doğu Amme İdaresi Enstitüsü 2015
Yılı Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2013
Yılı Merkezî Yönetim Kesin Hesabı

G) DEVLET PERSONEL BAŞKANLIĞI
1) Devlet Personel Başkanlığı 2015 Yılı Merkezî Yönetim
Bütçesi
2) Devlet Personel Başkanlığı 2013 Yılı Merkezî Yönetim
Kesin Hesabı

Ğ) AVRUPA BİRLİĞİ BAKANLIĞI
1) Avrupa Birliği Bakanlığı 2015 Yılı Merkezî Yönetim
Bütçesi
2) Avrupa Birliği Bakanlığı 2013 Yılı Merkezî Yönetim
Kesin Hesabı

H) TÜRK AKREDİTASYON KURUMU
1) Türk Akreditasyon Kurumu 2015 Yılı Merkezî Yönetim
Bütçesi
2) Türk Akreditasyon Kurumu 2013 Yılı Merkezî Yönetim
Kesin Hesabı

BAŞKAN – Komisyon ve Hükûmet?
Yerinde.
Bilindiği üzere turda yer alan bütçelerle ilgili
soru sormak isteyen milletvekillerinin sisteme girmeleri gerekmektedir, sisteme
girerseniz seviniriz.
Üçüncü turda grupları ve
şahısları adına söz alan sayın üyelerin isimlerini okuyorum: Halkların
Demokratik Partisi Grubu adına Mardin Milletvekili Erol Dora, yirmi beş dakika;
Hakkâri Milletvekili Adil Zozani, on beş dakika; Van Milletvekili Özdal Üçer,
on dakika; Mersin Milletvekili Ertuğrul Kürkcü, otuz dakika konuşacaktır.
Adalet ve Kalkınma Partisi Grubu
adına, bu gruptaki bütün milletvekilleri beşer dakika konuşacaktır, isimlerini
okuyorum: Isparta Milletvekili Recep Özel, Konya Milletvekili Harun Tüfekci,
Sakarya Milletvekili Ali İhsan Yavuz, Malatya Milletvekili Hüseyin Cemal Akın,
Karaman Milletvekili Mevlüt Akgün, Şanlıurfa Milletvekili Yahya Akman,
Kırklareli Milletvekili Şenol Gürşan, Konya Milletvekili Ayşe Türkmenoğlu,
Manisa Milletvekili Uğur Aydemir, Manisa Milletvekili Hüseyin Tanrıverdi, Çorum
Milletvekili Salim Uslu, Kahramanmaraş Milletvekili Sıktı Güvenç, Trabzon
Milletvekili Safiye Seymenoğlu, Diyarbakır Milletvekili Mehmet Galip
Ensarioğlu, Mersin Milletvekili Çiğdem Münevver Ökten, Ankara Milletvekili
Nurdan Şanlı.
Milliyetçi Hareket Partisi Grubu
adına Konya Milletvekili Faruk Bal, yirmi iki dakika; İstanbul Milletvekili
Murat Başesgioğlu, yirmi dakika; Konya Milletvekili Mustafa Kalaycı, on dokuz
dakika; Iğdır Milletvekili Sinan Oğan, on dokuz dakika konuşacaktır.
Cumhuriyet Halk
Partisi Grubu adına Mersin Milletvekili Ali Rıza Öztürk, on bir dakika;
Kırklareli Milletvekili Turgut Dibek, dokuz dakika; Çorum Milletvekili Tufan
Köse, dokuz dakika; Denizli Milletvekili Adnan Keskin, dokuz dakika; İstanbul
Milletvekili Süleyman Çelebi, on bir dakika; İzmir Milletvekili Musa Çam, on
bir dakika; Ankara Milletvekili İzzet Çetin, on iki dakika; İstanbul
Milletvekili Ayşe Eser Danışoğlu, sekiz dakika konuşacaktır. 
Şahısları adına,
lehinde Van Milletvekili Fatih Çiftçi, beş dakika; Hükûmet, arzu ederse süresi
seksen dakika; aleyhinde, Isparta Milletvekili Ali Haydar Öner, beş dakika
konuşacaktır. 
Soru-cevap
işlemimiz de yirmi dakikadır.
İlk söz olarak,
Halkların Demokratik Partisi Grubu adına Mardin Milletvekili Erol Dora. 
Buyurunuz
efendim.
HDP GRUBU ADINA
EROL DORA (Mardin) – Sayın Başkan, değerli milletvekilleri; Adalet Bakanlığı
2015 Yılı Bütçe Kanunu Tasarısı üzerine Halkların Demokratik Partisi Grubu
adına söz almış bulunmaktayım. Genel Kurulu saygıyla selamlıyorum.
Değerli
milletvekilleri, demokrasi, toplumun kendisiyle ilgili kararlara müdahil
olabildiği ölçüde anlamlı, işlevsel ve niteliklidir. Bu bağlamda, demokrasinin
temsilî bir mekanizma değil, aksine katılımcı ve müzakereci bir süreç olduğu
hiçbir zaman unutulmamalıdır. Bu temelde siyaset mekanizmasının çözüm
üretebilme kapasitesi de söz konusu müzakere süreçlerinin sağlam bir zeminde
inşa edilebilmesiyle yakından ilişkilidir. Buradan hareketle, bütçe
görüşmelerinin yapıldığı şu zaman diliminde bir kez daha kalın çizgilerle
altını çizmek gerekir ki hesap verebilmeye hazır olmak, denetlenebilmeye açık
olmak bir iktidarın demokrasi ve şeffaflık kavramlarına olan yakınlığını
gösteren önemli kriterlerdir. Aynı biçimde tersinden düşünüldüğünde ise hesap
verebilmeye hazır olmamak, denetlenebilmeye açık olmamak yine bir hükûmetin
demokrasi ve şeffaflık kavramlarına olan uzaklığını gösteren önemli
kriterlerdir. 
Sayın Başkan,
değerli milletvekilleri; bütçenin denetlenebilir olması ya da olmaması
iktidarın diğer alanlardaki politika ve icraatlarının da bir aynası
niteliğindedir. Bu bakımdan, geldiğimiz noktada, bütçe üzerinde yapılan
görüşmeler ve yürütülen tartışmalar artık sembolik bir seremoninin ötesine
geçmek zorundadır. Etkin bir toplumsal katılım ve denetleme sağlanmadan
demokrasi kavramı ancak yüzeysel bir iddia düzeyinde kalır. Öyle ki,
kaynaklarının kullanımında söz sahibi olamayan bir toplumun diğer karar
süreçlerinde de etkin olması beklenemez. 
Değerli
milletvekilleri, üzerinde görüştüğümüz Adalet Bakanlığı bütçesinde de öncelikle
hukuk devleti kavramı üzerinde durmayı gerekli buluyorum. Hukuk devleti
ilkesinin başlıca üç unsuru vazgeçilmezdir. Birincisi, hukuk devletinde
devletin bütün tasarrufları hukuk denetimine tabidir. Bugün bulunduğumuz
noktada Türkiye’de gerek Sayıştay raporlarının etkin denetimden uzak ve
yüzeysel bir yapıda olması gerekse Sayıştayın denetimine tabi olan bakanlık ve
kurumların denetim süreçlerinde ilgili harcamalara dair belgeleri sunma
konusunda takındıkları lakayıt tutum göz önüne alındığında, hukuk devleti ilkesinin
birinci unsuruna yani devletin bütün tasarruflarının hukuk denetimine tabi olma
unsuruna aykırı davranıldığı açıkça ortadadır. 
Değerli
milletvekilleri, hukuk devletinin ikinci önemli ve olmazsa olmaz unsuru,
yasalar açık olmalıdır, yasalar öngörülebilir olmalıdır, yasalar erişilebilir
olmalıdır biçimindedir. Türkiye’de bugün bulunduğumuz noktada hukuk devletinin
bu unsuru da ihlal edilmektedir. Bu hukuk ihlaline güncel bir örneği geçtiğimiz
haftalarda Meclis Genel Kurulunda sözde “yargı paketi” adı altında kabul edilen
torba yasadan verebiliriz. Ne getirdi bu torba yasa? Ceza muhakemesi işlemleri
sırasında gözaltı, tutuklama, arama ve el koyma gibi koruma tedbirlerine
başvurulabilmesi açısından somut delillere dayalı, “kuvvetli şüphe” ibaresinin
yerine “makul şüphe” şeklinde bir ifade getirilerek hukuk devletinin temel
ilkelerinden birisi olan “Yasalar açık olmalıdır, yasalar öngörülebilir
olmalıdır, yasalar erişilebilir olmalıdır.” ilkesi açıkça ihlal edilmiştir. Bu
şekilde koruma tedbirlerine soyut birtakım şüpheler nedeniyle başvurularak kişi
özgürlüğü ve güvenliği ile mülkiyet hakkının zedelenmesinin önü daha da
açılacaktır. Soruşturma için sadece kişinin bir suçu işlediğini
düşündürebilecek emarelerin varlığına dayanarak basit bir şüpheyle kişilerin
gözaltına alınması, tutuklanması, uygulamada mağduriyetlerin ve hak
ihlallerinin daha da artmasına neden olacaktır. 
Değerli
milletvekilleri, Türkiye yargı tarihi, yargıçların neleri makul şüphe bulabildikleri
yönünde ve makul şüphelerin nasıl birer hak ihlali zincirine dönüştüğü
konusunda müstesna örneklerle dolu. Genelde Hükûmetin, özelde Adalet
Bakanlığının yeni insanı hak ihlallerini teşvik edecek bu hukuk dışı, çağ dışı
kanuni uygulamalardan medet bekliyor olması ibret vericidir. Türkiye,
biliyorsunuz, Anayasa Mahkemesine bireysel başvuru hakkı sağlanana kadarki
dönemde Avrupa İnsan Hakları Mahkemesinde sözleşmeyi en fazla ihlal eden devlet
konumundadır, kendisi aleyhine en fazla karar çıkan devlet durumundadır ve en
fazla bekleyen davası bulunan devlet konumundadır. 
Sayın Başkan,
değerli milletvekilleri; kanunlar açık, belirli, öngörülebilir olmalıdır. Makul
şüphe kavramı öngörülebilir de değildir, açık da değildir. Bu kanunda kimin ne
yapacağı belli değildir, herkes her şeyi yapabilir. Burada sonsuz bir yetki,
bir keyfî yetki kullanma kapısı açılmaktadır. Bu keyfîlik kapısı hukuk devleti
bakımından büyük bir tehdit arz etmektedir.
Ve nihayet
üçüncü olarak da hukuk devleti, aynı zamanda, kanun devletinden farklı olarak
adalet, insan hakları gibi temel değerleri içermelidir. Çok iyi biliyoruz ki
yasalarında bu temel değerleri içermeyen ülkeler hukuk devleti olamazlar. Bu
konuda Nazi Almanyası’ndan bir örnek verebiliriz. Nazi Almanyası’nda yapılan
her şey büyük oranda kanunidir, kanuni olmayan neredeyse hiçbir şey yoktur.
Nazi Almanyası’nda cezaevinde bulunan Yahudiler ceza sürelerini bitirmeden gaz
odasına gönderilmemişlerdir. Mahkûm, cezaevinden çıktıktan sonra gestapo,
mahkûmları alıp gaz odasına götürmüştür ama cezalarını bitirmeden
götürmemiştir. Bu anlamda, Nazi Almanyası’nda her şey kanunidir ama hiçbir şey
hukuki değildir, hukuk devletinde olan hiçbir şey yoktur. Dolayısıyla, bu
ikisini, yani hukuk devleti ile kanun devletini birbirinden ayırmak
durumundayız. 
Sayın Başkan,
değerli milletvekilleri; bu bağlamda, hukuk devleti ilkesini hiçe sayan
düzenlemelerden birine daha değinmek istiyorum. Yine yargıya ilişkin son torba
yasa içerisinde yer alan bir düzenlemeye göre, avukatın dava dosyasına
erişebilmesi engellenmek istenmektedir. Bu kanun yürürlükte olduğu müddetçe
diyebiliriz ki genelde pek çok davada kısıtlama kararı alınacaktır. Hâkim
kısıtlama kararı veriyor, kısıtlama kararı verince savunma avukatları dosyayı
inceleyemiyor, dosyadaki delilleri inceleme imkânına sahip olamıyorlar yani
dosyadaki delillerin hukuka uygun mu, hukuka aykırı mı elde edildiğini savunma
avukatı göremiyor ve bu delillere itiraz edemiyor. Bu delillere savunma avukatı
itiraz edemeyecekse peki, nasıl savunma gerçekleşebilecektir? Evet, açık bir
biçimde bu örnekte de görülüyor ki bu uygulama kanuna uygundur ama hukuka,
savunma hakkına ve genel itibarla evrensel insan haklarına aykırıdır. Buradan
hareketle rahatlıkla ifade edebiliriz ki genel adalet sisteminin fiilî işleyişi
bakımından hukuk devleti olma gereğinin 3 temel asli şartını yerine getirmeyen
bir ülkenin sadece anayasasında sembolik olarak hukuk devleti olarak
tanımlanması o ülkenin gerçek bir hukuk devleti sayılması için yeterli
değildir. 
Değerli
milletvekilleri, az önce bahsettiğimiz yargı paketiyle yürürlüğe konulan ve
devlet-yurttaş ilişkisinde yurttaşı korumasız hâle getiren makul şüphe
düzenlemesine paralel olarak Hükûmetçe “iç güvenlik paketi” adı altında Meclis
gündemine getirilmek istenen bir diğer evrensel hukuka aykırı olan kanuni
düzenlemeye daha değinmeyi gerekli görüyorum. 
İç güvenlik
paketi bir bakımdan İçişleri Bakanlığına bağlı kolluk güçlerinin yetkilerini
artıran bir nitelik arz ederken bir diğer açıdan Adalet Bakanlığına bağlı olan
mahkemelerin, savcıların, hâkimlerin yetkileri de bir o kadar gasbedilmektedir.
İç güvenlik paketiyle polise kişilerin üstleri ve araçların aranmasında daha
geniş bir yetki tanınıyor. Bu durumda bundan böyle sık sık kişilerin üstü ve
aracının aranacağı bir süreç yaşayacağımızı söyleyebiliriz. Yine polisin,
savcının veya mahkemelerin yetkisini kullanacak şekilde müşteki, mağdur veya
tanık ifadelerini kişilerin ikamet ettiği yerde alması sağlanıyor. Bu yasal
değişiklik ile polise çok geniş bir yetki tanınarak savcıların ve mahkemelerin
yetkileri açıkça gasbedilmiş olacaktır. 
Sayın Başkan,
değerli milletvekilleri; yine kolluk amirlerinin yazılı veya sözlü talimatıyla
polise önleyici gözaltı yetkisi tanınıyor. Önleyici gözaltı, vatandaşların
bizzat idari bir birim olan kolluk tarafından suçlu kabul edilebilmesini
sağlayan bir hukuksuzluk örneğidir. Bu durum hukuk devleti ilkesine, masumiyet
karinesine açıkça aykırılık teşkil etmektedir. Benzer biçimde vali ve kaymakamların
adli kolluk amiri sıfatını kazanması sağlanmaktadır. Böylece doğrudan doğruya
siyasi otoriteye bağlı vali ve kaymakamlar suç soruşturmalarında adli kolluk
amiri unvanını alarak soruşturmalar bakımından Ceza Muhakemesi Kanunu’ndaki
evrensel ilkeleri hiçe saymış olacaklardır. Bu yolla adliye teşkilatının
savcılık bürosu, vali ve kaymakamlar üzerinden Hükûmete bağlanmış olacaktır.
Değerli
milletvekilleri, Hükûmet yetkililerinin toplantı ve gösteri yürüyüşleri
özgürlüğüyle ilgili şu hususları çok iyi kavramaları gerektiğine inanmaktayız.
Birincisi: Evrensel hukukta ve mevcut Anayasa’da toplantı ve gösteri yürüyüşleri
izne tabi değildir. Toplantı ve gösteri yürüyüşünün nerede yapılacağı, ne zaman
yapılacağı o gösteriyi düzenleyen kişilere ait bir haktır, buna valiler karar
veremez. Buna karşın çıkarılan tali yasalarla halkın en meşru haklarından
birisi olan toplantı ve gösteri yürüyüşü hakkı engellenmeye çalışılırsa, halkın
demokratik protesto hakkını engellemek üzere polise de orantısız güç kullanma
yetkisi verilirse bunun adına evrensel hukukta insan hakları ihlali
denmektedir. 
İkincisi:
Polisin ve yargının görevi elbette kamu düzenini ve adaleti sağlamaktır ancak
polis ve yargı gücü bugün gerçek anlamda suçluyu yakalamak, suçluyu
cezalandırmak için kullanılmamaktadır. Maalesef, polis ve yargı gücü kamu
düzenini değil iktidarı korumak üzere Hükûmetçe her gün yeniden tasarlanmakta
ve âdeta iktidarın iktidarda kalmasının bir aracı hâline getirilmektedir. O
nedenledir ki Türkiye’nin polis gücü bugünkü Avrupa’daki en geniş polis gücü
hâline getirilmiştir. O nedenledir ki insan haklarını ihlal eden polisler
cezalandırılmamaktadır. Polis şiddeti nedeniyle yüzlerce insan öldürülmüştür,
binlerce insan yaralanmıştır. Bunlarla ilgili, polise büyük bir koruma
sağlanmaktadır. Bütün bunlar giderilmeden Türkiye’de insan haklarından
bahsetmek söz konusu olamayacaktır.
Sayın Başkan, değerli
milletvekilleri; bugün Türkiye’nin Avrupa İnsan Hakları Mahkemesinde mahkûm
olduğu davalara baktığımız zaman görüyoruz ki devletin insan hak ihlalleri
neticesinde soruşturma açma yükümlülüğünü yerine getirmediği, etkili bir
soruşturma yürütmediği konusu birinci sıradadır. Etkili soruşturma nedir? Hemen
başlatılan, derhâl başlatılan ve her türlü incelemeyi kapsayan; tanık
dinlemeyi, kroki çizmeyi, balistik muayeneyi, otopsi raporlarını, barut
izlerini, her türlü teknik incelemeyi kapsayan bir soruşturmadır ancak bu etkin
süreç insanların yaşam hakları ihlal edildiğinde maalesef işletilmemektedir.
Bunun en somut örneklerinden birisi Roboski katliamıdır. Roboski katliamının
failleri kamu görevlileridir ancak devlet bu kamu görevlileriyle ilgili etkili bir
soruşturma maalesef başlatmamıştır. Kimse görevinden bile alınmamıştır,
herhangi bir yaptırım uygulanmamıştır. Bu durum, devletin açıkça insan hak
ihlallerini cezalandırmadığının, cezasız bırakarak aslında ödüllendirdiğinin
açık bir kanıtıdır. 
Sayın Başkan,
değerli milletvekilleri; gene, Gezi eylemlerinde yaşamını yitiren
yurttaşlarımızın failleri olan kamu görevlilerine karşı etkin bir soruşturma ve
yargılama yürütülmemiştir. 6-8 Ekim Kobani olaylarında yaşamını yitiren
insanların failleriyle ilgili etkin hiçbir işlem yapılmamıştır. Buna ilişkin
parti olarak, Mecliste araştırma komisyonu açılmasına ilişkin teklifimiz
iktidar partisi tarafından reddedilmiştir. Hak ihlalleri ve suça bulaşan kamu
görevlilerine yönelik etkin bir soruşturma ve yargılamanın olmadığının en canlı
örneklerinden biri üzerinden yedi yıl geçmiş olmasına karşın aydınlatılamayan
Hrant Dink cinayetidir. Yine, devletin kendi yurttaşının yaşam hakkını ihlal
etme biçiminin en ibret verici örneklerinden birisi de tam otuz dört yıl önce
bugün, 13 Aralık 1980’de cunta mahkemelerinde 17 yaşındaki Erdal Eren’in
yaşının büyütülerek idam edilmesidir. 
Değerli
milletvekilleri, bu yüzden Türkiye aleyhine sürekli ihlal kararları
çıkmaktadır. Türkiye’nin davalarını niteleyen en önemli özellik şudur ki:
Devlet, hak ihlalinde bulunan kamu görevlisine koruma sağlamaktadır. Devlet,
yurttaşlara kötü muamele yapan, dayak atan, öldüren, yaralayan kamu görevlisine
kol kanat germektedir. Bu birkaç türlü olmaktadır: Ya deliller ortadan
kaldırılmaktadır ya da failler yargı önüne çıkarılmamaktadır ya da yargı önüne
çıkarılırsa o yargı süreci bir türlü işlememektedir ya da dava zaman aşımına
uğratılmaktadır. 
Sayın Başkan,
değerli milletvekilleri; insan hak ihlallerine yönelik etkin ve ivedi yargılama
usulü benimsenmelidir. Bu yıl Hükûmetçe Meclis gündemine ivedi yargılama usulü
getirildi. Evet, çok güzel ivedi yargılama usulünün getirilmesi. Ama, “Ne için
getirildi bu ivedi yargılama usulü?” diye baktığımız zaman görüyoruz ki ihlal
işlemleri, acele kamulaştırma işlemleri, özelleştirme gibi akçeli işlere
getiriliyor. Oysa Türkiye’de kitlesel insan hakları ihlalleri var, polis
şiddetinden ölen yüzlerce insan var. Bu insan hakları ihlalleri varken, yaşam
hakkı ihlal ediliyorken ivedi yargılama usulünü bu insan hakları için
uygulamayıp akçeli işler için uygulamak iktidarın önceliklerinin nerede
olduğunu açıkça ortaya koymaktadır.
Değerli
milletvekilleri, dünyanın bütün gerçek hukuk devletlerinde ivedi yargılama
usulü öncelikle insan hak ihlallerine ilişkin yargılamalarda uygulanır. Avrupa
İnsan Hakları Mahkemesinde de öncelik, yaşam hakkının ihlaline verilir, akçeli
işlere verilmez ama maalesef Türkiye’de bu böyle olmuyor. 
Sayın Başkan,
değerli milletvekilleri; Türkiye, Avrupa Birliğine tam üyelik için
müzakerelerini sürdüren bir ülke konumundadır. 1993 yılında yapılan Kopenhag
Zirvesi’nde Avrupa Konseyi, Avrupa Birliğinin genişlemesini kabul etmiş ve aynı
zamanda adaylık için başvuruda bulunan ülkelerin tam üyeliğe kabul edilmeden
önce karşılaması gereken kriterleri de belirtmiş bulunmaktadır. 
Kopenhag
Kriterleri olarak literatüre geçen bu kriterlerden “Siyasi Kriterler” başlığı
altında şu ilkeler yer almıştır: İstikrarlı ve kurumlaşmış bir demokrasinin var
olması, hukuk devleti ve hukukun üstünlüğü, insan haklarına saygı, azınlıkların
korunması. “Bu ilkelerin varlığı tek başına yeterli olamamakta, aynı zamanda
kesintisiz olarak uygulanıyor olması gerekmektedir.” denilmiştir.
Sayın Başkan,
değerli milletvekilleri; 21’inci yüzyıl Türkiye'si, gerek hukukun üstünlüğü
ilkesiyle gerek özgürlükçü demokrasiyle ve gerekse özgürlükçü laiklik ilkesiyle
ve dolayısıyla evrensel hukuk ilkelerinin bir savunucusu olarak bölgesinde
örnek, model bir ülke olmak durumundadır. Ancak, bu ilkelerin yaşamsal ve
sürekli kılındığı bir Türkiye, gerek istikrarlı bir iç barış sağlayabilecek
gerekse bölge barışına ciddi katkılar sunabilecektir. Bu bağlamda her Türkiyeli
yurttaş gibi bizler de hukukun üstünlüğüne ve yargı bağımsızlığına inanan ve
bunu koşulsuz uygulayan devlet ve Hükûmet yöneticileri görmek istiyoruz. 
Bu duygu ve
düşüncelerle, tekrar Genel Kurulu selamlıyor, iyi günler diliyorum. 
Sağ olun. (HDP
sıralarından alkışlar) 
BAŞKAN –
Teşekkür ederiz Sayın Dora. 
ADİL ZOZANİ
(Hakkâri) – Sayın Başkan, kalan altı dakika süremizi Sayın Özdal Üçer
kullanacak. 
BAŞKAN – Peki. 
Van Milletvekili
Özdal Üçer, buyurunuz efendim. 
HDP GRUBU ADINA
ÖZDAL ÜÇER (Van) – Türkiye Adalet Akademisinin bütçesi üzerine grubumuz adına
söz almış bulunmaktayım. Sizleri selamlıyorum. 
Sayın Başkan, bu
süre ciddi bir sürpriz oldu. Ben genelde doğaçlama konuşan biri olarak bu altı
dakikayı nasıl planlarım diye düşündüm. Bir on beş saniye de bunun için
verseniz. 
Adalet
Akademisinde olması gereken şeyler nelerdir? Hâkimlere, savcılara Adalet
Bakanlığı bünyesinde çalışan personele, avukatlara, noterlere adaleti tesis
edebilecek bir bilincin gelişmesi için yeterli eğitimin, nitelikli eğitimin
verilmesi. Bu Adalet Akademisinin bütçesiyle, tabii, kurumlar tesis edilecek,
seminerler yapılacak, paneller yapılacak, kitaplar basılacak. Tabii ki bunların
belli bir masrafı olacak ama diğer bütün kurumlarda olduğu gibi, önemli olan,
bütçenin tahsisi değil, bütçenin harcanırkenki denetlenebilirliği.
Denetlenmeyen, milletin ödemiş olduğu vergilerden oluşan bütçenin tahsis
edildikten sonra denetimsiz harcamalarla birilerinin çocuklarına, eşlerine,
yakınlarına bir haksız kazanca dönüşmesi kısaca “yolsuzluk” olarak tanımlanır. 
Bence
Türkiye’deki bütün kurumların yolsuzluk konusunda güçlü bir denetimden geçmesi
lazım. Hele ki adaleti tesis edecek kurumların yolsuzluktan arındırılması
lazım. Ben bir örnek vermek istiyorum: Van Adliyesinin inşaatı süresince
müteahhitler intihar etti. Birileri belli haksız kazançlardan dolayı bunalımlar
geçirdi. Hatta kavgalar oldu. Bu kavgalara savcıların, başsavcıların, Adalet
Bakanlığı çalışanlarının ortak olduğu gerçeğini sadece ben değil bütün Van
biliyor. Ama bununla ilgili çok defa dile getirdiğimiz hâlde hiçbir şekilde bir
soruşturma yapılmadı. Yani hâkim olmak, savcı olmak ya da hukukçu olmak
birilerinin suç işleme özgürlüğünü doğuran bir şey değildir. İnsanların
bütünlüklü olarak ödemiş olduğu vergilerin bütçeye dönüşmesi ve o bütçenin
harcanması noktasında herkesin kamuya karşı, bütün herkese karşı sorumluluğu
vardır, sadece iktidara karşı değil çocuk, genç, yaşlı herkese, bütün
partililere karşı. Ama eğer bir hukuk kimliğini kullanan bir kişi kendini
iktidara karşı sorumlu hisseder, “Nasıl olsa ben iktidar tarafından korunurum,
kayrılırım.” şeklinde düşünür suç işleme özgürlüğüne yönelirse, o zaman adalet
tesis edilmez. Adalet nedir? Hak nedir, bunun bilinci nasıl içselleştirilir,
nasıl hakkaniyetli davranılır, tutum nasıl olur, hukuk bağımsızlığı, adalet
kurumlarının bağımsızlığı ya da tarafsızlığı nedir? Bağımsız olamadıklarını
herkes biliyor çünkü atamalarında bir bağımlılık vardır. Yani hâkimlerin,
savcıların bir günde Adalet Bakanı yerini değiştirebiliyor. Bu, bir kere
bağımlılığın temel göstergesidir. Bu, sadece şu an Sayın Bakanla ilgili bir
durum değil, işleyişin sistematik yapısıyla ilgili bir sorundur. “Hukuk
sisteminin tarafsızlığı nasıl inşa edilir, bağımsızlığı nasıl inşa edilir?”
diye bu Meclisin çok güçlü bir tartışma yaşaması lazım çünkü bir devletin bir
toplumu, demokratik bir yaşamı, insanlık onuruna yaraşır bir yaşamı tesis
edebilmek için gereken ilk en önemli şey hukuktur. Hukuk da sadece yasalar
demek değildir, adalettir, haktır, hak paylaşımıdır, hakkın tecellisidir. Bu
konuda, elbette ki bireylerin işlemiş olduğu suçlar hukuk kapsamında
cezalandırılır. Ama suç nedir? Ceza nedir? Basın açıklaması yapmak suç, sokağa
çıkmak suç. E, zaten sokak yaşamın kendisidir. Maaşına zam isteyen memur, iş
güvenliği isteyen işçi nasıl konuşacak? Haktır, hukuktur… Gösteri yürüyüşü
yapmak, toplantı yapmak, miting yapmak, bunların hepsi hukuk temelinde yanıtlanmış
şeylerdir. Ama “Gösteri yaparsan akan kandan sorumlu olursun.” demek bir hukuk
bilincinden yoksunluktur, despotluktur. Tabii ki maaş zammı isteyen memur
sokakta, alanda, toplantılarda hakkını arayacak, miting yapacak, yürüyüş
yapacak, slogan atacak. İşçi…
ADNAN KESKİN
(Denizli) – Bu tarafa söyleme o tarafa söyle. 
ÖZDAL ÜÇER
(Devamla) – Onlar nasılsa anlamıyor. 
ADİL ZOZANİ
(Hakkâri) –Kimse yok zaten orada.
ÖZDAL ÜÇER
(Devamla) - Boş koltukların neyine söyleyeyim? Burada, bu tarafa, konuşalım diye
söylüyorum. Allah aşkına, bakar mısınız, Sayın Bakanım, siz de bakar mısınız
şuradaki koltuklar boş. 
Şimdi, e, tabii,
adalet nedir? Adalet, Cumhurbaşkanının 1.250 odalı sarayda oturup da insanların
evsiz olması demek değildir. Adalet, ayakkabı kutuları milyarlarla dolu olan
bakan çocuklarının yanında halkın çocuklarının ayakkabısız dolaşması demek
değildir. Adalet, gözaltına alınma sebebi ne olursa olsun, insanlara işkence
edilmesi demek değildir. Adalet, insanlar “Kürt’tür”, “Çerkez’dir”, “Laz’dır”, “Ermeni’dir”
diye katledilmesi demek değildir. Adalet, insanların dillerinin yasaklanması
değildir. Adalet, insanların çocuklarının katledilmesi demek değildir. Adalet,
birilerinin istediği şeyi yapabilmesi, birilerinin hiçbir şey yapamaması demek
değildir. Adalet, vatandaşa suç işleme özgürlüğü bile sağlar ama devlete suç
işleme özgürlüğü sağlamaz. Hukuk budur. Ben hukukçu değilim ama bir hakçıyım.
Hukukun ne olduğunu da gayet iyi biliyorum çünkü her Kürdistanlı gibi,
Türkiye’de yaşayan her halk çocuğu gibi benim de hakkımın ne olduğu konusunda
günlerce kafa yorduğum zamanlar oldu. Adalet, üniversite öğrencilerini “Sokağa
çıktı.” diye onları gaz bombasıyla öldürmek demek değildir. Adalet, “Gezi’de
eylem yaptı.” diye gençleri katletmek demek değildir. Adalet varsa, adalet
hukuk temelinde olacaksa, insanlar mahkeme huzuruna çıkarılır, güvenlik güçleri
görev, yetki, sorumlulukları dâhilinde, insanlık onurunu zedelemeden, mahkeme
sistemini işletecek şekilde… E peki, sokağa çıkanın cezasını polis verecek,
evlere baskın düzenleyecek, kar maskeli insanlar Yüzüncü Yıl Üniversitesinde
okuyup da “Barış istiyoruz, özgürlük istiyoruz, ana dilde eğitim hakkı
istiyoruz.” diyen öğrencilerin evlerine baskın yapacak, yüzlerce vatandaşımız
polis kurşunuyla katledilecek ama bir tanesi yargılanmayacak ama “Panzere taş
attı.” diye bir çocuk on üç yıl ceza yiyecek, on bir yıl ceza yiyecek, dört yıl
ceza yiyecek. Yani, bunları dile getirmek eğer bu şekilde “tehdit” diye
algılanıyorsa yanlıştır. Şiddet şiddeti doğurur. 
AHMET YENİ (Samsun)
– Şehirler neden yağmalandı?
ÖZDAL ÜÇER
(Devamla) – Görünmüyorsun, görünseydin belki sesin de duyulurdu. 
AHMET YENİ
(Samsun) – Şehirleri yakacaksınız, dükkânları yakacaksınız, insanları
öldüreceksiniz; adalet, öyle mi? 
ÖZDAL ÜÇER
(Devamla) – Senin yüreğin yanıyor herhâlde. Su ister misin?
Şehirleri yakan,
senin talimat verdiğin valilerinin yönlendirdiği panzerlerdi. Van’da bunu çok
iyi gördün, değil mi? O panzerin araçları nasıl dükkânlara doğru ittiğini,
dükkânların camlarını nasıl kırdığını gördün, değil mi? Peki, o vali hakkında
iktidar partisinin milletvekili olarak bir soruşturma başlattın mı? Bizim
yapmış olduğumuz, halkın yapmış olduğu, herhangi bir partinin, herhangi bir
sendikanın yapmış olduğu sivil itaatsizlik eylemlerinin hiçbirinde olaylar
çıkmamıştır. Bunun istatistiklerini -varsa yüreğiniz, beraber araştırma
komisyonu oluşturalım- olaylar ne zaman başlamıştır, bunları araştıralım.
Polisin müdahale etmediği, gaz bombası kullanmadığı, plastik mermi
kullanmadığı, kurşun kullanmadığı, gençleri öldürmediği, evlere baskın
yapmadığı hiçbir toplumsal muhalefet gösterisinde olay çıkmamıştır. Bunun
milyonlarca tanığı vardır ama sen polise “vur” emrini verirsen, vuran polisi
yargı önüne çıkarmazsan, peki, sormazlar mı: Şerzan Kurt’u öldüren polis herkes
tarafından biliniyordu; neden yargılanmadı, ceza almadı? Gezi olaylarında
herkesin gözü önünde silahını çekip adamı vuran polis neden yargılanmadı,
cezaevine gitmedi? Dünyanın hiçbir ülkesinde böyle olmaz. 
Hukuk, herkes
için geçerli olması gereken adaleti tesis etmekle sorumludur ama yok, birileri
vurur, hiçbir şey olmaz; birileri çalar, hiçbir şey olmaz; birileri soyar,
hiçbir şey olmaz ama baklava çalan çocuk on iki yıl ceza alır, gemiler satın
alıp da kaçakçılık yapan Cumhurbaşkanının oğlu cezadan muaftır. Böyle bir yasa
var mı? Böyle bir hukuk var mı? Böyle bir hukuk var mı? Halkın parasını çalan
siyasilerin hiçbir ceza almadığı bir ülkede baklava çalan çocuklar veyahut da
“tencere tava çalan” kadınlar, gençler, emekçiler bu konuda suçlu olacaklar.
Yok öyle yağma! Yok öyle adalet! Dünyanın hiçbir halkına anlatamazsınız bunu. O
panzerlerin hesabını vermek zorundasınız. O panzerler de bu halkın ödediği
vergilerle alınıyor, o kurduğunuz kalekollar da. 
Ee, tabii, bir genç olarak empati
kurun, bir çocuk olarak empati kurun; o polisin yakasından tutup da çektiği 10
yaşındaki çocuğun manzarasından utanmaz mı insan? 
MEVLÜT AKGÜN (Karaman) – O 40
kişiyi kim öldürdü?
ÖZDAL ÜÇER (Devamla) - 40 kişiyi
bizzat devletin polisi öldürdü, bizzat devletin askeri öldürdü.
MEVLÜT AKGÜN (Karaman) – Bırak
be! 
ÖZDAL ÜÇER (Devamla) – Bununla
ilgili bir yargı sistemi oluşturdun mu?
MEVLÜT AKGÜN (Karaman) –
İnsanlarla alay etme!
ÖZDAL ÜÇER (Devamla) – Konuşma!
Konuşma! 
MEVLÜT AKGÜN (Karaman) –
İnsanlarla alay etme!
ÖZDAL ÜÇER (Devamla) -
Konuşacaksan söz hakkı al, gel. 40 kişiyi kimin öldürdüğünü herkes biliyor
MEVLÜT AKGÜN (Karaman) – Allah,
Allah!
ÖZDAL ÜÇER (Devamla) – Şimdi,
adaletten bahsediliyor. Bir ülkede eğer emekçiler emeğinin hakkını istiyor diye
gazlanır, coplanır, öldürülür, işkence edilirse, eğer çocuklar panzerler
tarafından ezilir, yok edilirse insanların buna karşı doğal tepkileri olur. 
Şiddet, tepkiselliği doğurur.
Bunun için biz bunları dile getiriyoruz. Sizin anlamak istemediğiniz ya da
anlayamadığınız veyahut da anlamaktan uzak durduğunuz şey budur. Şiddeti adalet
bitirir. Halk tabii ki eylem yapacaktır, halk tabii ki demokratik hakkını
kullanacaktır ama devletin şiddet kullanma hakkı bu şekilde yoktur kendi
vatandaşına karşı. Hedef gözeterek kendi vatandaşını öldüren kaç devlet vardır,
sayar mısınız? Bakın, Kobani’yle ilgili bir adaletten bahsetmek istiyorum,
Suriye’yle ilgili. “2 milyon misafirimiz.” var deniyor, misafirlik diye bir
hukuk sistemi yoktur; ya Göç İdaresi tarafından bunların barınmasını, beslenme
koşullarını sağlar, bunların uygun yerlere iltica etmelerini sağlarsınız
veyahut da siz mültecilik, iltica yasasını Cenevre Sözleşmesi gereği kabul
edersiniz ve onlara gereken hakları verirsiniz ama onları biz misafir ediyoruz
diye açlık, sefalete boğmak zorunda değilsiniz. 
3.500’ü aşkın
kişi sadece Türkiye'den kaçıp Avrupa’ya gitmek isterken insan tüccarlarının
kurbanı olmuş, buradaki adaletsizliğin kurbanı olmuş, denizde boğulmuş,
Akdeniz’de boğulmuş, Ege’de boğulmuş, Türkiye’nin kıyılarında boğulmuş ve
Türkiye'de insanlar o denizlerden çıkan balıkları yiyorlar, o balıklar da… Bunu
söylemeye dilim varmıyor. İşte, adalet bir ülkede insanların katledilmesi demek
değildir; adalet haktır, hukuktur, bunun eğitimi verilecekse Adalet Akademisi
de akademidir.
Teşekkürler.
(HDP sıralarından alkışlar)
BAŞKAN –
Teşekkür ederiz Sayın Üçer.
MAHİR ÜNAL
(Kahramanmaraş) – Sayın Başkan, konuşmacı Sayın Cumhurbaşkanımızla ilgili ve
Sayın Cumhurbaşkanımızın oğluna ilişkin hem İç Tüzük madde 67’de temiz bir dil
kullanılması hem de madde 64’te şahsiyatla uğraşmak… Dolayısıyla Sayın Divanı
bu hususta dikkatli olmaya ve konuşmacıları İç Tüzük’e uygun konuşmaya davet
ediyorum. Dolayısıyla kullandığı ifadeyi de kınıyorum kayıtlara geçmesi
açısından. 
Teşekkür
ediyorum. 
BAŞKAN –
Teşekkür ederiz Sayın Ünal.
ÖZDAL ÜÇER (Van)
– Sayın Başkan…
BAŞKAN –
Buyurunuz Sayın Üçer.
ÖZDAL ÜÇER (Van)
– Benim kullandığım ifadede kınamayı gerektirir 
herhangi bir durum söz konusu
değildir. 
OYA
ERONAT (Diyarbakır) - Sen mi karar vereceksin buna?
ÖZDAL
ÜÇER (Van) – Cumhurbaşkanı oğlu olsa bile herkes gelir kaynağını kamuoyunu
resmî bir şekilde bilgilendirmek zorundadır. “Ben bir işçiyim, işçi çocuğuyum.”
diyen bir Cumhurbaşkanının servetinin izahını bu Meclise ve halka yapması
gerekiyor. 
MAHİR
ÜNAL (Kahramanmaraş) – Servetinin izahı mal bildirimiyle yapılmıştır.
“Kaçakçılık” ifadesidir benim kınadığım Sayın Başkan. “Kaçakçılık” ifadesi
çirkin bir ifadedir. 
ÖZDAL
ÜÇER (Van) – Ben -bu konuyla ilgili- Cumhurbaşkanının oğlunun gemisinin
yakıtlarının nereden alındığını ve bunun faturalarının nasıl düzenlendiğinin
araştırılmasını istiyorum.
MAHİR
ÜNAL (Kahramanmaraş) – Eğer konuşmacının elinde bir belge varsa bunu yargı
organlarına, savcılığa bildirir, teslim eder, bunun yeri burası değildir.
BAŞKAN
– Sayın milletvekilleri…
ÖZDAL
ÜÇER (Van) – Ben belge bulma sorumluluğunda değilim. Ben bu konuyla ilgili
araştırma yapılması önerisinde bulunuyorum ve çok şaibeli bir durumun
varlığından bahsederek bir kamuoyu bilgilendirmesi yapıyorum. 
MAHİR
ÜNAL (Kahramanmaraş) – Bu konuda milletvekili olarak hakkı var, gider bununla
ilgili araştırma önergesi verir. 
BAŞKAN
– Evet, Sayın Üçer, son derece net anlaşıldı konu, gereğini yerine getirirsiniz
milletvekilleri olarak.
ÖZDAL
ÜÇER (Van) – Benim bahsettiğim, eğer bu ülkede 1 bidon mazot kaçırdı diye
kaçakçılıktan, Roboski’de olduğu gibi, 34 insan katlediliyorsa, AKP iktidarı
döneminde 100’e yakın çocuk sadece 1 bidon mazot kaçırdı diye, mazot
kaçakçılığı yapıyor diye asker ve polis tarafından katledilmişse bu ülkenin
Cumhurbaşkanının oğlu İskenderun’dan ya da herhangi bir limandan gemisine
yüklediği mazotun hesabını vermek zorundadır.
MAHİR
ÜNAL (Kahramanmaraş) – Sayın Başkan, bakın aynı şeyleri yapmaya devam ediyor.
ADALET
BAKANI BEKİR BOZDAĞ (Yozgat) – İftira ediyorsunuz ayıp ya!
BAŞKAN
– Sayın Üçer, lütfen, gereğini yerine getirirsiniz.
ADALET
BAKANI BEKİR BOZDAĞ (Yozgat) – Belgesiz konuşuyorsunuz, iftira ediyorsunuz, gözümüze
baka baka iftira ediyorsunuz! 
ÖZDAL
ÜÇER (Van) – Sayın Bakanım…
BAŞKAN
– Lütfen!
ADALET
BAKANI BEKİR BOZDAĞ (Yozgat) – Milletvekiline iftira yakışmaz!
ÖZDAL
ÜÇER (Van) – İftira etmiyorum. 
BAŞKAN
– Sayın milletvekilleri, lütfen.
ÖZDAL
ÜÇER (Van) – İftira etmiyorum, doğruyu söylüyorum.
ADALET
BAKANI BEKİR BOZDAĞ (Yozgat) – O zaman getir belgelerini, koy buraya.
ÖZDAL
ÜÇER (Van) – Gerçekler sizi rahatsız ediyor olabilir ama bunlarla…
BAŞKAN
– Buyurunuz Sayın Zozani.
Süreniz
on beş dakika. (HDP sıralarından alkışlar) 
HDP GRUBU ADINA ADİL ZOZANİ
(Hakkâri) – Teşekkür ederim Sayın Başkan. 
Adalet Bakanlığının ceza infaz
kurumlarının bütçeleri üzerine bir değerlendirmede bulunacağım. Hepinizi
saygıyla selamlıyorum.
Tabii ki günün erken saati ve
bütçenin yoğun çalışma temposu içerisinde zaman zaman milletvekilleri de pekâlâ
yoruluyor, geç uyanıyorlar, bakıyoruz Meclisin büyük çoğunluğu boş ve bütçe
değerlendirmesi yapıyoruz. Tabii ki bu tablo içerisinde sağlıklı bir bütçe
değerlendirilmesi yapılabilir mi? Esasında şekil şartını yerine getiriyoruz,
onun ötesinde bir şey değil. Yani, Meclisin, bütçenin herhangi bir noktasında
bir müdahalede bulanamadığı bir ortamda milletvekilinin de sabahtan akşama
kadar gelip bu koltuklarda oturup bir de hiçbir şey söyleyememiş durumda olması
içler acısı bir durumdur yani Parlamento açısından bu duruma “Mecliste Hükûmet
bütçesini müzakere etmek.” denilmez, biz müzakere yapmıyoruz, bunu açıkça ifade
ediyoruz. 
Buraya çıkan herkes, çoğu hatip
esasında bütçe bağlamında konuşuyor, bütçe dolayısıyla değerlendirmeler
yapılıyor burada; bütçe değerlendirilmiyor burada, bütçe kalemleri burada
değerlendirilmiyor. Ne bütçenin performansı değerlendirilebiliyor ne bütçenin
planlaması, programları burada değerlendiriliyor. E, öyle zannediyorum,
iktidar, muhalefet, bu söze de kimse itiraz etmez; siz buna değerlendirme,
bütçe değerlendirmesi, müzakeresi diyemezsiniz, mümkün değil çünkü bu koşullar
da yoktur. E, vallahi, ben de kendimi zorlayarak, buraya her çıktığımda bütçe
bağlamında değerlendirme yapmaya çalışıyorum, bütçenin kalemleri içerisinde bir
değerlendirme yapmaya çalışıyorum. Ama şunu da gördüm: Burada, esasında bütçe
bağlamında konuşsanız da kimse pek ilgili de değil. Kavga ediyorsanız,
bağırıyorsanız, sesiniz gür çıkıyorsa, farklı bir şey, aykırı bir şey ifade
ediyorsanız kamuoyunun dikkatini çekiyor. 
Dün burada sayın bakanlarla
ayaküstü sohbet ederken, merhabalaşırken, o merhabalaşma esnasında
görüntülerimizin, resimlerimizin çekildiğini fark ettim, kendilerine de
söyledim. Dün dedim ki: “Bakın, biraz sonra basın bizi arayacak, diyecek ki ‘Ne
konuştunuz?’” Çünkü, burada siyasetçinin birbirine merhaba vermesi, hâl hatır
sorması haber değeri taşıyor. Bu Parlamentoda siyasetçinin birbirine merhaba
etmesi, hâl hatır sorması haber değeri taşıyor, ne kadar acı bir şey; kavga
etseniz haber değeri taşımıyor artık. Affedersiniz, argo deyimler kullanırsanız
burada, haber değeri taşımıyor artık; birbirinizle merhabalaşıyorsanız haber
değeri taşıyor. Bu acı bir şey değil mi? Hangi yanlışları yaptık da birlikte bu
tabloyu yarattık bir bakmak lazım. Özellikle basından rica ediyorum, Parlamentonun
bu resmini bu şekilde artık yansıtmamaları gerekir diye düşünüyorum. 
Buradan
konuşacağız, işte cezaevlerini konuşacağız, bizim buradaki psikolojimiz
cezaevlerine nasıl yansıyor, bir de oraya bakacağız. 145 bin insanın yaşamından
söz ediyoruz. Türkiye’de ceza infaz müessesesi bir cezalandırma müessesesi
olarak değerlendiriliyor. Esasında cezalandırma yapıyor orada ama yasada diyor
ki “topluma kazandırma”, ıslah ve topluma kazandırmadan söz ediyor yasa. Bütün
cezaevleri tamamıyla, insanları cezalandırmaya dönük inşa edilmiş, fiziki
yapısı, fiziki koşulları bu şekilde dizayn edilmiş. Eğer bir cezaevinde cezaevi
idaresi tutuklulara, mahkûmlara toleranslı davranıyor ve onları topluma
kazandırma yönünde bir gayret, bir girişim içerisinde olabiliyorsa emin olun o
cezaevi yönetimleri üst idare tarafından makul idareler olarak kabul görmez,
alışkanlık bu şekildedir. Devletin ceberut yüzünü yansıtabiliyorsanız iyi
idarecisiniz. Özellikle bu hususu Sayın Bakanın dikkatine sunuyorum. 
Son dönemlerde
ceza infaz kurumlarına infaz koruma memuru olarak atanan pek çok görevli,
maalesef, toplumsal bir sendrom yaşıyor, bir rehabilitasyon ihtiyacı var bu
insanların ve bunlarla ilgilenmeniz gerekiyor. Daha önceki farklı mesleklerdeki
formasyonlarında ya da yaşadıkları etkilerden kaynaklı olarak buraya
yansıtıyorlar, psikolojilerini oraya yansıtıyorlar. Mahkûmların yaşadığı
sıkıntıları dillendireceğim ama ceza infaz kurumlarında görevli olan infaz
koruma memurlarının, görevlilerinin sorunlarını öncelikle bir gündemimize taşımak
istiyorum.
Gittiğimiz her
cezaevinde –bakın, çok cezaevi dolaşan milletvekilleriyiz, bizi grup olarak çok
cezaevine giden milletvekilleriyiz- infaz koruma memurları şikâyetlerini
bizimle paylaşıyor, sıkıntılarını bizimle paylaşıyor. Bakın, polislik müessesesinden
daha zor koşullarda görev yapıyorlar ama onların mesleki yıpranma hakları yok.
Özlük hakları; bakın, bir askerden daha zor koşullarda görev yapıyorlar, özlük
hakları yok. Savcıya, hâkime zam yapıyorsunuz onları yok sayıyorsunuz, olmamış
gibi görüyorsunuz. Oysaki o insan, esasında sadece yatılı olarak özgürlük
yaşayan bir insandır. Beraber yaşadığı mahkûmla veya tutukluyla aynı koşulları
yaşıyor. O da sabah cezaevine giriyor akşam mesaisi bittiği zaman evine gidiyor.
Yatılı olarak dışarı çıkabilen bir mahkûm durumundadır. Dolayısıyla onların
sorunlarıyla ilgilenmeniz gerekir Sayın Bakan.
Şimdi, özellikle
2 tutuklunun durumunu, geçtiğimiz günlerde yaşanmış iki dramın belgelerini
sizlerle paylaşacağım ama ondan önce hasta tutukluların durumunu öncelikle
dikkatinize sunmak istiyorum.
Bakanlığın bize
verdiği bilgiye göre 700 küsur insan tutuklu ve hükümlü cezaevlerinde ölümü
bekliyor; suçu ne olursa olsun, vicdan bunu kabul etmez. Vicdan bunu kabul
etmez. Ki, tamamı siyasi tutuklulardan söz etmiyoruz, tutuklu ya da
hükümlülerden söz etmiyoruz, adi tutuklular da bu pozisyondadır. Ve orada da
ölümü bekliyorlar. Niye o insanlar salıverilmiyor? 
Bakın, dördüncü
yargı paketi içerisinde düzenleme yapıldı. Dördüncü yargı paketi içerisinde bu
insanların salıverilmesine dair düzenleme yapıldı. “Kendi başlarına yaşamını
idame edemeyecek durumda olan insanların salıverilmesi” diye yasa çıkarıldı
burada. Ama bırakılmıyorlar. Bakın, kendi başlarına yaşamlarını idame
edemeyecek durumda olan hasta tutuklu ve hükümlüler salıverilmiyor. 
İki kolu
olmayan, iki kolu bir bacağı olmayan, konuşamayan, tekerlekli sandalye üzerinde
-affedersiniz- temizliğini bile arkadaşlarının, koğuş arkadaşlarının yapmak
durumunda olduğu hasta tutuklular şu anda cezaevlerindeler. Hangi vicdan bunu
kabul ediyor? 
Bu, bir siyasi
mülahaza konusu değildir. Bunlar üzerinden pazarlık yapılamaz. Bunların bu
durumları, bu insani durumları, bu dramları pazarlık konusu yapılamaz. Herhangi
bir siyasi pazarlık konusu olamaz. Hangi vicdanla bu insanları cezaevinde
bırakıyorsunuz?
Bakın, geçen
sene Metris Cezaevinde ziyaret ettim, Salih Tuğrul. Gözyaşıyla kendini ifade
edebilen bir tutukluydu. Bırakılmıyordu. Bırakılmama gerekçesini size
söyleyeyim, aynen şunu ifade ediyordu: “Salih Tuğrul isimli şahsın mahkûm
olduğu suçun vahim niteliği nedeniyle toplum güvenliği açısından risk
oluşturacak bir profil sergilediği, ailesinin Mersin ili Toroslar ilçesinde
PKK-KCK terör örgütüne müzahir olan kitlenin yoğun olarak bulunduğu…” 
Pes! Başka ne
denilebilir buna? Bırakın kendisini, gideceği mahalleyi bile bir bütün olarak
terörist olarak ifade eden bir şey. E vallahi de billahi de bu gerekçeyi ortaya
koyan, eğer terör tanımı bir yerde yapılacaksa, bu gerekçeyi yazan savcıya
“terörist” kavramı uyar. O kitleye “terör” kavramı uymaz. Ancak ve ancak bu
gerekçeyi yazan savcıya “terörist” kavramı uyar. Salih Tuğrul tekerlekli
sandalye üzerinde gözyaşıyla kendini ifade eden, konuşamayan bir vatandaş.
Sonradan, kavga gürültüden sonra tahliye oldu. 
Bir tanesini
daha sizinle paylaşayım: Ramazan Özalp. Defalarca Adli Tıbba gitti, defalarca
Adli Tıp Kurumu salıverilmesi şeklinde rapor verdi. Savcılık hangi gerekçeyle
bunu içeride tutuyordu biliyor musunuz, onu da söyleyeyim: “Şahsın bizzat
kendisinin toplum güvenliği açısından bir tehlike teşkil etmediğini…”
İsterseniz tekrar edeyim bu cümleyi: “Şahsın bizzat kendisinin toplum güvenliği
açısından bir tehlike teşkil etmediğini, ancak şahsın Dirsekli köyüne veya İdil
ilçesine gelmesi durumunda bazı siyasi şahıslar ve vatandaşlar tarafından
propaganda aracı olarak kullanılabileceği ve bu durumun çeşitli toplumsal
olaylara sebebiyet verebileceği, farklı siyasi görüşlere sahip vatandaşlar veya
vatandaşlar ile güvenlik güçleri arasında gerginlik ve çatışmalara yol
açabileceği, söz konusu durumun basına yansıyarak huzursuzluk meydana
getirebileceğinin belirtildiği ve bu nedenle tahliye talebinin reddedilmesi.”
ifadesi var. 
Bakın, adalet mekanizması Türkiye’de
böyle işliyor. Şimdi, bize yakışmaz, burada savcının imzası var, ismi belli,
Adalet Bakanı biliyor. Teşhir edeceğim, yarın öbür gün basın diyecek ki
“Savcıyı hedef gösterdi.” E, be vicdansız, böyle gerekçe konulabilir mi? Hangi
vicdanla sen hâkim ya da savcı olabildin? Batsın böyle vicdansızlık. Bu, olabilir
mi? Bu, kabul edilebilir bir durum mudur? Ramazan Özalp sonradan tahliye oldu.
Tahliye olduktan yüz otuz altı gün sonra da yaşamını yitirdi. Esasında
cezaevinden tabutu çıktı. Bakın, tahliye olduktan yüz otuz altı gün sonra
yaşamını yitirdi. 13/5/2014’te tahliye oldu, 9/10/2014’te yaşamını yitirdi.
İşte bu, Türkiye bu.
Çocuk tutuklular
meselesine gelince: Bakın, dünyanın hiçbir yerinde siyasi çocuk tutuklu yoktur
ama Türkiye’de vardır. Adalet Bakanlığı verilerine göre, bugün açıklanan
bilgiye göre, 1.984 siyasi çocuk tutuklu cezaevlerinde; taş attı, yüzünü
bağladı vesaire gerekçelerle. 1.984 çocuk şu anda cezaevlerinde. Siz o
çocukları topluma kazandırdığınızı mı düşünüyorsunuz? Pozantı Cezaevinden çıkıp
dağa giden çocukların hikâyesini biz geçen sene burada sizinle paylaştık. Var,
öyle hikâyeler çok var; zaman yok, bu hikâyelerin hepsini burada
sıralayabiliriz. 
Bir önemli husus
daha, konuşmamın sonunda onu vurgulayayım: Bu ülkede adalet herkese eşit
uygulanmıyor. İnfaz eşitliği mekanizmasını lütfen ama lütfen artık gündeminize
alın. Adam bir gemi dolusu uyuşturucuyla yakalanıyor, bu adama uygulanan infaz
koşulları ile siyasi düşüncelerini ifade eden vatandaşa uygulanan infaz
mekanizması eşit değildir. 
Şimdi, siz
diyorsunuz ki: “Bu vatandaş bu devlete niye isyan ediyor?" E, isyan etmesin
de ne yapsın? Size soruyorum: Gerçekten, isyan etmeyelim de ne yapalım?
Bunların
düzeleceğini umut ederek, hepinizi saygıyla selamlıyorum. (HDP sıralarından
alkışlar)
BAŞKAN –
Teşekkür ederiz Sayın Zozani.
Mersin
Milletvekili Ertuğrul Kürkcü ama… 
ADİL ZOZANİ
(Hakkâri) – Şu an yok Sayın Başkan. 
BAŞKAN – Yok. O
zaman…
ADİL ZOZANİ
(Hakkâri) – Beş dakika ara verelim isterseniz.
BAŞKAN – Yani
diğer gruba…
ADİL ZOZANİ
(Hakkâri) – Talep ediyoruz beş dakika aramızı. Mitinge gitmişti Sayın Kürkcü,
yolda, geliyor. 
BAŞKAN – Evet,
beş…
ADİL ZOZANİ
(Hakkâri) – Bir sonraki konuşmacıda verseniz…
BAŞKAN – O
olmuyor efendim.
Beş dakika ara
veriyoruz, eğer gelmezse devam ediyoruz.
Kapanma Saati: 12.01
İKİNCİ
OTURUM
Açılma
Saati: 12.11
BAŞKAN:
Başkan Vekili Şükran Güldal MUMCU
KÂTİP ÜYELER: Muhammet Bilal MACİT (İstanbul), Mine LÖK BEYAZ (Diyarbakır)
----0----
BAŞKAN – Sayın
milletvekilleri, Türkiye Büyük Millet Meclisinin 28’inci Birleşiminin İkinci
Oturumunu açıyorum.
2015 Yılı
Merkezi Yönetim Bütçe Kanunu Tasarısı ile 2013 Yılı Merkezi Yönetim Kesin Hesap
Kanunu Tasarısı’nın görüşmelerine kaldığımız yerden devam edeceğiz. 
Komisyon ve
Hükûmet yerinde. 
Şimdi Halkların
Demokratik Partisi Grubu adına Hakkâri Milletvekili Adil Zozani. 
On dakika
süreniz var efendim. 
Buyurunuz. 
HDP GRUBU ADINA
ADİL ZOZANİ (Hakkâri) – Teşekkür ederim Sayın Başkan.
Öncelikle
müsamahanız için teşekkür ediyorum. Bugün emek bileşenleri Ankara’da bütçedeki
adaletsizliklere ilişkin olarak tutumlarını ortaya koymak için… 
MAHİR ÜNAL
(Kahramanmaraş) – Daha önemli bir yerde. 
ADİL ZOZANİ
(Devamla) – …sokak hakkını kullanmak suretiyle miting yaptıkları için, konuşmacımız
Sayın Ertuğrul Kürkcü de Halkların Demokratik Kongresi Eş Sözcüsü sıfatıyla bu
mitingin katılımcıları arasındaydı ve birazdan gelip Çalışma Bakanlığının
bütçesi üzerine değerlendirmeleri o da, kendisi de sizlerle paylaşacaktır. Onun
konuşma süresinin on dakikasını bu vesileyle ben kullanacağım.
Şimdi, Sayın
Bakan, sizin de çok yakından ilgili, Adalet Bakanlığının da çok yakından ilgili
olduğu bir husus Çalışma Bakanlığının da doğrudan çalışma alanıdır. Bu arada,
burada olmayan sadece Kürkcü değil, Çalışma Bakanı da burada yok. Onunla ilgili
değerlendirmeler de burada yapılacak ama Çalışma Bakanının da burada olması
icap ederdi, bu değerlendirmeleri dinlemesi gerekirdi. Bürokratları not alarak
bu değerlendirmeleri kendisiyle paylaşacaklardır. Zaten devlet mekanizması
böyle, bürokrasi üzerinden gelen notlar üzerinden idare ediliyor. Biz buna
aşinayız, biliyoruz. Çalışma Bakanı yerine de bürokratlar not tutuyor. Teşrif
buyurdukları zaman bu notları kendisine de iletecekler diye düşünüyorum.
PLAN VE BÜTÇE
KOMİSYUNU SÖZCÜSÜ HÜSEYİN ŞAHİN (Bursa) – Her zaman ulaşabilirsiniz Bakana.
ADİL ZOZANİ
(Devamla) – Şimdi, Türkiye’de iş dünyasının, emek dünyasının sorunları üzerine,
bilmiyorum, söylenmemiş ne kalmış. Esasında, söylenecek ne varsa söylendi.
Peki, ne yapıldı? Ya, buraya koca bir hiç koyabiliyoruz. Hiçbir şey yapılmadı.
Bakın, geçen sene yaklaşık üç ay, hatta üç aydan fazla bir süre, üç ay on gün
gibi bir süre biz burada emek dünyasının sorunlarıyla ilgili, iş cinayetleri,
iş kazaları vesilesiyle çokça konuşmalar yaptık. Hatta benim konuşmalarımın
sayısal dokümanlarını bile burada sizinle paylaştım. Yola çıktık, işte
Soma’daki 301 emekçinin katli ile ilgili olarak, o iş cinayetiyle ilgili olarak
yaşamını yitiren yurttaşlarımızın, emekçilerimizin sorunuyla ilgili olarak biz
buraya geldik, pek çok şey söyledik. Hükûmet de söz verdi, o iş cinayetinden
sonra, yer altı iş cinayetinden sonra Hükûmet, başta Başbakan çıktı, halka söz
verdi, dedi ki: “Biz yer altındaki çalışma koşullarını düzelteceğiz,” Yaşam
odası sözü verdi. “O cinayetlere sebebiyet verenlerin cezalandırılmasını
sağlayacağız, yaşam koşullarını iyileştireceğiz, iş koşullarını iyileştireceğiz.”
dedi. Ardından şunu da söylediler: “Yer altında çalışma süresini kısaltacağız.”

Emek dünyası
burada iyileşme olur diye düşündü, öyle bir beklenti içerisindeydi -Sayın Bakan
gelmiş, hoş gelmiş- ancak üç ay on günlük tartışmaların sonunda bu sözlerin
yerine getirilmediğini gördük. Dediniz ki: “Yer altında çalışan insanların
fazla mesai ücretleri hemen ödenecek.” Son dakika gelişmesiyle burada
getirdiğiniz bir önergeyle bunu bile ertelediniz, dediniz ki: “İş dünyası para
vermeye hazır değil.” Yılbaşına ertelediniz bunu. Yaşam odası sözünüz vardı,
hiç tartışılmadı bile. Çalışma süresiyle ilgili sözünüz vardı, bunu da yerine
getirmediniz, bu da olmadı. Bu sözlerin tamamı unutuldu. 
Daha Soma’nın
taziyesi yerdeyken Ermenek faciasını yaşadık, Isparta’daki trafik kazasını
yaşadık ve çok sıradan olaylar gibi yaklaşıldı, maalesef ve maalesef fıtrat
olarak değerlendirildi. Ya, bu bir kaza değil ki siz fıtrat olarak
değerlendiresiniz, asansör faciası bir kaza değildi ki. Sayın bakanlar söz
verdiler, komisyonlarda, geldiler, söz verdiler, dediler ki: “Eğer ki, kim
suçlu bulunursa bulunsun, suçluyu tespit ettiğimiz anda cezalandıracağız, suçlu
cezasız kalmayacak.” Ermenek’te ortaya çıktı, o faciaya kimlerin göz yumduğu
ortaya çıktı. Ne cezalandırma yaptınız? Cezalandırma yapılmadı. 
Peki, emek
dünyası açısından sorun sadece bunlardan ibaret midir? Değil. Türkiye’de emek
dünyasında yer alan insanların büyük çoğunluğu taşeron uygulamasına tabi insan,
taşeronla artık işler görülmeye çalışıldı. Peki, devletin taşerona ödediği para
doğrudan doğruya emekçiye, elinde süpürge tutan insana verilmiş olsa devlet
daha fazla mı para vermiş olur? Hayır, hatta daha az verir. Doğrudan doğruya
devlet taşeron vasıtasıyla çalıştırdığı emekçinin, maaşını kendisi bankaya
yatırsa -ki nihayetinde kimse çantayla götürüp, tek tek dolaşıp para vermiyor,
bir tıkla herkesin maaşı bankada kendi hesabına gidebiliyor- doğrudan doğruya
kendi hesabına aktarılsa devlet daha az para ödeyecek, devlet daha az para
ödeyecek. Peki, niye özellikle taşerona işler havale ediliyor Türkiye’de?
Birileri buradan nemalanıyor, o yüzden. 
Şu anda, ben pek
çok bakandan da bu uygulamanın vahşet olduğu değerlendirmesini duydum ve
Meclisin de, komisyonların da resmî kayıtlarında bakanların da bu konuda sözü
vardır, “Evet, bu uygulama çığırından çıkmış, amacından sapmış, doğru bir
uygulama değildir.” demişlerdir bakanlar. Peki, niye değiştirmiyorlar? Sebebini
sizinle paylaşayım: Çünkü, taşeron uygulaması aynı zamanda bir rant
uygulamasına dönüştü. Pek çok parti il teşkilatında, taşeron uygulamasında işe
alınacak olan işçi, önce birkaç maaş bağış uygulamasına tabi tutuluyor. 
GÖKCEN ÖZDOĞAN
ENÇ (Antalya) – Yapmayın, yapmayın!
METİN KÜLÜNK
(İstanbul) – Yok ya! Nerede ya?
ADİL ZOZANİ (Devamla)
– Buna itiraz edemezsiniz, buna itiraz edemezsiniz.
METİN KÜLÜNK
(İstanbul) – Yapma ya!
ADİL ZOZANİ
(Devamla) – Buna itiraz edemezsiniz, gerçekten…
MAHİR ÜNAL
(Kahramanmaraş) – Öyle bir şey olur mu? Ya, garibin ekmeği alınır mı?
ADİL ZOZANİ
(Devamla) – A, bir saniye… Garibin ekmeğiyle oynamıyoruz, esasında parti il
binalarında oturan… 
MAHİR ÜNAL
(Kahramanmaraş) – Kim alacak garibin ekmeğini? Yapmayın ya!
ADİL ZOZANİ
(Devamla) – Ayrıca, sizin partinizin ismini vermedim ki, niye rahatsızlık… Ben
sizin partinizin ismini vermedim ki. 
METİN KÜLÜNK
(İstanbul) – O zaman isim ver. 
ADİL ZOZANİ
(Devamla) – Bir saniye, ben sizin partinizin ismini vermedim ki, niye
rahatsızlık duydunuz? 
MAHİR ÜNAL
(Kahramanmaraş) – Hayır, “iktidar partisi” dedin ya.
ADİL ZOZANİ
(Devamla) – Hayır, demedim, hayır, demedim. 
RECEP ÖZEL
(Isparta) – “İktidar partisi” dedin, “Pek çok parti var.” dedin. 
ADİL ZOZANİ
(Devamla) – “Pek çok parti il binasında.” dedim. Niye hemen üstünüze alındınız?
Ciddi ciddi, ben anlamadım, niye üstünüze alındınız? Bakın, üzerinize hemen alındınız.
Bakın, bir sorundan söz ediyorum. İnsanların emekleri bu şekilde sömürülüyor. 
Hadi bir başka
uygulama problemi daha…
MAHİR ÜNAL
(Kahramanmaraş) – Yani, bütün siyasi partiler mi yapıyor bunu?
ADİL ZOZANİ
(Devamla) – Bir saniye, bir dakika sürem kaldı, kullanayım. 
METİN KÜLÜNK
(İstanbul) – Sayın Zozani, ismi ver, hesabını soralım. 
ADİL ZOZANİ
(Devamla) – Bir saniye, sonra ismi size vereceğim. 
METİN KÜLÜNK
(İstanbul) – İsmini ver, hesabını soralım. 
ADİL ZOZANİ
(Devamla) – Söz, ben size ismi vereceğim. 
METİN KÜLÜNK
(İstanbul) – Bekliyorum. Ver ismini, hesabını soralım çatır çatır. 
ADİL ZOZANİ
(Devamla) – Ben de size o ismi vereceğim, ben de size isim vereceğim, gerçekten
isim vereceğim.
METİN KÜLÜNK
(İstanbul) – Emek sömürenin burnundan getiririz. 
ADİL ZOZANİ
(Devamla) – Evet, ben size isim vereceğim. 
METİN KÜLÜNK
(İstanbul) – Bekliyorum. 
ADİL ZOZANİ
(Devamla) – Sayın Külünk, ben size isim vereceğim, söz veriyorum, vereceğim. 
METİN KÜLÜNK
(İstanbul) – Eyvallah.
HÜSAMETTİN
ZENDERLİOĞLU (Bitlis) – İŞKUR’dan aldığınız işçiler hangi partiden? 
ADİL ZOZANİ
(Devamla) – Bir nokta daha söyleyeyim size, bir hususu daha size söyleyeyim. 
ADNAN KESKİN
(Denizli) – İsmi bilinenler var ya, bakanların çocukları. 
ADİL ZOZANİ
(Devamla) – Bakın, bu uygulama o şekilde, o kadar vahşi bir şekilde dizayn
edilmiş ki işçi çalışıyor, beş yıl çalışıyor bir yerde, on yıl çalışıyor,
taşeron değiştiği zaman o işçilerin hepsinin işine son verilebiliyor; taşeron
kendi işçisiyle geliyor, kendi işçisiyle gidiyor. Peki, on yıl orada çalışan
insanın müktesebatı ne olacak? Buna ilişkin düzenleme gerekiyor, defalarca bu
kürsülerde ifade ettik ancak bugüne kadar hiçbir iyileştirme yapılmadı. 
(Mikrofon
otomatik cihaz tarafından kapatıldı) 
ADİL ZOZANİ
(Devamla) – Eminim, devamını Sayın Kürkcü getirecektir. 
Hepinizi
saygıyla selamlıyorum, teşekkür ediyorum. 
BAŞKAN –
Teşekkür ederiz Sayın Zozani. 
Mersin
Milletvekili Ertuğrul Kürkcü.
Buyurunuz Sayın
Kürkcü. (HDP sıralarından alkışlar) 
HDP GRUBU ADINA
ERTUĞRUL KÜRKCÜ (Mersin) – Herkese merhaba. 
Sayın Başkan,
sevgili arkadaşlar; Çalışma ve Sosyal Güvenlik Bakanlığı bütçesinin aslında
adının üzerinde taşıdığı fiille çok az ilişkisi olduğunu size göstermek
istiyorum. Çalışma ve Sosyal Güvenlik Bakanlığının çalışmayla ilgili olarak
ayırdığı bütçenin bütçe kalemleri içerisinde bir tasnifini yaptığımız zaman,
2015 bütçe ödeneklerinde 30 milyar 678 milyon 105 bin liralık bütçenin yüzde
99’unun cari transferlere ayrılmış olduğunu göreceğiz. Bunun da tamamına yakını
sosyal güvenlik ve sosyal yardım hizmetleriyle ilgili olduğuna göre, çalışmayla
ilgili olan bölümü sadece yüzde 1. 
Şimdi, bir
bakanlık düşünelim, elindeki bütçenin sadece yüzde 1’ini çalışma yaşamının
düzenlenmesi, buradaki hak ve ihtiyaçlarla ilgili olarak kullanıyor. Geri
kalanının tamamı kendi tanım alanının anlamı dışında. Ve bu yüzde 1’lik pay
içerisinde de en büyük bölümü personel giderleri oluşturuyor. Mal ve hizmet
alım giderleri 35 milyon, sermaye gideri 20 milyon, sermaye transferi 97
milyon. Ve Çalışma Bakanlığı bütçesinin de geçen yıllar içerisinde durmaksızın
azaldığını görüyoruz. 
Şimdi, Adalet ve
Kalkınma Partisi yönetiminde yaşadığımız on iki yıla ve son dört beş yıla
dikkatle baktığımız zaman, Çalışma ve Sosyal Güvenlik Bakanının asıl yapması
gereken iş cinayetlerinin önlenmesi konusunda herhangi bir elle tutulur sonuç
alamadığını görebiliriz. 2002’den bu yana baktığımızda, her yıl artan oranda,
2013 yılında 1.235, 2014 yılının ilk on ayında ise 1.600 işçinin ölümlü iş
kazalarında hayatlarını kaybettiğini göreceğiz. 
Dolayısıyla,
Çalışma ve Sosyal Güvenlik Bakanlığı, gerçekten bugün Türkiye’de nüfusun büyük
çoğunluğunu oluşturan işçi çoğunluğunun, emekçi çoğunluğunun uygun, elverişli
koşullarda, ILO normlarına göre belirlenmiş, düzenlenmiş koşullarda çalışmaları
bakımından hiçbir elle tutulur başarı elde edememiştir. 
Ben Çalışma
Bakanımıza sormak istiyorum: Bütün bakanlıklar bütçe için, bütçedeki payları
için besbelli kendi aralarında bir mücadele ve rekabet de ederler. İster
istemez her bakan, her bakanlık işini daha iyi yapmak ister.
Ben, Çalışma
Bakanımızın, bu kadar milyon emekçinin, bu kadar milyon emeklinin, bu kadar
milyon sosyal sigorta kapsamında yardım ve destek bekleyen insanın bakanı
olarak niçin Bakanlığının bütçesinin düşmesine itiraz etmediğini, niçin kaynakların
neredeyse yüzde 99’unun çalışma hayatı dışında harcanmasına rıza gösterdiğini
anlamakta güçlük çekiyorum. Kendi başarısızlığını bu bütçeyle garanti eden bir
Bakandan söz ediyoruz. Bu bütçeyle hiçbir Çalışma Bakanı başarılı olamaz,
hiçbir Çalışma Bakanının başarısından söz edilemez ama öyle anlıyorum ki ben,
Hükûmetin genel politikası kaynakların tamamının sermayeye ayrılmasına
endekslenmiş olduğu için, kaynakların tamamı sermayenin yeniden üretimine
endekslenmiş olduğu için, emeğin yeniden üretimi, emekçinin yaşam koşullarının
ve çalışma koşullarının iyileştirilmesi meselesi aslında sermayenin kaynağından
bir payın koparılması anlamına geliyor ve ne yazık ki Çalışma Bakanı da
işçilerin uysalca, kendisi gibi bu sürece rıza göstermelerinden başka bir anlam
taşımıyor.
Apaçık,
baktığımız zaman bütçeye, göreceğimiz bir başka gerçek şudur: Çalışma ve Sosyal
Güvenlik Bakanlığımız, sosyal güvenlik sisteminde açığın olmamasıyla övünüyor.
Türkiye’de millî gelirin yüzde 1’inden azı bir sosyal güvenlik açığı olarak
gözüküyor. Ancak, sosyal hakların göreli olarak artmış olduğu ve sosyal
hakların genel olarak iyi olduğu ülkelerde ise sosyal güvenlik açığı daima
fazladır ve hükûmetler, bu sosyal güvenlik açığını aslında kendi emek yanlısı
tutumlarının bir göstergesi sayarlar. Nitekim İsveç, Norveç, Finlandiya gibi
ülkelerde ulusal gelirlerinin yüzde 19’una denk gelen bir sosyal güvenlik açığı
vardır, Avrupa Birliği ülkeleri ortalamasında da ulusal gelirlerinin yüzde
16’sı kadardır. Türkiye gibi sosyal güvenlikle boğuşan bir ülkede sosyal
güvenlik açığının millî gelirin yüzde 1’i kadar olmasının aslında sosyal
güvenlik yaşantımızın nasıl bir doğrultuda ilerlediği bakımından çok açık bir
gösterge sayılması gerekir. Yani, Türkiye’de Çalışma Bakanlığımız, sosyal
güvenliğin sağlanması için ne Hükûmet üzerinde bir basınç yaratmaktadır ne
kendisi bu payın artması için uğraşmaktadır ne de eldeki kaynakları bu sosyal
güvenlik alanının genişlemesi için kullanmaktadır. O nedenle bu bütçenin
işçiler açısından, emekçiler açısından açıklanabilir hiçbir tarafı yok. 
Biraz önce
-biraz da geç kaldığımı hepiniz biliyorsunuz, çok teşekkür ederim bunu da idare
ettiğiniz için- işçilerin Ankara’da yaptıkları büyük mitingdeydik, diğer
vekillerimiz de varlardı ve orada işçileri dinlediğimiz zaman aslında hepsinin
en temel iki meseleyi, Çalışma Bakanlığının başarı göstergesi olacak iki temel
meseleyi iki büyük sorun olarak ortaya koyduklarını görüyoruz. Birincisi, düşük
ücretler; ikincisi, işsizlik. Buna bir başka kategori olarak da çalışma koşullarının
ağırlığını ekleyebiliriz. Sendikaların on iki yıl boyunca Çalışma ve Sosyal
Güvenlik Bakanlığıyla sürdükleri diyalog, işçi hareketinin büyük mücadeleleri,
hiçbir şey Çalışma ve Sosyal Güvenlik Bakanlığının üzerine düşen işleri
yapmasını sağlayamadı. O nedenle, belki de Bakanımız şöyle düşünecektir
önümüzdeki yıllarda: Aslında bu kadar bütçe fazla. Nitekim, genel trend
bütçenin daima düşmesi yönünde olduğuna göre, işçilerin kendi göbeklerini
kendilerinin kesmesi yönündeki bir eğilimin de artmakta olduğunu söyleyebiliriz
çünkü giderek artan ölçüde hem iş yaşantısında güvenceli çalışmanın giderek
istisna hâline geldiği, taşeron elinde çalışmanın kural hâline geldiğini
görüyoruz hem de öte yandan, bu istihdam koşullarının giderek gerilediğini
görüyoruz.
Bugün Çalışma
Bakanlığının düzenlemesi ya da ortaya daha olumlu sonuçlarla gelmesi beklenen
konu işsizlik konusu. Çalışabilir nüfusumuzun yüzde 10’u işsiz, tarım dışı
işsizlik oranı yüzde 14, gençlerde bu işsizlik oranı yüzde 25, çalışabilir
nüfusun iş gücüne katılma oranı yüzde 48,2. Yani, çalışabilir durumda olan her
2 kişiden 1’i çalışmıyor, çalışamıyor ya da iş aramaktan vazgeçmiş durumdadır.
İstihdama
baktığımız zaman da en yüksek istihdamın hizmetlerde olduğunu, esasen katma
değer üreten sektörlerde yani sanayide ise ancak yüzde 20 olduğunu görüyoruz.
Ancak, en az bunun kadar, yüzde 40 dolayında bir kayıt dışı istihdamla
çalışıldığını söyleyebiliriz. Yani, bugün, Türkiye’de sosyal sigorta kapsamında
görünen işçilerin yüzde 40’ı kadarı sosyal sigorta dışında çalışmaktadır. Bu,
Türkiye’deki emek gücünün ne kadar geniş bir alana yayıldığını ama buna
karşılık da bu geniş alanda ne kadar geniş bir güvencesizlik ortamı oluştuğunun
bir göstergesi olarak düşünülmelidir. 
Çalışma süreleri
de aynı zamanda son derece büyük bir mesele olarak karşımızda duruyor.
İşçilerde haftalık yasal çalışma süresi 45 saat, memurlarda, kamu personelinde
40 saat olmasına rağmen, özel iş yerlerinde fiilî çalışma süreleri haftada 55
ila 59 saat arasındadır. İstihdamın yaklaşık yüzde 25’i 60 saatin üzerinde
çalışıyor, TÜİK verilerine göre 1 milyon 225 bin işçi haftada 72 saatten fazla
çalışıyor. “Vahşi kapitalizm” dendiği zaman bunun kapitalizme, sadece
kapitalist patronlara ait bir nitelik olduğu düşünülebilir ama kamu iş
yerlerinde de, devlette de çalışanlar için durum hiç de daha parlak değildir. O
nedenle, Çalışma Bakanlığımızın işçilerin çalışma süreleri, sosyal
güvenlikleri, iş cinayetlerinden korunmaları bakımından elle tutulur herhangi
bir şey ortaya koymadığını görebiliriz.
Peki, işçilere
kendi göbeklerini kendileri kesmesi dayatılıyor ama kendi göbeğini kesmek
isteyen işçinin elinde ne imkân var? Sendikaların işçilerin en önemli mücadele
örgütleri olduğu düşünülürse, sermayenin sınırsız örgütlenme ve sınırsız hak
sahibi olduğu bir ülkede sendikaların durumunun, sendikalaşma oranlarının
durmaksızın geriye doğru gittiğini görebiliriz. Türkiye’de 1950’de yüzde 5 olan
sendikalaşma oranı 2012’de yüzde 4,5’tur. Çalışan sayısının
sendikalılaşabilecek çalışan sayısının, nüfusun neredeyse 3 kat arttığı bir
yerde, sendikalaşma oranının 1950’lerdeki neredeyse sıfır sendikalı günlere
yaklaşmış olduğunu görmek, ilerleme bakımından, Türkiye’nin ileriye taşınması
bakımından kendisiyle övünen bir hükûmet için ne manaya geldiğini ben hepinize
sormak isterim. 
Sendikal
güvencesizlik diğer bir meseledir. Sendikalı oldukları için iş yerlerinden
çıkartılan işçileri, hak talebiyle, yasal hakları olan grev mücadelesine
taşımak için hareket eden işçi önderlerinin hepsinin hem işten çıkartıldıkları
hem de bir kara listeyle yeni bir işe girme olanaklarının sınırsızca
kısıtlandığını hatırlatmak isterim. Bütün bunlar, güvencesiz çalışmanın
yaygınlaştırılması, taşeron çalışma için çalışma alanının bir bütün olarak
hazırlanması bakımından esasen Hükûmet eliyle yürüyen işlemlerdir. Çalışma
Bakanlığımızın burada emekçiler için, çalışanlar için yaratmış olduğu hiçbir
yeni sonuç yoktur.
Taşeronlaşmayla ilgili, Adil
Zozani arkadaşımız konuştu ama ben devam edeyim. 2002 yılında 387 bindi taşeron
yani alt işverene verilmiş işleri yapanlar. Devlet hizmetinin alt işverenlere
ya da büyük şirketlerin işlerinin alt işverenlere verilerek yaptırıldığı
işlerin sayısı 387 bin iş veya işçiydi, 2015 yılında bu 2 milyonu aşmış
durumda.
Şimdi, burada, çalışma hayatının
en katlanılamaz sonuçlarıyla karşı karşıyayız. Çünkü, taşeron işçilerin
güvenceli çalışmadan yoksun olmaları bir kesin güvence gibidir sermaye sahipleri
için; dilendiği zaman işten çıkartılabilirler, istenildiği kadar az ücret
verilebilirler, istenildiği kadar çok çalıştırılabilirler. İşin acı yanı,
Türkiye Büyük Millet Meclisi de dâhil, bu işler böyle yürümektedir. Şu an
Mecliste bize hizmet eden personelin önemli bir bölümünü yani odalarınızı
temizleyenleri, odalarınızdaki tuvaletleri temizleyenleri, yerleri paspaslayanları,
bunların hepsini aslında bu Hükûmet ve bu Meclis paspaslamaktadır. Bu işçilerin
herhangi birisi çalışma güvencesine sahip değildir. Bu işçiler sendikalaşmış
değillerdir, sendikalaşmalarının önündeki engelleri aşabilmiş değillerdir.
Meclis kendi işçisini güvenceli kılamadığı, Çalışma Bakanlığı kendi personelini
güvenceli kılamadığı bir yerde, öteki işçiler için, kamu alanı dışında çalışan
işçiler için nasıl bir güvence yaratabilecektir, bunu herkesin kendisine
sorması lazım.
Bugün, mitingde,
insanlar bütçenin ne kadar adaletsizce dağıtıldığı konusunda haykırıyorlardı.
Bunda haksız olduklarını hangimiz söyleyebiliriz? İsrafın, hem haksız kazanca
yol açacak, haksız kazancı besleyecek şekilde lüks, ihtişam ve debdebe için
müteahhitlere aktarılan büyük kaynaklarla yaratılan israfın hem de bu israf
sonucunda diğer sektörlere, özellikle emekçilere, emekçi ücretlerine ayrılacak
kaynakların nasıl heba edildiğine dair son derece ağır eleştiriler dinledik. Bu
eleştirilerin hak edilmediğini kim söyleyebilir? Türkiye'nin herhangi bir
ihtiyacı, kendini yönetmek, kendi siyasi hayatını, kamu hayatını, toplumsal
hayatını idame ettirmek bakımından hiçbir ihtiyacı olmayan saraylara milyarlar
yatırılırken Çalışma Bakanlığının bütçesinden bunların esirgendiğini kim inkâr
edebilir? 
Çalışma
Bakanlığı bütçesinin yapısını konuştuk. Sonuçta, 37,7 milyarlık bütçenin sadece
yüzde 1’inin çalışma alanına aktarıldığını ve bunun da sadece 159 milyon
olduğunu gördüğümüze göre, o zaman düşünelim 1,2 milyardan 5 milyara kadar
kendisine fiyat biçilen bir ak sarayın bu bütçe karşısında nereye oturacağını,
emekçilerin gözünde bu debdebenin, bu ihtişamın, bu kibrin nasıl
savunulabileceğini Çalışma Bakanlığımız bize anlatsın. Ben, burada, bütün o
alanda biriken işçiler adına kendisine soruyorum: Bu kaynaklar, kamu kaynakları
bu şekilde sizin Bakanlığınızdan alınıp -aslında nasıl aktarıldığı,
Cumhurbaşkanlığı bütçesinden mi, Başbakanlık bütçesinden mi harcandığı bile
belli olmayacak bir şekilde- bir gecekondu sarayın yapılmasına aktarılırken siz
nasıl oldu da sessiz kalabildiniz? Nasıl oldu da aslında, Bakanlığınızın
çalışma koşullarını teftiş etmek için ayırması gereken kaynakların bu şekilde
heder edilmesine sessiz kaldınız ve nasıl işinizi yaptığınızı düşünebildiniz?
Nasıl her 100 bin işçi başına iş yerinde ölüm miktarı bakımından Avrupa
1’incisi, dünya 3’üncüsü olunurken Bakanlığınızın başarılarından söz
edebildiniz? Nasıl oldu da büyük ülkeden söz edebildiniz? Evet, Türkiye işçiler
için büyük bir mezarlıktır, iktidar ve servet sahipleri için ise büyük bir
sofradır; o sofradan dilendiği gibi yenilebileceğine ve bu kaynakların
dilendiği gibi tüketileceğine dair bir efsane son on iki yıldır Türkiye'nin
başında sallanmaktadır. Ama emin olun, bu bütçenin ortaya koyduğu adaletsizlik
sadece bizim burada konuştuğumuz kelimelerden ibaret değil, milyonlarca ve
milyonlarca insanın güvencesiz çalıştığı yani insandan sayılmadığı, patronların
kulu muamelesi gördüğü bir ülkede insanların sabrının sonsuza kadar süreceğini
düşünmeniz kadar büyük bir hayal olamaz.
O nedenle, ben, Çalışma
Bakanlığımıza buradan tavsiye ediyorum: Eğer yarından tezi yok, bu kaynakların
işçilerin yaşam ve çalışma koşulları için değerlendirilmesi konusunda bir
gayret göstermezlerse, kendilerinin esasen vahşi kapitalizm eleştirilerinin
tamamen işçileri avutmak için kullanılmış bir söylenceden ibaret olduğunu hep
birlikte göreceğiz. Eskiden vahşi kapitalizmin hakikaten en vahşi çağlarında
işçileri yöneten iki tane güç olduğu söylenirdi: Biri cellat, biri papaz Avrupa’da.
Cellat rolünü zor güçlerinin oynadığı belliydi. Türkiye'de bir kurumsal din yok
ama Çalışma Bakanlığımız pekâlâ işçi cenazelerini kaldırırken bu rolü oynuyor
ama cellat ve papaz arasında kalmaya asla işçiler razı olmayacaklar, alanlardan
bunu haykırdılar. Umarım, bu ses Meclise kadar ulaşır.
Hepinize teşekkür ederim. (HDP ve
CHP sıralarından alkışlar)
BAŞKAN – Teşekkür ederiz Sayın
Kürkcü.
Adalet ve Kalkınma Partisi Grubu
adına Konya Milletvekili Ayşe Türkmenoğlu.
Buyurunuz Sayın Türkmenoğlu. (AK
PARTİ sıralarından alkışlar) 
AK PARTİ GRUBU ADINA AYŞE
TÜRKMENOĞLU (Konya) – Teşekkür ediyorum Sayın Başkan. 
Sayın Başkan, değerli
milletvekilleri; 2015 Yılı Bütçe Kanunu Tasarısı’nda Hâkimler ve Savcılar
Yüksek Kurulu bütçesi hakkında söz almış bulunuyorum. Bu vesileyle yüce heyetinizi
saygıyla selamlıyorum. 
Yargının bağımsızlığı ve
tarafsızlığı hukuk devletinin olmazsa olmazlarıdır. Yargı bağımsızlığı,
hâkimlere tanınmış bir ayrıcalık olmadığı gibi hâkimlerin hiçbir kuralla bağlı
olmadığı, keyfî davranması olarak da algılanmamalıdır. Anayasa’mızın 138’inci
maddesinde belirtildiği gibi, yargı bağımsızlığı Anayasa, kanun ve hukuka uygun
bir vicdani kanaatle bağlı olmayı, bunun dışında hiçbir kurum, kişi ve
mercilerden talimat almamayı gerektirmektedir. Hâkimin tarafsızlığı, dinî inancı,
siyasi ve felsefi görüşleri ile davanın taraflarına olan uzaklığı veya
yakınlığı adli iş ve işlemlerinde ve kararlarında asla etkili olmamalı, burada
tek ölçü Anayasa, kanun ve hukuk olmalıdır, vicdani kanaatiyle bu şekilde karar
vermelidir hâkimler.
Cumhuriyetimizin hukuk devleti
niteliğini sağlamak, yargıya karşı her kesimin güvenini artırmak ve
güçlendirmek, adalet hizmetlerinden memnuniyeti artırmak sadece Anayasa ve
yasalarla sağlanamayacağı gibi bu konuda yapılan değişikliklerin de tam olarak
hayata geçirilebildiği söylenemez çünkü bunu yapacak olanlar hâkimler ve
savcılardır. Bu nedenle, hakkaniyete ve adalete uygun vereceği kararlarla
hâkimler ve savcılarımızın hukuk devletine olan inancı pekiştireceği
gözlemlenmektedir. 
Yargıya güven ve adalet
hizmetlerinden memnuniyet oranının artırılması için yargının bağımsızlığı ve
tarafsızlığı ile yargının hesap verebilirliği konularında Anayasa ve yasalarda
iktidarımız döneminde yaptığımız bazı değişiklikler istenen sonuçları ne yazık
ki verememiştir. Tüm siyasi partilerin bu konuda el birliğiyle -dediğimiz gibi-
yeni bir anayasa yapmaları uygun olacaktır diye düşünüyoruz. 
Bu arada,
biliyorsunuz, HSYK’yla ilgili olarak 2010 yılında bazı değişiklikler yaptık.
HSYK’nın herhangi bir bütçesi yoktu, sekretaryası yoktu, sekretaryasını Adalet
Bakanlığı yapıyordu. HSYK’nın sekretarya hizmetlerini, idari ve mali anlamda
bütçesini oluşturduk. Fakat, bir taraftan da 2010 yılında yapılan
değişikliklerle, HSYK’nın tam olarak bağımsız, tarafsız, adil ve demokratik bir
şekilde oluşumunu sağlamayı hedefledik. Geldiğimiz noktada bunu tam olarak
sağlayamamış olduğumuzu ne yazık ki gördük. Biliyorsunuz, geçtiğimiz haftalarda
HSYK’yla ilgili yeni değişiklikler yaptık.
Şahit olduğumuz
gibi, Türkiye’de ne yazık ki yargı mensupları, devlet içinde olmayan,
hiyerarşik yapı içinde olmayan farklı kesimlerin emir ve talimatları
doğrultusunda davranmaya başladılar. Bu da Türkiye’deki hukuk devletine olan
inancı, adalete olan güveni sarstığı gibi, hem milletimiz hem devletimiz için büyük
bir tehlike oluşturmuştur. 
Biliyorsunuz,
zaman içerisinde bazı kamu görevlilerinin bazı kesimlere bağlı olarak hareket
ettikleri, ülkede kaosa yol açma gayretlerinin olduğu hepimizce
gözlemlenmiştir. Yine, bazı kamu görevlilerinin, hele de yargı mensuplarının
ideolojik davranması asla kabul edilemez. 
Ben, bir anımızı
paylaşmak istiyorum. Bizler, 2010 yılı Anayasa değişikliğinden sonra Almanya’ya
gitmiştik bireysel başvuru hakkını araştırmak için. Orada, hâkimlerin ve
savcıların siyasi partilere üye olduklarını ve siyaset yapabildiklerini
öğrendik. Bu bizleri hem şaşırttı hem de Türkiye için böyle bir temennide
bulunmuş olduk. Çünkü, hâkim ve savcıların kararlarında siyasi, ideolojik
davranmayacaklarına olan inancın tam olduğunu gösteriyordu bu durum. İnşallah,
darısı Türkiye’nin başına diyorum. 
Yine, son birkaç
yılda yaşanan bazı uygulamalar, maalesef, halkımızı yargıdan soğutmuş, hukukun
eksik ve yanlış uygulandığı inancının doğmasına sebep olmuştur. Ben, gelecek
dönemlerde, hukukun bağımsız ve tam olarak uygulandığı, hâkim ve savcılarımızın
vicdani kanaatlerle davrandığı ve devlet hiyerarşisi içinde olmayan hiçbir
kurum ve kuruluştan emir ve talimat almadığı, sadece vicdani kanaatine,
Anayasa’ya, kanuna, hukuka ve millete karşı sorumlu olduğu inancıyla hareket
edeceğine inanıyorum. 
Biliyorsunuz,
hâkimler ve savcılar görevlerini anayasal teminat altında yaparlar ama dediğim
gibi biraz önce, bu hiçbir şekilde bazı kesimlerden talimat alması anlamına da
gelmemektedir. Eğer HSYK açıkça yasaları çiğneyen hâkim ve savcılar hakkında
gerekli, zamanında önlemleri alırsa hâkim ve savcılarımız da çok daha özenli
davranacaktır diye düşünüyorum.
Ben bu vesileyle
2015 Mali Yılı Bütçe Tasarı’mızın hayırlara vesile olmasını temenni ediyor, tüm
milletimizi ve yüce Meclisi saygıyla selamlıyorum. (AK PARTİ sıralarından
alkışlar)
BAŞKAN –
Teşekkür ediyoruz Sayın Türkmenoğlu.
Isparta
Milletvekili Recep Özel...
Buyurunuz Sayın
Özel. (AK PARTİ sıralarından alkışlar)
AK PARTİ GRUBU
ADINA RECEP ÖZEL (Isparta) – Sayın Başkan, çok değerli milletvekilleri;
hepinizi saygıyla selamlıyorum.
Adalet Bakanlığı
bütçesi üzerinde grubum adına söz almış bulunmaktayım.
Son yıllarda
yargı alanında çok önemli gelişmeler yaşanmış, yargının sahip olduğu imkânlar
önceki yıllara göre kıyaslanamayacak ölçüde genişletilmiş, geliştirilmiştir.
Adalet Bakanlığı mevcut imkânları daha da geliştirmek ve süregelen bir kısım
sorunlara çözüm bulmak amacıyla yoğun bir şekilde çalışmalarına devam
etmektedir. Güvenilir ve güçlü bir adalet sistemi oluşturulması yalnız Adalet
Bakanlığının sorumluluğunda değildir. Bakanlık, diğer ülke uygulamalarında
olduğu gibi, bu konuda anayasal çerçevede adalet sisteminin genel işleyişinden
sorumlu kurum olarak öne çıkmaktadır. Güven veren, herkes tarafından güven
duyulan bir adalet sisteminin oluşturulabilmesinin, başta adalet aktörlerinin,
hâkim ve savcıların, diğer bütün adalet içerisindeki mekanizmaların her birinin
kendi üzerine düşen yükümlülüğü, görevi, hâkimlik ve savcılık mesleğinin
gereğini yerine getirmesi hâlinde gerçekleşebileceğinin altını çizerek burada
ifade etmek istiyorum.
AK PARTİ
hükûmetleri sağlık, eğitim, ekonomi, dış politika ve benzeri alanlarda olduğu
gibi adalet alanında da büyük reformlara imza atmış, adaletin iyi ve süratli
bir biçimde dağıtılması noktasında her türlü yasa ve düzenlemeler yapılmış,
değişen ülkemiz ve dünya koşullarına göre de yapılmaya devam etmektedir. AK
PARTİ hükûmetleri döneminde yargı hizmetlerinde önemli gelişmeler sağlanmış,
adalet dağıtıcılarının fiziki ve maddi olarak teknik altyapıları yenilenmiş,
çalışmalarını daha ferah bir ortamda yapmaları sağlanmıştır. Adalet
saraylarının yenilenmesi, bölge adliye mahkeme binalarının tamamlanması, ayrıca
bir kısmında inşaatların devam etmesiyle adalet binalarının kapalı alan miktarı
6 milyon metrekareyi geçmiş bulunmaktadır. 
Personel sorunu
da büyük ölçüde çözülmüş, hâkim ve savcı sayılarında önemli artışlar yapılmıştır.
Burada, sayısal olarak vermek gerekirse: 2002 yılında 9.347 olan hâkim ve savcı
sayısı, Kasım 2004 itibarıyla 14.532’ye yükselmiştir, artış oranı yüzde 55’tir.
Her 100 bin kişiye düşen hâkim ve savcı sayısında da dünya ortalamasını
yakalamak yakın bir zamanda inşallah nasip olacaktır diye düşünüyoruz.
Hâkim ve
savcılarımızın yurt dışında yabancı dil eğitimi alarak akademik kariyer
yapmalarına fırsat verilmiş, bundan dolayıdır ki birçok yargı mensubumuz
uluslararası kuruluşlarda görev alabilmişlerdir. Vatandaşlarımızın yoğun
yaşadığı ülkelerin başkentlerinde adli müşavirlikler kurulmuş, görevlendirilmiştir.
Bunun altyapısını da geçenlerde çıkarmış olduğumuz yargı paketi içerisinde,
Adalet Bakanlığına yurt dışı teşkilatı kurma imkânı da tanınmış bulunmaktadır
Vatandaşlarımızın
yüksek yargıda iş yükünü azaltmak, yargıdan memnuniyetini daha yüksek orana
çıkartmak amacıyla da Yargıtay ve Danıştaya yeni daireler kurulmuş, üye ve
tetkik hâkimi personel sayısı ciddi oranda da artırılmıştır. Ceza ve infaz
sistemimizde modernizasyona gidilmiş, büyük oranda tamamlanmıştır. İnsani yaşam
şartlarını taşımayan yerler kapatılmıştır. Yapılan anayasa değişiklikleriyle
insan hakları kapsamında Anaya Mahkemesinde vatandaşlarımıza bireysel başvuru
hakkı düzenlemesi getirilmiş, ayrıca Kamu Denetçiliği Kurumu kurularak hayata
geçirilmiştir. 
Yargının kendi
içindeki ve dışındaki birtakım çevrelerin oluşturmuş olduğu vesayet sisteminin
bertaraf edilmesindeki Sayın Adalet Bakanımızın, Bekir Bozdağ’ın üstün
gayretleri de takdire şayandır. Türkiye’nin dört bir yanında, illerimizde,
ilçelerimizde, adalet hizmetlerine yakışır vaziyette, gerçekten her biri birer
saray olan adliye sarayları inşa edilmiş; bu minvalde de seçim bölgem
Isparta’da da bir adliye sarayı -merkezde- Senirkent de adliye binası ve idare
mahkemesi kazanmıştır. Bundan dolayı da Adalet Bakanımıza teşekkür ediyoruz.
İnşallah, önümüzdeki süreçlerde Eğirdir ve Keçiborlu ilçelerimize de adalet
saraylarını kazandırmanın mutluluğunu hep birlikte yaşayacağız diye ümit
ediyorum. 
Bir de bütün
hukuki alanlarda, bütün alanlarda yasal düzenlemeler, temel kanunlar
çıkarılmış, çoğu meslek grubunun kanunları güncellenmiş, yenilenmiştir. 1969
yılında yürürlüğe giren ve müteaddit defalar değişikliğe uğrayan Avukatlık
Kanunu’nun değişen şartlara göre yeniden ele alınması, Barolar Birliğinin
üzerindeki siyasal vesayetten uzaklaşarak -burayı bir siyaset kurumu hâline
dönüştürmekten ziyade- bu Avukatlık Kanunu’nu bir an önce çıkarmamız
gerektiğini burada deklare etmek istiyorum. Ayrıca, kamuda çalışan avukat
kardeşlerimizin, arkadaşlarımızın özlük haklarının da biraz daha
iyileştirilmesi ortak dileğimiz. Bütçe imkânları dâhilinde de bunların
yapılmasının önceliğimiz olmasını diliyorum. 
2015 yılı
bütçesinin adalet camiasına, tüm insanlığa hayırlı olmasını diliyor, hepinize
saygılar sunuyorum efendim. (AK PARTİ sıralarından “Bravo” sesleri, alkışlar) 
BAŞKAN –
Teşekkür ederiz Sayın Özel. 
Konya
Milletvekili Harun Tüfekci. 
Buyurunuz Sayın
Tüfekci. (AK PARTİ sıralarından alkışlar) 
AK PARTİ GRUBU
ADINA HARUN TÜFEKCİ (Konya) – Sayın Başkan, değerli milletvekili arkadaşlarım;
Adalet Bakanlığının bütçesiyle alakalı, AK PARTİ Grubu adına söz almış
bulunuyorum. Siz değerli heyeti saygı ve hürmetle selamlıyorum. 
Değerli
arkadaşlar, gelişmenin ve büyümenin en önemli yapı taşının adaletle tahsis
edildiğine inanan ak kadrolar büyük reformlara imza atmaktadır. Ülkemiz, adalet
alanında önemli bir dönüm noktasında bulunmaktadır. Üstünlerin hukukunu değil,
hukukun üstünlüğünü savunan ve çalışmalarını bu şiarla hayata geçiren AK PARTİ
iktidarları temel hak ve özgürlükleri geliştirmiştir. Fiziki eksiklikleri
süratle tamamlanan ve yine merdiven altından adalet saraylarına taşınan bu
yapı, Allah’ın izniyle yeni devrimleri de beraberinde hayata geçirmektedir. 
Adalet sistemi,
tüm dünyada medeniyetin ve gelişmişliğin en önemli göstergelerindendir. AK
PARTİ iktidarımız, her alanda adalet terazisinin şaşmaz bir biçimde olması için
ulusal ve uluslararası düzeyde çalışma yürütmektedir. Bakanlığımız
çalışmalarını demokratikleşme ve insan hakları temelinde gerçekleştirmektedir.
Hükûmetimiz ve Bakanlığımız, temel hak ve özgürlüklerin en üst düzeyde korunması
için güçlü ve sağlam bir siyasi irade ortaya koymaktadır. Adalet hizmetlerinin
etkinlik ve verimliliğinin arttırılması için çalışma alanlarını günlük bakış
açısıyla değil, uzun vadeli ve stratejik bir anlayışla, konunun muhataplarıyla
istişare içerisinde belirlemektedir. Her geçen gün, yargının bağımsızlığının,
tarafsızlığının ve etkinliğinin güçlendirilmesi için günümüz koşullarının
gerisinde kalan kanuni düzenlemeleri yeniden düzenlemekteyiz. 
AK PARTİ
iktidarımız döneminde konuşma sürem olan beş dakikaya sığdıramayacağım birçok
husus var ama birkaçını özetlemek istiyorum. Özellikle, ülkemizin insan hakları
karnesini iyileştirmek için kalıcı adımlar atmış, reformist yargı paketleriyle
sorunların çözümü için köklü değişikliklere gidilmiştir. İnsani yaşam koşulları
ve infaz politikasında yeniden bir perspektif yakalanmış ve eski bütün
cezaevleri kapatılmak suretiyle yeniden, tekrar insani yapıya uygun, insanların
onurlu bir şekilde orada kalabileceği bir ortam oluşturmaya gayret edilmiştir. 
UYAP deseniz,
hakikaten e-devlet gibi bu anlamda çok olumlu bir yapıdır ve bugün, bütün
avukatlar tarafından, bütün yargı camiası tarafından kullanılan bir yapıdır.
Yine sabıka kayıtlarıyla ilgili kazandırılan kolaylıklar, yine hukuk
davalarında durumu iyi olmayan, müsait olmayan vatandaşlarımıza maddi destek
verilmesi ve yine tabii ki kamu görevlilerine verilen uyarma ve kınama cezası ile
Silahlı Kuvvetlerden ilişik kesme kararlarına karşı yargı yolu açılmıştır ki bu,
devrim niteliğinde bir karardır; yargı yolu olmadan hiçbir kimsenin hakkı ve
hukuku ihlal edilmemektedir. 
Kamu gücü
karşısında vatandaşlarımızı koruyacak önemli bir yapı daha ki Kamu Denetçiliği
tahsis edilmiş, düzenlenmiş ve kurumlara karşı mağduriyet hissi uyanan her
vatandaş Kamu Denetçiliği Kurumuna başvurmak suretiyle haklarını arar hâle
gelmiştir. Yine, Anayasa Mahkemesine, biliyorsunuz, bireysel başvuru hakkını
getirdik ve son olarak da özellikle Ergenekon davasında yargılanan birçok kişi
bu getirmiş olduğumuz düzenleme sayesinde bireysel başvuruyla beraat ve oradan
tahliye edilme şansını
yakalamıştır. Ki içerisinde bulunduğum Komisyonda, bizzat yasasını yaptığımız
ara buluculukla alakalı çok önemli gelişmeler ortaya konmuştur ve bu çalışmalar
devam etmektedir. 
Yine “basit suçlar” dediğimiz suçlardan
ceza alan bazı hükümlülere, denetimli serbestlik yoluyla cezalarını dışarıda
çekmesi imkânı getirilmiştir. 
Değerli arkadaşlar, değerli
milletvekili dostlarım; güven veren bir adalet sistemi için adalet sisteminin
tüm alanlarında gelişmeye imza atmakta olan Bakanlığımız 2023, 2053 ve 2071
büyük Türkiyesi’nin imarı için bugünden geniş bir perspektifle çalışmalarını
ele almaktadır. 
Daha özgürlükçü bir anayasa için
milletimizin onayı ve desteğiyle darbe Anayasası’nda değişiklikler yapılmıştır
ama biz bunu yeterli görmüyoruz. Her grubumuzla beraber, inşallah, yeni dönemde
yeni bir anayasaya mutlaka kavuşmamız gerekir, milletimizin beklentisini de
budur. 
Değerli dostlar, tabii, biz Konya milletvekili
olarak biliyorsunuz bugünlerde Şebiarus’u yeniden şu anda düzenliyoruz ve
Hazreti Mevlâna’nın güzel bir sözü var. Diyor ki: “Adalet nedir? Ağaçlara su
vermek. Zulüm nedir? Dikeni sulamak.” Bu şekilde bir cevap veriyor. 
(Mikrofon otomatik cihaz tarafından
kapatıldı) 
HARUN TÜFEKCİ (Devamla) - Tabii, AK
PARTİ olarak bizler adaletli olmak suretiyle ağaçlara su veren olmak istiyoruz
ve dikeni sulayan olmayacağız inşallah. (AK PARTİ sıralarından alkışlar)
ALİ UZUNIRMAK (Aydın) – Paralel yapı
diken mi?
FARUK BAL (Konya) – Paralele de su
ver Harun Bey!
HARUN TÜFEKCİ (Devamla) - Ben bu
duygularla bütçemizin hayırlar getirmesini temenni ediyor, siz değerli heyeti
saygı ve hürmetle selamlıyorum.(AK PARTİ sıralarından alkışlar)
ALİ UZUNIRMAK (Aydın) – Paralel diken
mi şimdi Harun?
BAŞKAN – Teşekkür ederiz Sayın
Tüfekci.
Sakarya Milletvekili Ali İhsan Yavuz.
Buyurunuz Sayın Yavuz. (AK PARTİ
sıralarından alkışlar)
AK PARTİ GRUBU ADINA ALİ İHSAN YAVUZ
(Sakarya) – Sayın Başkan, değerli milletvekilleri; 2015 yılı Adalet Bakanlığı
bütçesi üzerinde AK PARTİ Grubu adına söz almış bulunmaktayım. Bu vesileyle
yüce Meclisi saygıyla selamlıyorum.
Harun Tüfekci kardeşimizin de dediği
gibi “Adalet ağaçları sulamak, zulüm dikene su vermektir.” der Hazreti Mevlâna.
İşte, bu nedenle ve bu doğrultuda, AK PARTİ iktidarı olarak etkin, adil ve
hızlı işleyen bir mekanizmanın tesisi için on iki yıldır gece gündüz uğraş
veriyoruz. 
İktidarımız
süresince mevzuat altyapısının modernizasyonunda, insan kaynaklarının niteliği
ile niceliğinin geliştirilmesinde, fiziki ve teknik altyapının yenilenmesinde
önemli adımlar attık; yargı süreçlerinin makul sürede sonuçlandırılmasının
sağlanması, insan hakları uygulamasının geliştirilmesi ve hak arama yollarının
güçlendirilmesi adına birçok düzenleme yaptık, yapmaya da devam ediyoruz.
Sayın Başkan,
değerli milletvekilleri; adalet sisteminin etkin işlemesi, mevzuat altyapısının
güncel hukuk normlarına uygun olması yanında, fiziksel altyapı ve insan
kaynaklarının da sürekli geliştirilmesini gerektirmektedir. İktidarımız
döneminde bu husus göz ardı edilmeden Adalet Bakanlığına ayrılan kaynak her yıl
artırılmış, güçlü bir adalet sistemi için âdeta seferber olunmuştur. Bakınız,
2002’de Adalet Bakanlığı bütçesi 808 milyon Türk lirası iken 2015 yılı bütçe
tasarısında 7 milyar 657 milyon TL öngörülerek Bakanlık bütçesi yaklaşık 10
katına çıkarılmıştır. Merkezî yönetim bütçesinden adalet hizmetlerine -yüksek
mahkemeler, HSYK, Türkiye Adalet Akademisi bütçeleri hariç- ayrılan pay 2002’de
yüzde 0,83 iken 2015 yılı tasarısında yüzde 1,66 olmuştur; dolayısıyla bu pay
tam yüzde 100 oranında artırılmıştır. 
İnsan kaynakları
açısından da önemli şeyler yaptık iktidarımız döneminde. Mesela, 2002 yılında
hâkim ve savcı sayımız 9.349 iken Kasım 2014 itibarıyla bu sayı 15.017
olmuştur. 2002’den bu yana hâkim ve savcı sayımızda tam yüzde 60 oranında bir
artış sağlanmıştır. 2002 yılında 100 bin kişiye düşen hâkim sayısı 7,5; savcı
sayısı 4,5 iken bugün itibarıyla hâkim sayısı 12’nin, cumhuriyet savcısı sayısı
ise 6’nın üzerine çıkmıştır. Adliyelerde görev yapan yardımcı personel sayısı
ise 2002 yılında 26.274 iken bu sayı 51.155’e çıkarılmak suretiyle tam yüzde
100 oranında bir artış söz konusu olmuştur. 
Fizik ve
teknolojik altyapı bakımından değerlendirirsek Ulusal Yargı Ağı Projesi çok
dikkat çekici bir projedir, kısa adıyla UYAP. Duruşma salonlarında sesli ve
görüntülü bilişim sisteminin de hayata geçirilmesi çalışmaları bu süreçte
tamamlanmıştır. Ulusal Yargı Ağı Pojesi’yle yargıda tüm iş ve işlemler
bilgisayar üzerinden yapılmaya başlanmıştır. Tamamen Türk mühendisler
tarafından geliştirilen UYAP, Avrupa Birliği Komisyonu ve Avrupa Konseyi
Adaletin Kristal Terazisi yarışmasında 2’ncilik ödülüne layık görülmüştür.
Ayrıca, ülkemiz, Avrupa Konseyi Adaletin Etkinliği Komisyonu raporlarına göre
bilişim teknolojilerini çok üst düzey kullanan ülkeler arasına girmiştir. 
İstanbul’a
yaptığımız Avrupa’nın en büyük adalet sarayı da dâhil olmak üzere, il
merkezlerindeki adliyelerin yüzde 50’si yenilenmiştir. Yüksek mahkemelerimizin
binaları da bu süreçte yeniden yapılmıştır. 
Adli yargıda
istinaf usulünü uygulayacak olan bölge adliye mahkemeleri kurulmasına karar
verilmiş, bu kapsamda seçim bölgem Sakarya’da da olmak üzere 15 ayrı yerde
bölge adliye mahkemesi kurulmuş, bu mahkemelerin başsavcı atamaları yapılmış ve
çok yakın bir zamanda hizmete başlayacak şekilde çalışmalar belli bir noktaya
getirilmiştir. Seçim bölgem olan Sakarya’dan örnek verecek olursak 6 ile hitap
edecek olan bölge adliye mahkemesi inşaatı bitmek üzeredir. Yaklaşık 40 milyon,
eski rakamla 40 trilyon TL’ye mal olacak olan bu mahkeme, 24 daireden oluşacak
ve 65 hâkim ve savcı burada görev yapacaktır. Yargıda yeni bir dönemin
başlaması anlamına gelen istinaf uygulamasının, inşallah, çok yakında ete
kemiğe bürünmüş olduğunu hep birlikte görmüş olacağız. 
FARUK BAL
(Konya) – Allah ömür verirse...
ALİ İHSAN YAVUZ
(Devamla) - Ben bir kez daha Bakanlığımızın bütçesinin hayırlı olmasını
diliyor, yüce Meclisi saygıyla selamlıyorum. (AK PARTİ sıralarından alkışlar) 
BAŞKAN –
Teşekkür ederiz Sayın Yavuz. 
Malatya Milletvekili Hüseyin Cemal Akın.
Buyurunuz Sayın Akın. (AK PARTİ sıralarından
alkışlar) 
AK PARTİ GRUBU ADINA HÜSEYİN CEMAL AKIN (Malatya) –
Sayın Başkan, değerli milletvekilleri; Adalet Bakanlığı Ceza ve İnfaz Kurumları
bütçesi hakkında söz almış bulunuyorum. Yüce heyetinize saygılarımı sunuyorum. 
Adalet kavramı,
devletimizin varlığı ve devamlılığı açısından vazgeçilmez bir unsurdur. Adalet,
toplumun temelini oluşturur. Hukuk kurallarına bağlılık, bireyin hak ve
özgürlüklerinin korunması, yargının etkin bir şekilde işlemesi Hükûmetimizin en
önemli politikalarındandır. Kanunlara vatandaşların uyma zorunluluğu olduğu
kadar, devletin ve yargının da uyma mecburiyeti vardır. Hızlı, etkin ve
sağlıklı bir yargılama sürecinin temini devlet ile toplum arasındaki bağı
güçlendirir. Yargı sisteminin iyi bir şekilde işlemesi için uzun yıllar ihmal
edilmiş olan altyapı çalışmaları üzerinde hükûmetlerimiz döneminde ciddi bir
şekilde durulmuş ve durulmaya da devam edilecektir. Yeni adalet sarayları inşa
edilmiş, süratle inşa edilmeye devam edilmektedir. 
Adalet ve
kalkınma ilkeleri doğrultusunda on iki yıldır ülkemizi yöneten ve
vatandaşlarımızın her alanda umudu hâline gelen hükûmetlerimiz, ceza infaz
alanında da köklü reformlara imza atmıştır. Hiç şüphesiz ki ceza infaz
kurumları, doğası gereği, insanların özgürlüğünü kısıtlayan kurumlardır ancak
burada kalan kişilerin, yeniden suç işlemeyen, üretken bireyler olarak topluma
kazandırılması onlara sunulan ve insan onuruna yakışan koşullarla mümkün
olabilecektir. Bu itibarla, 2002-2014 yılları arasında ihtiyacı karşılamayan,
suçluları rehabilite etmeyen ve iyileştirme çalışmalarına elverişli olmayan -bu
rakama dikkatinizi çekmek istiyorum- 249 ceza infaz kurumu kapatılmıştır ve
çağdaş ceza infaz usullerine imkân veren ve insani yaşam koşullarına sahip kurumlar
inşa edilmiştir. 
Değerli
milletvekilleri, hâlihazırda, 340’a yakın ceza infaz kurumumuzda 155 bin
tutuklu ve hükümlüyü barındırmaktayız. Bu kurumlarda barınan hükümlü ve
tutukluların infaz ve ıslahı yanında, onların eğitimi, iyileştirme faaliyeti ve
meslek edinmelerine özel bir önem verdik. Sonuç olarak onların kendi
kendilerine, topluma ve devletimize yararlı birer fert olmalarını hedefledik.
Ceza infaz sisteminde dünyada yaygın bir şekilde uygulanan, iyi hâlli
hükümlülerin ödüllendirilmeleri amacıyla ve aile bağlarının zayıflamadan
devamını sağlamak için bu kurumlarımızda eşleriyle görüşmelerine imkân
sağlandı. 
Ayrıca,
dönemimizde, fedakârca görev yapan cezaevi personeline bu süreçte 1.050 adet
lojman yapıldı. Savunma makamında yıllarını bu insanlarla beraber geçirmiş,
baro başkanı olarak da hizmet etmiş bir meslektaşları olarak, bu süreçte,
onlara bu imkânları tanıyan iktidar grubunun bir üyesi olarak bir nebze olsun
katkı sağlamış olmaktan büyük mutluluk duyduğumu ifade etmek istiyorum. 
Sayın Başkan,
değerli milletvekilleri; İşyurtları Kurumu aracılığıyla da mahkûmları sadece
dört duvar arasına hapsetmek yerine infaz kurumlarındaki atölyelerde
çalışmalarını sağlayıp onların üretmesi, ekonomiye katkı sağlaması ve
kendilerine maddi imkân sağlaması amacıyla 243 işyurdunu faaliyete geçirdik,
2014 yılı Ekim ayı itibarıyla 27 bin hükümlü ve tutuklunun ücret karşılığında
bu kapsamda çalışmalarını sağladık. İşyurdu çalışmaları sonucu 750 milyon lira
gelir elde edilmiştir. Bu husus, her açıdan takdir edilmesi gereken bir
husustur. 
Bu arada, hâkim
ve savcı açığı süratle kapatılmaya başlanmış, yardımcı personel sayısı da
yaklaşık yüzde 150 oranında artırılmıştır. Adaletin bir an evvel tesis edilmesi
için gerekli altyapı çalışmaları da hazırlanmıştır. Adaletin tecellisi için
olumsuz şartlarda çalışma dönemleri artık geride kalmıştır. Yargının işleyişini
kolaylaştıran, buna göre planlanmış adalet saraylarıyla, bilgisayar
donanımlarıyla, araç ve gereçlerle Türk yargı çalışanları artık…
(Mikrofon
otomatik cihaz tarafından kapatıldı) 
HÜSEYİN CEMAL
AKIN (Devamla) - …huzurlu imkânlarla görevlerini yerine getirme gayreti
içerisindedirler. Bu çalışmalar her açıdan takdir edilmesi gereken
çalışmalardır. 
Bu gelişime ve
değişime öncülük eden Adalet Bakanlarımızı ve mesai arkadaşlarını tebrik
ediyor, yüce heyetinizi saygıyla selamlıyorum. (AK PARTİ sıralarından alkışlar)
BAŞKAN –
Teşekkür ederiz Sayın Akın.
Karaman
Milletvekili Mevlüt Akgün. 
Buyurunuz Sayın
Akgün. (AK PARTİ sıralarından alkışlar)
AK PARTİ GRUBU
ADINA MEVLÜT AKGÜN (Karaman) – Sayın Başkan, değerli milletvekili
arkadaşlarım; Türkiye Adalet Akademisi bütçesi üzerinde AK PARTİ Grubu adına
söz almış bulunmaktayım. Yüce heyetinizi saygıyla selamlıyorum.
Değerli
arkadaşlarım, adalet dağıtmak devletin temel görevlerinden birisidir ve
meşruiyetinin de temelidir. Bu alandaki hizmetlerin modern, kamu yönetimi
anlayışı çerçevesinde adil, güvenilir, etkili ve makul sürede sunulması önemli
ölçüde, başta hâkim ve savcılar olmak üzere, tüm yargı unsurlarının mesleki
yetkinliğiyle doğru orantılıdır. Bu anlamda, Türkiye Adalet Akademisi ülkemizde
ve uluslararası alanda meydana gelen güncel hukuki gelişmeleri izleyerek hâkim
ve savcıların meslek öncesi ve meslek için eğitimlerini planlamakta ve genelde
uygulamanın içinden gelen öğretim görevlileriyle bu eğitimleri sağlamaktadır.
Bu bağlamda, sadece 2014 yılı eğitim döneminde 1.703 hâkim ve savcı adayı
meslek öncesi, 1.854 hâkim ve savcı meslek içi, 253 kişi hizmet içi olmak üzere,
toplam 2.107 kişi eğitim hizmetlerinden faydalanmıştır. 
Burada ifade
etmek isterim ki akademide verilen eğitimlerde çağın gereklerine uygun, etkin
ve verimli tüm öğretim metotları kullanılmaktadır. Bunun yanı sıra, eğitim
müfredatının geliştirilmesi için yerli ve yabancı uzmanlarla birlikte çalışılmaktadır.
Avrupa İnsan Hakları Mahkemesi ile akademi arasında kurulan video konferans
sistemiyle doğrudan AİHM uzmanları tarafından adaylara insan hakları ve mahkeme
uygulamaları konusunda ders verilmeye başlanmıştır.
Değerli
arkadaşlarım, Adalet Akademisi, hâkim ve savcılar dışında avukat, noter,
mahkeme personeli ve diğer kurumların hukuk müşavirleri, müfettiş ve
denetçilerine de eğitim hizmeti vermektedir. 
Değerli
arkadaşlarım, Türkiye Adalet Akademisi, bilimsel çalışmalar ve etkinlikler
çerçevesinde ulusal ve uluslararası sempozyum ve çalıştaylarla hukuk ve yargı
sisteminin işleyişiyle ilgili çeşitli aktüel sorunları da tartışma konusu
yapmaktadır. Bu bağlamda, 2012-2014 yılı içerisinde 6 büyük uluslararası
program gerçekleştirilmiştir. İstanbul’da Kadına Yönelik Şiddetle Mücadele,
Samsun’da Hukuk Biliminin Güncel Sorunları, İzmir’de Hukuk Muhakemeleri
Kanunu’nun Dengesi, İstanbul’da Terörle Mücadelede Özgürlük ve Güvenlik
Değerlendirmesi, Ankara’da Uluslararası Mağdur Hakları ve yine Ankara’da 2.
Uluslararası Hukuk Öğretimi Kongresi düzenlenmiştir.
Değerli
arkadaşlarım, Türkiye Adalet Akademisi, yayım ve dokümantasyon alanında da iddialı
bir kurumdur. Hukuk ve adalet alanında bilgi ihtiyacına katkıda bulunmak
amacıyla hakemli ve uluslararası indekslerde taranan 4 süreli yayın ile değişik
alanlarda yayınlar çıkarmıştır. Bu yayınlar: Yılda 4 kez çıkarılan “Türkiye
Adalet Akademisi” dergisi; yılda 2 kez İngilizce, Fransızca, Almanca çıkarılan
“Law And Justice Review” dergisi;
insan hakları alanında yılda 2 kez İngilizce, Fransızca, Almanca çıkarılan “Human
Rights Review” dergisi ve yabancı dillerden Türkçeye çevrilen makalelerin yer
aldığı “Küresel Bakış Çeviri Hukuk” dergisi. Türkiye Adalet Akademisi, aynı
zamanda hukuk ve adalet alanında 21 bini aşan kaynağın bulunduğu Türkiye’nin en
büyük ve etkin güncel kütüphanesiyle de hizmet vermektedir.
Değerli
arkadaşlarım, Türkiye Adalet Akademisi, uluslararası ilişkiler kapsamında
Avrupa Konseyi, Avrupa Birliği, Birleşmiş Milletler, AİHM başta olmak üzere, 75
ülke ve 14 uluslararası hukuk ve adalet alanındaki kurum ve kuruluşlarla iş
birliği yapmaktadır.
Değerli
arkadaşlarım, uluslararası toplumun onurlu ve saygın bir üyesi olan ülkemizde
özgürlükçü demokrasinin geliştirilmesi, temel hak ve özgürlüklerin
güçlendirilmesi, hukukun evrensel değerlerinin hakim kılınması yolunda Türkiye
Adalet Akademisi görev ve sorumluluklarını yerine getirmek amacıyla
çalışmalarını kararlılıkla sürdürmektedir. 
Bu düşüncelerle 2015 yılı
bütçesinin hayırlı olmasını diliyor, yüce heyetinizi saygıyla selamlıyorum. (AK
PARTİ sıralarından alkışlar) 
BAŞKAN – Teşekkür ederiz Sayın
Akgün.
Şanlıurfa Milletvekili Yahya
Akman.
Buyurunuz Sayın Akman. (AK PARTİ
sıralarından alkışlar) 
AK PARTİ GRUBU ADINA YAHYA AKMAN
(Şanlıurfa) – Sayın Başkan, sayın milletvekilleri; ben de Türkiye Adalet
Akademisinin 2015 yılı bütçesi üzerinde AK PARTİ Grubu adına söz aldım. Bu
vesileyle yüce heyetinizi saygıyla selamlıyorum. 
İktidarımız döneminde adalet
alanında reform niteliğinde atılmış olan adımların beş dakikalık bir konuşma
süresi içerisine sığmayacağı aşikârdır. Merdiven altı mezbelelik alanlarda
dağıtılan adaletten bugün saraylarda sunulan adalet dönemine geçmiş durumdayız.
Vicdan ile cüzdan arasına sıkışmış, geçinmekte zorlanan hâkim, savcı sınıfından,
bugün, kamu hizmeti verip en iyi şartlarda ücret alan hâkim, savcılar dönemini
yaşamaktayız. Muhalefet milletvekili olarak bu kürsüden defalarca dile getirmiş
olduğum adalet problemlerinden büyük bir bölümünün çözülmüş olduğunu, bugün,
gurur ve mutlulukla bir iktidar milletvekili olarak ifade edebiliyorum.
Adaletin dağıtıldığı mekânların
çağa yakışır hâle getirilmesinin yanı sıra, bugün, artık UYAP sistemi sayesinde
hizmetlerin dijital ortamda verildiği bir zamanı yaşıyoruz. Hâkim ve savcıları
ve yargı alanında çalışan insanları fiziki ve mali açıdan iyi şartlarda
çalıştırmanın yanı sıra, onları çağın gerekleri ve yeni mevzuat gelişmeleriyle
de donatmak gerektiğinden bugün bütçesini görüşmekte olduğumuz Adalet
Akademisini kurmak zarureti hasıl olmuştur. 
Değerli milletvekilleri, 2003
yılında tüzel kişiliğe sahip olarak kurulan Adalet Akademisi Ankara’da hizmet
vermektedir. Gururla ifade edelim ki Avrupa’nın en büyük yerleşkesine sahip bu
Adalet Akademimiz yaklaşık on bir yıldır 1.100 öğrenci kapasitesiyle hizmet vermektedir.

Devletin temel fonksiyonlarından
biri olan ve meşruiyetinin temeli olan adaletin dağıtılması bu yüzden de
“Adalet mülkün temelidir.” özdeyişinin bütün adalet saraylarımızda kürsünün
hemen arkasına yazılmasını anlamlı kılmaktadır. Modern kamu yönetimi anlayışı
çerçevesinde adil, güvenilir, etkili ve makul sürede hizmet sunabilmesi, önemli
ölçüde, başta hâkim ve savcılar olmak üzere, tüm yargı mensuplarının mesleki
yetkinliğiyle doğru orantılıdır. Bu amaçla, ülkemizde uluslararası alanda
meydana gelen güncel hukuki gelişmeleri izleyerek hâkim ve savcıların meslek
öncesi ve meslek içi eğitimlerini Türkiye Adalet Akademisi planlamakta ve
genellikle uygulamanın içinden gelen kişiler vasıtasıyla bu eğitimleri
vermektedirler. 
Değerli
milletvekilleri, sadece 2014 senesinde 1.703 hâkim ve savcı adayı, 1.854 hâkim
ve savcı, 1.556 diğer kişiler Adalet Akademisinden hizmet almıştır. Hemen hemen
bütün hukuk alanlarında verilen eğitimin yanı sıra, katılımcılara sosyal ve
kültürel değerlerin geliştirilmesi kapsamında da eğitimler verilmektedir. Bu
yolla, adaylara değişik alanlarda kendilerini geliştirmesi imkânı
sağlanmaktadır. Hâkim ve savcıların dışında Türkiye Adalet Akademisinde hukukla
ilgili çok çeşitli insanlara, kişilere ve kurumlara da eğitimler verilmektedir.

Değerli
milletvekilleri, uluslararası ilişkiler kapsamında Türkiye Adalet Akademisi
Avrupa Konseyi, Avrupa Birliği, Birleşmiş Milletler, Avrupa İnsan Hakları
Mahkemesi başta olmak üzere, 75 ülke ve 17 uluslararası hukuk ve adalet
alanındaki kurum ve kuruluşlarla da iş birliği yapmaktadır. Hatta, Türkiye
sınırlarını aşarak Türkiye Adalet Akademisi, 15 ayrı ülkeden gelen hâkim ve
savcılara da eğitim vermiştir bu dönem içerisinde. 2014 yılı itibarıyla 1.297
hâkim ve savcı adayı eğitim görmüştür. Diğer ülkelerle ve nitelikli,
uluslararası hukuk alanında hizmet gören kurumlarla seminer, sempozyum ve
çalıştaylar düzenlemek suretiyle karşılıklı olarak bilgi ve tecrübe paylaşımı
gerçekleştirmektedirler. 
Ülkemizde
özgürlükçü demokrasinin geliştirilmesi, temel hak ve özgürlüklerin
güçlendirilmesi, hukukun evrensel değerlerinin hâkim kılınması yolunda gayret
eden Türkiye Adalet Akademisi çalışmalarını başarıyla sürdürmektedir. 
Ben de bütün
Adalet Akademisi yetkililerine bu görevlerinde başarılar dilerken 2015 yılı
mali bütçesinin başta Adalet Akademimize, bütün hukuk camiamıza ve bütün
milletimize hayırlar getirmesini diliyor, yüce heyetinizi saygıyla
selamlıyorum. (AK PARTİ sıralarından alkışlar) 
BAŞKAN –
Teşekkür ediyoruz Sayın Akman.
Kırklareli
Milletvekili Şenol Gürşan.
Buyurunuz Sayın
Gürşan. (AK PARTİ sıralarından alkışlar) 
AK PARTİ GRUBU
ADINA ŞENOL GÜRŞAN (Kırklareli) – Sayın Başkan, değerli milletvekilleri; 2015 mali
yılı bütçe tasarısının Hâkimler ve Savcılar Yüksek Kurulu bütçesi üzerinde
grubum adına söz almış bulunmaktayım. Hepinizi sevgi ve saygıyla selamlıyorum.
Bu vesileyle yine, adalet ve yargı çalışanlarımızı da buradan muhabbetle
selamlıyor, çalışmalarında başarılar diliyorum. 
Adalet, hepimiz
için, tüm insanlık için önemli bir değer ve kavram. Adalet yalnız mülkün temeli
değil, aynı zamanda yaşamın da temel taşıdır. Yediğimiz ekmek, içtiğimiz su
gibi önemli bir değer adalet. Bugün devlet dediğimiz büyük organizasyonda da
adaletin temsilcisi olarak karşımıza yargı erki çıkmaktadır. Yargı erkini de
irdelediğimizde bunun içerisinde Hâkimler ve Savcılar Yüksek Kurulunun önemli
bir yer tuttuğunu görüyoruz. 
HSYK’nın
gelişimine, tarihçisine baktığımız zaman da 1960 darbesi sonucu oluşturulan
1960 Anayasası’yla ilk defa ihdas edilen ve asıl işlevi vesayet düzenini ikame
etme, siyasi iradeyi baskılama, millî iradeyi devlet yönetiminde etkisiz kılma
amacına yönelik olarak oluşturulmuş ve 2010 Anayasa referandumuna kadar da bu
amaca hizmet etmiş bir kurum olduğunu görüyoruz; tıpkı, aynı Anayasa’yla oluşturulmuş
Millî Güvenlik Kurulu ve Anayasa Mahkemesi gibi.
Vesayet
düzeninin kurucuları ve statükonun savunucuları, siyaseten iktidar
olamayacaklarını anladıkları ve bildiklerinden, siyasi iradeye rağmen devleti
yönetmek ve halkı terbiye etmek için darbe sonucu bir Anayasa yaptılar ve ondan
önceki anayasalarda “Egemenlik, kayıtsız şartsız Milletindir.” maddesine “Türk
Milleti, egemenliğini, Anayasanın koyduğu esaslara göre, yetkili organları
eliyle kullanır.” fıkrasını eklemek suretiyle, vesayet kurumunun organlarını
ihdas etmiş oldular. 
1960
Anayasası’yla oluşturulan ve daha sonra, yine bir darbe Anayasa’sı olan 1982
Anayasası’nda da yer alan HSYK, o zamanki yapısıyla, bağımsız bütçesi olmayan,
üyeleri yüksek yargı organları tarafından belirlenen ve yargı erkini
birilerinin arka bahçesi olarak gösteren bir anlayışın ürünüydü. Kurul ilk
olarak oluşturulduğunda ilk derece hâkim ve savcıları kurulda temsil
edilmiyordu, avukatlar temsil edilmiyordu, kurulun kararlarına karşı iç itiraz
ve en önemlisi de yargı yolu kapalıydı ve yine, Adalet Bakanlığına bağlı 7
kişilik bir yapılanma içerisindeydi. 
Bu arada,
basında geçen gün benim de gözüme takıldı, eski HSYK’dan bahsetmişken dönemin,
2000’li yılların Savcısı Sacit Kayasu’ya da buradan Allah’tan rahmet diliyorum
çünkü hatırlarsınız, darbeci General Kenan Evren hakkında dava, iddianame
açtığı için meslekten ihraç edilmişti.
12 Eylül 2010
tarihinde yapılan Anayasa referandumuyla da HSYK’nın yapısı demokratik
meşruiyet ve geniş tabanlı temsil esasına göre yeniden düzenlenmiş oldu.
Ardından da 6087 sayılı Hâkimler ve Savcılar Yüksek Kurulu Kanunu’yla çalışma
usul ve esasları belirlendi. Ve böylece, bu kanun ve referandumla birlikte
HSYK’nın idari ve mali yönden bağımsız bir kurul olmasına çalışılmıştır, kendisine
ait bir sekretarya oluşturulmuştur, üye sayısı 7’den 22’ye çıkarılmıştır.
Tabii, bütün bunların yanında, meslekten ihraç kararlarına karşı yargı yoluna
açık edilmiştir. Aynı zamanda, iç itiraz sistemi harekete geçirilmiş, daire
kararlarına karşı da genel kurula itiraz hakkı getirilmiştir. 
Yine önemli bir
şey, bundan önce teftiş kurulu biliyorsunuz Adalet Bakanlığına bağlıydı, yeni
düzenlemelerle birlikte de teftiş kurulu HSYK’ya bağlanmış ve 3. Daire
Başkanının gözetiminde görev alması sağlanmıştır. 
Gerek referandum
gerekse ondan sonraki düzenlemelerle birlikte HSYK, yeni yapısıyla yargı
bağımsızlığı ve tarafsızlığı ilkelerini esas alarak yargı hizmetlerinin adil,
hızlı ve etkin bir biçimde yürütülmesini sağlamayı; hâkim ve savcılarla ilgili
işlemlerde adalet, tarafsızlık, doğruluk, dürüstlük, tutarlılık, eşitlik,
ehliyet ve liyakat esaslarına göre yürütülmesini sağlamayı; yargı bağımsızlığı
ve tarafsızlığını güçlendirmeyi kendisine amaç edinmiştir. Bu anlamda da 2014
bütçesinde HSYK’ya 57 milyon 534 bin 338, 42 TL ödenek tahsis edilmiş olup bu
ödeneğin 10 Aralık 2014 tarihi itibarıyla da 33 milyon 542 bin 285,55 TL’sini
kullanmıştır. 
Sözlerime son
vermeden önce şunu söylemek istiyorum: Yargı, mahkemeler karar verirken millet
adına karar veriyor. Egemenliğin kaynağı da Meclisin arkasında da yazdığı gibi,
milletin kendisidir. Dolayısıyla, bu anlamda milletin temsilcilerinin yer
aldığı Büyük Millet Meclisinin de HSYK’ya üye seçiminde aktif olması
gerektiğini düşünüyorum. Bunun HSYK’nın yapısını daha demokratik meşruiyet ve
geniş tabanlı temsil imkânına da kavuşturacağını düşünüyorum.
Bu vesileyle
gelir bütçemizin milletimize, devletimize hayırlı olmasını diliyorum. (AK PARTİ
sıralarından alkışlar) 
BAŞKAN –
Teşekkür ederiz Sayın Gürşan.
Manisa
Milletvekili Uğur Aydemir. 
Buyurunuz Sayın
Aydemir. (AK PARTİ sıralarından alkışlar)
AK PARTİ GRUBU
ADINA UĞUR AYDEMİR (Manisa) – Teşekkür ederim Sayın Başkan.
Değerli
milletvekilleri; Çalışma ve Sosyal Güvenlik Bakanlığımızın bütçesi üzerinde
grubum adına söz almış bulunuyorum. Bu vesileyle yüce heyetinizi ve aziz
milletimizi saygıyla selamlıyorum. 
Değerli
arkadaşlar, insanı hizmetin merkezine koyan ve “Kamu idaresi millete hizmet
için vardır.” ilkesiyle hareket eden Çalışma ve Sosyal Güvenlik Bakanlığımızın
görev alanı 77 milyon vatandaşımızın doğumundan ölümüne kadar tüm hayatını
kapsamaktadır. Çalışma ve Sosyal Güvenlik Bakanlığımız, ülkemizde çalışma
hayatının iyileştirilmesi ve kalitesinin artırılması, sürdürülebilir bir sosyal
güvenlik sisteminin oluşturulması, vatandaşlara sunulan hizmetlerde etkinliğin
ve kalitenin artırılması, işsizlikle mücadele ve istihdamın artırılması gibi
son derece önemli görevleri yerine getirmektedir.
Değerli
arkadaşlar, otuz yıldır tartışılan ve bir türlü hayata geçirilemeyen sosyal
güvenlik reformu, AK PARTİ iktidarımız döneminde hayata geçirilmiştir. Reformun
en önemli ayaklarından birisi olan sosyal güvenlik kurumlarının tek çatı
altında birleştirilmesi sağlanmıştır. Vatandaşımızın hizmete daha iyi
ulaşabilmesi için ülkemizin dört bir köşesinde 490 adet sosyal güvenlik merkezi
hizmete girmiştir. Vizite kâğıdı, sağlık karnesi uygulamalarına son
verilmiştir. Vatandaşlarımız vatandaşlık numarasıyla istediği hastaneye gidip
muayene olabilmekte, istediği eczaneden de ilaçlarını alabilmektedirler. Genel
sağlık sigortası uygulaması hayata geçirilmiştir. 18 yaşına kadar tüm
vatandaşlarımız sağlık hizmetlerinden koşulsuz yararlanma imkânına kavuşmuştur.
Ülkemiz sosyal devlet anlayışı vasfını bizimle kazanmıştır. 
Değerli
arkadaşlar, asgari ücretle çalışan bir işçimiz 2002 yılında 184 lira ücret
alırken şimdi, reel olarak yüzde 383 artışla, bu rakam 891 TL’ye yükselmiştir.
Asgari ücret vergi indirimi ve muafiyeti ilk defa bizim dönemimizde
yapılmıştır. 
Engelli
vatandaşlarımıza, şehit yakınlarımıza, gazilerimize, dul ve yetimlere yönelik
köklü düzenlemeler yaptık. 
Bakanlığımıza
bağlı İŞKUR’un başarılı çalışmalarından da bahsetmek istiyorum: Değerli
arkadaşlar, iktidarımızdan önce, ağırlıklı olarak kamu sektöründe işe
yerleştirilmeye aracılık eden ve özel sektöre nüfuz edemeyen İŞKUR,
Hükûmetimizce, hem 2003 hem de 2011 yıllarında yeniden yapılandırılmıştır.
İşsizliğin temel sebeplerinden biri olan vasıfsızlık sorunuyla mücadele
kapsamında düzenlenen mesleki eğitim kursları, işbaşı eğitim programları, girişimcilik
eğitim programları ve toplum yararına programlardan 100 binlerce vatandaşımız
faydalanmıştır. 2004 yılında İŞKUR bünyesinde istihdam uzmanları göreve
başlatılmış, yıllar itibarıyla yeni kadrolar ihdas edilmiş ve son olarak 2012
yılında, doğru işe doğru elemanı yönlendirmeyi sağlayan 4 bin iş ve meslek
danışmanı alınmıştır. 2003 yılında 65 bin işsizin istihdamına aracılık eden
İŞKUR, 2013 yılında 672 bin, 2014’ün ilk on bir ayında 830 bin kişinin işe
yerleştirilmesine vesile olmuştur. 
Değerli milletvekilleri,
Hükûmetimizin doğru politikaları neticesinde İŞKUR’un kapasitesi artırılmış ve
günümüzün en etkin kurumlarından birisi hâline gelmiştir. İŞKUR’un bu etkinliği
sadece ülkemizle sınırlı kalmamış, 2012 yılında Dünya Kamu İstihdam Kurumları
Birliği Yönetim Kurulu üyeliğine seçilmiş ve 2015 yılında da Başkanlığa aday
olmuştur. 
Sayın Başkan,
değerli milletvekilleri; çalışma hayatında da birçok değişiklikler yaptık,
düzenlemeler yaptık. Beş dakikada bunların hepsine değinemeyeceğim ama madenle
alakalı birkaç konuya değinmek istiyorum. Maden sektöründe çalışan tüm işçiler
için 55 olan emeklilik yaşı 50 olarak yeniden düzenlenmiştir. Linyit ve taş
kömürü çıkaran madencilere ödenecek ücret miktarı asgari ücretin en az 2 katı
kadar olacaktır. Yer altında çalışan madencilere fazla çalışma
yaptırılamayacağı, olağanüstü hâllerde çalışma yaptırılırsa saat başı ücret en
az 2 katı olarak düzenlenecektir. 
Değerli
arkadaşlar, yer altı işlerinde çalışan işçilerimizin iş güvencesi de
güçlendirilmiştir. Yer altında çalışan işçiler için yıllık izin süreleri dört
gün artırılmıştır. 
Değerli
arkadaşlar, 2015 yılı mali bütçemizin vatandaşlarımıza, milletimize ve ülkemize
hayırlı olmasını temenni ediyor, hepinize saygılar sunuyorum. (AK PARTİ
sıralarından alkışlar) 
BAŞKAN –
Teşekkür ederiz Sayın Aydemir.
Manisa
Milletvekili Hüseyin Tanrıverdi. (AK PARTİ sıralarından alkışlar) 
Buyurunuz Sayın
Tanrıverdi. 
AK PARTİ GRUBU
ADINA HÜSEYİN TANRIVERDİ (Manisa) – Sayın Başkan, değerli milletvekilleri; 2015
Yılı Bütçe Kanunu Tasarısı çerçevesinde Çalışma ve Sosyal Güvenlik Bakanlığı
bütçesi üzerinde grubumuz adına söz almış bulunuyorum. Yüce heyetinizi ve aziz
milletimizi saygıyla selamlıyorum. 
Bütçeler bir
ülkenin gelecek için yaptığı plan ve hazırlıkların en önemli yol haritalarıdır.
Bütçeler bir ülkenin gelecek için yaptığı plan ve hazırlıkların en önemli yol
haritaları olduğuna göre, hiç şüphesiz, geleceğe ilişkin perspektifler,
geçmişin birikim ve tecrübelerinden bağımsız da düşünülemez. 
Geride bıraktığımız on iki yıllık
AK PARTİ iktidarları döneminde cumhuriyet tarihinin en radikal kararları
alınmıştır. Özellikle Çalışma ve Sosyal Güvenlik Bakanlığının çalışma hayatına
giren sosyal güvenlik ve çalışma hayatı açısından birbirinden önemli kanunlar
çıkartılmıştır. Çalışma hayatının kronik sorunlarına el atılmış ve endüstriyel
demokrasinin tesisi sağlanmıştır. 
İnsan odaklı, emek merkezli bir
anlayışla çalışma hayatında atılan adımlardan bazılarını hatırlayacak olursak;
dönemin hükûmetlerince “Kayıtta var ama kasada yok.” denilip ödenmeyen 14
katrilyonluk zorunlu tasarruflar AK PARTİ döneminde ödenmiştir. 
1992 yılında başlayan
özelleştirmeler sonucu mağdur edilerek kapı önüne konulan işçilere yine AK
PARTİ sahip çıktı, onlara kamuda istihdam imkânı sağladı. 
MUSA ÇAM (İzmir) – Sayın
Tanrıverdi, şu Soma’dan bahset biraz, Soma’dan. 301 işçiden bahset biraz! 
HÜSEYİN TANRIVERDİ (Devamla) –
Sayın Çam, 1 Mayıs, 2008 yılında Emek ve Dayanışma Günü olarak ilan edildi.
MUSA ÇAM (İzmir) – Lütuf değil,
bu bir lütuf değil; bu, hak.
HÜSEYİN TANRIVERDİ (Devamla) –
2009’da da resmî tatil yapıldı.
SÜLEYMAN ÇELEBİ (İstanbul) –
Doğru. 
HÜSEYİN TANRIVERDİ (Devamla) –
Teşekkür etmeniz lazım gelir. 
MUSA ÇAM (İzmir) - Tabii ki… Hak…
SÜLEYMAN ÇELEBİ (İstanbul) –
Güzel bir şey ama sonra da gazlandık! 
HÜSEYİN TANRIVERDİ (Devamla) –
Yıllardır beraber, omuz omuza bunu haykırdık ve burada biz gerçekleştirdik;
teşekkür etmeniz lazım. 
SÜLEYMAN ÇELEBİ (İstanbul) –
Güzel bir şey ama sonra da gaz yedik. 
HÜSEYİN TANRIVERDİ (Devamla) –
BAĞ-KUR, SSK ve Emekli Sandığı tek çatı altında toplandı, hastaneler
birleştirilerek hizmette norm ve standart birliği sağlandı.
MUSA ÇAM (İzmir) – SSK’nın
malları hiç edildi!
HÜSEYİN TANRIVERDİ (Devamla) –
Enflasyon canavarı katledilerek çalışanların enflasyona ezdirilmesi önlendi. Hep
şikâyetçiydiniz, teşekkür edin. İşe girdiği döneme ve siyasi kimliğine
bakılmaksızın kamuda çalışan 218.733 geçici işçiye kadro verildi ve hangi
dönemde girdiği, siyasi etiketi nedir bakılmadan verildi. 
MUSA ÇAM (İzmir) – Soma’da
çalışanların 1.700’ünün AKP’ye kayıtlı olduğu ortaya çıktı, belge burada. 
HÜSEYİN TANRIVERDİ (Devamla) –
Bunlara Sayın Çam sizin, Sayın Çelebi özellikle çıkıp teşekkür etmeniz lazım. 
RECEP ÖZEL (Isparta) – Sayın Çam,
bir dinle ya!
HÜSEYİN TANRIVERDİ (Devamla) -
Sendikalar ve Toplu İş Sözleşmesi Kanunu sadeleştirilip güncelleştirildi ve
yeni sendikal haklar sağlandı
SÜLEYMAN ÇELEBİ (İstanbul) - Bu
yılın bütçesi bu ya! 
HÜSEYİN TANRIVERDİ (Devamla) – İş
Yasası revize edilerek ILO standartlarıyla uyumlu hâle getirildi. 
SÜLEYMAN ÇELEBİ (İstanbul) - On
iki yıllık bütçeyi konuşmuyoruz, bu yılın bütçesinden bahset!
HÜSEYİN TANRIVERDİ (Devamla) – Bakın,
Sayın Çelebi, konut işçileri İş Yasası kapsamına alındı. 
SÜLEYMAN ÇELEBİ
(İstanbul) – Bu yılın bütçesinden bahsediyoruz.
HÜSEYİN TANRIVERDİ
(Devamla) – Ücretlerinin ödenmemesi hâlinde çalışanlara iş bırakma hakkı
tanındı.
SÜLEYMAN ÇELEBİ
(İstanbul) – Bu yıl mı yapıldı?
HÜSEYİN
TANRIVERDİ (Devamla) – Kamu çalışanlarına toplu görüşme yerine toplu sözleşme
hakkı verildi. 
SÜLEYMAN ÇELEBİ (İstanbul)
– Bu yıl mı yapıldı? Bu yılın bütçesini konuşuyoruz.
HÜSEYİN
TANRIVERDİ (Devamla) – Ya, çık da bir teşekkür et burada! Niye hâlâ yerinden
itiraz ediyorsun?
SÜLEYMAN ÇELEBİ
(İstanbul) – Söylüyorum ya! “On iki yıldır bunları yapıyoruz.” diyorsun.
HÜSEYİN
TANRIVERDİ (Devamla) – İş Sağlığı ve Güvenliği Kanunu yürürlüğe girdi. 
Çalışan tüm
kadınlar için doğum borçlanması 2 çocuktan 3’e, borçlanma süresi ise dört
yıldan altı yıla çıkarıldı. SGK’nın karşıladığı tüp bebek deneme sayısı 2’den
3’e çıkarıldı. 
Torba kanunla
maden çalışanlarının sorunları çözüldü, yeni ilave haklar sağlandı. Ayrıca
taşeron işçilerin çalışmaları sağlıklı bir yapıya kavuşturuldu. Uluslararası
Çalışma Örgütünün 176 sayılı Maden İşyerlerinde Güvenlik ve Sağlık Sözleşmesi 4
Aralık günü Türkiye Büyük Millet Meclisinde yüce Meclisin kararıyla kabul
edildi. 
MUSA ÇAM (İzmir)
– On yıl önce niye yapılmadı?
HÜSEYİN
TANRIVERDİ (Devamla) – Değerli milletvekilleri, biz ülkemize karşı, insanımıza
karşı, emekçilerimize karşı sorumluluk bilinciyle bunları gerçekleştirdik.
Artık ILO’nun kara listesinden de düştük bildiğiniz gibi. Bütün bunlar
cumhuriyet tarihimizin bu aşamasında, yani yeni Türkiye'de insana ve emeğe
saygı vizyonunun önünü açan uygulamalar ve Türk çalışma hayatının geleceğini şekillendiren
radikal dönüşümlerdir. Ancak bunları anlayabilmek için idrak, derinlik ve
Türkiye gerçeklerini tanımak gerekir.
Sayın Başkan,
değerli milletvekilleri; biliyorsunuz, 13 Mayıs 2014’te Soma’da 301 canımızı
kaybettik, Allah rahmet eylesin. Milletçe hepimiz derin bir üzüntü duyduk. Elim
olayın ardından yaraların sarılması için gerekenler vakit geçirilmeden yapıldı,
işçilerimizin geride kalanlarına sahip çıkıldı. 
Teşekkür
ediyorum. Bütçe hayırlı olsun diyorum. (AK PARTİ sıralarından alkışlar)
BAŞKAN –
Teşekkür ederiz Sayın Tanrıverdi.
Çorum
milletvekili Salim Uslu…
Buyurunuz Sayın
Uslu. (AK PARTİ sıralarından alkışlar)
AK PARTİ GRUBU
ADINA SALİM USLU (Çorum) – Sayın Başkan, sayın milletvekilleri; Çalışma ve
Sosyal Güvenlik Bakanlığına bağlı Mesleki Yeterlilik Kurumu bütçesi üzerinde AK
PARTİ Grubumuz adına söz almış bulunuyorum. Bu vesileyle sizleri saygıyla
selamlıyorum.
İş piyasasının
ihtiyaç ve beklentilerini karşılayan nitelikli iş gücünün yetiştirilmesi hem
eğitim sistemimizin etkinliğinin sağlanması hem de küresel düzeyde rekabet
avantajı kazandıracak dinamik bir iş gücü piyasasının oluşmasına katkı
sağlayacaktır.
Bugün, özellikle
Avrupa Birliği ülkelerinde hayat boyu öğrenme anlayışını yansıtacak şekilde
mesleki ve teknik eğitim verilmesi eğitimde etkinliğin, ekonomide verimliliğin
ve rekabet edebilirliğin sağlanması ve sürdürülebilmesi için çözümler
üretilmektedir.
MYK, Türkiye’nin
küresel ekonomide rekabet edebilecek iş gücünün yetiştirilebilmesine ve bu iş
gücünün yurt dışında mesleklerini icra edebilmelerine imkân sağlayacak Avrupa
Birliğiyle uyumlu ulusal yeterlilik sistemini kurmak ve işletmek amacıyla 2006
yılında 5544 sayılı Yasa’yla kurulmuş, bilahare Avrupa Konseyi kararı uyarınca
da MYK, ulusal Europass Merkezi olarak görevlendirilmiştir.
MYK, eğitim ve
istihdam ilişkisini güçlendirerek Türkiye’de insan kaynaklarına yeni bir bakış
açısı getiren yeterlilik kavramı çerçevesinde mesleki ve teknik eğitimin
yeniden yapılandırılmasını sağlayacak önemli bir yapıyı oluşturmaktadır.
Mesleki eğitim ve iş gücünün nitelikli hâle getirilmesi işçiye öz güven
kazandırarak, işçiyi özgürleştirerek, iş güvencesi, iş güvenliği, verimlilik ve
kalite sağlayacaktır. İstihdam planlaması ve MYK politikaları buluşturulduğunda
daha verimli, becerili, üretken bir iş gücü piyasası oluşacaktır. 
Bu kapsamda,
ulusal meslek standartlarının hazırlanması için sektörlere ve mesleklere
ilişkin yetkinliği ve temsil gücü olan işçi, işveren, meslek kuruluşları ve
sivil toplum örgütleriyle toplam 748 meslek standardının hazırlanmasına ilişkin
iş birliği ortamı oluşturulmuştur.
Bugün itibarıyla
669 meslek standardı hazırlanmış, bunlardan 576’sı ulusal meslek standardı
olarak Resmî Gazete’de yayımlanmıştır. Sınav ve belgelendirme sistemi
oluşturulmuş ve işletilmeye başlanmıştır. Bugün itibarıyla 103’ü tehlikeli ve
tehlikeli mesleklerde olmak üzere 156 meslekte sınav ve belgelendirme
yapılabilmektedir. 21.170 kişiye mesleki yeterlilik belgesi verilmiştir.
Sizlerin de
malumları olduğu üzere iş sağlığı ve güvenliği konusunda ulusal bir
farkındalığın oluşturulması için yoğun çaba sarf edilmektedir. Bu kapsamda,
tehlikeli işlerden başlanmak suretiyle, 2015 yılından itibaren iş piyasasının
gerekleri, sınav ve belgelendirme kapasiteleri dikkate alınarak Çalışma ve
Sosyal Güvenlik Bakanlığımızca belirlenen mesleklerde çalışanların mesleki
yeterlilik belgesine sahip olma zorunluluğu getirilmesi planlanmaktadır.
Sayın Bakanım,
sözlerimin bu kısmında birkaç hususu sizinle paylaşmak istiyorum: Mesleki
eğitim ve eğitim sistemi için istihdam planlaması ile istihdam politikaları
arasında, ekonomik kalkınma ile sosyal gelişme arasında, sendikal haklar ile
sosyal düzen arasında, toplu sözleşme hakkı ile kamu düzeni arasında, parasal
değerler ve dengeler ile sosyal politikalar arasında doğru bir ilişki
kurgulamak zorundayız. Bu sebeple, iş kolu sözleşmesi imkânı getirip toplu
sözleşmesiz iş yeri bırakmayınız. İşsizlik sigortasına erişimi kolaylaştırıp
işsiz kalanların imkânlarını artırınız. Kıdem tazminatı fonunu bir an önce
kurup kıdem tazminatı hakkını güvenceye alınız. İşçi ve memur ayrımını kaldırıp
AB ve ILO normlarına uygun düzenlemelerle sendikal hakların etkin kullanımını
sağlayınız. Kamu iş yerlerinde geçici işçilik sürelerini ve statülerini yasayla
belirlemek yerine, ihtiyaçlara göre belirlenmek üzere ilgili işletmeye
bırakınız. 6331 sayılı Yasa’yı delmeye çalışan maden işletmelerinin
insafsızlığına ve kural tanımazlığına izin vermeyiniz. İşçi temsilciliğini, iş
sağlığı ve güvenliğiyle sınırlı tutmak yerine, tüm işletmelerde yer alacak
şekilde örgütlülüğü teşvik ediniz. Başta İş Sağlığı ve Güvenliği Kurulu olmak
üzere, diyalog kurumlarının etkin bir biçimde çalışmasını sağlayarak
katılımcılığı ve endüstriyel demokrasiyi çalışma yaşamının geleneksel, kurumsallaşmış
etkin kurumları hâline getiriniz. Sendikal yaşama ve endüstri ilişkilerine
yönelik düzenlemeleri konjonktürel istek ve taleplere göre değil, ILO
konvansiyonları, AB normları ve ihtiyaçlarımıza göre yapınız. İnanıyorum ki bu
öneriler yeni Türkiye politikaları ile hem örtüşecek hem de cumhuriyetimizin
değerleriyle çok daha yaraşmış olacaktır.
MYK’nın
önümüzdeki süreçte daha başarılı hizmetler vereceğine olan inancımı yineleyerek
Çalışma ve Sosyal Güvenlik Bakanlığımızın ve MYK’nın 2015 yılı bütçesinin
hayırlı olmasını temenni eder, yüce heyetinizi saygıyla selamlarım. (AK PARTİ
sıralarından alkışlar)
BAŞKAN –
Teşekkür ederiz Sayın Uslu. 
Sayın milletvekilleri,
bir saat ara veriyorum. 
 Kapanma
Saati: 13.43
ÜÇÜNCÜ
OTURUM
Açılma
Saati: 14.41
BAŞKAN:
Başkan Vekili Şükran Güldal MUMCU
KÂTİP ÜYELER: Muhammet Bilal MACİT (İstanbul), Mine LÖK BEYAZ (Diyarbakır)
----0----
BAŞKAN – Sayın
milletvekilleri, Türkiye Büyük Millet Meclisinin 28’inci Birleşiminin Üçüncü
Oturumunu açıyorum.
2015 Yılı
Merkezi Yönetim Bütçe Kanunu Tasarısı ile 2013 Yılı Merkezi Yönetim Kesin Hesap
Kanunu Tasarısı’nın görüşmelerine kaldığımız yerden devam edeceğiz. 
Komisyon ve
Hükûmet yerinde.
Şimdi söz sırası
Trabzon Milletvekili Safiye Seymenoğlu’na ait. 
Buyurunuz Sayın
Seymenoğlu (AK PARTİ sıralarından alkışlar)
AK PARTİ GRUBU
ADINA SAFİYE SEYMENOĞLU (Trabzon) - Sayın Başkan, değerli milletvekilleri; sizi
ve aziz milletimizi saygıyla selamlıyorum. 
Devlet Personel
Başkanlığının bütçesi üzerinde konuşmak üzere söz almış bulunuyorum.
Devlet Personel
Başkanlığı 1960 yılında, kamu hizmetlerinin etkin ve verimli bir biçimde
yürütülebilmesi ve kamu personel rejiminin temel ilke ve politikalarının
belirlenmesi ve geliştirilmesi amacıyla kurulmuş önemli bir kurumumuzdur.
Devlet Personel Başkanlığı, yurt içinde ve yurt dışındaki etkin ve verimli
çalışmalarıyla kamu yönetimini ve kamu personel sistemimizi yönlendirmekte ve
bu alanda kamu kurumlarına rehberlik ve öncülük etmektedir. 
Devlet Personel
Başkanlığının yaptığı düzenlemelerin başında, hiç kuşkusuz, 1965 tarihinde
yürürlüğe giren 657 sayılı Devlet Memurları Kanunu gelmektedir. 657 sayılı
Kanun, günümüzde de personel kanunlarının temel mevzuatı olarak yerini
korumaktadır. Ancak, günün değişen ve gelişen şartlarına uygun olacak şekilde
yeni bir kamu personel sisteminin oluşturulması noktasında kamuoyunun önemli
bir beklentisi olduğunu da söyleyebiliriz.
Değerli
milletvekilleri, Devlet Personel Başkanlığı aracılığıyla 1999 yılında kamu
personeli alımında merkezî sınav usulüne geçilmiş; yine aynı yılda, kamu kurum
ve kuruluşlarının görevde yükselme sisteminde liyakat ve kariyer ilkeleri
doğrultusunda sınav esasına bağlayan yönetmelik de yürürlüğe girmiştir. 
2007 yılında
mahallî idarelerin personel sistemleri kendine has özellikleri çerçevesinde
yeniden kurgulanmıştır. 
Yine, 2010 yılında
Anayasa değişikliğiyle, kamu görevlilerine tanınan toplu sözleşme hakkının
kullanımına ilişkin süreçler de Devlet Personel Başkanlığı tarafından
yürütülmektedir. Ayrıca, kamu personelini ilgilendiren genel nitelikli
konularda istişareye imkân veren Kamu Personeli Danışma Kurulu oluşturulmuş ve
uyuşmazlık hâlinde nihai kararı verme yetkisi Kamu Görevlileri Hakem Kuruluna
verilmiştir. Böylece, devletin tek taraflı belirlediği haklar yerine, sosyal
taraflarla uzlaşı anlayışına dayalı toplu sözleşme sistemi yürürlüğe girmiştir.

Devlet Personel
Başkanlığının kamuda gerçekleştirilen özelleştirme ve yeniden yapılandırma
konularında da önemli görevleri bulunmaktadır.
Özelleştirme
işlemleri çerçevesinde istihdam fazlası personelin nakil işlemleri Devlet Personel
Başkanlığı tarafından gerçekleştirilmektedir. Bu kapsamda, 1994 yılından bu
yana yaklaşık 110 bin personelin Devlet Personel Başkanlığınca diğer kamu
kurumlarına nakilleri gerçekleştirilmiştir. Öte yandan, kapatılan mahallî
idarelerde çalışan yaklaşık 15 bin işçi ve memurun hakları korunmuş ve il tercihleri
de dikkate alınarak Devlet Personeli Başkanlığınca nakil işlemleri
gerçekleştirilmiştir. 
Değerli
milletvekilleri, Hükûmetimizin engelli personel istihdamına verdiği özel önem
bilinmektedir. İstihdam edilen engelli memur sayısı 2002 yılında toplam 5.777
kişiyken Aralık 2014 tarihi itibarıyla 38.027 kişiye yükselmiştir. 2002 ile
2014 yılları arasındaki değişime bakıldığında engelli memur istihdamında 5
kattan fazla bir artış sağlanmıştır. Daha önce engelli memur alımlarına ilişkin
sınavları her kurum kendisi yapmaktayken, 2011’de yapılan değişiklikle dünyada
da bir ilk gerçekleştirilerek ilk kez merkezî sınav sistemiyle yerleştirmeye
geçilmiştir.
Ayrıca, 3713
sayılı Terörle Mücadele Kanunu kapsamında terör mağdurları ve yakınlarının
kamuda istihdam imkânları genişletilmiş ve görev mağdurlarının yakınlarının
kamuda istihdam edilmelerinin önü de açılmıştır. Bu kapsama giren hak
sahiplerinin atanmaları görevi de yine Devlet Personele verilmiş ve söz konusu Başkanlığımız
2014 yılı içerisinde gerçekleştirdiği kura yoluyla yaklaşık 6.300 hak sahibinin
atamasını gerçekleştirmiştir. 
Sayın Başkan,
değerli milletvekilleri; kamu personelinin işe alınmasından yerleştirilmesine,
çalışma koşullarının düzenlenmesinden hukuki ve mali statülerinin
belirlenmesine kadar birçok önemli görevi yerine getiren Devlet Personel
Başkanlığı elli dört yıllık tecrübesiyle devletimizin önemli bir kurumudur.
(Mikrofon
otomatik cihaz tarafından kapatıldı) 
SAFİYE
SEYMENOĞLU (Devamla) – Bu duygu ve düşüncelerle 2015 yılı bütçesinin hayırlı
olmasını diliyor, tekrar saygılar sunuyorum. (AK PARTİ sıralarından alkışlar)
BAŞKAN –
Teşekkür ederiz Sayın Seymenoğlu.
Kahramanmaraş
Milletvekili Sıtkı Güvenç…
Buyurunuz Sayın
Güvenç. (AK PARTİ sıralarından alkışlar)
AK PARTİ GRUBU
ADINA SITKI GÜVENÇ (Kahramanmaraş) – Sayın Başkan, değerli milletvekilleri;
Türkiye ve Orta Doğu Amme İdaresi Enstitüsünün 2015 yılı bütçesi ve
faaliyetleri üzerine AK PARTİ Grubu adına söz almış bulunuyorum. Ekranları
başında bizi izleyen değerli halkımızı, Kahramanmaraşlı hemşehrilerimi ve
sizleri saygıyla selamlıyorum.
Değerli
milletvekilleri, kamu yönetim bilgisi yüz yıllardır kamu yönetimi okullarında
verilmektedir. Osmanlı kurmuş olduğu Enderun mekteplerinde kamu yöneticisi
yetiştirmiştir.
Türkiye ve
Ortadoğu Amme İdaresi Enstitüsü 1952 yılında kurulmuş olup günümüzde ülkemizin
tüm kamu kurum ve kuruluşları için ihtiyaç duyulan kamu yöneticilerini ve
eğitimcilerini yetiştirerek milletimizin bu alandaki ihtiyaçlarını karşılamaya
çalışmaktadır.
Türkiye ve
Ortadoğu Amme İdaresi Enstitüsünün eğitim ve öğretim programından günümüze
kadar 4.952 yüksek lisans ve doktora öğrencisi mezun olmuştur. Ocak 2014 ve
Eylül 2014 arasındaki dönemde toplamda 172 yabancı kamu görevlisine 8 farklı
eğitim programı uygulanmıştır.
Hepimizin sosyal
hayatta değişik zamanlarda değişik rolleri bulunmaktadır. Hepimiz zaman zaman
yönetici, zaman zaman da yönetilen konumdayız. Dolayısıyla, herkesin iyi bir
yönetici olması hepimiz açısından son derece önemlidir. Hayatta başarılı
olmakta bu rolleri en iyi şekilde oynamamıza bağlıdır. 
Şimdi sizlere,
başarılı bir idarecide bulunması gereken karşıdakini anlamak açısından
dinlemenin önemiyle ilgili yıllar önce yazdığım kısa bir makaleyi okumak
istiyorum: 
“Sayın Başkan,
değerli milletvekilleri; iyi bir yönetici, iyi bir lider, aile saadetini
sağlayan baba, isabetli fetvalar veren âlim, hastalarına şifa dağıtan doktor,
sorunları yakalayan gazeteci, proje çizen mimar… Velhasıl iyi olmanın
başlangıcı öncelikle iyi bir dinleyici olmaktır. İyi bir dinleyici olmadan,
karşıdaki insanları anlamak mümkün olmaz, karşıdakini anlamadan da isabetli
kararlar verilemez. Hekimlikte “anamnez” diyorlar hastalığın hikâyesini
dinlemeye. Hastalığı, hastayı anlamanın olmazsa olmazı iyi bir anamnez,
isabetli teşhis, doğal olarak da doğru tedavidir.
Bir hâkim veya
savcının yanında okumuştum: “Tek tarafı dinlemek yanıltır, iki tarafı dinlemek
adalet dağıtır.’’ İlle de dinlemek.
Talebe,
öğretmeni mutlaka dinlemeli; öğretmen, öğrenciyi anlamalı, anlamak için
dinlemeli. Fakih iyi dinlemeli, isabetli fetva için. Baba iyi dinlemeli, çocuklarını
anlamak için. Mimar kendi kafasındaki projeyi değil, istenileni çizmeli, çizmek
için de önce karşıdakini iyi dinlemeli. 
Asıl meziyet
dinlemekte. İyi yönetici dinlemeyi bilmeli. İnsanlar çekinmeden yanına
girmeli.” diye yazmışım yıllar önce. Milletvekili olduktan sonra da, Türkiye
Büyük Millet Meclisinde başarının birbirimizi anlamaktan, birbirimizi anlamak
için de mutlaka birbirimizi dinlemekten geçtiğini düşünüyorum. 
Ülkemizin
geleceği, milletimizin mutluluğu kamu yöneticilerimizin insanları dinleyip
problemleri çözme başarısına, gelişmeleri en iyi şekilde takip etmesine, kanun,
yönetmelik ve tüzükleri zorlaştırmadan milletin menfaatine uygulamasına bağlıdır.
Kötü bir
yönetici bulunduğu makamın kapısını kapatıp saltanat makamı haline getirirken,
devletin soğuk yüzü olur ve milleti devletten soğutur. İyi bir yönetici makamın
millete ait hizmet makamı olduğunu bilir, devletin sıcak yüzü olur, şefkatli
kolları olur, devleti millete sevdirir ve milletin aidiyet duygusunu artırır.
Açıkça söylemek
gerekirse, iyi bir kamu yöneticisinin kuruma kazandıracağı çok şey olduğu gibi
kötü bir kamu yöneticisi de kuruma çok büyük zararlar verir. Bu bağlamda, kamu
yöneticiliği son derece önemlidir. Çok iyi yetişmesi de ülkemizin geleceği
açısından son derece önemlidir.
AK PARTİ olarak
on iki yıllık iktidarımız boyunca en büyük mücadeleyi bürokratik oligarşiye
karşı verdik. Sayın Cumhurbaşkanımız Başbakanlığı döneminde söylemiş olduğu
“Sayın valim, fakir seni değil sen fakiri bulacaksın. Hanımefendinin elinden
tutup iftarı fakir sofrasında açacaksın. Kömürü gerekirse sen dağıtacaksın.”
derken, bürokrasinin kendine gelmesi, bulunulan makamların hizmet makamı olduğu,
saltanat makamı olmadığını belirtmek içindir. Şükürler olsun, on iki yıllık
iktidarımız boyunca bu noktada çok ciddi mesafeler aldık, şüphesiz daha yapacak
çok şey vardır.
Buradan tüm
yöneticilere şöyle seslenmek istiyorum: Hizmet makamlarının hizmetine
yapışılırsa hem hizmet etmek mümkün olur hem de makamda kalınır, ama makamına
yapışılırsa ne hizmet edilir ne de makamda kalınır.
2015 bütçesinin
milletimize hayırlı olmasını diliyor, yüce Meclisi saygıyla selamlıyorum. (AK
PARTİ sıralarından alkışlar) 
BAŞKAN – Teşekkür
ederiz Sayın Güvenç.
Diyarbakır
Milletvekili Mehmet Galip Ensarioğlu. 
Buyurunuz Sayın
Ensarioğlu. (AK PARTİ sıralarından alkışlar) 
AK PARTİ GRUBU
ADINA MEHMET GALİP ENSARİOĞLU (Diyarbakır) – Sayın Başkan, değerli
milletvekilleri; Avrupa Birliği Başkanlığının 2015 bütçe tasarısı üzerine AK
PARTİ Grubu adına söz aldım; yüce heyetinizi saygıyla selamlıyorum.
Malumları olduğu
üzere, yarım asrı aşkın Avrupa Birliği üyelik girişimlerinden edindiğimiz
tecrübeler ışığında, artık daha güçlü bir iş birliğinin ve hatta entegrasyonun
Türkiye ve Avrupa Birliği açışından mukadder olduğunu söylemek mümkündür.
Türkiye Avrupa
Birliği ile bütünleşmeyi kendisi için stratejik bir hedef olarak belirlemiştir.
Bu süreç her vatandaşımızın bugününü ve yarınını temelden etkileyen toplumsal
bir dönüşüm projesidir. Bunun yanı sıra AB komisyonunun Türkiye hakkında
hazırladığı ilerleme raporlarında da ifade edildiği üzere, Türkiye, Avrupa
Birliğinin stratejik ortağı ve önemli bir bölgesel aktörüdür. Türkiye büyük ve
dinamik ekonomisiyle, genç nüfusuyla, bölgedeki rolüyle, enerji arzının
güvenliği hususunda kilit pozisyonuyla Avrupa Birliği için her geçen gün biraz
daha iş birliğini zorunlu kılar bir duruma gelmektedir.
Değerli
milletvekilleri, uluslar üstü bir hukuk sistemini benimseyen Avrupa Birliğinin
yanında, ülkesinde farklı dinlere, mezheplere ve farklı ırklara mensup 2
milyonu aşkın mülteciyi emsalsiz bir hamiyetperverlikle ağırlayan Türkiye bugün
modern dünyada uluslar üstü vicdanın en önemli temsilcisi konumuna gelmiştir. Türkiye’nin
AB üyeliği, Avrupa Birliğinin üzerine kurulmuş olduğu değerleri canlandırmak
açısından da hayati bir önem taşımaktadır.
Değerli
milletvekilleri, iki dünya savaşı ve sayısız iç savaş atlatmış, bir çok dilin
konuşulduğu, farklı dinlerin, Hristiyanlığın her mezhebinin ve bu mezheplerin
farklı yorumlarının bulunduğu Avrupa hayli çalkantılı yıllardan sonra kıta
barışını yakaladı. Bunu birkaç cesur ve öngörü sahibi siyasetçinin girişimleri
sayesinde başardılar.
Ülkemiz yeni
Türkiye vizyonuyla, insan hakları ve temel özgürlükler alanında hukuki ve idari
reformlar yapan, uluslararası anlaşmaların hukuk sistemi içindeki yerini
güçlendiren, düşünce ve ifade özgürlüğünün önünü açan, işkence ve kötü
muamelenin önlenmesi, kadın-erkek eşitliğinin sağlanması alanında önemli
mesafeler almıştır. Söz konusu reformlar sayesinde vatandaşımızın sahip olduğu
bireysel hak ve özgürlüklerin kapsamı genişletilmiş, çağdaş demokrasinin temel
ilkeleri olan şeffaflık, hesap verilebilirlik ve katılımcılık gibi değerler
gündelik hayatımızın bir parçası olmuştur.
Türkiye’nin en
temel meselesi olan Kürt sorununa yönelik çözüm süreci, Avrupa Birliği
reformları sayesinde daha sağlıklı bir zemine kavuşmuştur. Bu reformlar,
Türkiye’nin AB süreci ile çözüm sürecini âdeta birbirinin mütemmim cüzü hâline
getirmiştir.
Saygıdeğer
milletvekilleri, bütün bu ekonomik ve siyasal gelişime rağmen, Avrupa Birliği
müzakerelerinde malumunuz olan birkaç ülkenin tutumu ile talihsiz ön yargıları
neticesinde siyasi nitelikli blokajlar maalesef yaşanabiliyor. Ancak bu
engellemelerden Hükûmetimizin bu hususta isteksiz ve gönülsüz olduğu
eleştirisini çıkarmak hakkaniyetli olmayacaktır.
Nitekim,
Başbakanlığı döneminde Sayın Cumhurbaşkanımız 2014 yılını “Avrupa Birliği Yılı”
ilan etmiş, Avrupa Birliği Bakanlığımız kapsamlı bir yeni AB stratejisi ortaya
koymuş ve ardından, Avrupa Birliğine katılım için yeni ulusal eylem planı
hayata geçirilmiştir. Yeni AB stratejisi Türkiye ve Avrupa Birliği arasında
etkili bir iletişim stratejisiyle birlikte siyasi reform sürecini hızlandırmayı
ve katılım sürecine dinamizm kazandırmayı amaçlamaktadır. Söz konusu strateji
çerçevesinde fasılların müzakereye açılıp açılmayacağına bakılmaksızın ilgili
Avrupa Birliği müktesebatı ve Avrupa İnsan Hakları Mahkemesi içtihatlarını
dikkate alan reformların kesintisiz sürdürülmesi öngörülmüştür.
Değerli
milletvekilleri, konuşmamın başında da belirtiğim gibi, ufukta iki taraf için
de kaçınılmaz bir iş birliği görülmekte ve bu iş birliği iki taraf için de
hayati bir önem ifade etmektedir. En kısa zamanda üyeliğin önündeki tüm
engellerin kaldırılması ve birliğe katılım için Hükûmetimiz ve ülkemizin reform
mutfağı olan AB Bakanlığımız bu kararlı ve istikrarlı adımları atmaya devam
edecektir.
Yüce heyetinize
teşekkür eder, saygılarımı sunarım. (AK PARTİ sıralarından alkışlar)
BAŞKAN –
Teşekkür ederiz Sayın Ensarioğlu.
Mersin
Milletvekili Çiğdem Münevver Ökten.
Buyurunuz Sayın
Ökten. (AK PARTİ sıralarından alkışlar)
AK PARTİ GRUBU
ADINA ÇİĞDEM MÜNEVVER ÖKTEN (Mersin) - Sayın Başkan, değerli milletvekilleri;
2015 Yılı Bütçe Kanunu Tasarısı Avrupa Birliği Bakanlığı bütçesi üzerinde AK
PARTİ Grubu adına söz almış bulunmaktayım. Hepinizi saygıyla selamlıyorum.
Değerli
milletvekilleri, yarım asırdır devam eden Avrupa Birliği üyelik ilişkimize
baktığımızda, Türkiye’nin 2002-2005 döneminde Kopenhag Siyasi Kriterlerine uyum
konusunda attığı adımlarla kritik eşiğin aşıldığını görmekteyiz.
AK PARTİ
Hükûmetlerinin kararlı çalışmalarıyla başlayan katılım müzakereleri sistematik
bir çerçeveye oturtulmuş, ülkemizin siyaset vizyonunun belirleyici bir parçası
olmuştur. 2011’de Avrupa Birliği Bakanlığının kurulması bu kararlılığımızın bir
sonucudur.
62’nci Hükûmet
Programı’nda Avrupa Birliği tam üyeliği stratejisi bir hedef olarak belirlenmiş
ve Sayın Cumhurbaşkanımız 2014 yılını “Avrupa Birliği Yılı” ilan etmiştir. 
Türkiye için
önemli olan, Avrupa Birliğine üyelik sürecinin yarattığı ivmenin her alanda
etkisini tespit etmektir. Sosyoekonomik dönüşümde çağdaş standartlara
ulaşabiliyor muyuz? Hukuki ve siyasal reform hareketlerini ne kadar sağlıklı ve
toplumun bütün kesimlerinin onayını alarak yapıyoruz? İşte bütün bu gibi
soruların cevaplarını Avrupa Birliğine Katılım İçin Ulusal Eylem Planı’nda
Hükûmet olarak verdik ve uzun vadeli stratejik ortaklık planlarımız devam etmektedir.

Sayın
milletvekilleri, Türkiye etkin bölgesel bir aktördür ve Avrupa Birliği
stratejik ortağıdır, genç nüfusuyla da dinamik bir sosyolojik yapısı vardır.
Sosyoekonomik dönüşümün temelinde de hepinizin bildiği gibi eğitim vardır.
Avrupa Birliği Bakanlığımızın ilgili kuruluşu olan Avrupa Birliği Eğitim ve
Gençlik Programları Merkezinin sağladığı hibe destekleri gençlerimizin ve
üniversite öğrencilerimizin Avrupa’da eğitim almaları sağlanmakta ve bu suretle
kültürler arası kaynaşma ve ön yargıların giderilmesi için fırsatlar
sunmaktadır.
“Erasmus” adıyla
bilinen bu program 2007-2013 dönemini kapsar. Tüm Türkiye’de 300 bin gencimiz,
ilimiz Mersin’de de toplam 992 öğrencimiz Erasmus programından faydalanmıştır. 
2014-2020
döneminde hayat boyu öğrenme ve gençlik programlarının adı Erasmus Artı
Programı olarak değişmiştir. Bu programdan faydalanacak vatandaşlarımızın
sayısı 150 bin kişi daha artış gösterecektir.
Aslında yıllardır
bizi Avrupa Birliğine sokmamak için direnen birliğin, öğrenci değişim programına
15’inci yüzyılda yaşamış olan Hollandalı bir rahip ve felsefeci olan Desiderius
Erasmus‘un adını vermesi çok ilginçtir. Çünkü bu felsefecinin çağının ırkçı,
bağnaz kilise zihniyetine karşı en acımasız eleştirileri yapan hümanist bir
insan olması ve ona “insanlığın prensi” denmesi de ayrı bir hicivli durumdur. 
1989 yılında
Türkiye Cumhuriyeti ile Avrupa Komisyonu arasında yapılan bir anlaşma ile
Avrupa Birliği tarafından finanse edilen ve Avrupa Birliği müktesebatı
konusunda bilgi sahibi personel ihtiyacının giderilmesi için Jean Monnet bursu
hayata geçirilmiştir. 
Yine işin en
hicivli kısmı da budur. Çünkü bugün Avrupa Birliğinin Türkiye’yi birliğe
almamak için direnen tarafgir davranışına rağmen “Biz devletler koalisyonu
kurmuyoruz, insanları birleştiriyoruz.” diyen Avrupa Birliğinin fikir babası
olan Jean Monnet adının verilmesi de ikinci bir hicivli durumdur. 
Hem kamuda hem
özel sektörde hem sivil toplum kuruluşlarında hem mesleki hem de eğitim
anlamında kendilerini geliştirmek isteyen gençlerimiz için en prestijli ve
köklü burs programıdır Jean Monnet, çünkü bu burs diğer burslardan farkı olarak
iyi bir maddi desteğin yanında kariyerlerine özel bir prestij ve ayrıcalık
katmaktadır. 36 yaşından gün almamış ve gerekli kriterlere sahip herkes sınava
girebilir. Bu burs programlarından faydalananlar istihdam pazarında daha güçlü
yer alırlar, uzun süre işsizliğe maruz kalma riski çok azdır, bilgi, deneyim ve
görgü ile güçlenen kişilik özelliklerini de girişimcilik becerilerini de
arttırmaktadır. 
Jean Monnet
projesinden 2007 yılından bugüne 900 öğrencimiz faydalanmıştır ve aynı zamanda
da 1991 yılından bu zamana kadar da 1.810 öğrencimiz bunlardan faydalanacaktır.
Sayın
milletvekilleri, bu özelliklere sahip gençliğin oluşturacağı güçlü bir Türkiye
Avrupa Birliği geleceği açısından çok önemlidir.
(Mikrofon
otomatik cihaz tarafından kapatıldı)
ÇİĞDEM MÜNEVVER
ÖKTEN (Devamla) – Bu noktada, 2015 yılı bütçemizin ülkemize ve milletimize
hayırlı olmasını diliyorum.
Hepinize
saygılar sunuyorum. (AK PARTİ sıralarından alkışlar)
BAŞKAN –
Teşekkür ediyoruz Sayın Ökten.
Ankara
Milletvekili Sayın Nurdan Şanlı, buyurunuz. (AK PARTİ sıralarından alkışlar) 
AK PARTİ GRUBU
ADINA NURDAN ŞANLI (Ankara) – Teşekkür ederim.
Sayın Başkan,
değerli milletvekilleri; 2015 yılı Bütçe Kanunu Tasarısı kapsamında bugün
bütçesini görüşeceğimiz, Avrupa Birliği Bakanlığının ilgili kurumlarından olan
Türk Akreditasyon Kurumunun bütçesi üzerinde grubum adına söz aldım ve Genel
Kurulu saygılarımla selamlıyorum.
Küresel
ekonomideki gelişmelerin ve ülkemizin Avrupa Birliğine üyelik sürecinde
uluslararası ticaretin vazgeçilmez unsurlarından olan akreditasyon faaliyetini
ülkemizde yürütmek üzere Türk Akreditasyon Kurumu, TÜRKAK 1999 yılında 4457
sayılı Kanun’la kurulmuştur, 2012 yılından itibaren de Avrupa Birliği
Bakanlığının ilgili kuruluşu olarak faaliyet göstermektedir. TÜRKAK bugüne
kadar kamu ve özel kesimlerden, yurt içinden ve yurt dışından ekonominin
değişik alanlarında faaliyet gösteren toplam 990 uygunluk değerlendirme
kuruluşunu akredite etmiştir. Bunlar arasında deney laboratuvarları,
kalibrasyon laboratuvarı, tıbbi laboratuvar, muayene kuruluşu, ürün
belgelendirme kuruluşu, sistem belgelendirme kuruluşu, personel belgelendirme
kuruluşu ve yeterlilik deneyi sağlayıcı kuruluşlar bulunmaktadır. Akredite
kuruluş sayısı günden güne artmaktadır. Özellikle son yıllarda ihracatın
gelişmesine ve çeşitlenmesine bağlı olarak laboratuvar muayene kuruluşu ve
personel belgelendirme kuruluşu sayılarında önemli artışlar yaşanmıştır. TÜRKAK
Avrupa Akreditasyon Birliği, Uluslararası Laboratuvar Akreditasyonlar Birliği
ve Uluslararası Akreditasyon Forumu gibi dünya çapındaki kuruluşlara tam üye
olmuş, bunlarla karşılıklı ve çok taraflı tanıma anlaşmaları imzalamıştır.
Böylece tüm alanlarda akreditasyon hizmeti veren, uluslararası tanınırlığı olan
bir kuruluş hâline gelmiştir. 
Son yıllarda
TÜRKAK’ta önemli gelişmeler yaşanmıştır. Birincisi: Avrupa Akreditasyon Birliği
tarafından TÜRKAK’ta eş değerlendirme denetimi gerçekleştirilmiş ve bir kez
daha TÜRKAK’ın tüm alanlarda uluslararası geçerliliğini sürdürdüğü
tescillenmiştir. İkincisi: 4457 sayılı Kanun’da 2012 yılında 6337 sayılı
Kanun’la gerçekleştirilen değişikliklerle TÜRKAK’ın yapısı ve işleyişinde
önemli yenilikler yapılmış, kadrosu güçlendirilmiştir. Üçüncüsü: Kurum kendi öz
kaynaklarıyla bir hizmet binası satın almış ve Ekim 2014’ten itibaren bu binada
hizmetlerini sürdürmeye başlamıştır. 
Ekonomimizin
gelişimi dolayısıyla her yıl daha fazla kuruluş akreditasyon için başvuruda
bulunmaktadır. 2014’ün ilk on bir ayında toplam 193 yeni kuruluş başvuruda
bulunmuş, 145 kuruluş ilk defa akredite edilmiş, 1.000’den fazla kuruluşta
denetim yapılmıştır. Bu gelişme ve iş artışı dikkate alındığında 2015 yılında
kurumun insan kaynağının daha da fazla güçlendirilmesi de çalışmalara katkı
sağlayacaktır. 
Diğer yandan,
2013 yılından bu yana kurum kendi gelirleriyle giderlerini karşılamakta, devlet
bütçesine herhangi bir yük getirmemektedir. Yeni binada ihtiyaç duyulan bilgi
sistemlerinin yenilenmesi ve kapasitenin artırılması çalışmaları yapılmış,
kurumsal yapının iyileştirilmesi projesi çerçevesinde de çeşitli dokümanlar
yenilenmiştir.
TÜRKAK’ın
akreditasyon hizmetleri yanında eğitim faaliyetleri de artarak devam etmiş,
2014 yılının ilk on bir ayında görev alanlarına giren uluslararası
standartlarla ilgili ve denetçilere yönelik 74 eğitim organize edilmiş,
yaklaşık 1.800 kişiye eğitim verilmiştir. Diğer yandan, TÜRKAK’ın
tanınırlığının artması ve uluslararası alanda iş birliklerinin geliştirilmesi
amacıyla hem ulusal hem de uluslararası düzeyde toplantılar, fuarlar ve
çalıştaylar düzenlenmiş, ayrıca katılım sağlanmıştır.
Ülke ekonomisi,
ticareti ve ihracatı için çok önemli işlevler yerine getiren ve kısa zamanda
uluslararası tanınır bir kurum hâline gelen TÜRKAK’ın faaliyetleri ve
akreditasyon hizmeti sunulması yönündeki gayretleri inanıyorum ki daha da
gelişecektir.
Ve ben sözlerimi
bitirirken 2015 yılı bütçesinin bütün kurumlarımıza ve bu bağlamda Türk
Akreditasyon Kurumuna ve yüce milletimize hayırlı olmasını, hayırlar getirmesini
yürekten diliyor, bir kez daha saygılar sunuyorum. (AK PARTİ sıralarından
alkışlar) 
BAŞKAN –
Teşekkür ediyoruz Sayın Şanlı.
Şimdi,
Milliyetçi Hareket Partisi Grubuna geçiyoruz.
İlk konuşmacı
Konya Milletvekili Faruk Bal.
Süreniz yirmi
iki dakika efendim, buyurunuz Sayın Bal. (MHP sıralarından alkışlar)
MHP GRUBU ADINA
FARUK BAL (Konya) – Sayın Başkan, değerli milletvekilleri; Adalet Bakanlığı,
Ceza İnfaz Kurumları ve Tutukevleri ile İşyurtları, Adalet Akademisi ve
Hâkimler ve Savcılar Yüksek Kurulu bütçeleri üzerinde Milliyetçi Hareket
Partisinin görüşlerini açıklamak üzere söz aldım. 
Yüce heyetinizi,
televizyonları başında bizi izleyen değerli vatandaşlarımızı, yargı mensubu
meslektaşlarımızı saygıyla, sevgiyle selamlıyorum.
Değerli
milletvekilleri, hukukun üstünlüğü demek şu demektir: Parlamenter
demokrasilerde 3 tane güç vardır. Bu güçlerden birisi yasamadır, yasama
organının yani Meclisin verdiği kararlar ve çıkardığı kanunlar Anayasa’yla
sınırlıdır. Yani bunu sınırlayacak olan hukuktur, Anayasa Mahkemesidir.
Hükûmetin yani
yürütme organının her türlü iş ve işleyişi hukukla sınırlıdır, bunu
sınırlayacak olan güç de yargıdır. Dolayısıyla, gerek Meclisin kararlarında
gerekse idarenin ve Hükûmetin kararlarında üstün olan hukuktur, hukukun üstünlüğü
budur.
İşte böyle bir
sistem içerisinde olan Türkiye’de, hukukun üstünlüğüne dayalı parlamenter
demokraside en önemli görevi Adalet Bakanlığı üstlenmektedir. Adalet Bakanlığı,
hukukun üstünlüğünün inşasının atölyesidir, mutfağıdır. Bu kapsam içerisinde
baktığımızda 13’üncü AKP bütçesini görüştüğümüz bugünlerde, Adalet Bakanlığı;
1) Yargının
temel ve kronik sorunlarının kördüğüm hâline gelmesinin sorumlusudur. 
2) Yargıya olan
güven duygusunun dibe vurmasının ve yargının bir tehdit olarak algılanmasının sorumlusudur.

3) Yargının
siyasallaştırılmasından sorumludur. 
4) Yargının
bağımsızlığının ve tarafsızlığının korunamamasından sorumludur. 
5) 7 Şubat, 17
ve 25 Aralık yolsuzluk soruşturmalarının akıbetinden sorumludur. 
6) Adım adım
işleyen ve hukukun üstünlüğü yerine postmodern bir diktatörlük gidişinin
başsorumlusudur. 
7) “Çözüm” adı
altında millî birlik ve bütünlüğün çözülmesinden ve millî hâkimiyetin PKK terör
örgütüyle paylaşılmasından sorumludur. 
Değerli
milletvekilleri, yargının iki tane sorunu vardır: Biri temel sorun, yargının
siyasallaştırılması; diğeri köklü sorun, o da yargının yılların ihmaliyle
birikmiş olan sorunudur. Yargının temel sorunu, yargının silah olarak
kullanılmasıdır, yargının da silah olarak kullanılmasına karşı direnememesidir
yani yargının siyasallaşmasıdır. 27 Mayıs darbesinde “Sizi buraya getiren güç
böyle istiyor.” diyen yargı nasıl silah olarak kullanılmışsa, 12 Mart 1971’de,
12 Eylül 1980’de, 28 Şubat 1997’de ve 2010 Anayasa değişikliğinden sonra ortaya
çıkan düzeyde yargı silah olarak kullanılmıştır. Yargıyı silah olarak
kullananlar gelmiş geçmiştir, şimdi esameleri okunmuyor ancak bundan en büyük
zararı Türkiye, Türk yargısı ve Türk yargı mensupları görmüştür. Bundan ders
almayan AKP, yargıyı silah olarak kullanmanın katmerlisini yapmaktadır ve
yapmaya devam etmektedir. Bu gidişat hukukun üstünlüğüne değil, üstünlere,
AKP’nin üstünlerine hukuk sağlayan; haklıyı değil, güçlüyü koruyan postmodern
diktatörlüğün inşasıdır. 
Değerli
arkadaşlarım, yargının ikinci kalemdeki sorunları kronik sorundur. Burada, AKP
kadar geçmiş hükûmetlerin de sorumluluğu vardır. Bunlar iş yoğunluğu, bilgi ve
eğitim eksikliği, araç, gereç ve teknolojik imkânlardan yeterince
yararlanılamaması, delillerin zamanında ve tam olarak toplanılamaması, uygulamanın
usul hatası üretmesi, davaların makul sürede bitirilememesi, adil yargılama
hakkının ihlali, yargıya güvenin dibe vurması ve adli personelin yetersizliği,
ücretlerinin ve özlük haklarının muhtaç hâle gelmelerine sebep olması olarak
özetlenebilir. İşte, bunlar da hukukun üstünlüğünü örseleyen ana sebeplerin
başındadır. Parlamenter demokraside yasamayı ve yürütmeyi denetleyecek olan
yargı çarkının işletilmemesinin sebepleridir. 
Değerli arkadaşlarım, AKP on üç
yıllık iktidarında bu kronik sorunların çözümü için çaba sarf etmemiş, yargının
iş yükünü insan kaynağıyla kaldırılamayacak derecede ağırlaştırmıştır. Bu
kapsam içerisinde, köklü sorunların çözümü için TÜRK BÜRO-SEN ve onun Sayın
Genel Başkanıyla yaptığımız çalışmanın sonunda, 13’üncü AKP Hükûmetinin bu
bütçesinde de yazı işleri müdürlerinin, seçim müdürlerinin, idari müdürlerin,
kâtiplerin, mübaşirlerin ve infaz koruma memurlarının maaşlarının ifa ettikleri
hizmetle mütenasip olmadığı; fazla mesai ücreti, yargı tazminatı, iş güçlüğü,
iş riski tazminatı, teknik hizmet tazminatı, Adalet Bakanlığının meslekte
yükselme sınavı açmaması suretiyle ortaya çıkan mağduriyetler, mübaşirlerin
genel idari hizmetler sınıfına alınmaması nedeniyle ortaya çıkan mağduriyetler,
kreş, servis, yemek, yargının araç ve gereç ihtiyaçlarının karşılanamaması ve
teknik destek verilmemesi gibi ihtiyaçların ve taleplerin ortaya çıktığı
anlaşılmıştır. TÜRK BÜRO-SEN sendikasıyla yaptığımız bu çalışmanın neticesinde,
Adalet Bakanlığına ayrılan bu bütçenin bu talepleri karşılamaya yetersiz olduğu
da anlaşılmıştır. 
Değerli milletvekilleri, ceza
infaz kurumlarına gelince, 2002 yılında 57 bin olan cezaevlerindeki mahkûm ve
tutuklu sayısı 2013 yılında 152 bine ulaşmıştır; yüzde 300 artmıştır. 
Bunun anlamı,
13’üncü bütçesini yapan AKP suçla mücadeleyi başaramamıştır, aksine, Türkiye’yi
suç cenneti hâline getirmiştir. 
AKP, aynı
zamanda, hukuki ve idari uyuşmazlıkların doğumunu engelleyememiş, aksine,
bunları artırmıştır. 
AKP, haklının
hakkının korunduğu, hukukun üstün olduğu güvenli bir liman yaratmak yerine,
yandaşını ve yarattığı üstünleri koruyan bir düzen yaratmıştır. İşte bu düzenin
neticesinde cezaevinde bulunan 152 bin insan cezaevlerini canlı bomba hâline
getirmiştir, patlamaya hazır bir bomba. Urfa, Eskişehir, Kocaeli’nde ortaya
çıkan isyanlar ve teşebbüsler, bunların işaret fişeğidir.
Mahkûm ve
tutuklular cezaevinde insanca muamele görmeyi beklemektedir ancak bunların
yatacak yer sorunu gibi çok acil, çok insani olan sorunları bile çok ağır bir
vaziyette gündemi meşgul etmektedir. 
Cezaevlerinde
bulunanların kötü muamele, çocuk istismarları iddiaları vardır, bunların
araştırılması gerekmektedir.
Bunlarla
birlikte AKP’nin PKK’yla görüşmesinin sonucunda PKK’ya af meselesi kamuoyunun
gündemine gelmiştir. Buna biz şiddetle karşıyız, ayrı, ama cezaevinde bulunan
152 bin insan da “PKK’ya af var, bana niye yok?” beklentisi içerisindedir. Keza
“PKK’ya af var da bize niye yok?” diyenlerin denetimli serbestliğin iki yıla
çıkarılması yönünde bir talebi bulunmaktadır.
Değerli
milletvekilleri, cezaevinin ikinci bir yüzü daha vardır; o yüz de mahkûm gibi
yaşamaya mahkûm edilmiş infaz koruma memurlarıdır. İnfaz koruma memurları
emniyet hizmetleri sınıfına dâhil edilmeyi beklemektedir. İnfaz koruma
memurları, ek göstergelerinin benzerleriyle eşitlenmesini, yıpranma tazminatı
verilmesini, adalet tazminatının oranının artırılmasını, sendika hakkını, fazla
mesai hakkını ve zor kullanma yetkisinin netleştirilmesini beklemektedir.
Diğer taraftan,
değerli milletvekilleri, iş yurtları. Cezaevinde bulunan insanların zamanını
iyi değerlendirmesi, meslek edinmesi üzere kurulmuş olan müesseselerdir. Ancak
bunlar belirli bir vizyondan uzak, belirli bir hedeften ve plandan uzak bir
vaziyette, kâr amacı güden işletmeler hâline döndürülmüştür. 
Adalet Akademisi
de hâkim, savcı, noter, icra memuru ve avukatların eğitimi için kurulmuş bir
müessese olmasına rağmen yargıyı siyasallaştırmak için yapılan eğitimin
yapıldığı bir yer hâline dönüştürülmüştür. 2010’dan önce böyleydi, 2010’dan
sonra böyle, bu sene yaptığınız Akademinin yeniden yapılandırılmasına ilişkin
kanunda da aynı şekilde devam etmektedir.
Değerli
arkadaşlarım, yargının kalbi HSYK’dır. Mahkemelerin bağımsızlığını,
tarafsızlığını HSYK korur, hâkim teminatını HSYK korur, hukukun üstünlüğünün en
önemli anayasal koruyucusu da HSYK’dır. Buna rağmen HSYK, darbelerin,
muhtıraların ele geçirmek istediği hedefler olmuştur. 12 Eylül darbesi, 28
Şubat muhtırası bunun en canlı örneğidir. AKP de darbe ve muhtıra yapan
insanların peşinden sürüklenmektedir. O da Anayasa’nın 2010 tarihinde
değiştirilmesiyle birlikte HSYK’yı hedef olarak seçmiştir ve beraber yürüdüğü,
aynı yolda ıslandığı cemaate HSYK’yı teslim etmiştir. AKP, HSYK’yı ele geçirme
çalışmasında o tarihte başarılı olmuş ve Cumhurbaşkanı Abdullah Gül’ün AKP il başkanının
seçimlerde gösterdiği başarı nedeniyle tebrik mektubuna mazhar olan kişiyi HSYK
üyesi atamıştır. Birer örnek vereceğim zaman darlığı nedeniyle. Cumhurbaşkanı
Tayyip Erdoğan ise AKP Pendik Kadın Kolları Başkanlığını yapmış belediye meclis
üyesini HSYK üyeliğine atamıştır. Dahası var yargının siyasallaştırılması
açısından, hâkim sıfatını taşıyan bir kişi Facebook’tan paylaşıyor Tayyip
Erdoğan’a hitaben: “Seni seviyoruz çünkü seni sevmeyenleri bu millet hiç
sevmedi.” Bu mesajı atabiliyor. Bu kişi tabii ki mükâfatını gördü, sulh ceza
hâkimi oldu. Şimdi, halkın yüzde 48’i Tayyip Bey’e oy vermedi. Bunları Tayyip
Bey’i sevmeyen olarak nitelendiren hâkimin karşısına, işleri düştüğü zaman bu
yüzde 48 o hâkimin hükmüne, adaletine nasıl güvenecek? İşte, yargı bu nedenle
güven açısından dibe vurmuştur. 
Bir başkası ise
Cumhurbaşkanı olarak Sayın Tayyip Erdoğan’a “Allah uzun ömür versin uzun adam.”
diyor ve bu da sulh ceza hâkimliğine atanıyor. Bir ifadeyle kumpasın içine
düşüyor. Birlikte bir kumpas kuruyorlar 17-25 Aralık yolsuzluğunu soruşturan
polislere karşı veya onların cemaatine karşı, kumpasta suçüstü yakalanıyorlar.
Suçüstü yakalanmasının üzerine, işte, uzun ömür fetvasında bulunan ve uzun
yaşamasını dileyen hâkim “Kaç İsmail, kaç.” gibi bir nidayla Türk hukuk
tarihine kara bir leke düşürüyor. Değerli arkadaşlarım, ölçüsü, izanı insanın
boyu olan bu hâkim, “uzun adam” olarak tanımladığı Sayın Erdoğan Cumhurbaşkanı
olarak gittiğine göre, yerine de Sayın Davutoğlu geldiğine göre, ölçüsü insan
boyu da olduğuna göre yarın bir gün bir “tweet” atacak veya bir mesaj
yayınlayacak. Şöyle derse hiç şaşmam: “Allah sana kısa ömür versin kısa adam.”
Ölçüsü bu bu hâkimin. Dolayısıyla, kimle aşık attığınızı, kimle ne kadar
mantıki bir iş birliği içerisinde olduğunuzu değerlendirin.
Değerli arkadaşlarım, buradan
şuraya varıyoruz: Siz işi şirazesinden çıkardınız. Evrensel nitelikteki
objektif ve sübjektif hâkim sorumluluğunu ortadan kaldırdınız. Türk kültür ve
medeniyetinin yarattığı, hâkimde hakim, fehim, müstakim, emin, mekin ve metin
sıfatlarını ortadan kaldırdınız. Onun yerine “Kaç İsmail, kaç!” diyebilecek
kadar kumpasın içine düşmüş zavallılar yarattınız. 
Değerli arkadaşlarım, yargı bu
şekilde AKP’nin emri altına itilmektedir. 2010 Anayasa değişikliğiyle birlikte
yargı içerisinde denge denetim ve araçları ortadan kalkmıştır. 
TSK’yı, Türk
Silahlı Kuvvetlerini hedef aldınız, TSK’ya kumpas kurdunuz. Daha önce
Ergenekon, Balyoz ve diğer buna benzer davalarda Sayın Cumhurbaşkanı o zaman
Başbakan olarak yargı yerine geçmiş, savcı olmuş “Ben bu davaların savcısıyım.”
diyordu. Şimdi, savcı olarak bu beyanda bulunan Sayın Cumhurbaşkanı,
Cumhurbaşkanı olduktan sonra “Kumpas kurulmuş fark edemedik.” dedi. Değerli
arkadaşlarım, şimdi, bir savcı önce iddia eder, arkasından da yanlış yaptım
derse, o savcıya zayıf not veren bir merci vardı; Sayın Cumhurbaşkanına kim
zayıf not verecek, onun cevabını biraz sonra göreceksiniz. 
Bu kumpaslarla
Türk Silahlı Kuvvetlerinin Özel Harp Dairesi Seferberlik Tetkik Başkanlığına
girilmiştir. Burası Türk Silahlı Kuvvetlerinin kalbidir; millî savunmamızın en
gizli belgeleri, plan ve projeleri buradadır. 19 Aralık 2009 günü Sayın Bülent
Arınç’a bir suikast iddiasıyla ortaya atılan soruşturmanın üzerinden bugüne
kadar bin sekiz yüz yirmi gün geçmiştir. Bin sekiz yüz yirmi gün içerisinde bu
soruşturma ne oldu? Hâlâ dava açılmadı, takipsizlik kararı da verilmedi. O
zaman şüpheli olarak ifadesi alınan sayın albay, “Bu belgeler bende yoktu, daha
sonra polisler koydu.” beyanında bulunuyor. Adli Tıp bu beyanı doğruluyor.
Şimdi, aşağı yukarı soruşturmanın sonucu belli oldu, muhtemelen takipsizlik
kararı verilecek. Peki, Genelkurmayın kozmik odasında yirmi altı gün boyunca
yapılan aramalarda oradan alınıp götürülen, sureti alınan belgeler ne oldu,
kime verildi, nereye servis yapıldı, şu anda nerededir? 
Değerli
arkadaşlarım, bu, Türk Silahlı Kuvvetlerine kurulan kumpaslardan biridir, bunun
siyasi sorumluluğu vardır, siyasi sorumlu da AKP’nin ta kendisidir. Bunun gibi,
devriiktidarınızda kamu vicdanında ciddi bir şekilde yara açan Balyoz,
Ergenekon gibi stratejik hedeflere yönelik operasyonlarda Silahlı Kuvvetlerinin
subay ve general nüfusundan yüzde 30 civarında bir kaybı olmuştur. Bunların
içerisinde “Çanakkale’deki törende ayağa kalkmadı.” denilen, şimdi Milliyetçi
Hareket Partisinin milletvekili olan Sayın Engin Alan Paşa da vardı. “Ayağa kalkmadığı
için Silivri’ye gönderdik, görüyorsunuz.” anlamında Sayın Cumhurbaşkanı beyanda
bulunmuştu.
Değerli arkadaşlarım, bu,
yargının siyasallaştırılmasıdır, yargının siyasi iktidarın emri altına
alınmasıdır. Yargı bu şekilde adım adım ele geçirilirken yasamadaki parmak
üstünlüğü ve yürütmedeki sınır tanımayan hukuksuzluğu çerçevesi içerisinde
postmodern darbe Türkiye’de adım adım kurulmaktadır.
7 Şubat, 17 Aralık ve 25 Aralık
yolsuzluk operasyonlarıyla birlikte AKP bir rüyadan uyanmıştır. Burada, altın
kaçakçılığı, görevi suistimal, nüfuz suistimali, kara para aklama, uluslararası
kaçakçılık gibi ağır suçlardan kuyruğu AKP’nin bakanları hukuka kaptırdı,
kuyruğu hukuktan kurtarabilmek için AKP büyük bir telaş ve korkuya kapıldı. Bu
telaş ve korkunun neticesinde, önce yargı mensuplarına jimnastik yaptırıldı:
Ellerindeki dosyaları al ver, oradan oraya sür, böylece on binlerce polis ve
çok sayıda hâkim ve savcı sürüldü. Daha sonra, kanunlara takla attırıldı. Bir
defa değiştirilen kanun birkaç defa daha değiştirildi. HSYK, Yargıtay,
Danıştay, Adalet Akademisi, Ceza Kanunu, Ceza Muhakemesi Kanunu ve torba
yasalara eklediğiniz kanunlarla kuyruğu hukuka kıstırdığınız yerden kurtarabilmek
için adalete, hakkaniyete, hukuka uymayan çarpık çurpuk kanun değişiklikleri
yaptınız. Bu arada, Danıştayın 95 olan üye sayısını önce 156’ya, daha sonra
195’e; Yargıtayın 250 olan üye sayısını önce 387’ye, daha sonra 516’ya
çıkardınız. Bu, bir dünya rekorudur. Bu, dünyanın siyasi hormonlu en obez
Yargıtayı ve siyasi hormonlu en obez Danıştayıdır. Bu, hukukun kapısına
kıstırılmış olan yolsuzluk operasyonundan kurtulabilmek için yüksek
mahkemelerde, Danıştay ve Yargıtayda çoğunluğu ele geçirebilmek operasyonudur.
Bundan böyle kurtulunmaz. 
Değerli
arkadaşlarım, bahsettiğim yolsuzluk dinen günah ve haramdır, bahsettiğim yolsuzluk
ahlaken ayıptır, kanunen suçtur. Bundan kurtuluşun yolu şudur: Bir, dinen tövbe
ve istiğfar edeceksiniz; iki, ahlaken istifa edeceksiniz; üç, kanunen,
mahkemede hesap vereceksiniz. 
Değerli
arkadaşlarım, bunların yerine 7 şubat, 17 ve 25 Aralık operasyonlarında verilen
takipsizlik kararı Türk milletinin vicdanında derin bir yaradır, Türk hukuk
tarihinde kara bir lekedir. Bu leke, bakanlarla ilgili fezlekelerle ilgili
olmak üzere yüce Meclisin üzerine de düşmüştür. 
Değerli
arkadaşlarım, AKP bunlarla hesaplaşmak yerine cemaatten intikam alma
peşindedir. Cemaatten intikam almanın hukuki meşruiyeti yoktur çünkü daha önce
birlikteydiniz. İntikam duygusuyla hareket etmenin ahlaki bir meşruiyeti de
yoktur. Varsa herkesin cezasını… “Suçlarda şahsilik, cezalarda kanunilik”
prensibi çerçevesi içerisinde gereğini yapacaksınız. Ancak bunu yaparken
PKK’yla mücadeleyi bırakıp mütareke kapsamında birtakım işleri de yapıyorsunuz
ve Türk milletinin kanını, terini ve gözyaşını dökerek vatanlaştırdığı bu
topraklarda, “Hattı müdafaa yoktur, sathı müdafaa vardır.” diyerek
sınırlandırdığı bu topraklarda Kurtuluş Savaşıyla elde etmiş olduğu millî
hâkimiyeti PKK’yla paylaşıyorsunuz. 
Değerli
arkadaşlarım, istiklal mücadelesi budur, İstiklal Savaşı budur, cemaate karşı
verilecek bir mücadele değildir. Siz, AKP’nin politikası olarak, PKK’yla
mücadelede, Kurtuluş Savaşında kanını, terini, gözyaşını dökerek elde ettiğimiz
millî hâkimiyeti paylaşırken, PKK’nın mahkeme kurmasına, PKK’nın asker
toplamasına, PKK’nın vergi toplamasına, PKK’nın vali atamasına, PKK’nın
şehitlik kurmasına izin veriyorsunuz. Millî hâkimiyet nedir biliyor musunuz
Sayın Bakan, millî hâkimiyet? Millî hâkimiyet, istiklal mücadelesi diye dilinize
doladığınız o mücadele asli anlamında, bu ülkenin topraklarının savunulabilmesi
ve ilelebet bu topraklarda hür ve bağımsız olarak yaşanabilmesi demektir. İşte,
siz, bu hür ve bağımsız…
(Mikrofon
otomatik cihaz tarafından kapatıldı)
FARUK BAL
(Devamla) - …olarak yaşanmak için verilmiş olan alın terinin, gözyaşının ve
kanın bedelini PKK’yla paylaşmaktasınız. (MHP sıralarından alkışlar)
BAŞKAN –
Teşekkür ederiz Sayın Bal.
MEHMET NACİ
BOSTANCI (Amasya) – Sayın Başkan…
BAŞKAN –
Buyurunuz Sayın Bostancı.
FARUK BAL
(Konya) –Teşebbüs etme Hocam, mahcup ederim.
MEHMET NACİ
BOSTANCI (Amasya) – Sayın Başkanım, konuşmacı, AK PARTİ’nin yargıyı
siyasallaştırdığı, etkisi altına aldığı, kontrol ettiği şeklinde değerlendirmelerde
bulunmuştur.
S. NEVZAT
KORKMAZ (Isparta) – Evet, kendi düşüncemiz, eleştirmeyecek miyiz?
FARUK BAL
(Konya) – Doğru söylüyor, söz verin efendim, doğru söylüyor.
MEHMET NACİ
BOSTANCI (Amasya) – İzin verirseniz ben konuşayım Faruk Bey.
Bu çerçevede söz
istiyorum.
KAMER GENÇ
(Tunceli) – Bu gelen fezlekeler nerede şimdi Bekir Bozdağ’la ilgili gelen
fezlekeler?
BAŞKAN –
Buyurunuz Sayın Bostancı.

IV.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı’nın, Konya
Milletvekili Faruk Bal’ın 656 ve 656’ya 1’inci Ek
sıra sayılı Bütçe Kanunu Tasarısı ile 657 sıra sayılı Kesin Hesap Kanunu
Tasarısı’nın üçüncü tur görüşmelerinde MHP Grubu adına yaptığı konuşması
sırasında Adalet ve Kalkınma Partisine sataşması nedeniyle konuşması

MEHMET NACİ
BOSTANCI (Amasya) – Sayın Başkan, değerli arkadaşlar; yargıyı
siyasallaştırdığımız ve etkimiz altına aldığımız türküsü yeni söylenmiş değil.
MEHMET ŞANDIR
(Mersin) – Sayın Başkan, bütçe görüşmelerinde cevabı Hükûmet verir, gruplar
vermez.
MEHMET NACİ BOSTANCI
(Devamla) – 2010 referandumunda da aynı sözler söyleniyordu, yargıyı
kuşattığımız ifade ediliyordu. Ne hikmetse kuşattığımız bu yargıyı, 2013’te 17
ve 25 Aralık darbelerini yaptığında kuşatmadığımız anlaşıldı. Yargı, iktidara
karşı bir suikast içine girmişti. Kuşatılan yargının itibarı yerlerdeydi ama
aynı yargı, Hükûmete karşı bir girişimde bulunduğunda bu defa, ne hikmetse,
yine itibarı yukarılara çıkıyor. Bu muhakeme biçiminin yanlışlığına işaret
etmek için söylüyorum.
Faruk Bey’in
konuşmasında katıldığım bir husus var; O da, hâkimlerin siyasal kanaatlerini
açıklar mahiyette “tweet atması”, sosyal medyada paylaşım yapması, kesinlikle
uygun değil.
KAMER GENÇ
(Tunceli) – Sizin yandaşlarınız atıyor, başkaları atmıyor.
MEHMET NACİ
BOSTANCI (Devamla) – Ama onun arkasından kendisinin yapmış olduğu öngörü de,
sanıyorum, Faruk Bey’in de temenni edeceği bir öngörü değil, hiç kimse için
Faruk Bey’in kısa ömür temenni edeceğini sanmıyorum, şık bir espri de olmadı.
Ayrıca, “kuyruğu
hukuka kıstırmak” ifadesi de uygun değil Faruk Bey.
FARUK BAL (Konya) – Çok doğru.
ALİ UZUNIRMAK (Aydın) – Maksadını
aştı bu iş, yargının siyasallaşmasının cevabı bu değil yani. Kısa adam, uzun
adam işi değil yargının siyasallaşmasının cevabı.
MEHMET NACİ BOSTANCI (Devamla) -
Biliyorsunuz, bu “kuyruk” lafı… Orta Çağ Avrupası’nda İran’ı ve Doğu’yu
bilmeyen Avrupalılar İran’dan sonraki insanların kuyrukları olduğunu
düşünürlerdi. 
KAMER GENÇ (Tunceli) – Mecazi
konuştu, hakiki kuyruk değil. Sen hâlâ mecaziyle hakikisini anlamıyorsun.
MEHMET NACİ BOSTANCI (Devamla) -
Bu, oryantalist düşüncenin de bir bakıma temellerini oluşturur. Benzeri bir
mantığı hatırlattı bana sizin yaptığınız konuşma. Metaforik anlamda kullanıyor
olabilirsiniz ama metaforik olarak da kullanılsa burada bir hakaretin olduğunu
siz de takdir edersiniz. Yani kuyruk insanlarda olmaz, böyle bir deyim vardır
ancak bir siyasal konuşma içerisinde…
KAMER GENÇ (Tunceli) – Ya, kuyruk
acısı işte. Kuyruk acısını bilmiyor musun? 
MEHMET NACİ BOSTANCI (Devamla) -
…bu “Kuyruğu hukuka kıstırdınız.” filan şeklindeki ifade, iktidar-muhalefet
müzakerelerine katkı sağlayacak bir ifade de değil. Biz tabiatıyla çok alınırız
böyle bir ifadeden. Siz de bizim, alınmamızı değil, sizin sözlerinize kulak
vermemizi istersiniz tahmin ediyorum. Alınganlığın getirdiği bir blokajla size
kızmamız, sizi dinlememizi engeller. Oysa biz sizi dinlemek isteriz, neler
söylüyorsunuz, kıymetli katkılarınız neler, bunları anlamak isteriz.
Bu hususları açıklamak için söz
aldım.
Teşekkür ediyorum. (AK PARTİ
sıralarından alkışlar)
ALİ UZUNIRMAK (Aydın) – Şekilden
şekle girdin, söz falan almadın. 
BAŞKAN – Teşekkür ederiz Sayın
Bostancı.
FARUK BAL (Konya) – Sayın Başkan…
BAŞKAN – Buyurunuz Sayın Bal.
FARUK BAL (Konya) – Sayın hatip
benim sözlerimi çarpıtarak kendi anladığı anlamlar yükleyerek ifadede
bulunmuştur. Düzeltmek için söz istiyorum.
BAŞKAN – Buyurunuz düzeltiniz
Sayın Bal ama yeni sataşmalara mahal vermeyiniz lütfen.
Buyurunuz efendim.
2.- Konya Milletvekili Faruk Bal’ın, Amasya
Milletvekili Mehmet Naci Bostancı’nın sataşma nedeniyle yaptığı konuşması sırasında
şahsına sataşması nedeniyle konuşması

FARUK BAL (Konya) – Evet,
kuyruğun hukuka kıstırılması meselesini ne mecazi ne de metaforik olarak
söyledim, yaşayan Türkçenin dilime vermiş olduğu bir örnek olarak ifade ettim.
Bunda alınacak hiçbir şey yoktur Hocam, ama bal gibi, yargıyı
siyasallaştırdınız.
Şimdi size bir tane daha “tweet”
ya da mesaj atan hâkim okuyacağım. Siz bu hâkimi AKP’nin karakolu olarak
kurduğunuz sulh ceza mahkemelerinde görevlendirdiniz. Biraz önceki hâkimi, o
“Uzun yaşa uzun adam.” diyen hâkimi AKP karakolu hâline getirilen sulh ceza
mahkemesinde görevlendirdiğiniz gibi bu hâkimi de aynı şekilde o AKP karakolu
hâline getirdiğiniz sulh ceza mahkemesinde görevlendirdiniz. Bakın, bu, ne
diyor? Cumhurbaşkanlığı seçiminden sonra veya öbür seçimler, hangi seçimi
kastettiğini bilmiyorum. Seçimi kazanmış, hâkim diyor ki: “Bugünün kazananı
millet.” Hocam, iyi dinle: “Kaybedeni İsrail, Neo-Con ve içerideki yerli
işbirlikçileri. Seni seviyoruz çünkü seni sevmeyenleri bu millet hiç sevmedi.”
Siz bu hâkimlere itimat ederek, siz bu hâkimleri ödüllendirerek, kuyruğunuzun
kısılmış olduğu hukuktan kendinizi kurtarabilmek için karakol gibi görev
yaptırdığınız sulh ceza mahkemelerine atarsanız, burada söylediğimiz yargının
siyasallaştırılması lafına hiçbir itirazınız olmayacaktır, hiçbir itiraz
hakkınız yoktur. Bunu zaten herkes bilmektedir. Bunu sizler de biliyorsunuz,
yargıya güven kalmamıştır, yargıya güven dibe vurmuştur. Elbette dibe vurur.
Yani, AKP’ye karşı yüzde 48 oy vermiş insanları “İsrail dostu, Neo-Con dostu”
ilan edebilen bir hâkimin adaletine nasıl güvenilir? Bunu yaratan sizsiniz.
KAMER GENÇ
(Tunceli) – Köle, köle.
FARUK BAL
(Devamla) – Onlara görev veren de sizsiniz. Bu, siyasallaştırma değil de nedir?
(MHP sıralarından alkışlar)
BAŞKAN –
Teşekkür ederiz Sayın Bal.
MEHMET NACİ
BOSTANCI (Amasya) – Efendim, sadece zabıtlara geçmesi için şu hususu ifade
etmek istiyorum. 
FARUK BAL
(Konya) – Hocam, mahcup olursunuz.
BAŞKAN – Evet.
MEHMET NACİ
BOSTANCI (Amasya) – Hâkimlerin bu tür açıklamalarına katılmadığımızı beyan
ettik. 
KAMER GENÇ
(Tunceli) – Niye ceza vermiyorsunuz?
S. NEVZAT
KORKMAZ (Isparta) – Niye gereğini yapmıyorsunuz ya?
FARUK BAL
(Konya) – Hâlâ “Kaç İsmail, kaç.” diyor bu hâkim.
S. NEVZAT KORKMAZ
(Isparta) – Acaba, bu da muhalefet grup başkan vekili mi ya? Sadece şikâyet
ediyor, nedir bu?
MEHMET NACİ
BOSTANCI (Amasya) – Onların atamasına ilişkin kurallar, süreç başka bir mecrada
yürüyor. Tabii, ben, Faruk Bey’den, hukuka göstermiş olduğu bu saygı
çerçevesinde, Cumhurbaşkanına tehditler savuran savcılara ilişkin de bir cümle
açıklamasını isterdim ama ne yazık ki öyle bir açıklaması olmadı. 
KAMER GENÇ
(Tunceli) – Ama Cumhurbaşkanı sıfatını almadı daha, yemin etmedi.
MEHMET NACİ
BOSTANCI (Amasya) – Kalben yaptığını varsayıyorum.
Teşekkürler. (AK
PARTİ sıralarından alkışlar) 
BAŞKAN –
Teşekkür ediyorum.
İstanbul
Milletvekili Murat Başesgioğlu…
ALİ UZUNIRMAK
(Aydın) – Cumhurbaşkanıyla ilgili siyasi açıklama yapmıyor ki adam. Hangi
açıklamayı yapıyor Cumhurbaşkanına? 
Sayın Başkan,
Cumhurbaşkanıyla ilgili, hâkimlerden, savcılardan bizim şahit olduğumuz siyasi
tarzda açıklamalar gelmemiştir ama suç işlediğine dair, suça teşvik ettiğine
dair açıklamalar gelmiştir. Bu da hâkim ve savcıların en tabii hakkıdır, en
doğru yoldur.
BAŞKAN –
Teşekkür ediyoruz Sayın Uzunırmak.
S. NEVZAT
KORKMAZ (Isparta) – Cumhurbaşkanı, cumhurbaşkanı gibi davranmazsa cumhurbaşkanı
gibi muamele görmez.

III.- KANUN TASARI
VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek) (Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)

A) ADALET BAKANLIĞI (Devam)
1) Adalet Bakanlığı 2015 Yılı Merkezî Yönetim Bütçesi
2) Adalet Bakanlığı 2013 Yılı Merkezî Yönetim Kesin
Hesabı

B) CEZA VE İNFAZ KURUMLARI İLE TUTUKEVLERİ İŞ YURTLARI
KURUMU (Devam)
1) Ceza ve İnfaz Kurumları ile Tutukevleri İş Yurtları
Kurumu 2015 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İş Yurtları
Kurumu 2013 Yılı Merkezî Yönetim Kesin Hesabı

C) TÜRKİYE ADALET AKADEMİSİ BAŞKANLIĞI (Devam)
1) Türkiye Adalet Akademisi Başkanlığı 2015 Yılı
Merkezî Yönetim Bütçesi
2) Türkiye Adalet Akademisi Başkanlığı 2013 Yılı
Merkezî Yönetim Kesin Hesabı

Ç) HÂKİMLER VE SAVCILAR YÜKSEK KURULU (Devam)
1) Hâkimler ve Savcılar Yüksek Kurulu 2015 Yılı Merkezî
Yönetim Bütçesi
2) Hâkimler ve Savcılar Yüksek Kurulu 2013 Yılı Merkezî
Yönetim Kesin Hesabı

D) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2015 Yılı
Merkezî Yönetim Bütçesi
2) Çalışma ve Sosyal Güvenlik Bakanlığı 2013 Yılı
Merkezî Yönetim Kesin Hesabı

E) MESLEKİ YETERLİLİK KURUMU (Devam)
1) Mesleki Yeterlilik Kurumu Başkanlığı 2015 Yılı
Merkezî Yönetim Bütçesi
2) Mesleki Yeterlilik Kurumu Başkanlığı 2013 Yılı
Merkezî Yönetim Kesin Hesabı

F) TÜRKİYE VE ORTADOĞU AMME İDARESİ ENSTİTÜSÜ (Devam)
1) Türkiye ve Orta Doğu Amme İdaresi Enstitüsü 2015
Yılı Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2013
Yılı Merkezî Yönetim Kesin Hesabı

G) DEVLET PERSONEL BAŞKANLIĞI (Devam)
1) Devlet Personel Başkanlığı 2015 Yılı Merkezî Yönetim
Bütçesi
2) Devlet Personel Başkanlığı 2013 Yılı Merkezî Yönetim
Kesin Hesabı

Ğ) AVRUPA BİRLİĞİ BAKANLIĞI (Devam)
1) Avrupa Birliği Bakanlığı 2015 Yılı Merkezî Yönetim
Bütçesi
2) Avrupa Birliği Bakanlığı 2013 Yılı Merkezî Yönetim
Kesin Hesabı

H) TÜRK AKREDİTASYON KURUMU (Devam)
1) Türk Akreditasyon Kurumu 2015 Yılı Merkezî Yönetim
Bütçesi
2) Türk Akreditasyon Kurumu 2013 Yılı Merkezî Yönetim
Kesin Hesabı

BAŞKAN –
Buyurunuz Sayın Başesgioğlu. (MHP sıralarından alkışlar)
Süreniz yirmi
dakikadır.
MHP GRUBU ADINA
MURAT BAŞESGİOĞLU (İstanbul) – Sayın Başkan, sayın milletvekilleri; Çalışma ve
Sosyal Güvenlik Bakanlığının 2015 yılı bütçesi üzerinde Milliyetçi Hareket
Partisi Grubu adına söz aldım. Bu vesileyle yüce heyetinizi ve televizyon
başında bizi izleyen aziz vatandaşlarımızı hem şahsım hem de grubumuz adına
saygıyla selamlıyorum.
Değerli
milletvekilleri, Çalışma Bakanlığı benim de 2002-2007 yılları arasında görev
yapmaktan büyük bir onur duyduğum, devletimizin önemli kuruluşlarından biridir.
Ancak, Çalışma Bakanlığına devlet hiyerarşisi içerisinde, maalesef, gereken
önem verilmemiştir. Bugün dahi bunun eksiklikleri görülmektedir. Oysa
kullandığı bütçe itibarıyla Çalışma ve Sosyal Güvenlik Bakanlığı, merkezî
bütçeden sonra en çok gelir bütçesine sahip kuruluşumuzdur. Bütçesi veyahut da
yönetmiş olduğu parasal varlık, İşsizlik Sigortası Fonu’nu da dâhil edersek 306
milyar 685 milyon Türk lirasıdır. Bu, merkezî bütçeden sonra en büyük bütçe
kalemini oluşturmaktadır. Tabii, Bakanlığımızın buna göre, kurumsal
yapılanmasında ve bu parayı yönetme konusundaki eksiklerini de zaman içerisinde
gidermesi lazım.
Çalışma
Bakanlığına gereken önem verilmemiştir dedim. Devlet mahallesinin karar
vericileri, Çalışma Bakanlığını hep müdahale edilebilir bir arka bahçe olarak
görmüşlerdir. Mesela, İŞKUR’da İşsizlik Sigortası Fonu var, Bakanlık bünyesinde
bir fon ve şu anda toplam varlığı 80 milyar TL civarında ama, maalesef, bu
fonun yönetimi Maliye-Hazine endekslidir. Örneğin, Çalışma Bakanlığında bir
asgari ücret konusu olsa, emekli aylıklarına bir zam konusu olsa Maliye
Bakanlığının ve Hazinenin çok büyük müdahaleleriyle karşılaşırsınız. Sosyal
güvenlik reformunu yaptık. Arkadaşların çoğu burada. O tarihlerde aylık bağlama
oranları ve kazançların güncelleştirilmesi konusunda Hazine ve Maliyenin
açıkçası çok büyük dirençleri oldu ama bugün o dirençlerin haksız olduğu
görüldü çünkü emekli aylıklarında artan bir şekilde azalma trendini hep
birlikte yaşıyoruz.
İşsizlik
Sigortası Fonu’nun kullanılması büyük ölçüde Hazinenin tasarrufundadır. Fon’un
portföyünün yaklaşık yüzde 90,5’i devlet tahvilinden oluşmaktadır; sadece yüzde
10’luk bir bölümü serbest bırakılmıştır. Bu serbest bırakılma da Kamu
Haznedarlığı sayesinde sadece ve sadece 3 kamu bankasına hasredilmiştir yani
İşsizlik Sigortası Fonu, bu üç kamu bankası dışında, piyasa şartlarına göre,
Fon’un gelirlerini değerlendirme imkânından yoksundur.
Elimde çıkmış
olan bir bülten var. Bu bültene göre, 2010 yılından itibaren fon gelirlerinde
büyük bir azalmanın olduğunu görüyoruz. 2010 yılında 9,91 olan fon getirisi Aralık
2013, Kasım 2014’te 7,86’ya düşmüştür.
Şimdi, şuna bir
karar vermemiz lazım değerli arkadaşlarım: İşsizlik sigortasında biriken para
kimin parasıdır? İşçi ve işveren primlerinden oluştuğuna göre işverenin ve
işçinin parasıdır, daha çok da işsiz işçi kardeşlerimizin parasıdır. O hâlde
devletin ve ekonomi yönetiminin piyasayı regüle etme gibi bir misyonu yoktur.
Evvelemirde, İşsizlik Sigortası Fonu, işsiz kalan işçi kardeşimizin hakkını
hukukunu korumakla mükelleftir. Bu sebeple Hazinenin doğrultusunda bir araç
geliştirmesi, bu Fon’un yönetimi açısından isabetli değildir. 
Çalışma
Bakanlığına ikinci müdahale Sağlık Bakanlığından gelmiştir. Yine, bu reform
sürecinde “Sağlıkta Dönüşüm” diye bir proje söz konusuydu. Bu Sağlıkta Dönüşüm
Projesi’nin 8 birleşeninden 1 tanesi “genel sağlık sigortası”dır. Çalışma
Bakanlığı bu görevini yerine getirmiş ve “genel sağlık sigortası”nı hayata
geçirmiştir ama ne yazıktır ki bu 8 birleşenden 7’si ya hiç hayata geçirilmemiştir
Sağlık Bakanlığı tarafından veyahut da geç hayata geçirilmiştir. Bu sebeple de
Türkiye’de şu anda sağlık hizmeti sunumunda çok büyük bir problem yaşıyoruz. 
Başlangıçta bu
reformun öngörüsü katkı payı alınmaması idi ama bugün 11 noktada
vatandaşlarımızdan katkı payı alınmaktadır. Vakıf hastanelerinde ve özel sektör
hastanelerinde yüzde 200’e varan katkı payları alınmaktadır. Bu, bir kamu
hizmeti olan ve ücretsiz olması gereken bir sağlık hizmeti sunumunun paralı
hâle gelmesi, sağlığın piyasalaştırılması anlamına gelmektedir. 
Üniversitelerle
çok oynandı, araştırma hastaneleriyle çok oynandı, öğretim üyeleri
üniversitelerden kaçtılar, yurt dışına gittiler, özel sektöre gittiler. Bugün
Türkiye'nin çok saygın üniversitelerinde tıp eğitimi bizi kara kara
düşündürüyor, bu ülke nasıl tıp öğrencisi yetiştirecek, nasıl tıp eğitim
verecek diye. Bu konuda büyük bir sıkıntıyla karşı karşıya olduğumuzu da ifade
etmek istiyorum. İleride sağlık konusunda yine görüşlerime tekrar dönmek
kaydıyla güncel konuları değerlendirmelerinize sunmak istiyorum. 
Sayın Başkan,
değerli milletvekilleri; Çalışma Bakanlığımız, maalesef, 2014 yılında iş
kazalarıyla anılan bir bakanlık oldu. Çok can kaybettik, Soma’da, Ermenek’te,
Batı Karadeniz’de, İstanbul’da, Isparta’da çok büyük acılar çektik. Geride dul
ve yetim boynu bükükler ve sönen ocaklar kaldı. Peki, niye bizim ülkemizde bu
kadar maden kazası oluyor, niye insanlarımızın hayatı bu kadar değersiz, sık
sık bu kazalarda canlarımızı feda ediyoruz? 
ALİ UZUNIRMAK
(Aydın) – Kömür kazası, kömür; maden değil kömür, sosyal yardım kömürü; maden
değil, her dalda yok. 
MURAT
BAŞESGİOĞLU (Devamla) – Bir kere, ders almıyoruz, ateş düştüğü yeri yakıyor,
herkes acısıyla kalıyor ve Türkiye'nin yoğun gündemi arasında bunlar unutulup
gidiyor. Maalesef, bir güvenlik kültürü oluşmadı, eğitim ve denetim konusunda
noksanlıklar var. Peki, bundan ders alarak -elbette Bakanlığımız da
çalışıyor, diğer kuruluşlar da çalışıyor- ne yapacağız? Madencilik sektöründe,
kömür ocaklarında evveliyetle, bir kere, altyapının sağlam olması lazım yani
ocağa girdiği zaman madenci, havalandırması, oksijeni, tahkimatı, yaşam odası,
hepsinin muhkem olması lazım, bu bir. İkincisi, artık eski teknolojiyle kömür
çıkarmaktan vazgeçmemiz lazım. Bedeli ne olursa olsun -maliyet de artacaksa-
mutlaka bizim yeni teknolojiyle maden üretmemiz kaçınılmaz. Sayın Bakanım da
söylüyor, “havza madenciliği, proje madenciliği…” Madenci bilecek nereye kadar
gittiğini, kaç metre derinliğe indiğini; indiği zaman ne kadar rezerv olduğunu
ona öğretmemiz lazım.
Bir sürü kanun
çıktı. “Türkiye'de iş kazalarının meydana gelmesinde sorumlu mevzuat mı?” derseniz,
ben “Hayır.” derim. Biz ta 1865 yılında Dilaver Nizamnamesi’ni çıkarmışız
“Kömür ocaklarında akciğer hastalığı çok oluyor, efendim, orada çalışan
işçilerin sağlık şartları iyi değil…” 1865’ten bu tarafa gelen bir mevzuat
birikimi var. İş Sağlığı ve Güvenliği Kanunu’nu çıkarmışız, ILO sözleşmelerini
imzalamışız. Çoğu ülkeden ileri bizim mevzuatımız ama iş, uygulamaya geldiği
zaman, tatbikata geldiği zaman bir ihmalkârlık, bir vurdumduymazlık içerisindeyiz.
Bir de şunu çok yapıyoruz: Paniğe kapılıyoruz bir kaza olduğu zaman, Soma’da
olduğu gibi, torba yasayla alelacele kanun çıkarıyoruz. Emin olun, o torba
yasayla çıkarttığımız kanunların pratikte hiçbir faydası olmadı. Ne oldu?
Zonguldak’ta 5 bin kişi işsiz kaldı. Efendim, Ermenek’te vardiya değişimine
etkisi oldu. 
İkinci bir panik
yaşadık, tekrar bir kanun çıkarttık. Dedik ki: “Altı saat çalışacaklar.” Ha,
işveren-işçi hesap yaptı: “Ya, altı saat olduğu zaman bu iş olmuyor, 4
vardiyaya çıkması lazım. Yapmayın, bu kanunu uygulamayın. Ben iki gün izin
yapmak istiyorum.” dedi ve Meclisimizin çıkarmış olduğu bu yasa uygulanamaz
hâle geldi. 
En son, Sayın
Başbakan bu konuda bir paket açıkladı. Bu açıklanan paketteki hükümlerin çoğu,
İş Sağlığı ve Güvenliği Kanunu’nda var. Bunları tekrar tekrar ifade etmek,
kamuoyundaki tansiyonu düşürmekten başka bir manaya gelmiyor yani yasa yapmak,
yönetmelik çıkarmak, ikincil mevzuat çıkarmak bu işleri çözmüyor. Ciddiyetle
devletin, işverenin ve işçinin bu anlamda güvenlik kültürünün oluşması,
ihmalkârlığın ortadan kaldırılması konusunda, hepimizin dikkatli olması lazım. 
Bir kez daha,
hayatını kaybeden işçi kardeşlerimize Allah’tan rahmet diliyorum, ailelerine
başsağlığı diliyorum ve Milliyetçi Hareket Partisi olarak, başta Sayın Genel
Başkanımız olmak üzere, bölge milletvekillerimiz ve Meclis grubumuz olarak bu
işin takipçisi olduğumuzu, adli ve idari süreçleri sonuna kadar takip
edeceğimizi de yüce Genel Kurula arz etmek istiyorum.
Diğer bir husus,
sendikacılık konusudur. Değerli arkadaşlarım, geçmekte olduğumuz süreçte Türk
sendikacılığı en şanssız ve olumsuz dönemini yaşıyor. Sayın Uslu burada,
birlikte, beraber çalıştık. On yıl evvelki sendikal örgütlenme konusundaki
elastikiyet, genişlik bugün yok. OECD raporlarına göre sendikasızlaşmanın en
hızlı ilerlediği ülke Türkiye. Örgütlenme zorlukları var, diğer konularda
zorlukları var, sosyal diyalog konusunda zorlukları var. 
Kamu sendikaları
daha başka bir âlem. İşçi sendikalarımızın yine oturmuş bir şeyi var ama kamu sendikacıları
maalesef -hepsi için söylemiyorum- tamamen Hükûmetle iyi geçinmek, Hükûmete
yandaş olmak adına bir sendikacılık yürütüyorlar. Böyle olmaz. Bu Mecliste çok
sendikacı arkadaş var. Sendikacılık, eğer yapılacaksa, muhalif bir duruş
sergilemeyi gerektirir. Çünkü sizin çalışanlarınızın, sizin üyelerinizin
menfaatleri ile Hükûmetin, yönetimin menfaatleri daim bir çatışma hâlindedir.
Yönetime teslim olmuş bir kuruluş, bizim nazarımızda sendika olamaz, o, bir
dernek olur, bir sivil toplum kuruluşu olur. 
Onun için bugün
gerçek sendikacılığın yapılacağı gündür. Sendikacılık sadece bir ücret
sendikacılığı değildir, bu ülkede demokrasinin, hak ve özgürlüklerin gelişmesi
açısından siyasi partiler kadar önemli kuruluşlardır. Bir söz var, “Ekmeğiniz
için özgürlüklerinizden vazgeçmeyin, yoksa ikisini birden kaybedersiniz.”
diyor. Bugün sendikacılar hem ekmek için hem özgürlük için mücadele etmek
zorundalar ama gerçek sendikacılar, yoksa filan bakanlıkla beraber iş yapıp
binlerce idareciyi, yıllarca bu ülkeye karşılıksız hizmet etmiş öğretmenleri
görevinden alıp bir kadro tasarımı yapmak sendikacılık değildir. O iş kolunda
yetkiliysen sana üye olsun olmasın herkesin hakkını hukukunu korumak zorundasın
ama maalesef, kamu sendikacılığında bugün böyle bir seyir içerisindeyiz. 2014
toplu sözleşmelerinde ne oldu? Net 123 lira, memurlara verilen şey. Mutabakat
hâlinde oldu, enflasyon farkı istenmedi. Şu anda, memurlarımız bu anlamda büyük
bir mağduriyet içerisinde değerli arkadaşlarım. 
Diğer bir konu, kıdem tazminatı konusudur,
çok söyleniyor. Kıdem tazminatı konusunda söyleyeceğim cümle şudur: Önemli bir
konudur. Çalışanlarımızın büyük bir bölümü kıdem tazminatından yoksundurlar.
Bunun –bu konuda yapılacak düzenleme- müktesep haklarına halel getirmeden,
alamayan işçi kardeşlerimizin de kıdem tazminatı hakkını garanti altına alacak
bir düzenleme yapılmak suretiyle giderilebileceği kanaatindeyiz. 
Yine,
Bakanlığımızın yurt dışı sorumlulukları var. Şu anda yurt dışında 6 milyona
yakın vatandaşımız var, onların hakkını hukukunu korumak ve o ülkelerde
gittikçe zorlaşan yaşamlarını kolaylaştırmak adına uluslararası hukuktan ve
sözleşmelerden doğan akdî yükümlülüklerimizi yerine getirmek ve onları sahipsiz
bırakmamak durumundayız. 
Diğer bir konu,
alt işveren uygulamasıdır, taşeron uygulamasıdır. Sayın Salim Uslu burada,
İzzet Çetin burada, arkadaşlarımız da burada. 4857 sayılı İş Yasası’nı
yenilerken sosyal taraflarla anlaşamadığımız tek madde, 2’nci maddeydi,
taşeron maddesiydi. Arkadaşlarımızın içine sinmedi, biz şöyle formüle ettik:
İşin, işletmenin gerekliliği, teknolojik gereklilikler. Bu üçünü birlikte
değerlendireceksin, bu şartlar oluşursa, asıl işletmede bir departmanı
taşerona, alt işverene verebileceksin. O gün sendikalarımız buna karşı çıktılar
ama sendikal irtifayı, geri düşüşü görün, bu maddeyle ilgili bir değişiklik
yapıldığı zaman sendikalarımızın hepsi birden, 4857 sayılı Yasa görüşülürken
itiraz ettikleri maddenin korunması için hep birlikte eylem yaptılar. Bakın,
sendikacılık nereden nereye gelmiş değerli arkadaşlarımız.
Şimdi, taşeron
uygulamasıyla ilgili bir düzenleme yapıldı, işverenlere bazı yükümlülükler
getiriliyor ama maalesef, kamuda taşeron uygulamasının önünü açan bir uygulama.
Bunun olmaması lazım, mahkeme kararlarının yerine getirilmesi lazım ve kadro
hakları tanınması lazım.
Evet, zamanım
çok hızlı ilerliyor.
Sayın Başkan,
değerli milletvekilleri; aslında ülkemizin çok önemli sorunları var.
Makroekonomik göstergeler iyi değil, uluslararası rekabette 144 ülke içerisinde
44’üncü sıradayız, büyüme hızını revize etmişiz 3,2’ye düşmüşüz, enflasyon,
borçlanma ve diğer ekonomik göstergeler gidişatımızın iyi olmadığını bize
göstermekte. Bunlara ilaveten can alıcı sorunlarımız eklendi. Ne eklendi?
Milletimizin birliği, devletimizin bekası büyük bir tehdit altında. 
İki,
demokrasiden uzaklaşıyoruz, hukukun üstünlüğünü hiçe sayıyoruz. Biraz evvel
Faruk Bey burada bütün detaylarını anlattı. Bu iki can alıcı tehditle de karşı
karşıyayız. Aslında bu saydığım iki şeyi bizim hiç konuşmamamız lazım. 100’üncü
yılına yaklaşan bir cumhuriyette bu işlerin hallolması lazım. Kuvvetler
ayrılığının, hukukun üstünlüğünün, demokrasinin, özgürlüklerin tartışılmaması
lazım; devletimizin birliğinin, devletimizin bekasının tartışılmaması lazım.
Gelin görün ki, şu anda en canlı tartışma, devletimizin bekası, milletimizin
birliğinin korunması noktasında. Yani, bu noktaları konuşurken -Çalışma
Bakanlığı, kıdem tazminatı, İşsizlik Sigortası Fonu- sanki gönlümüz buraya
gitmiyor, o kadar önemli sorunlar var. Tabii, bunların tartışma yeri ayrı ama
sosyal ve ekonomik göstergelerimizin de iyi olmadığını, gidişatımızın alarm
verdiğini buradan ifade etmek istiyorum. 
Peki, bu
karanlık tablodan -belki iyimser rakamlar bulunabilir ama- nasıl çıkacak bu
ülke? Konumuz itibarıyla şunu ifade etmek isterim: Türkiye'nin yeni bir sosyal
politika tasarımına ihtiyaç var. Eğitimden sağlığa, işsizliğe, sosyal yardıma,
sosyal hizmetlere kadar hepsini yeniden dizayn edecek bir sosyal politika
tasarımına ihtiyaç var. Artık, geleneksel mekanizmalarla bu yoksulluğu, bu
fukaralığı yenemiyoruz. Bakın, hâlâ en zengin ile en fakir arasındaki kat
7,7’dir. Millî gelirimizin yüzde 46,6’sını en zengin yüzde 20’lik grup
almaktadır. Büyüdük diyoruz, kim büyüyor? Bin tane şirket büyüyor, 10 tane
banka büyüyor. Fakir fukaraya bu büyüme yansımazsa, emekliye yansımazsa nerede
sosyal devlet, nerede sosyal adalet? Onun için yeni bir sosyal politika
tasarımına ihtiyacımız var. 
Hemen işsizliğe
geçiyorum: İşsizlik yapısal bir sorun hâline gelmiştir. Şu anda yüzde 9,10
bandında seyreden işsizlik, gerçekte, fiilî olarak yüzde 18, yüzde 19’dan aşağı
değildir. Yöntemler değiştirildi, dönemler kısaltıldı. Alternatif işsizlik
hesaplamalarına göre, şu anda 6,5 milyon civarında işsizimiz var, 2 milyon
mülteci var. Geri kabul anlaşması yaptık -Sayın Bakan burada- bunun getireceği
sıkıntılar var. Yani şu anda 7-8 milyonluk bir işsizler ordusu karşımızda
duruyor. Bunların istihdama kavuşması lazım, iş üretilmesi lazım. 
Peki, nasıl
olacak? Bunun için bir çaba yok. Büyümenin, hep itiraz ettiğimiz büyüme
konusunun kompozisyonunu değiştirme konusunda ekonomi yönetimi işin başından bu
tarafa bir gayret sarf etmedi. İthalata dayalı, sıcak paraya dayalı bir
büyümeyi büyüme zannettik. Yüzde 8-9 büyüyor ülke, istihdama katkısı sıfır,
bazen eksi 2 büyüyor, istihdamda büyüme oluyor. Bu kurgu da yanlış aslında,
güvenilirliği de sorgulanır. Ama esas olan, bir büyümenin istihdam yaratmasıdır
değerli arkadaşlarım. Büyüme, istihdam yaratmazsa o zaman küresel şirketleri ve
bu işin Türkiye’deki büyük şirketleri zengin etmekten başka bir resmi yoktur.
Onun için, yapacağımız ilk iş, büyümenin istihdam yaratacak bir kompozisyona
kavuşturulmasıdır.
İki: Eğitim
meselesi. Eğitim şûrası oldu, iki konuya endekslendi; Osmanlıca ve zorunlu din
dersleri. Keşke eğitim şûrasını altı ay sürdürebilseydik, tartışsaydık, kavga
etseydik ama günün sonunda bu ülke nasıl bir insan yetiştirebilir, bunun bir
kararını verseydik. Şu anda biz nasıl bir insan yetiştireceğimizi bilmiyoruz,
bunun formüllerini bilmiyoruz, böyle bir yoksunluk içerisindeyiz. 
Peki, başka bir
konu: Bir insan kaynakları planlamamız yok. 76-80 milyon, bu nüfusun demografik
özelliklerinin masanın üzerine yatırılması lazım; engellimiz ne kadar, gencimiz
ne kadar, yaşlımız ne kadar. Yaşlanma geliyor, 2040’ta yüzde 20’ye ulaşacak
Türk toplumunda yaşlanma olgusu. O zaman sosyal güvenlik sisteminizi nasıl
yürüteceksiniz, emekli aylıkları ne olacak? Sosyal yardımları, huzurevlerini
şimdiden yapmazsanız bu dalgayı nasıl karşılayacaksınız? Bunların hepsi hesap
kitap işi. Onun için, bir insan kaynakları planlaması, bir iş gücü planlamasına
ihtiyaç var ve hem ülkemizde hem çevremizde yükselen meslekleri, yükselen
sektörleri tespit edip, üniversitelere dönüp “Kardeşim, bundan sonra şu
bölümlere öğrenci al, piyasada karşılığı olmayan üniversitelerden öğrenci
alma.” demek lazım, boşuna insan kaybı, insan israfı olmasın.
Evet, bütün
bunları gerçekleştirmek için yeni bir anlayışa ihtiyaç var ama görüyoruz ki on
iki yılda yorulan bir siyasi iktidar var, vizyonunu kaybetmiş bir siyasi heyet
var. Onun için, sizden bir beklentimiz yok. Şu seçimlere kadar ülkeyi sağ
selamet getirin, 2015 Temmuzunda bu söylediğim yeni vizyon hayata geçecek, yeni
bir siyasi anlayış, yeni bir siyasi iktidar inşallah, bu milletle buluşacak
diyor, hepinize saygılar sunuyorum. (MHP ve CHP sıralarından alkışlar)
BAŞKAN –
Teşekkür ediyoruz Sayın Başesgioğlu.
Konya
Milletvekili Mustafa Kalaycı.
Buyurunuz Sayın
Kalaycı. (MHP sıralarından alkışlar)
Süreniz on dokuz
dakika.
MHP GRUBU ADINA
MUSTAFA KALAYCI (Konya) – Sayın Başkan, değerli milletvekilleri; Çalışma ve
Sosyal Güvenlik Bakanlığının ilgili kuruluşları Mesleki Yeterlilik Kurumu,
TODAİE ve Devlet Personel Başkanlığının bütçeleri üzerine Milliyetçi Hareket
Partisi Grubu adına söz aldım. Bu vesileyle hepinizi saygılarımla selamlıyorum.
AKP Hükûmeti,
yandaş sendikayı kullanarak kamu çalışanlarına ve emeklilerine maaş zammı
konusunda büyük bir kazık atmıştır. Hezimetle sonuçlanan, beceriksizce
imzalanan toplu sözleşmeyle alınan 123 liralık seyyanen zam pahalıya patlamıştır.
2014 yılında verilen ortalama yüzde 5,2 zamma karşın on bir aylık enflasyon
yüzde 8,65 olmuş, gıdadaki enflasyon yüzde 14,35’e varmıştır. Kamu görevlileri
ve emeklileri temmuzda zam alamamış, 2015 Ocakta da enflasyon farkı
alamayacaktır. AKP, çalışanları enflasyona ezdirmektedir. Aylıkları memur maaşı
artışına bağlı olan sözleşmeliler, 4/C’liler, yaşlılar ve muhtaç engelliler de
enflasyona ezdirilmektedir. 
Emekliler ele
güne muhtaç hâle getirilmiştir. Emeklinin aldığı aylıkla nasıl geçinebileceği
AKP Hükûmetinin umurunda bile değildir. Hükûmetin emeklilere verdiği zam sadece
30-40 liradır. Emekliler banka promosyonu bile alamamaktadır. Hükûmet yedi
yıldır bunu bile becerememiştir. Emekliye “Sağlık harcamaları ücretsiz.”
deniyor ama “muayene parası”, “katılma payı”, “reçete parası”, “kutu parası”,
“fark ücreti” diyerek yapılan kesintilerle emekli, maaşının ne olduğunu bile
bilmemektedir. Emekli aylığıyla geçinemeyen emekli, bir iş bulsa, bir iş yerini
çalıştırsa emekli aylığının yüzde 15’i kesilmektedir. Vergi kaçakçılarını
affeden Hükûmet çalışan emekliye ceza kesmektedir. Sözler verilmesine rağmen
emekli aylıkları arasındaki eşitsizlik ve dengesizlikler giderilmemiştir.
İntibak düzenlemesi denilen kanunla sadece 2000 öncesi SSK emeklileri için
kısmi iyileştirme yapılmış, 2000 ve sonrası emeklilerin, özellikle BAĞ-KUR
emeklilerinin mağduriyeti hiç dikkate alınmamıştır. 
Bugünkü asgari
ücret de sefalet ücretidir. AKP zihniyeti asgari ücretlileri çağdaş köleler
olarak görmektedir. TÜRK-İŞ bir kişinin yaşam maliyetinin 1.448 lira olduğunu
hesaplamıştır ama asgari ücretin 2015 yılı Ocak ve Temmuz aylarında sadece
yüzde 3 oranında artırılması öngörülmüştür. AKP’nin hiç utanmadan, hiç
sıkılmadan asgari ücretliye öngördüğü zamma bakın, günlük bir simit parası bile
değil. Hükûmet artık insafa gelmelidir. Asgari ücret, işçilerin aileleriyle
birlikte insanlık onuruna uygun bir yaşayış sağlayabilecek düzeye getirilmeli
ve asgari ücretten vergi alınmamalıdır. Çalışanların ve emeklilerin uğratıldığı
zarar giderilmelidir. Emekli, dul ve yetimler ile kamu çalışanlarının aylıkları
iyileştirilmeli ve enflasyon kayıplarının telafisi amacıyla kendilerine
iyileştirme tazminatı ve zammı ödenmelidir. 
Asgari ücret ve
emekli aylığı bugün milyonlarca kişinin tek gelir kaynağıdır. Aldıkları parayla
nasıl geçinsinler? Bugün çalışanlar ve emekliler aldıkları aylıkla ay sonunu
getirememekte, birçoğu borç batağına girmiş olup geçim sıkıntısı çekmektedir.
Türkiye Bankalar Birliği raporlarına göre son dönemde tüketici kredisi
kullananların yarısı ücretli çalışanlardır. Yine, kredi kullananların yüzde
29’u 1.000 liranın, yüzde 56’sı da 2 bin liranın altında geliri bulunanlardır.
Çalışanları ve emeklileri dilinizden hiç düşürmediğiniz faiz lobilerinin
kucağına attınız. Zaten AKP zihniyeti ile faiz lobisinin yediği içtiği ayrı
gitmemektedir. Vatandaşlarımızın kredi kartı ve tüketici kredisi borçları
Merkez Bankası verilerine göre 2002 yılında 6 katrilyon lirayken tam 58 kat
artarak bugün 390 katrilyon liraya çıkmıştır. 2002 yılında 100 liralık
gelirinin 5 lirası ile borcunu ödeyen vatandaşlarımız şimdi 100 liralık
gelirinin 55 lirasını borcuna ayırmaktadır. Vatandaşın sadece kredi kartı ve
tüketici kredileri için ödediği faizler son on iki yıllık dönemde 17 kat
artmış, yıllık 36 katrilyon liraya ulaşmıştır.
Ülkemizde yüzde
13’e kadar inen yurt içi tasarrufları artırmak için halktan tasarruf yapmasını
isteyen AKP zihniyeti, milletin parasıyla kendilerine kaçak saray yaptırıp yeni
uçak ve makam araçlarıyla zevküsefa içinde saltanat sürmektedir. Bu bütçe
tasarısına göre Cumhurbaşkanlığının ödeneği yüzde 99 artırılmakta, kamu
kuruluşlarına 8.500 civarında yeni taşıt alınması öngörülmektedir. Buna karşın,
11 milyon emekli, dul ve yetim, 5 milyon asgari ücretli, 3 milyon kamu çalışanı
yine sefalete mahkûm edilmekte, yüzde 3+3 nispetinde maaş zammına talim
etmeleri öngörülmektedir. Maalesef emekli aylıklarını fazla gören, “Asgari
ücretle bal gibi geçinilir.” diyen bakanlara sahip bir iktidar iş başındadır.
Soruyorum: Hani Türkiye zenginleşmişti? Hani kişi başına 10 bin dolar gelir?
Çalışanların ve emeklilerin büyük çoğunluğu açlık sınırının altında aylık
almakta ve borca batmış durumdadır. Bu işte bir gariplik yok mu? Tabii ki AKP
döneminde ülkemizde büyüyüp zenginleşenler de var. İmar lobileri, ihale lobileri,
rüşvetçiler, kaçakçılar, vurguncular, faizciler, rantiyeciler ve kamunun
parasıyla yolunu bulan yandaşlar köşe olmuştur. 
Sayın Bakanım,
Mesleki Yeterlilik Kurumuna bir görev vermenizi isteyeceğim. Resmî verilere
göre hırsızlık suçlarında büyük artış vardır. Hırsızlık artık meslek hâline
gelmiştir. Mesleki Yeterlilik Kurumu hırsızlığın meslekî standartlarını da
belirleyiversin. 
Değerli
milletvekilleri, AKP iktidar olunca yeni bir personel rejimi ve ücret rejiminin
süratle hayata geçirileceğini taahhüt etmesine rağmen on iki yıldır bu yönde
bir adım atmamış, tam tersine mevcut sistemi de delik deşik ederek içinden
çıkılmaz hâle getirmiştir. Bugün, kamuda sağlıklı ve tutarlı bir personel
politikasından bahsetmek mümkün değildir. Personel rejimi nesnellikten
uzaklaştırılmış, istihdam rejimi tümüyle bozulmuştur. Devletin asli ve
süreklilik arz eden birçok kamu hizmeti sözleşmeli personel, 4/C’li geçici
personel, vekil ve ücretli personel, geçici ve mevsimlik işçiler, taşeron
şirket işçileri eliyle yürütülür hâle gelmiştir. Aslında, geçici işlerin ifası
için istisnai hâllere münhasır olması gereken uygulamalar asıl istihdam
şeklinin önüne geçmiştir. Ayrıca, sözleşmeliler ve vekiller çıkarılan kanunlar
ile memur kadrolarına alınmış ancak tekrar sözleşmeli ve vekil atama
yapılmasına devam edilmiştir. AKP zihniyetinin siyasi nema sağlama amacıyla
sürdürdüğü açık olan bu yanlış uygulamalar ile birlikte birçok mağduriyet
ortaya çıkmıştır. 
En büyük
mağduriyet ise yandaş olmayan ve bu istisnai yollarla iş bulamayan işsiz
gençlerimizdir. Bunlar girdiği merkezî sınavı kazanarak ataması yapılmayan, bir
türlü sıra gelmeyen ve sıra gelmeden de kadroları istisnai yollarla doldurulan
milyonlarca işsiz gencimizdir. Bu işsiz gençlerimizin ak torpili yok, VIP
torpili yok, babaları ya da arkadaşlarının babaları AKP iktidarında bakan,
milletvekili, etkili bürokrat olmadığı için istisnai yollardan kendilerine
kamuda iş bulamıyor. 
Değerli
arkadaşlar, AKP zihniyeti kayırmacılığı, ayrımcılığı, adaletsizliği iyi
bilmektedir. Biliyorsunuz, geçen yıl torba kanunla sözleşmeliler ve vekil
Kur’an kursu öğreticileri memur kadrolarına alınmıştır. Ancak, yine haksızlık
ve ayrımcılık yapılmış, bazı kamu çalışanları mağdur edilmiştir. 4/C mağdurları
boynu bükük bırakılmış, rehber ve usta öğreticiler ile ücretli öğretmenler
görmezden gelinmiş, vekil ebe, hemşireler, aile sağlığı çalışanları hayal
kırıklığına uğratılmış, vekil imamların ve vekil müezzinlerin sevinci
kursağında bırakılmıştır. Başta şeker fabrikaları ve belediyelerde olmak üzere,
kamuda çalışan geçici ve mevsimlik işçiler göz ardı edilmiştir. 
Sayın Bakan,
kamu çalışanları arasında bin bir çeşit ayrımcı ve adaletsiz uygulamalara ne
zaman son vereceksiniz? Yaşanan mağduriyetler vicdanınızı hiç mi rahatsız
etmiyor? Kamuda güvencesiz, sözleşmeli, geçici, vekil, ücretli ve kısmi zamanlı
personel çalıştırılması son bulmalıdır. Mevcut çalışanlar kadrolara
atanmalıdır.
Bakın, kamunun
her alanına taşeronlaşmayı soktunuz. İş güvencesi, iş garantisi, örgütlenme
hakkı bulunmayan taşeron işçiler, düşük ücretle günde sekiz saatten fazla
çalıştırılmakta, haftalık izin bile kullandırılmamaktadır. Taşeron işçilerin
maaşları da düzenli verilmemekte, hakları gasbedilmektedir. Taşeron işçilerin
ücretlerinin gecikmeli ödendiği, hakları olan yemek, yol parası gibi ödemelerin
ya hiç ödenmediği ya da eksik ödendiği Sayıştay denetim raporlarına bile
yansımıştır. Taşeron işçilerin kadroya atanacaklarına dair aylardır medyada yer
alan müjdeli haberlerin hepsi bugüne kadar boş çıkmıştır, taşeron işçilerin umutları
yıkılmıştır. 
Sayın Bakan,
emeğini acımasızca sömürdüğünüz taşeron işçilerin umutlarını da sömürüyorsunuz.
Taşeron sisteminin kölelik olduğunu, taşeron uygulamasının çile uygulamasına
dönüştüğünü, işi daha ucuza yaptırmak için taşeronluk sisteminin acımasız bir
şekilde kullanıldığını, işçilerin köleleştirildiğini sürekli söylüyorsunuz ama
bu sömürüden, bu kölelik düzeninden vazgeçmeye de hiç niyetiniz yok. Geçen yıl
kamuda 600 bin taşeron işçisi olduğunu söylüyordunuz, şimdi 761 bin taşeron
işçisi olduğunu söylüyorsunuz. Açıkça görülmektedir ki AKP Orta Çağ zihniyetini
hortlatmış olup, taşeronlaşmayı politikasının esası olarak uygulamakta ve
bundan da siyasi nema sağlamaktadır. Taşeron işçiler AKP’li siyasetçilerin
referanslarıyla işe alınmakta, aksi hâlde firmanın ihalesi iptal edilmektedir.
İşsizliğin olumsuzluğunu fırsata çeviren bu zihniyet tarafından oluşturulan
sömürü düzeninde taşeron işçiler, işten çıkarma tehdidiyle AKP’ye oy vermeye de
zorlanmakta, AKP’nin siyasi mitinglerinin kadrolu elemanı hâline
getirilmektedir. 
Kamuda taşeron
uygulamalarının hileli olduğu ve işçilerin başından itibaren kamunun işçisi
olduğu yönünde çok sayıda yargı kararı bulunmaktadır. Karayollarında çalışan
işçilerin açtıkları davalar sonucu yargı bu işçilerin işe başladıkları tarihten
itibaren Karayolları Genel Müdürlüğü işçisi olduğuna karar vermiştir, Yargıtay
da bu kararları onamıştır. Aynı şekilde sağlıkta, mahallî idarelerde ve başka
kurumlarda da dava kazanan taşeron işçiler bulunmaktadır ancak AKP Hükûmeti üç
buçuk yıldır yargı kararlarını dinlememiş ve keyfî bir biçimde hileli taşeron
uygulamasına devam etmiştir. Zaten AKP Hükûmeti eğer samimi olsaydı önce bu
yargı kararlarını uygulardı. Sayın Bakan şimdi de diyor ki: “Ya tazminattan
vazgeçip kadroya alınacaklar ya da kadrodan vazgeçip tazminatlarını alacaklar.”
Sayın Bakan, siz kimsiniz ya, hangi hakla bunu söyleyebiliyorsunuz? Bakan değil
sultan olsanız böyle bir şart koşmaya hakkınız yok. Siz Çalışma Bakanı değil
misiniz? Çalışanların haklarını niye vermiyorsunuz? Ortada bir değil binlerce
yargı kararı var. Nerede hukuk devleti? Nerede hukukun üstünlüğü? Her şeyden
öte nerede insanlık? Bu zalimliği artık bırakın. Bu haksızlığa, bu
hukuksuzluğa, bu köleliğe, bu sömürüye artık son verin. Bu, kul hakkına girer.
O nedenle bunca insanın vebali çok ama çok ağır. Evet, ey Çalışma Bakanı, ey
AKP zihniyeti, bu vebalin altından nasıl kalkacaksınız? 
Kamuda üvey
evlat muamelesine tabi tutulan bir başka kesim de 4/C’lilerdir. 4/C’li olarak
yapılan atama işlemi hakla, hukukla ve insafla bağdaşmamaktadır. AKP’nin köle
çalıştırma anlayışı burada da tezahür etmektedir. Demek istiyorlar ki:
“4/C’lileri işe aldık, istediğimiz parayı veririz, istediğimiz gibi
çalıştırırız, istediğimizi yaparız.” Çeşitli kamu kuruluşlarında çalışan ve
mağduriyeti en derinden yaşayan 4/C’lilerin kadroya alınmaması, görmezden
gelinmesi asla kabul edilemez. 4/C mağdurları bu ülkenin vatandaşları değil mi?
Bu arkadaşlarımızı neden kadroya geçirmiyorsunuz? Görüyoruz ki ayrımcılık
yapmak AKP zihniyetinin iliklerine kadar işlemiş. Sayın Bakan biraz sonra
burada çıkıp diyecek ki: “4/C’lilere şunu verdik, bunu verdik.” Aynı yerde,
aynı işi yapmalarına rağmen kadrolulara göre düşük maaş verilmesinin,
ayrımcılık yapılmasının hiçbir izahı olamaz. Kamu çalışanları arasında
uyguladığınız çifte standart vicdanınızı sızlatmıyor mu? Bakın, Türkiye Büyük
Millet Meclisinde de 4/C statüsünde ve yardımcı hizmetler sınıfında çalışan
mağdurlar var. Kendilerine hizmet edenlerin mağduriyetini gideremeyenlerin
başkalarına hayrı olamaz. Bunlardan üniversite mezunu, hatta yüksek lisans
yapan vasıflı arkadaşlarımız “hizmetli”, “garson” gibi görevlerde
çalıştırılıyor. Unutmayın, zulüm ile abat olunmaz, zulüm ile abat olanların da
akıbeti berbat olur. 
Değerli
milletvekilleri, konuşmamın kalan kısmında Ermenek’ten bahsedeceğim. 
Sayın Bakan,
Allah aşkına, siz nasıl bir hükûmetsiniz anlayamıyorum. Hem görevinizi
yapmıyorsunuz, maden işçilerini göz göre göre ölüme gönderiyorsunuz hem de
verdiğiniz sözleri tutmuyorsunuz. Ermenek’te maden faciası yaşanmasıyla
birlikte, siz, Ulaştırma Bakanı ve Enerji Bakanı günlerce orada kaldınız.
Soruyorum: 3 bakan kameralar karşısında boy göstermekten başka Ermenek için ne
yaptınız? Bari verdiğiniz sözleri tutun. Bakın, Anadolu Ajansının geçtiği haberler:
Tarih 4 Kasım, “Ulaştırma Bakanı yeraltında kalan işçilerimizin Halk Bankasına
olan borçlarının silindiğini belirtip ‘1.500 maden işçisinin kredi borçlarını
üç ay süreyle bankalarımız faizsiz erteliyor.’ demiştir.” Tarih 5 Kasım, bu
defa Enerji Bakanı 18 işçinin bütün borçlarının silindiğini hatırlatıp
Ermenek’te çalışan bütün maden işçilerinin kredi borçlarının üç aylığına
ertelendiğini, Ermenek havalisinde bulunan bütün esnaflarımızın da bütün kredi
borcunun faizsiz olmak kaydıyla üç ay ertelenmiş olduğunu söylemiştir. Bu
sözler facianın olduğu alanda, kameralar karşısında ifade edilmiştir. Bugün 13
Aralık yani, bakanların sözlerinden bu yana kırk gün geçmiş. Peki, durum nedir?
Halk Bankasının yaptığı hiçbir şey yok. İnsan utanır ya! Koca koca bakanlar halkı
aldatır mı? Bölgenin güya bakanı var, Başbakanı var ama bir kamu bankasına bile
sözü geçmiyor ama yandaşlara, havuzculara gelince akan sular duruyor, kararlar
hızla alınıyor, trilyonlar, katrilyonlar aktarılıyor. 
Ocaklar
çalışmadığı için bölgede ekonomik ve sosyal hayat durmuştur. Çok ciddi
mağduriyet yaşayan maden işçileri ve esnaf için henüz hiçbir düzenleme
yapılmamıştır. Milliyetçi Hareket Partisi olarak Soma’daki uygulamaların
Ermenek’te de yapılması için iki kanun teklifi verdik. Yaptığımız ısrarlı
çağrılar sonucu Sayın Başbakan 2 Aralık tarihli grup toplantısında Soma’da
tanınan hakların Ermenek’te de tanınacağını açıklamıştır ancak bu hakların
büyük çoğunluğu yasal düzenleme gerektirmekte olup bunun 6 Ocak 2015 tarihinden
önce yapılamayacağı ortadadır. Maden şehitlerimizin dul ve yetimleriyle ana ve
babalarına aylık bağlanması, yakınlarından birine kamuda istihdam hakkı
verilmesi, mirasçılarına konut tahsisi, işletmeleri çalışmayan maden işçilerine
İşsizlik Sigortası Fonu’ndan aylık ödenmesi, Ermenek, Başyayla ve Sarıveliler
esnafının kredi borçlarının faizsiz ertelenmesi ve KOSGEB kredilerinden faizsiz
yararlanması için yapılması gereken düzenlemelerde çok geç kalınmıştır. 
Yandaşlarınız
için, “Yedirtmem.” dediğiniz bürokratlar için, vergi kaçakçıları için, kara
paracılar için anında kanunlar çıkarmayı iyi biliyorsunuz, 17-25 Aralıkta
ortaya saçılan rüşvet ve yolsuzlukları örtbas edebilmek için geceli gündüzlü
çalışarak torba kanunlar çıkarmayı iyi biliyorsunuz ama Ermenek’te büyük bir
mağduriyet yaşayan maden işçilerimiz ve esnafımız için gerekli düzenlemeleri
ağırdan alıyor, ayak sürüyorsunuz. Biz Milliyetçi Hareket Partisi olarak
üzerinize gelmesek kılınızı bile kıpırdatmayacaksınız.
Sayın Bakan, bu
düzenlemeleri yapıncaya kadar, Hükûmet bölgeye sahip çıkana kadar biliniz ki
yakanızı bırakmayacağız.
Teşekkür ediyor,
saygılar sunuyorum. (MHP sıralarından alkışlar) 
BAŞKAN –
Teşekkür ediyoruz Sayın Kalaycı.
Iğdır
Milletvekili Sinan Oğan. (MHP sıralarından alkışlar) 
Buyurunuz Sayın
Oğan, süreniz on dokuz dakika. 
MHP GRUBU ADINA
SİNAN OĞAN (Iğdır) – Teşekkür ederim Sayın Başkan.
Sayın Başkan,
değerli milletvekilleri; Avrupa Birliği ile Türk Akreditasyon Kurumunun 2015
Yılı Merkezi Yönetim Bütçe Kanunu Tasarısı hakkında Milliyetçi Hareket Partisi
Grubu adına söz almış bulunmaktayım. Gazi Meclisimizi ve bizi izleyen Türk
milletinin değerli üyelerini saygıyla, sevgiyle selamlıyorum. 
Şimdi, 17 Aralık
deyince hepinizin aklına ayakkabı kutuları gelecektir muhtemelen. Ancak 17
Aralığın Avrupa Birliği tarihimiz açısından farklı bir anlamı var. Hatırlar
mısınız Sayın Bakan, 17 Aralık 2004 tarihinde gündüz vakti Ankara Büyükşehir
Belediye Başkanı Melih Gökçek havai fişekler patlatmıştı. Siz o zaman
Bakanlıkta mıydınız bilmiyorum ama o tarihte Avrupa Birliğine girmiştik. Aradan
tam on sene geçti -ki bunun on iki senesi de sizin iktidarınız döneminde- o
havai fişeklerden geriye Adalet ve Kalkınma Partisinin elinde patlamış bir AB
Bakanlığı kalmıştır. Onun dışında herhangi bir şey Avrupa Birliği Bakanlığı olarak
ve Avrupa Birliği Bakanlığının sizin döneminizde kurulduğunu da dikkate
aldığımızda elimizde kalan, o anlamda, Avrupa Birliğiyle ilgili bir gelişme,
bir ilerleme yok maalesef.
O yıllarda
Avrupa Birliği, daha doğrusu sizden iki önceki bakanınıza ben değişik
vesilelerle “İşsiz Bakan” diyordum çünkü Avrupa Birliğinden başka her işle
meşguldü kendileri. Sonra, başka bir 17 Aralık patlayınca gördük ki Sayın
Egemen Bağış aslında işsiz değilmiş, onun Reza gibi önemli bir işi varmış ve
Reza’nın da sözlerine baktığımızda “Biz Egemen Bağış’a gömlek gönderdik.” diye
ifade ediyor. Anlaşılan o ki Egemen Bağış da millî görüş gömleğini çıkarıp, Reza’nın
gömleğini giyenlerin sırasına o da geçmiş. 
Avrupa
Birliğinin birçok konuda eleştirilecek yanı var. “Eksik çalışmıştır.”
diyebiliriz “O anlamda herhangi bir iş yapmamış.” diyebiliriz ama Avrupa
Birliği Bakanlığının Avrupa Birliğinin karşısına yolsuzlukla çıkacağını doğrusu
ben tahmin etmezdim. Şimdi, Avrupa Birliğinin Sayıştayı olarak ifade edilen
OLAF’ın Bakanlığınız aleyhinde açmış olduğu 2 tane soruşturma davası var. Yani
yolsuzlukta harbiden bizi Avrupa Birliğine soktunuz ve 4,5 milyon avroyu Avrupa
Birliği, Bakanlığınızdan geri istiyor. Umarım bunun da savunmasını iyi
yapıyorsunuz çünkü Türkiye'de bu tür hırsızlıklara darbe deyip
geçiştirebilirsiniz ama Avrupa Birliğine bunu darbe deyip geçiştirme imkânınız
yok. Geldik gördük ki Avrupa Birliği Bakanının işi “Bakara makara”ymış. Hâlbuki
Avrupa Birliği Bakanlığının işi “Bakara makara” değil Sayın Bakan, Avrupa
Birliği Bakanlığının işi Brüksel-Ankara olmalıdır. 
Türk milletinin
değerli temsilcileri, siyasetteki temel değerlerden birisi erdem, ahlak ise
diğeri de sağlam bir omurgadır. Bugünkü Cumhurbaşkanı Sayın Recep Tayyip
Erdoğan’ın 16 Mart 1990 tarihinde -ki o zaman daha millî görüş gömleği
çıkmamışken- Sakarya’da Avrupa Birliği için söylemiş olduğu çok veciz ifadeler
var. Sayın Cumhurbaşkanı, bugünkü Cumhurbaşkanı Erdoğan diyor ki: “Avrupa
Topluluğu, ona zaten giremeyeceğiz.” “Ya, nasıl söylüyorsun, giriyorlar işte.”
“Yok, merak etmeyin, almayacaklar. Ben keramet ehli filan değilim ama haber
veriyorum size, al-ma-ya-cak-lar. Ama işin hakikatini bilmek lazım. Avrupa
Topluluğu Hristiyan Katolik devletler birliğidir. Bu kazanın içerisine biz
girmeyeceğiz.” Vallahi, harbi keramet ehliymiş yani. Sonra, Abdullah Gül, hem
Dışişleri Bakanlığı yapmış hem Başbakanlık hem Cumhurbaşkanlığı, o da gümrük
birliğiyle ilgili olarak “Türkiye’yi gümrük birliğine bağlayanlar aslında bizi
arka bahçedeki köpek kulübesine bağlamışlar.” diye ifade etmiştir.
Şimdi, Sayın
Bakan, Cumhurbaşkanları böyle diyor. Siz hâlâ “Avrupa Birliğine gireceğiz.”
diyor musunuz, doğrusu merak ediyorum.
Sayın Erdoğan
devam ediyor, “Daha bitmedi. Niye almayacaklar bizi? Çünkü onların dinini kabul
etmediğimiz müddetçe onlar zaten sizi kendilerinden kabul etmeyecekler. Şimdi
ne yapalım veya şimdi yapılan nedir? Oyalama taktiği; oyalayalım da Kıbrıs’ı
ellerinden alalım, oyalayalım da Ermeni soykırımını kabul etsinler, dert bu.”
demiş. 
Şimdi, meşhur,
malum kaçak sarayda Papa’yı Kutsiyetpenahları olarak karşılayanlar, methiye
düzenler kimdi? On iki yıldır Kıbrıs’ı peşkeş çekmeye çalışanlar kimdi? Veyahut
da geçtiğimiz 23 Nisanda, 23 Nisan Bayram sevincini bir tarafa bırakıp sözde
özürler dileyen kimdi acaba? 
Abdullah Gül’ün
bir başka sözü, bu kürsüden 8 Mart 1995: “Türkiye'nin Avrupa Birliğine
girmeyeceği kesindir. Bunu Avrupalılar söylemektedir, Avrupa’nın önde gelen bütün
politikacıları söylemektedir, Avrupalı filozofların hepsi söylemektedir çünkü
Avrupa Birliği bir Hristiyan birliğidir.” demiştir. Peki, Avrupa Birliğinin
siyasi reform paketleriyle Sümela Manastırı’nda Rum Ortodoks Patriği
Bartholomeos’un yönettiği ayinler; 19 Eylül 2010 tarihinde Akdamar Adası’ndaki
Surp Khaç Ermeni Kilisesi’nde yaklaşık doksan beş yıl aradan sonra ilk dinî
ayin; Alaçatı’da 28 Mayıs 2011 tarihinde Pazaryeri Camisi’nde Fener Rum
Patriği Bartholomeos’un yönettiği ayin kimin iktidarı döneminde yapılmıştır?
Diyarbakır’ın Sur ilçesinde bulunan Surp Giragos Ermeni Ortodoks Kilisesi
restore edilmiş ve ayin yapılmıştır. 
Bakanlığınızın,
AB Bakanlığı bültenlerinde diyor ki: “AKP döneminde Orta Doğu’nun en büyük
kilisesini…” Bakınız, AB Bakanlığı olarak övündüğünüz şeye bakın Allah aşkına.
Bültenlerinizde diyor ki, tekrar ediyorum: “AKP döneminde Orta Doğu’nun en
büyük kilisesi bizim iktidarımız döneminde yapılmıştır.” diye övünüyorsunuz.
Vallahi bravo, helal olsun. Ben de buradan sizi tebrik ediyorum! 
Başbakan
Yardımcısı Bülent Arınç Avrupa Birliğinde aslında son noktayı koymuş, diyor ki
Avrupa Birliğini kastederek: “Biz diskoda tanışmış 2 genç değiliz.” diyor. Tam
Arınç’ça bir tanımlama. 
Tabii, Egemen Bağış’a geçeceğim ama
ondan önce… Yani Avrupa Birliğiyle ilgili bizim bu elli bir senelik
ilişkiler tarihimizin son on iki senesi herhâlde komediyle doludur çünkü Avrupa
Birliğindeki bir ülkeyi ve bir ülke başkanını sizin iktidarınız döneminde
ciklet çiğneyerek protesto eden -bir belediye başkanı- sizin Büyükşehir
Belediye Başkanınız Gökçek olmuştur. Ama, daha ilginci, ben doğrusu merak
ediyorum, şimdi, adamlar Avrupa Birliği bakanlarını ciddiye alır, Avrupa
Birliği bakanlarının sözleri de ilgili ülkelerin dillerine tercüme edilir.
Önceki Bakan Egemen Bağış’ın “Sarkozy’e kapak olsun.” sözünü Almanlar nasıl
tercüme etmiştir, Fransızlar nasıl tercüme etmiştir, İngilizler nasıl tercüme
etmiştir doğrusu merak ediyorum. Ben Google’a yazdım, hani bire bir tercümede
birtakım şeyler çıkardım ama şimdi bunlarla da sizin vaktinizi almayayım çünkü
kapağın büyüğünü aslında bu sözü söyleyenlere yapmışlar. Ne demişler? “AKP
iktidarı döneminde Türkiye demokraside hiç olmadığı kadar geri gitmiştir,
Avrupa Birliğine sizi almayız.” çünkü -hemen onu bulup söyleyeyim, şimdi eğer
kapak yapılacaksa- AB Komisyonunun Genişlemeden Sorumlu üyesi Johannes Hahn,
Türkiye’yle ilgili fasılların açılmamasının önündeki en önemli gerekçenin
özgürlükler ve insan hakları olduğunu söylemiştir. Herhâlde Avrupa Birliği bunu
söylerken Egemen Bağış’ın “Sarkozy’e kapak olsun.” sözünü daha edeplice
Türkiye’ye söylemişlerdir. Bizi Avrupa Birliğine bunun için almayacaklarını
ifade etmişler. Siz partinizin ismine “adalet” kelimesini koyarak Türkiye’ye
adalet getiremediniz ve Avrupa Birliğine alınmama gerekçelerimizin başında da
bu geliyor. 
Ayakkabı kutularıyla, Reza’nın
gönderdiği çikolata kutularıyla bizi AB’ye almazlar; “Kadın ile erkek eşit
değil.” derseniz, yargıyla kavga ederseniz, gazeteciyi susturursanız bizi AB’ye
almazlar. “Yüzde 50’yi evde zor tutuyorum.” derseniz, “O zaman yüzde 100’ünüz
orada kalmaya devam edin.” derler.
Eğer ki Avrupa
Birliğine girme niyetiniz var ise, Twitter’dan korkarsanız, YouTube’u
kapatırsanız, sokak ortasında bir çocuğun öldürülmesinin üstüne bir de “nekrofiller”
diye “twit” atarsanız sizi AB’ye almazlar.
Bugün, benim de
yaşadığım şehir olan Iğdır, dünyanın 16’ncı en kirli şehri. Bu kirlilikle, emin
olunuz, bu yolsuzlukla sizi AB’ye almazlar maalesef.
İtibarı kaçak
sarayda görürseniz değerli arkadaşlar, Çavuşesku’nun en itibarlı devlet başkanı
olması gerektiğini de biliyor olmanız lazımdı ve bugün o Çavuşesku’nun itibarlı
sarayı bir müzeye dönüştürülmemiş olurdu. İnşallah, iktidara geldiğimizde, o
1.100 küsur odalı Cumhurbaşkanlığı sarayının birkaç odası yolsuzluk müzesine
çevrilecektir, bundan da hiç şüpheniz olmasın.
Bütün bunları
yaparsanız değerli arkadaşlar, bırakınız sizi Avrupa Birliğine almayı, bugün
olduğu gibi sizi kale bile almazlar. 
Sayın Bakan,
hani siz daha taze Bakansınız ama Avrupa Birliğinde size şöyle bir soru
sorsalar, hani insanların kendi partilerinin iç işi kendi işidir ama bu,
demokrasi anlayışı bakımından önemlidir, o bir ölçüdür. Örneğin, Bodrum’da bir
ilçe kongresine gittiğinizde “Tek liste çıkmış arkadaşlar, başka liste
çıkmasın, bunu da tehdit olarak algılamayın, siyasi kariyeriniz biter.”
derseniz, bari bunu hani Ekonomi Bakanı falan desin de, AB Bakanı gibi vitrin
bakanlık olması gereken bir bakanlığın demokrasiye önce kendisinin inanması
lazım. Burada, Türk milletini değişik vesilelerle kandırıyorsunuz ama böyle
yaparak, YouTube’u, Twitter’ı falan kapatmakla olmuyor, artık her şey ortada;
kim, nerede, ne söylemişse herkesin bundan haberi var. Demokrasiyi gerçek
manada özümsemek lazım, bu millete yaşatmak lazım ki, eğer ondan sonra Avrupa
Birliğine girmek istiyorsanız, sizi Avrupa Birliğine alsınlar. 
Tabii, bu arada
şunu da ifade edeyim: Geçtiğimiz günlerde bir açıklama yaptınız, beni de çok
heyecanlandırdınız. İşte bu Transatlantik Anlaşması’yla ilgili olarak rest
çektiniz, “Gerekirse gümrük birliğinden çıkarız.” dediniz. Ben de “Hah, ilk
defa bir dik duruş göreceğiz.” dedim, ondan sonra yok. İnşallah devamını
getirirsiniz. 3 milyar dolar sizin ifadenizdir, Türkiye bundan zarar görecek.
Türkiye’nin 3 milyar dolar zarar görmesine, herhâlde vicdanı olan hiç kimse
buna sessiz kalmaz. Ayrıca Avrupa Birliğine, mahkûm falan da değiliz. Hani, Cumhurbaşkanlarınız
demiş ya “Orası Hristiyan kulübüdür.” falan. Onun ötesinde, biz
standartlarımızı yükseltelim, ondan sonra biz karar verelim Avrupa Birliğine mi
gireceğiz, Türk birliğini mi kuracağız yoksa sizin o çok peşinden koşup da bir
türlü beceremediğiniz Büyük Ortadoğu Projesi içerisinde mi yer alacağız, ona
bırakınız Türk milleti karar versin. 
Türkiye’de son
yapılan anketlerde Avrupa Birliğine olan ilginin arttığını görüyoruz. Yani,
bunu sizin Bakanlığınıza bağlayacağım, hani hakikaten de bilgili, tecrübeli bir
Bakansınız, alanında yetişmiş bir isimsiniz. Sizle de Dışişleri Komisyonunda
beraber çalıştık. Bunu size bağlayacağım ama daha yeni geldiniz siz. Bunu,
maalesef size bağlayamıyorum Sayın Bakan. Sizin o kadar kötü bir Orta Doğu
politikanız var ki, millete öylesine “illallah” dedirttiniz ki -bataklık
deyince arkadaşlarımız burada kızıyorlar- Ortadoğu bataklığına Türkiye’yi öyle
bir sürüklediniz ki Türk milleti de şimdi can havliyle “aman” diyor. Bu arada,
Avrupa Birliğine Türkiye’de ilgi artmış ama Avrupa’da da Türkiye’ye yönelik
“Avrupa Birliğine girsin” hadisesinin son yılların en düşük düzeyine düştüğünü,
Avrupa ülkelerinin genelinde yüzde 30’lar düzeyinde, Almanya’da 2 kat düştüğünü
ve yüzde 23’e düştüğünü, gerilediğini de söylemiş olalım buradan. 
Milliyetçi
Hareket Partisi olarak bizim, Avrupa Birliği noktasındaki hedefimizin gerekirse
bir onurlu üyelik olduğunun altını çizmem lazım ama bizim karşımızda -biraz
önce ifade ettiğim gibi- Türk birliği projesi olduğunu da ifade etmem lazım.
Bunu “Gerekirse Şanghay İşbirliği Örgütüne gireriz.” gibi blöf yapan önceki
Başbakan gibi ifade etmiyoruz, Türk birliğine inandığımız için bunu ifade
ediyoruz.
Şimdi, katılım
müzakerelerinin üç temel faktörü; hukukun üstünlüğü ve temel haklar, düzgün
işleyen demokrasi ve ekonomidir diyoruz. Fakat, öğreniyoruz ki 200 bin çocuk
hâlâ okula gidemiyor, 6.233 çocuk cezaevlerinden şartlı salıverilmiş. Polis
teşkilatındaki 431 polis hakkında işkence ve kötü muameleden dolayı suçlama
var, hapishanelerde 119.145 kişi bulunuyor. Bunlardan 56.556’sı tutuklu ve
yargılaması sürüyor. AİHM’de Türkiye'yle ilgili çok sayıda şikâyet konusu
mevcut bulunmaktadır.
“Demokrasiyi bir
adım öteye götüreceğiz.” diye gelip bugün Avrupa Birliği içerisinde demokrasi
sıralamasında Türkiye'yi maalesef ki son sıralara getirmiş bulunmaktasınız. 
Her gün bir koca
vahşetinden katledilen kadınların sayısının giderek arttığı bir Türkiye'yi
Avrupa Birliğine herhâlde almayacaklar çünkü kadınların can güvenliğini korumak
devletin öncelikli görevidir. Ama, bu devletin en tepesindeki isim “Kadın ile
erkek eşit değildir.” diye söylediğinde herhâlde ki olacağı bundan farklı bir
şey değildir. 
Soru
önergelerimize tenezzül edip cevap vermiyorsanız sizi Avrupa Birliğine
almazlar. 
İki işlevini
-yasama ve denetleme görevini- de yapamıyorsa Meclis; AKP’lilerin bile haberdar
olmadığı, muhalefetin görüşü alınmaksızın torba kanunlar çıkartılıyorsa sizi
Avrupa Birliğine almazlar. 
Güvenlik
paketiyle, kolluk kuvvet görevlerini de vali ve kaymakamlara yeniden devredip
yolsuzluklarla ilgili soruşturma olanaklarını ortadan kaldırıyorsanız Avrupa
Birliğine sizi almazlar. 
Basın ve
akademisyenler sürekli baskılara, sansürlere zorlanıyorken sizi Avrupa
Birliğine almazlar. Her geçen gün otoriterleşen “Milletin yüzde 50’sini evde
zor tutuyoruz.” diyen ve milleti bölen, ayrıştıran zihniyeti Avrupa Birliğine
almazlar. Farklı inanç gruplarına üvey evlat muamelesi yapan bir iktidarın
yönettiği Türkiye'yi Avrupa Birliğine almazlar.
Avrupa
Birliğinde, 2015 senesi geliyor Sayın Bakan, 2015 senesiyle ilgili Dışişleri
Bakanlığıyla beraber sizin de birtakım şeyler yapmanız gerekiyor ama 2015
senesinde Türk milletine yöneltilen iftiralara karşı şu ana kadar ne yaptınız
doğrusu merak ediyoruz. Dışişleri Komisyonunda bir sunum yaptınız ve öyle
anlıyoruz ki son derece düşük profilli bir siyaset yürütmektesiniz.
Bir de, eğer
fırsat olursa Sayın Bakan, bu AB Bakanlığının bütçesi doğrusu nereye harcanıyor
merak ediyorum. Bununla ilgili Bakanlık sayfanızdan detaylı bir şey bulamadık
ama personel maaşı falan onları saymıyorum, onun dışında bu bütçeden Avrupa
Birliği nezdinde girişimlerimiz anlamında birtakım araştırmalar noktasında bir
para harcanıyor mu doğrusu merak ediyorum. 
Cumhurbaşkanı,
Avrupa yılı ilan etmişti 2014 senesini ama öyle anlaşılıyor ki 2014 senesi
yolsuzluk yılı olarak tarihe geçmiştir.
(Mikrofon
otomatik cihaz tarafından kapatıldı) 
SİNAN OĞAN
(Devamla) – Yine de tüm bunlara rağmen bütçemizin hayırlı uğurlu olmasını
diliyor, saygılar sunuyorum. (MHP sıralarından alkışlar)
BAŞKAN –
Teşekkür ederiz Sayın Oğan.
OKTAY VURAL
(İzmir) – Sayın Başkan…
BAŞKAN –
Buyurunuz Sayın Vural.

V.- AÇIKLAMALAR
1.- İzmir Milletvekili Oktay Vural’ın, AK PARTİ Grup
Başkan Vekili Kayseri Milletvekili Mustafa Elitaş’a ağabeyinin, Bursa
Milletvekili Tülin Erkal Kara’ya annesinin vefatları nedeniyle başsağlığı
dilediğine ilişkin açıklaması

OKTAY VURAL (İzmir)
– Teşekkür ederim 
Sayın Başkan, biraz
önce öğrendim, Adalet ve Kalkınma Partisi Grubu Başkan Vekili Sayın Mustafa
Elitaş’ın ağabeyi vefat etmiş; merhuma Allah’tan rahmet, ailesine başsağlığı
diliyorum, Adalet ve Kalkınma Partisi Grubuna başsağlığı diliyorum.
Ayrıca, Bursa
Milletvekili Tülin Erkal Kara Hanımefendi’nin de annesi vefat etmiş; grubumuz
adına başsağlığı dileklerimizi ifade etmek istiyorum. Allah rahmet eylesin.

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Şükran Güldal
Mumcu’nun, yakınlarını kaybeden bütün milletvekillerine başsağlığı dilediğine
ilişkin konuşması 

BAŞKAN – Biz de
başsağlığı dileklerini iletiyoruz efendim, Allah rahmet eylesin.
LEVENT GÖK
(Ankara) – Ben de söz alabilir miyim Sayın Başkanım.
BAŞKAN –
Buyurunuz Sayın Gök.

V.- AÇIKLAMALAR (Devam)
2.- Ankara Milletvekili Levent Gök’ün, AK PARTİ Grup
Başkan Vekili Kayseri Milletvekili Mustafa Elitaş’a ağabeyinin, Bursa
Milletvekili Tülin Erkal Kara’ya annesinin, İstanbul Milletvekili Bihlun Tamaylıgil’e
annesinin vefatları nedeniyle başsağlığı dilediğine ilişkin açıklaması

LEVENT GÖK
(Ankara) – Sayın Başkan, teşekkür ederim.
Biz de az önce
öğrendik. Sayın Elitaş’ın bu acı kaybından dolayı ve AKP Grubundaki diğer
arkadaşımızın acı kaybından dolayı hem kendilerine hem de AKP Grubuna
başsağlığı diliyoruz. Bu arada bizim de uzun süre genel sekreterliğimizi yapmış
olan İstanbul Milletvekilimiz Bihlun Tamaylıgil’in de annesi vefat etti. Ayrıca
Bihlun Hanım’a da aracılığınızla başsağlığı dileklerimizi iletiyoruz. 
Saygılar
sunuyorum. 
BAŞKAN –
Teşekkür ederiz Sayın Gök.
Sayın Bostancı,
buyurunuz efendim.

3.- Amasya Milletvekili Mehmet Naci Bostancı’nın, AK
PARTİ Grubu adına AK PARTİ Grup Başkan Vekili Kayseri Milletvekili Mustafa
Elitaş’a ağabeyinin, Bursa Milletvekili Tülin Erkal Kara’ya annesinin, İstanbul
Milletvekili Bihlun Tamaylıgil’e annesinin vefatları nedeniyle başsağlığı
dilediğine ilişkin açıklaması

MEHMET NACİ
BOSTANCI (Amasya) – Sayın Başkan, çok teşekkür ediyorum. 
Değerli Grup
Başkan Vekillerine de bu nezaket dolu taziye mesajları, açıklamaları için
teşekkür ediyorum. Mustafa Elitaş ağabeyini kaybetti, Allah rahmet eylesin.
Grubumuz adına bu taziyeyi ben de ifade ediyorum. Aynı şekilde Tülin Hanım’ın
annesinin kaybı dolayısıyla ve tüm vefat edenler için elbette taziyeyi ifade
etmek istiyorum.
Teşekkürler.
BAŞKAN –
Teşekkür ederiz Sayın Bostancı.
Biz de bütün
milletvekillerimizin yakınlarının vefatı dolayısıyla başsağlığı dileklerimizi
iletiyoruz. Bihlun Hanım’a da annesinden dolayı başsağlığı dileklerimizi
iletiyoruz ve sabırlar diliyoruz efendim. 
Sayın Zozani,
buyurunuz.
4.- Hakkâri Milletvekili Adil Zozani’nin, yakınlarını
kaybeden milletvekillerine başsağlığı dilediğine ilişkin açıklaması

ADİL ZOZANİ
(Hakkâri) – Teşekkür ederim Sayın Başkan.
Ben de yaşamını
yitirenlere Allah’tan rahmet diliyorum, yakınlarına da başsağlığı diliyorum.
Allah sabır versin. Hem Cumhuriyet Halk Partisi hem de AK PARTİ Grubuna da
başsağlığı dileklerimizi ifade ediyorum. 
Teşekkür ederim
Sayın Başkan.
BAŞKAN – Teşekkür
ederiz Sayın Zozani.

III.- KANUN TASARI
VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek) (Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)

A) ADALET BAKANLIĞI (Devam)
1) Adalet Bakanlığı 2015 Yılı Merkezî Yönetim Bütçesi
2) Adalet Bakanlığı 2013 Yılı Merkezî Yönetim Kesin
Hesabı

B) CEZA VE İNFAZ KURUMLARI İLE TUTUKEVLERİ İŞ YURTLARI
KURUMU (Devam)
1) Ceza ve İnfaz Kurumları ile Tutukevleri İş Yurtları
Kurumu 2015 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İş Yurtları
Kurumu 2013 Yılı Merkezî Yönetim Kesin Hesabı

C) TÜRKİYE ADALET AKADEMİSİ BAŞKANLIĞI (Devam)
1) Türkiye Adalet Akademisi Başkanlığı 2015 Yılı
Merkezî Yönetim Bütçesi
2) Türkiye Adalet Akademisi Başkanlığı 2013 Yılı
Merkezî Yönetim Kesin Hesabı

Ç) HÂKİMLER VE SAVCILAR YÜKSEK KURULU (Devam)
1) Hâkimler ve Savcılar Yüksek Kurulu 2015 Yılı Merkezî
Yönetim Bütçesi
2) Hâkimler ve Savcılar Yüksek Kurulu 2013 Yılı Merkezî
Yönetim Kesin Hesabı

D) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2015 Yılı
Merkezî Yönetim Bütçesi
2) Çalışma ve Sosyal Güvenlik Bakanlığı 2013 Yılı
Merkezî Yönetim Kesin Hesabı

E) MESLEKİ YETERLİLİK KURUMU (Devam)
1) Mesleki Yeterlilik Kurumu Başkanlığı 2015 Yılı
Merkezî Yönetim Bütçesi
2) Mesleki Yeterlilik Kurumu Başkanlığı 2013 Yılı
Merkezî Yönetim Kesin Hesabı

F) TÜRKİYE VE ORTADOĞU AMME İDARESİ ENSTİTÜSÜ (Devam)
1) Türkiye ve Orta Doğu Amme İdaresi Enstitüsü 2015
Yılı Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2013
Yılı Merkezî Yönetim Kesin Hesabı

G) DEVLET PERSONEL BAŞKANLIĞI (Devam)
1) Devlet Personel Başkanlığı 2015 Yılı Merkezî Yönetim
Bütçesi
2) Devlet Personel Başkanlığı 2013 Yılı Merkezî Yönetim
Kesin Hesabı

Ğ) AVRUPA BİRLİĞİ BAKANLIĞI (Devam)
1) Avrupa Birliği Bakanlığı 2015 Yılı Merkezî Yönetim
Bütçesi
2) Avrupa Birliği Bakanlığı 2013 Yılı Merkezî Yönetim
Kesin Hesabı

H) TÜRK AKREDİTASYON KURUMU (Devam)
1) Türk Akreditasyon Kurumu 2015 Yılı Merkezî Yönetim
Bütçesi
2) Türk Akreditasyon Kurumu 2013 Yılı Merkezî Yönetim
Kesin Hesabı

BAŞKAN – Şimdi
sıra Cumhuriyet Halk Partisi Grubuna geldi.
İlk konuşmacı,
Mersin Milletvekili Ali Rıza Öztürk.
Buyurunuz Sayın
Öztürk. (CHP sıralarından alkışlar) 
Süreniz on bir
dakikadır.
CHP GRUBU ADINA
ALİ RIZA ÖZTÜRK (Mersin) – Sayın Başkan, değerli milletvekilleri; bu yıl da
adalet dağıtamaz hâle gelen, kendisi adaletsiz, keyfî davranışların merkezi
hâline gelmiş olan Adalet Bakanlığının bütçesini görüşüyoruz. 
Farklı
görüşlerin dile getirilmesini bir yana bırakalım, tahayyül edilmesinin dahi,
hayal edilmesinin dahi, düşünülmesinin dahi tahammül edilemediği bir süreçte
yargı kurumlarının bütçesini görüşüyoruz. 
Geçen yıldan
farklı olarak yargıda neler olmuş, baktım; müspet hiçbir değişikliğin
olmadığını, aksine menfi çok değişikliklerin olduğunu üzülerek gördüm. “Yargıda
reform” diye diye getirdikleri paketle, Adalet ve Kalkınma Partisi iktidarına
endeksli bir yargı projesini faaliyete geçirdiler ve bugün de o yargı
projesinin tamamlanma kanunlarını yaşadık.
Değerli
milletvekilleri, Adalet ve Kalkınma Partisi iktidarında “adalet”, “hak”,
“hukuk” kavramlarının, gerçekten “toplumsal vicdanın” ayaklar altında
ezildiğini gördük. 
Hukuk devletinde
adalet bakanlıklarının ve bakanların özel ve ağırlıklı bir yeri vardır. adalet
bakanları ve adalet bakanlıkları hukukun, temel hak ve özgürlüklerin
koruyucusu, temel sigorta görevini yapan kurum ve kişilerdir. Adalet Bakanı
hukuka aykırı talepler karşısında direnç gösterebilmelidir, göstermelidir de. 
Yine, tarihe
baktığımız zaman Sultan II. Mahmut’tan bu yana hükûmetlerde önemli yeri olan
adalet bakanlarının, özellikle son yıllardaki uygulamaları dikkate alındığında
bu ağırlıklarını, bu konumlarını kaybettiklerini görüyoruz. 
İlk Bakanlar
Kurulunu Türk hukuk sistemine kazandıran Sultan II. Mahmut’un bir diğer adının
da “Mahmûd-i Adlîyi” yani “adil olan Mahmut” olduğunu da hepinize hatırlatmak
istiyorum.
Değerli
milletvekilleri, Adalet ve Kalkınma Partisi iktidarı “reform” dendiği zaman,
yargının yapısını değiştirme, yüksek yargıyı kendine göre dizayn etmeyi
anlamaktadır. 
Yargı reformunda
söyledikleri, sadece adalet sarayları yapmaktan ibarettir. Adalet saraylarının
içerisindeki adaletin yokluğu hiç mi hiç Adalet ve Kalkınma Partisi iktidarını
etkilememiştir. 
Yargı
paketlerinin adının demokratikleşme olması ve yargının hızlandırılması ya da
yeniden yargılanma hakkının ihlal edilmemesi gibi olması dahi bize şunu
göstermektedir: Bu ülkede on iki yıldır iktidar olmuş olan bir Adalet ve
Kalkınma Partisi iktidarı dahi bu ülkede henüz demokrasinin olmadığını,
demokrasi açığının kapatılmadığını kendisi de kabul etmektedir. Eğer bir ülkede
demokrasi olsaydı, bir ülkede hak ihlali olmamış olsaydı, adil yargılanma olmuş
olsaydı arka arkasına çıkarılan yargı paketleri demokratikleşmeden,
demokrasiden, adil yargılanma hakkının ihlal edilmemesinden, özgürlüklerden söz
etmezdi. 
Demokrasi,
hukuki ve toplumsal altyapısını insan haklarının oluşturduğu bir sistemin, bir
siyasal rejimin adıdır. Bu tanımdan hareketle, düşünce özgürlüğünden örgütlenme
özgürlüğüne kadar uzanan yelpazede yer alan haklar üzerindeki yasak sınırlamaların
kaldırılması yönünde atılacak her olumlu adım, her yasal adım demokratikleşme
süreci içerisinde yer alır. Adil yargı hakkından giderek uzaklaşan yargılama
süreci ise bu sorunun bağrında yer alır. 
Yasakların çoğu
Anayasa’dan daha çok yasalardan kaynaklanmaktadır. Yasalardan aykırı
uygulamaları da unutmamak gerekir. Tıpkı Gezi olaylarında olduğu gibi mevcut
yasal düzenlemelere aykırılık bu iktidar döneminde kural hâline getirilmiştir.
Demokratikleşme için yapılması gereken, uzmanlardan oluşan bir kurul
oluşturarak mevzuattaki gerçekten demokrasiye aykırı hükümlerin kaldırılması ve
daha sonra Parlamentoda partilerden oluşacak bir kurum vasıtasıyla, komisyon
vasıtasıyla bunun yasaya dönüştürülmesi gerekirken bugün hâlâ daha bunun
yapılmamış olması ve bu iktidarın hâlâ daha 12 Eylül darbe hukukunun kurduğu
kurumlardan ve kuruluşlardan medet umar hâle gelmesi üzüntü vericidir. 
Demokratikleşme
açısından ölçü alınması gereken toplumsal ve siyasal yönden toplumun
ihtiyaçları, ülkenin ihtiyaçlarıyken, hukuki açıdan yürürlükteki Anayasa,
uluslararası hukuk kuralları ve uluslararası sözleşmelerdir. Oysa, AKP
iktidarının iki büyük korkusu vardır değerli milletvekilleri: Bunlardan birisi
özgürlük korkusudur, birisi de demokrasi korkusudur. Özgürlük korkusunu yargı
paketlerinde, güvenlik paketinde Kişisel Verilerin Korunması Yasası’nda
görmekteyiz. Adalet ve Kalkınma Partisinin “demokratik reform” adıyla çıkardığı
tüm yasaların ortak paydasında çok açık bir şekilde güvenlik adına hak ve
özgürlüklerin sınırlanması, hatta o yasalarda alınan o temel hak ve
özgürlükleri kullanılamaz hâle getirmek yatmaktadır. Bunların başında kişi
özgürlüğü, güvenlik hakkı ve toplu özgürlükler gelmektedir. 
Adil yargılanma
hakkını zedeleyici birçok madde yargı paketinin içerisindedir. Güvenlik paketi,
aslında bunların temel zeminini oluşturmaktadır. Yargıtay ve Danıştaya yapılan
müdahaleler, özel yetkili mahkemelerin yeniden hortlatılması, avukatların
soruşturma dosyasına ulaşmasında kısıtlamalar, keyfî aramalar, el koymalar ve
mallara tedbir koymalar, güvenlik paketiyle getirilecek olanların mayın
eşeğidir. 
Güvenlik
paketinin hedefi özgürlüklerin kullanılmasını, ne pahasına olursa olsun,
engellemektir. Şu an komisyonlarda görüşülmekte olan güvenlik paketi ve bugüne
kadar, özellikle 17-25 Aralık döneminden sonra çıkarılan yasalar bize şunu
göstermiştir ki bu uygulamalar, bu yasalar bir faşist devlet yönetiminin yasal
zeminini oluşturan yasalardır. Hak ve özgürlükleri ihlal eden kamu
görevlilerinin cezasız bırakılması ancak faşist devletlerde görülebilecek
uygulamalardır. 
Bunların anlamı
özgürlüklerden korkmaktır değerli arkadaşlarım. Seçim barajı tartışmaları
gündeme geldiği zaman haykıran Adalet ve Kalkınma Partisi iktidarı demokrasiden
korktuğunu çok açık bir şekilde göstermektedir. 
Değerli
milletvekilleri, son çıkarılan yasayla pek çok hâkim ve savcı yerinden
edilmiştir. Aslında bugün yargıda, gerçekten, işte, kimisi Süleymancı, kimisi
cemaatçi, kimisi Menzilci, kimisi ulusalcı, kimisi ülkücü diye insanlar
damgalanmıştır ve bugün, adli yargıda olsun yüksek yargıda olsun, insanlar
birbirlerinden korkar hâle gelmiştir. Abdülhamit dönemi jurnalciliği bugün
yargıda egemen olmuştur. Artık hâkim ve savcılar birbirleriyle konuşmaz hâle
gelmişlerdir ve en son kasım ayında çıkan kararname, bugüne kadar Türk hukuk
sisteminde görülmemiş bir şekilde, tamamen bir intikam kararnamesidir. Burada,
gerçekten, hukuk devletinin olmazsa olmazı olan, yasama ve yürütmenin
işlemlerini denetleyen idari yargıçlar verdikleri kararlardan dolayı
sürülmüşlerdir. 
Bunların somut
örneklerini verebilirim. Örneğin, Atatürk Orman Çiftliği’nde imar planını iptal
eden, yürütmeyi durdurma kararı veren hâkimler sürülmüşlerdir, yok
edilmişlerdir. Yine, gerçekten, geçmişte Tayyip Erdoğan şehitlere “kelle”
dediği için 3 kuruşluk tazminat davasına hükmeden hâkim Sevgi Övünç bugün yargı
önüne çıkarılmıştır. Yine, Gezi Parkı çevresindeki Taksim Meydanı Düzenlemesi
Projesi’ni iptal eden İstanbul 10. İdare Mahkemesinin Başkanı Rabia Başer bölge
idare mahkemesi üyeliğine ve üye Mehmet Ali Kurt da Van’a tayin edilmiştir.
Burada pek çok isimler vardır. Yine, söylediğim gibi, Ankara 12. İdare
Mahkemesi Başkanı Yüksel Sarıca düz üye olarak Eskişehir’de
görevlendirilmiştir. 
Değerli
milletvekilleri, son kararnamede gönderilen hâkim ve savcıların pek çoğu kâğıt
üzerinde her ne kadar hukuka uygun gibi görünse de gerçekten “mahrumiyet”
denilen bölgelere atanmışlardır. Bu hâkim ve savcıların hiçbirisi Eskişehir,
Ankara ve İzmir gibi illere atanmamıştır. Bunların gerekçesi, hepimiz biliyoruz
ki, söylenilen şey “Cemaatle savaş.”tır. Aslında yasa dışı kurumlarla yapılması
gereken mücadele, hukuk içerisinde yapılması gereken mücadeledir. 
Dün Sayın
Cumhurbaşkanı yaptığı konuşmada, gerçekten, cemaatle iş birliği içinde olanları
vatan haini olarak suçladı ama Cumhurbaşkanının bundan önceki cemaat için
söylediği “Bizden ne istediler de vermedik?” sözüne dikkat ettiğimizde kimin
cemaatle iş birliği içinde olduğunu, kimin olmadığını ben yüce milletimizin
takdirine bırakıyorum.
Değerli
milletvekilleri, bir başka soru: Adalet ve Kalkınma Partisi iktidarı hâlen
avukatlık sınavı yapmamakta direniyor. Bugün, 85 bin avukat var, 48 bin hukuk
fakültesi öğrencisi var, avukatların sayısı dört yıl içerisinde yüzde 50
artacak. 79 baronun hepsi avukatlık sınavı istediği hâlde, Adalet ve Kalkınma
Partisi iktidarının bu avukatlık sınavını yapmamakta direnmesini bir türlü
anlamak mümkün değildir değerli arkadaşlarım. 
Adalet ve
Kalkınma Partisinin toplumsal adaleti sağlaması mümkün değildir çünkü bu
iktidar yorgundur, bu iktidar bitkindir, bu iktidar tükenmiştir, bu iktidar
şaibeye bulaşmıştır.
(Mikrofon
otomatik cihaz tarafından kapatıldı) 
ALİ RIZA ÖZTÜRK
(Devamla) – O nedenle toplumsal adaleti sağlamayı bu iktidardan beklemek
hayaldir. 
Hepinize
saygılar sunuyorum. (CHP sıralarından alkışlar) 
BAŞKAN –
Teşekkür ederiz Sayın Öztürk. 
Kırklareli
Milletvekili Sayın Turgut Dibek…
Buyurunuz Sayın
Dibek, süreniz dokuz dakika. (CHP sıralarından alkışlar) 
CHP GRUBU ADINA
TURGUT DİBEK (Kırklareli) – Teşekkür ediyorum Başkanım. 
Değerli
milletvekili arkadaşlarım, Ceza ve İnfaz Kurumları İle Tutukevleri İşyurtları
Kurumu bütçeleri üzerinde Cumhuriyet Halk Partisinin görüşlerini aktarmak üzere
kürsüdeyim. Öncelikle sizleri saygılarımla selamlıyorum. 
Şimdi,
cezaevleri, değerli arkadaşlar, son yıllarda belki de bizim en çok konuştuğumuz
konulardan birisi. Şimdi, değişik boyutları var, biz zaman zaman tabii
Komisyonda da bu konuyu -Sayın Bakan burada, mutlaka takip edecektir konuşmayı-
değerlendiriyoruz. Yani sayısal boyutlarıyla girdiğimizde de aslında konunun ne
kadar vahim olduğunu, ne kadar ürkütücü boyutlara geldiğini hep beraber
görüyoruz, anlayacağız.
Şimdi,
cezaevleri sadece içeride… Ben cezaevlerine hapishane demeyi biraz daha doğru
buluyorum. Hapishanelerde sadece suç işleyip, işte, orada infaz cezalarını
çeken, tutuklu olan yani hükümlü olan ya da tutuklu olan insanlar cezaevleriyle
ilgili olan konunun içerisinde, sorunun içerisinde yoklar değerli arkadaşlar.
Şimdi, dışarıda
olan, o suça muhatap olan yüz binlerce insan var, o suçtan zarar gören insanlar
var, cezaevinde görev yapan infaz koruma memurları var, olay bir bütün. Ama ben
rakamlardan biraz bahsetmek istiyorum, rakamlara biraz girmek gerek çünkü
rakamlara girmeden bence fotoğrafı anlamak mümkün değil. Gerçi AKP dönemiyle
AKP’den önceki dönemi bu cezaevleriyle ilgili, bence ayırmak gerekir yani daha
doğrusu artık Türkiye’de AKP öncesi cezaevleri süreci, AKP iktidarının olduğu
dönemdeki cezaevi süreci diye iki ayrı dönem olacaktır. İleride de bu böyle
nitelenecektir diye düşünüyorum.
Bakın, hep
söylenir 2002. 2002’de iktidara gelmeden evvel Türkiye’deki cezaevlerindeki
sayı 59 bindir arkadaşlar, 59 bindir. Aradan on iki yıl geçmiş, bugün
cezaevlerinde 157 bin insan var, 156 bin 707 kişi cezaevlerinde. Bunların büyük
bir kısmı hükümlü, bir kısmı da tutuklu. Ama rakama bakarsanız yüzde 300’lük
bir artışı görürsünüz, yani 59’dan 160 binlere giden bir rakam.
Şimdi, benim
aldığım liste, resmî liste, Bakanlığın İnternet sitesinden aldığım liste yani
Ceza ve Tevkif İşleri Genel Müdürlüğünün İnternet sitesinden aldım. Yılları
bıraktım, 2014’ün birinci ayından itibaren baktığımızda yaklaşık 12 bin insanın
bir yılda daha fazla cezaevine girdiğini görüyoruz. Hele hele, şimdi 2014’ün on
birinci ayına bakıyorum, 154 bin insan var resmî rakamlarda cezaevinde, bir ay
sonra arkadaşlar, bugün, on ikinci ayın başında veya ortasında 156 bin,
yaklaşık 2.500 insan cezaevine ilave olarak girmiş. Şimdi, cezaevindeki bu
insanlar hangi suçları işliyorlar? Türkiye’nin bir de böyle bir gerçeği var, daha
doğrusu böyle bir fotoğrafı var. Cezaevinde yatan insanların işlediği suçlarla
ilgili listeyi de aynı listede görebilirsiniz. Oradan baktığımızda, değerli
arkadaşlar, Türkiye’deki en büyük suçu işleyen grup hırsızlık suçunun
işleyenler, yaklaşık 32.000-32.000-33.000 insan cezaevinde hırsızlık suçu
nedeniyle yatıyor. Bunu takip eden suç adam öldürme, cinayet suçları.
Düşünebiliyor musunuz 27 binden fazla insan adam öldürme suçunu işlediği için
cezaevinde yatıyor. Devamındaki rakam uyuşturucu, uyuşturucu kaçakçılığı yapan,
işte, ticaretini yapan veya kullanan, neyse, yaklaşık 27 bin insan, orada da 27
bin kişi cezaevinde uyuşturucudan yatıyor ve ondan sonra gelen suç kategorisi
yağma ve gasp, mal varlığına karşı işlenen suçlar, orada da yaklaşık 18 bin kişi
var. Değerli arkadaşlar, bu suçları topladığınızda 106.000-107.000’e yakın
insan bu 4 kategori nedeniyle cezaevinde. 
Şimdi, aslında
buradan bir fotoğraf daha çıkıyor, daha doğrusu bir çözümleme daha yapabiliriz.
Şimdi, 30 bin küsur insan hırsızlıktan, efendim, 27 bin kişi uyuşturucudan, 18
bin kişi gasp ve yağmadan cezaevindeyse, o Türkiye’nin çizilen pembe tablosuyla
rakamların hiç alakası olmadığını da görürüz aslında yani anlatıldığı gibi
Türkiye’deki ekonominin öyle güçlü olmadığı bu rakamlarla da sabittir. 
Bu rakamlar bir
şeyi daha aslında ortaya koyuyor, yine aynı listede var. Bu suçları
işleyenlerin büyük bir kısmı, tamamına yakını ilkokul ve daha alt eğitim
düzeyine sahip olan insanlarımız bizim değerli arkadaşlar. Şimdi, buradan da
şöyle bir sonuç çıkarabiliriz: Eğitimsizlik suçu artıran bir unsur olarak zaten
hepimizin bildiği bir konu ama eğitimsizlik suçu çoğaltan, suçu artıran bir
konum olarak karşımıza çıkıyor. 
Şimdi -az önce
de konuşuldu- Türkiye’nin son günlerde gündeminde olan bu eğitim şûrasında
görüşülen konular var değerli arkadaşlar. Şimdi, orada ne konuşuldu? Okul
öncesi eğitimde yani 5-6 yaşındaki çocuklara zorunlu din dersi, din eğitimi
verilsin mi? Yani çocuğun onu algılayıp algılamayacağına yönelik bir soru
sorulmuş eğitim şûrasında, denmiş ki: “Bu çocuklar 5-6 yaşında, bunları
algılamaz.” Ona verilen karşıt yanıt: “Sen dinsiz misin kardeşim?” Hemen, ilk
yanıt bu, o konuşuldu. 
Bir de ne
konuşuldu? Osmanlıca. Acaba -merak ediyorum- bu konu eğitim şûrasının
kıyısından kenarından bir iki dakika konuşuldu mu? Yani Türkiye’deki eğitim
politikalarının -az önce Sayın Murat Başesgioğlu da anlattı- eğitim sisteminin
getirdiği bu; suça itilen bir toplum, cinayet işleyen, hırsızlık yapan, efendim
yağma, yol kesen bir yüz binler, on binler. Acaba bu konuşuldu mu diye merak
ediyorum, hiç zannetmiyorum konuşulduğunu.
Şimdi, ben diğer
bir rakama daha baktım, cezaevindeki insanların yaş gruplarına da baktım. Yani
cezaevinde olan 160 bine yakın vatandaşımızın yaş grupları değerli arkadaşlar,
100 bine yakını, 99 bin civarı 21 ile 39 yaş arası yani genç nüfus. Şimdi,
bakıyorsunuz 21 yaşında kim var? İşte askerliğini yapmış, eğer üniversite
okumuyorsa yaşama atılacak, işte bir iş güç sahibi olmak istiyor, artı
evlenecek, işte bir yuva kuracak ya da üniversitede okuyorsa üniversiteden
mezun olmuş, o yaş grubu içerisinde yine bir iş peşinde koşan insanlar.
Yaklaşık 100 bin insan, değerli arkadaşlar, bu kategoride yani genç
kategorisindeki insanların çok büyük oranda suç işlediğini görüyoruz. Şimdi, bu
rakamlara girmek ya da bu fotoğrafı sizlerle biraz daha derin paylaşmak
istiyorum ama sürenin gittiğini görüyorum. 
Sık sık
cezaevlerine gittiğimizde bize söylenen, daha doğrusu hemen derhâl orada bizi
yakalayan bir grup var, cezaevi çalışanları. Şimdi, Sayın Bakan, bu konuyu
komisyonda da defaatle konuştuk. Bir, adliyede çalışan personel; iki,
cezaevindeki infaz koruma memurları dediğimiz kişiler. Bunlar en çok kamuda
görev yapan, iki bakanlığın da en çok yorulan, en çok çalışan insanlarıdır ama
bunlara bir türlü gereken haklar verilmez.
Şimdi, bu ceza
infaz koruma memurları değerli arkadaşlar, özlük hakları itibarıyla idari
memurlar, Devlet Memurları Kanunu’na göre idari memur statüsündeler. Şimdi,
bunlar diyorlar ki: “Biz sendikalaşmak istiyoruz, işte kamu görevlilerinin
sendikalaşmasıyla ilgili kanun var, o kanuna göre.” “Hayır kardeşim siz
güvenlik ve emniyet sınıfına yönelik hizmet yapıyorsunuz, sendikalaşamazsınız.”
diyorlar. İşte, “Bizim özlük haklarımızı -madem ki öyle bir hizmet yapıyorsak-
emniyet ve güvenlik sınıfına tabi olarak kılın.” diyoruz. “Hayır kardeşim, onu
da yapmayız.” diyorlar. Şimdi, böyle bir tuhaflık var. Bu infaz koruma
memurlarının mutlaka bu, ironi diyebileceğim bir anlamda, bir komedi noktasına
gelmiş olan bu taleplerinin karşılanması lazım. Hafta sonları yok, bayram
izinleri yok çünkü görüşler var. 
Değerli
arkadaşlar, süre kısalıyor, bir şeye daha değinmek istiyorum. Bugün 13 Aralık;
bundan otuz dört yıl evvel 13 Aralıkta, 17 yaşındaki gencecik bir fidan, Erdal
Eren, yaşı büyütülmek kaydıyla infaz edilmişti, idam edilmişti. O günün
generalleri şöyle bir söz söylemişti: “Asmayalım da besleyelim mi?” (CHP
sıralarından alkışlar) Şimdi, bakın, Gezi olaylarında, Gezi sürecinde yaşamını
kaybeden çok sayıda gencimiz oldu.
(Mikrofon
otomatik cihaz tarafından kapatıldı) 
TURGUT DİBEK
(Devamla) – Bugünkü iktidarın temsilcileri de benzer şeyler söylemişlerdir,
“Polise talimatı ben verdim.” demişti, “Bizim polisimiz destan yazıyor.”
demişti. Ben o iki zihniyeti de aslında çok yakın görüyorum. 
Sözlerimin
sonunda hem Erdal Eren’i hem de Gezi olaylarında yaşamını yitiren tüm
gençlerimizi buradan saygıyla anıyorum. (CHP sıralarından alkışlar) 
BAŞKAN –
Teşekkür ediyoruz Sayın Dibek. 
Çorum
Milletvekili Tufan Köse…
Buyurunuz Sayın
Köse. (CHP sıralarından alkışlar) 
CHP GRUBU ADINA
TUFAN KÖSE (Çorum) – Teşekkür ediyorum Sayın Başkan.
Ben de Erdal
Eren’i buradan anmak istiyorum. 16 yaşında işlediği iddia edilen bir suçtan
dolayı bir gün içerisinde yaşı büyütülerek idama mahkûm edilen, Ankara Yapı
Meslek Lisesi öğrencisi, Yurtsever Devrimci Gençlik Derneği üyesi Erdal Eren’i
huzurlarınızda 34’üncü ölüm yıl dönümünde anıyorum. 
Erdal Eren’i
siyasi malzeme konusu yapıp 2010’daki referandumdan önce, adına yazılan şiiri
gözleri buğulu okuduğu hâlde, Erdal Eren’in 2014’teki örneklerini, Berkin
Elvan’ı, annesini, ailesini seçim meydanlarında yuhalatan o zihniyeti de
kınıyorum. (CHP sıralarından alkışlar) 
Değerli
arkadaşlarım, buraya çıkan her AKP’li temsilci, konuşmacı diyor ki: “Biz
darbelerle mücadele ediyoruz.” Darbelerle mücadele ediyorsunuz. “Bürokratik
oligarşiye karşı mücadele ediyoruz.” Hepsi aynı metinleri okuyor, herhâlde
birileri yazıp veriyor. Vesayete karşı mücadele ediyorlar. Her seçim
kampanyasını -bugüne kadar kaç seçim geçti, 7 seçim mi geçti- bir darbe
yalanına sarılarak götürüyorlar. 2015 seçimlerinde de yine darbelere karşı
cansiparane mücadele ederek memlekete ileri demokrasi getirmek ve bir darbe
savar olarak girmek istiyorsunuz. Yine darbe silahına sarılıyorsunuz.
Cumhuriyet Halk Partisini de, bu ülkeye cumhuriyeti, çok partili yaşamı hediye
eden Cumhuriyet Halk Partisini de Sayın Başbakan bu kürsüden sıkılmadan
“darbeci” olarak suçlayabiliyor. Şimdi, seçimlere de “hukuk yoluyla darbe”
diyorsunuz. “Darbe de darbe, darbe de darbe” diyorsunuz.
Anayasa Mahkemesinde 12 Eylül
faşist rejiminin getirdiği bir yüzde 10’luk barajının görüşülmesi var şu
günlerde. Eğer yarın şaş kaza -olmaz ama- Anayasa Mahkemesi bu seçim barajını
da iptal ederse buna da mı darbe diyeceksiniz? “Aha darbe” mi diyeceksiniz buna
da ola ki? 
Oy oranlarınız düşüyor
arkadaşlar. Hepiniz pek huzursuzsunuz, onu görüyoruz. Onun için “Dedesinin
mezar taşlarını okuyabilecek bir nesil yetiştirmek istiyoruz.” diye insanları
kandırmaya çalışıyorsunuz. Onun için karma eğitime son vermek istiyorsunuz.
Onun için Arap alfabesini yeniden getirmek istiyorsunuz. 
Şimdi, arkadaşlar, yalnızca
sarayda konuşulan Arapça, Farsça ve Türkçe karışımı suni bir dil Osmanlıcayı
yeniden getirmek mümkün müdür? Bakın, 1800’lü, 1900’lü yıllarda Türkiye’de okuma
yazma oranı yüzde 1. Kadınlarda bu oran binde 4. Siz kimi kandırdığınızı
zannediyorsunuz? Şaş kaza Osmanlı padişahları kalksa vallahi size bir Osmanlı
tokadı atar ki o bin odalı sarayların mahzenlerine sığınmak zorunda kalırsınız.

Bir de gelen konuşmacıların hepsi
diyor ki: ”Yeni Türkiye, yeni Türkiye, yeni Türkiye”. Yeni Türkiye dediğiniz
totaliter bir sistem, tıpkı Hitler sistemi gibi. Mahkemeler, ordu, polis,
sendikalar, meslek örgütleri, üniversiteler, TÜBİTAK hatta şimdi benim biraz
sonra değineceğim Adalet Akademisi; devletin ve toplumun bütün kurumlarına AKP
üniforması giydirmek istiyorsunuz. Buna izin vermeyeceğiz arkadaşlar, bunu
böylece bilin. Buna izin vermeyeceğiz. 
Bakın yeni Türkiye’de ne oluyor,
bin odalı sarayın bulunduğu yeni Türkiye’de: Diyanet İşleri Başkanınız var ya,
Diyanet İşleri Başkanınız, israfın en büyük haram olduğu İslam’da, Diyanet
İşleri Başkanı 1 milyon liraya altına bir araba aldırabiliyor. Bir de bugün bir
açıklama yapmış, diyor ki: “Biz bunu hayır hasenatla yapmadık, Diyanet Vakfına
yapılan bağışlarla almadık.” “Ya nereden aldınız?” “Devletin bütçesinden
aldık.” Ya, devletin bütçesi tüyü bitmemiş yetimlerin hakkından oluşmuyor mu? 1
milyonluk araba! E sen bin odalı sarayda oturursan o da 1 milyonluk arabaya
biner.
Peki, Hristiyanlığın
ruhani lideri, Katoliklerin ruhani lideri Papa geldi Türkiye’ye. Neyle gezdi
biliyor musunuz? 30 bin liralık arabayla. Reno Symbol’le gezdi.
Vatikan’da da Fiat arabayla geziyormuş bu adam. Batsın sizin böyle yeni
Türkiye’niz, batsın! Bunların hesabını inşallah haziran ayında soracağız.
Değerli
arkadaşlarım, demin Osmanlı tokadı dedim. Belki Osmanlı padişahlarının
vârislerinin ya da Osmanlı padişahlarının yeniden dirilme ihtimali yok ama
inşallah, 2015’te yapılacak seçimde bu halk size bir Osmanlı tokadı atacak,
bunu da böyle bilin.
SALİM USLU
(Çorum) – Tecrübeyle sabit.
TUFAN KÖSE
(Devamla) – Tecrübeyle sabit; tecrübeyle sabit, korkuyorsunuz çünkü Sayın Uslu.
Adalet Akademisi
hakkında konuşacağım dedim. 2003’te çıkan Adalet Akademisi Kanunu’nun 4’üncü
maddesinde diyor ki: “Bilimsel, idari ve mali konularda özerkliğe sahip bir
Adalet Akademisi kuracağız.” Niye kuracağız? “Hâkimleri, savcıları, avukatları,
noterleri eğiteceğiz.” diyoruz. 
Peki, bugün
geldiğimiz, özellikle 2014’te yapılan değişiklikle ve bundan sonra da yapmayı
düşündüğünüz değişikliklerle Adalet Akademisi bu amaca, bu maksada uygun mu
çalışıyor? Adalet Akademisinin Başkanını, bakanın önereceği 3 isim arasından
Bakanlar Kurulunun seçtiğini biliyor musunuz değerli AKP’li milletvekili arkadaşlar?
Yani Bakan seçiyor Adalet Akademisinin Başkanını.
Peki, Başkan
yardımcısını kim seçiyor? Bakanlar Kurulu seçiyor. Başkan yardımcılarını kim
seçiyor? Başkan yardımcılarını da doğrudan Adalet Bakanı seçiyor.
Peki, Akademinin
31 kişiden oluşan genel kurulu nasıl oluşuyor, en üst düzeydeki yetkili organı?
Bunun da, 31 üyenin 22 tanesi, genel kurulun 22 üyesi doğrudan Bakanla ilintili
insanlardan oluşuyor. Başkan yardımcılarından oluşuyor, Bakanın doğrudan
atadığı isimlerden oluşuyor. Sadece 9 kişi Yargıtaydan ve Danıştaydan ve ilk
derece hâkimlerinden gelenlerden oluşuyor. Yönetim Kurulu da Denetim Kurulu da
maalesef bu Genel Kuruldan seçiliyor. 
Değerli
arkadaşlarım, hâkim ve savcı alımına ilişkin bir Mülâkat Kurulumuz var. Bu
Mülâkat Kurulumuza da 2 üye bu yapıdaki Adalet Akademisinden gidiyor. Geri
kalan 5 üye de zaten Adalet Bakanına bağlı genel müdürlerden, Ceza ve
Tevkifevleri Genel Müdürü, Personel Genel Müdürü ve ondan oluşuyor. Böyle bir
yapıdan, bu tablodan, hâkim ve savcı alımında tam yetkinin Bakanın olduğu bir
yapıdan, bir tablodan nasıl yargı bağımsızlığı bekleyeceğiz biz, nasıl yargı
bağımsızlığı bekleyeceğiz? Bununla da yetinmiyorsunuz, geçtiğimiz günlerdeki
bir torba kanuna daha ağır hükümler de koymaya çalıştınız ama niye bu döneme yetiştirmediniz
onu anlamış değiliz. 
Demokratik hukuk
devleti için şart olan bağımsız ve tarafsız yargı sizin ileri demokrasiniz için
maalesef bir engel. Yani, Adalet Akademisi son düzenlemelerinizle beraber
yargının, Başbakanın, hatta Cumhurbaşkanının ve Adalet Bakanının arkabahçesi
olmuş. Son dört yılda önce cemaatin arkabahçesi yaptınız, geri kalan son dört
beş aydır, altı aydır, bir senedir de iktidarın arkabahçesi yaptınız. Peki,
Adalet Akademisini iktidarınızın arkabahçesi yaptınız da ne oldu? Yani, Adalet
Akademisi çok iyi sonuçlar mı veriyor şu anda? 
Bakın, Adalet
Akademisinden size birkaç örnek vereceğim. Adalet Akademisinde öğrenim yatılı
görülüyor. Yani, hâkim adaylarını yirmi dört saat gözetliyorsunuz. Aynı George
Orwell’ın “Bin Dokuz Yüz Seksen Dört” isimli kitabındaki gibi, yirmi dört saat
gözetliyorsunuz. Hangi gazeteleri okuyorlar, hangi dergileri okuyorlar, hangi
İnternet sitelerine giriyorlar, nasıl giyiniyorlar, dinî vecibelerini yerine
getiriyorlar mı getirmiyorlar mı, namaz kılıyorlar mı, oruç tutuyorlar mı, içki
içiyorlar mı yani hep gözetim altındalar. Tam bir totaliter sistem. Polis ve
Asker Akademisindeki gibi bir hiyerarşik sistem kurmuşsunuz Adalet Akademisinde
maalesef. Yargıçları daha mesleğe başlamadan memur olarak bu hiyerarşi içerisinde
yetiştirirseniz bu yargıçlardan nasıl biz adalet bekleyeceğiz, nasıl tarafsız
karar vermelerini bekleyeceğiz? Bu mudur yani ülkemizin teminatı, mülkün
teminatı, adaletin bağımsızlığı? Böyle bir sistemden bağımsız bir yargı çıkmaz,
tarafsız bir hâkim çıkmaz. Bu sistemden çıksa çıksa ancak size adalet çıkar. Bu
sistemden ancak Adalet ve Kalkınma Partisinin isminde olan…
(Mikrofon
otomatik cihaz tarafından kapatıldı) 
TUFAN KÖSE
(Devamla) –…ama gerçekte olmayan adalet çıkar. (CHP sıralarından alkışlar)
BAŞKAN –
Teşekkür ediyoruz Sayın Köse. 
Denizli
Milletvekili Adnan Keskin…
Buyurunuz Sayın
Keskin, süreniz dokuz dakikadır. (CHP sıralarından alkışlar)
CHP GRUBU ADINA
ADNAN KESKİN (Denizli) – Sayın Başkan, değerli milletvekilleri; Hâkimler ve
Savcılar Yüksek Kurulunun bütçesine ilişkin düşünce ve değerlendirmeleri
sizlerle paylaşacağım. Tümünüzü saygıyla selamlıyorum. 
Demokrasiyi bir
yaşam biçimi olarak algılayan, onu içselleştiren toplumlarda kuvvetler ayrılığı
ilkesi ödünsüz uygulanır. Demokrasinin hak, adalet, özgürlük, hukuk, eşitlik
boyu yaygın bir şekilde uygulamaya aktarılır ve özenle korunur. Kuvvetler
ayrılığı, hak, adalet, eşitlik, özgürlük, hukuk ilkelerinin budanıp
demokrasinin seçim sürecine indirgenmesi de bu ülkelerde adaletsizlik, şiddet,
hukuksuzluk, ötekileştirme, haksızlık siyaset yöntemi; kin, nefret, kibir,
öfke, hakaret siyaset söylemi olur. Kamu gücünü kullanan yönetim kadroları maço
tavırların, tutarsızlıkların, çelişkilerin tutsağı olurlar. Böyle bir yönetim
anlayışının hüküm sürdüğü ülkelerde bireylerin beraber yaşama istenci pörsür,
sistemle uyumlu yaşamaları zorlaşır, devletin saygınlığı aşınır, hukuk
içerisindeki otoritesi zedelenir. İtibar, saygınlık için trilyonluk saraylar
yaptırsanız da devletin çökmesini önleyemezsiniz. 
Günümüz
Türkiye’sinde siyasi iktidar demokrasiyi seçim sürecine indirgeyen,
demokrasinin kuvvetler ayrılığı ilkesini buharlaştıran, yargıyı yürütmenin
sultası altına alarak yargıyı iktidarın şube müdürlüğüne dönüştüren, yargıçları
iktidarın müfreze kolu gibi hareket etmeye zorlayan uygulamaları, düzenlemeleri
yaşama geçirdiği için devletin, yöneticilerin, iktidar mensuplarının saygınlığı
yerlerde sürünüyor. Sisteme, mesleğine, insanlara yabancılaşan halk ise
tedirgin, endişeli ve mutsuz. İktidarın yargıyı hâkimiyet altına almak için
yaptığı yasal düzenlemeler, işlevi adaleti korumak olan hukuku, hakları,
özgürlükleri, adaleti ortadan kaldıran; hukuksuzlukları, haksızlıkları,
yolsuzlukları, adaletsizlikleri, saldırıları, yolsuzluk yapanları koruyan bir
yapıya, niteliğe kavuşturmuştur. 
Değerli
milletvekilleri, yargıya güven demokrasilerde tartışılmaz bir kuraldır. Bu
kuralın uygulamada bir anlam taşımasının temel koşulu ise yargının yansız ve
bağımsız olmasıdır. Yargı mensuplarının yürütme ve yasamanın dolaylı da olsa
müdahalesini hissettiği süreçte yargı, bağımsızlığını ve yansızlığını yitirir.
Adalet Bakanının Müsteşarının Hâkimler ve Savcılar Yüksek Kurulunda bulunması
yargının yansızlığı ve bağımsızlığı açısından bir cinayettir. Kurulda görev
alan Müsteşar, 17-25 Aralık yolsuzluk soruşturmalarının devam ettiği bir
süreçte kamu kaynağını kullanarak düzenlediği iftar sofrasında bin hâkim ve
savcıya hitaben yaptığı konuşmada “17-25 Aralık süreçlerinde yaşananların ileri
sürülen gerekçelerle ilgili olmadığını hepimiz biliyoruz. Rahmetli Menderes’i
yolsuzlukla suçlayıp kamuoyunda yıpratan zihniyet yeniden dirilmiş, kritik
süreçlerde devreye girmek suretiyle ülkemizin ayağına bağ olmuştur.” diyerek
hukuku, görevini, vicdanını, hakkını, adaleti unutup sahibinin sesi olma
işlevini yerine getirmiş, Anayasa’nın 138’inci maddesine aykırı davranarak,
Anayasa’yı ihlal suçu işleyerek militan kimliğine sahip olan bu kişinin
Hâkimler ve Savcılar Yüksek Kurulunda görev yapmasının yaratacağı tahribatı
sizlerin takdirine bırakıyorum.
15/8/2013 günü saat ikide
“Hükûmet ile cemaat arasında muhabbette bir azalma yok. Muhabbet olmasaydı
Sayın Başbakanımız Türkçe Olimpiyatları’nın finallerine gider miydi? Yurt
dışına gittiğimiz ülkelerde okulları ziyaret ediyoruz. Adalet ve Kalkınma Partisi
ile hizmet arasında sorun oluşsun diye samimi gayret içinde olan kişi ve
çevreler var. Bunların yaptığı abesle iştigaldir. Beyhude gayret içindeler. AKP
de cemaat de fitne ateşi yakmak isteyenleri çok iyi tanıyor.” diye demeç
vererek cemaat ile iktidarın iş birliğini, devleti ele geçirme projesini,
güvenlik gücünü, yargıyı kuşatma girişimlerini doğrulayan, dayanışmayı,
dostluğu yüksek perdeden haykıran Sayın Adalet Bakanı 19/11/2014 günü Sabah
gazetesine verdiği demeçte “Eskiden DHKP-C, PKK gibi terör örgütleri yurt
dışında Türkiye aleyhine propaganda yaparlardı, bunlara 17 Aralıktan sonra
Fethullah Gülen’e bağlı bazı kişiler eklendi. Parlamentolara gidip lobicilik
yapıyorlar. Günün tamamında Türkiye aleyhine bir açıklama alabilir miyiz diye
çalışıyorlar. Bunu başardıklarında kendilerini muzaffer bir komutan gibi
hissediyorlar. Hükûmetin Suriye politikasını öğrenmek için dinlemeler
yapılabilir mi? Askerî sanayide dinleme yapılabilir mi? Evlere, ofislere böcek
koyuyorlar.” diyerek dün övdükleri, iş birliği içinde oldukları yapıyı casus
yaparak, hain ilan ederek tutarsızlığın, sübjektifliğin, hukuksuzluğun,
adaletsizliğin ve ilkesizliğin, siyasi çıkarlar için değer yargılarını, ahlak
kurallarını tahrip etmenin en kaba örneklerini sergileyen bir kişinin Hâkimler
ve Savcılar Yüksek Kurulunda Adalet Bakanı sıfatıyla başkanlık yaptığı kuruldan
yargının yansızlığını ve bağımsızlığını gözeten, hukuka, adalete, hakka saygılı
kararların çıkabileceğine inanmak safdillik olur. Böyle bir kurulun görev
yaptığı ülkede yargının bağımsız ve yansız olduğunu söylemek anlamsız bir
çabadır. 
İktidara geldiği
gün yargıyı yürütmenin hâkimiyetine alma çalışmalarına başlayan Adalet ve
Kalkınma Partisi, 12 Eylül 2010 günü yapılan Anayasa Değişikliği Referandumuyla
en önemli girişimini yapmıştır. 12 Eylülde yapılan referandum sonunda HSYK’nın
yapısını değiştirmenin yolu açılmış, Hâkimler ve Savcılar Yüksek Kurulunda
siyasallaşma kurumsallaşmış, yargıda siyasi kimlikler üzerinden tarifler
yapılmaya başlanmıştır. Bağımsız, yansız, dürüst hâkim ve savcı tanımlamasının
yerine Adalet ve Kalkınma Partili, cemaatçi hâkim ve savcı tarifi, tanımlaması
yapılmaya başlanmıştır. 
Adalet Bakanı,
iktidar sözcüleri, Hâkimler ve Savcılar Yüksek Kurulu sözcüleri, Hâkimler ve
Savcılar Yüksek Kurulunun yapısını, işleyişini düzenleyen yasal değişiklikleri
devrim olarak niteleyip övmüşlerdir. Yasal değişikliklerden sonra iş başına
gelen kurul, yargıya, Yargıtaya, Danıştaya yeni atamalar yaparak yüksek
yargının ele geçirilme operasyonuna zemin hazırlamış, 81 ilin cumhuriyet
başsavcısının 71’ini görevden alarak ağır ceza mahkemesinin hâkimlerini sıradan
hâkimliklere atamıştır.
(Mikrofon otomatik cihaz
tarafından kapatıldı) 
ADNAN KESKİN
(Devamla) – Böylesine olumsuzluklara imza atan bir kurulun adalet mekanizmasına
hizmet vermesi olanaksızdır.
Bütçenin hayırlı
olması dileğiyle tümünüzü saygıyla selamlıyorum. (CHP sıralarından alkışlar) 
BAŞKAN –
Teşekkür ediyoruz Sayın Keskin.
İstanbul
Milletvekili Süleyman Çelebi… (CHP sıralarından alkışlar) 
Buyurunuz Sayın
Çelebi, süreniz on bir dakikadır.
CHP GRUBU ADINA
SÜLEYMAN ÇELEBİ (İstanbul) – Teşekkür ederim Sayın Başkan.
Değerli
arkadaşlar, aslında, daha önce defalarca bu kürsüden ifade ettiğimiz
emekçilerin sorunlarını, 4C’lileri, emeklilikte yaşa takılanları, emeklilerin
maaşlarını, sendikal hak ve özgürlükler konusundaki engelleri ve dolayısıyla
çalışma yaşamıyla ilgili bütün sorunları bu kürsüden ben ve arkadaşlarım gerek
bütçe konuşmalarında gerekse komisyonlarda tamamen aktardılar ama size
anlatamadık. Bugün DİSK, KESK, Tabipler Birliği, Mühendis ve Mimar Odaları
Ankara’da bu anlamda bir eylem yaptı, “Saraylara değil ekmek için bütçe” diye
bir sloganla bugün Ankara’da yürüdüler, Cumhuriyet Halk Partisi ve HDP'li
milletvekilleriyle oradaydık.
Konuştum
konuştum artık yoruldum. Şimdi, bugün emekçilerin Ankara’da size hangi mesajı
verdiğini sizlerle paylaşmak istiyorum. Şimdi o nedenle de bilgisayarımı açmak
istiyorum.
(Hatip, kürsüye
getirdiği bilgisayardan görüntüler izlettirmeye başladı)
SÜLEYMAN ÇELEBİ (Devamla) - Şimdi
burayı izleyin. Sessizce izlemenizi istiyorum.
ÜNAL KACIR (İstanbul) – Sayın
Başkan, böyle bir usul yok. Basın toplantısı mı bu?
MİHRİMAH BELMA SATIR (İstanbul) –
Sayın Başkan, müdahale eder misiniz?
BAŞKAN – Sayın Çelebi, kürsü size
ait. (AK PARTİ sıralarından “HDP’ye döndür, onlar göremiyor.” sesleri)
SÜLEYMAN ÇELEBİ (Devamla) – Onlar
biliyor, siz bilin.
BAŞKAN – Kimse onun ne
söylediğini duyamayacak. Onun için, lütfen, siz konuşursanız daha uygun
olacaktır. Siz ne söylendiğini aktarırsanız biz daha iyi duyacağız efendim,
lütfen.
İDRİS ŞAHİN (Çankırı) – Biz size
inanıyoruz, onu göstermenize gerek yok, ne olup bittiğini siz anlatın.
SÜLEYMAN ÇELEBİ (Devamla) –
Duyulmuyor mu arkadaşlar? (CHP sıralarından “Duyuluyor.” sesleri)
BAŞKAN – Sayın Çelebi, kürsü
sizin. Ne söylendiğini aktarırsanız bize biz daha iyi duyacağız.
SÜLEYMAN ÇELEBİ (Devamla) – Peki,
memnuniyetle. Anlaşılıyor ki duyulmuyor, biraz teknik eksiklik de var bu
konuda. Şunları söylemek istiyorum: Birinci dereceden bugünkü haykıranlar, bir:
Sayın Bakan, sendikal hak ve özgürlüklerin önündeki engellerden bahsettiler. 
MİHRİMAH BELMA SATIR (İstanbul) –
Sayın Başkan, kapatabilir miyiz, duyamıyoruz. Onu kapatırsanız daha rahat
dinleyeceğiz, anlaşılmıyor.
SÜLEYMAN ÇELEBİ (Devamla) -
Kapatılan sendikalar; Emekli Sendikası, Gençlik Sendikası… (AK PARTİ
sıralarından “Anlaşılmıyor.” sesleri) Anlaşılmıyor mu?
TURGUT DİBEK (Kırklareli) –
Anlaşılıyor, sen konuş Süleyman Ağabey.
BAŞKAN – Sayın Çelebi, oradan ne
söylendiği anlaşılmadığı için sizin sesiniz de net duyulmuyor. Onun için,
lütfen sesini kısarsanız, siz söylerseniz daha iyi olacak.
SÜLEYMAN ÇELEBİ (Devamla) – Biraz
da sesini artırsınlar. (AK PARTİ sıralarından “MHP göremiyor, HDP göremiyor.”
sesleri) Herkes görüyor arkadaşlar. Görülüyor değil mi?
ÇALIŞMA VE SOSYAL GÜVENLİK BAKANI
FARUK ÇELİK (Şanlıurfa) – Eski günleri özlemiş.
ADİL ZOZANİ (Hakkâri) – Sayın
Bakana göster, Sayın Bakanın görmesi lazım.
BAŞKAN – Sayın Çelebi, dediğimi
herhâlde size iletemiyorum.
SÜLEYMAN ÇELEBİ (Devamla) – Dinliyor
arkadaşlar Sayın Başkan. Bakan da gülüyor. Siz de görün Sayın Bakan, siz de
görün. 
BAŞKAN – Biz göremiyoruz.
SÜLEYMAN ÇELEBİ (Devamla) -
Bakanım, size de hitap ediyorlar, hepimize hitap ediyorlar.
ÇALIŞMA VE SOSYAL GÜVENLİK BAKANI
FARUK ÇELİK (Şanlıurfa) – Biraz bu tarafa çevirin.
BAŞKAN – Sayın Çelebi, lütfen ne
söylendiğini söylerseniz biz daha iyi anlayacağız. Orada ne söyleniyor, doğrusu
ben anlamadım, sayın milletvekillerimizin çoğu da anlamadı. Ne söylendiğini siz
söyleyiniz lütfen.
SÜLEYMAN ÇELEBİ
(Devamla) – Şimdi, burada söylenenleri şöyle ifade ediyorum:
Bir: Emeklilikte
yaşa takılanlar artık bu çilenin son bulmasını istiyorlar. Yani “50 yaşında, 55
yaşında biz iş bulamıyoruz.” diyorlar.
4/C’li
sözleşmeli personel bu statünün son bulmasını istiyor. 
Burada
“Arkadaşlarımız, emekliler, bizler açlık sınırının altında maaşa mahkûm
edilmeyelim.” diyorlar.
Burada, yine,
Karayollarındaki işçiler, aylarca, kırk bir aydır, karar verildiği hâlde yargı
kararını uygulamayan Hükûmeti uyarmamızı istiyorlar.
Burada, yine,
memurlar grevli, toplu sözleşmeli sendikal haklar istiyorlar.
Dolayısıyla,
yine burada arkadaşlarım, özellikle çalışma yaşamındaki sendikal alandaki
özgürlüklerin yeniden düzeltilmesini istiyorlar. 
Dolayısıyla,
şimdi, Çalışma Bakanlığı, buraya gelenler çalışma yaşamında önemli
değişiklikler olduğunu söylüyorlar ama bu değişikliklerle ilgili tablo şu: “1
milyon 72 bin sendikalı olduğunu söylüyorsunuz Sayın Bakan. 1 milyon 100 bin
olduğunu kabul edin. 
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Daha fazla.
SÜLEYMAN ÇELEBİ
(Devamla) – 1 milyon 200 bin olduğunu kabul edin.
Bunlar kâğıt
üzerinde. Kâğıt üzerindeki sendikalaşmayı değil… Türkiye’de gerçek toplu iş
sözleşmesinden yararlanan gerçek işçi sayısı bunun yarısıdır. Şimdi bununla övünüyorsunuz,
ILO standartlarında uygulama yaptığınızı söylüyorsunuz. Diğer taraftan, iş
kazalarıyla ilgili olarak Avrupa normlarında düzenleme yaptığınızı
söylüyorsunuz. Her gün işçiler ölüyor, Soma’da, Ermenek’te, inşaatlarda her gün
yeni yeni insanlar ölüyor, katliamlar oluyor. İşte yaptığınız düzenlemeler
bunları açmıyor Sayın Bakan. Onun için, işçilerin feryadı, çalışanların feryadı
bugün bu yasal düzenlemelerle dinmez. Önemli olan, uygulamada da sorunların
olmasıdır. Onun için, Karayollarındakiler yargı kararları… Adalet Bakanı
buradaydı, siz buradasınız. Kırk bir aydır, bunlar mahkeme kararı aldıkları
hâlde diyorlar ki: “Bizim hakkımızı verin.” Siz de diyorsunuz ki: “Ya işten
atacağız, kıdem tazminatını vereceğiz veya da belki yeniden bir düzenleye yapacağız
onlar için.” Şimdi, bu doğru değil. Bunların yargı kararlarına uymak sizin
birinci derecede göreviniz. Yargı kararlarına uyulmasını istiyorlar.
Asgari ücretle
çalışan arkadaşlarımız… Sayın Bakan, bugün siz söylüyorsunuz: “Asgari ücret
gayet iyi.” TÜRK-İŞ, DİSK, HAK-İŞ, MEMUR-SEN, aklınıza gelen yandaş sendikalar
dâhil, “Açlık sınırı 1 milyon 250 bin lira.” diyor. Peki, asgari ücret ne
kadar? 890 bin lira. Bununla mı övünüyorsunuz? “Bununla büyüdük.” Büyüyen
ekonomiden bahsediyorsunuz. 
Taşeron uygulamasını
düzelteceğinizi söylediniz. Arkadaşlar, böyle lafla olmuyor. Şu anda işçiler,
taşeron çalışanlar… Sayın Bakan, işte şu anda Maltepe Hastanesinde 100 kişi
sokağa atıldı. Çözün o zaman Sayın Bakan. Siz Çalışma Bakanı olarak yalnız
onları seyretmekle yükümlü değilsiniz. Sizin aynı zamanda, o işten atılan,
sendikalı oldukları için işten atılan işçileri iade etmek gibi bir
sorumluluğunuz var. Çalışma Bakanlığının böyle bir görevi var. 
Dolayısıyla,
sendika özgürlüğü yok. Taşeron uygulaması yaygınlaşarak devam ediyor. Diğer
taraftan, iş kazaları, cinayetleri devam ediyor. Bütün bunlar devam ederken bu
süreci tamamlamak adına yapılması gereken çalışmaları yapmıyorsunuz, ondan
sonra, büyüyen ekonomi! Hangi büyüyen ekonomiden bahsediyorsunuz? 16’ncı büyüyen
ekonomi. Bunun bedelini kim ödüyor? Çalışan işçiler, asgari ücretle çalışanlar.
Bu ülkenin yaklaşık yüzde 70’i asgari ücretle çalışıyor. Asgari ücretle
çalışanlarla onların üzerinden yoğunlaştırdığınız bir büyüme. Emeklilerin
alması gereken payı vermiyorsunuz. “İntibak” dediniz, intibak yasasıyla yapılan
düzenlemeler “intibak hakkı” deyip geçiştirilen bir düzenleme. Gerçek bir
intibakın yaratılmasını ve bu anlamdaki hakların kendisine verilmesini
istiyorlar.
Dolayısıyla,
değerli arkadaşlarım, bütün bu süreçlerin içinde Çalışma Bakanı bunları yapmak
yerine burada vaatler verecek. Biraz sonra yine göreceğiz, yine diyecek ki,
vaatler yeniden gündeme gelecek ve diyecek ki: “Biz şunları yapıyoruz, bunları
yapıyoruz.” 
AK PARTİ’nin
bütün milletvekilleri çıktığında “On iki senede biz şu iyileştirmeleri yaptık.”
diyorlar. Bu iyileştirmeler yaşamda karşılık bulmalı. Yani, Sayın Bakan,
insanlar bu ülkede sendikalı oldukları için işten atılmamalı; bu ülkede yargı
kararları uygulanmalı; bu ülkede taşeron uygulaması son bulmalı; bu ülkede
cinayetler son bulmalı; bu ülkede emekli hakkının kazanımına ilişkin engeller
ortadan kaldırılmalı. 
İşte, burada
söylüyor vatandaş: “Ben 55 yaşındayım, iş bulamıyorum. Ama Bakanlık bana diyor
ki, yasa diyor ki ‘65 yaşına kadar bekleyeceksin.’” Bulun iş, bulun iş! Ne
sağlık hizmetlerinden yararlanıyor bu vatandaşlar ne diğer sosyal haklardan
yararlanıyor ne para alabiliyorlar. Bunlar yaşamlarını bu anlamda sürdürmek
durumunda kalıyorlar. Bu yaşamlarını böyle sürdürmek yerine insan onuruna yakışan
bir düzen kurmak sizin göreviniz. O nedenle, Sendika Yasası dâhil, Grev Yasası
dâhil bütün bu engellerin ortadan kaldırılacağı bir düzen istiyorlar. Onun için
bugün sokaklarda haykırdılar, “Saraylar değil ekmek için bütçe.” diye
haykırdılar. O mücadeleyi verenleri bir kez daha selamlıyorum.
Hepinize
saygılar sunuyorum. (CHP sıralarından alkışlar)
BAŞKAN –
Teşekkür ederiz Sayın Çelebi.
İzmir
Milletvekili, Musa Çam. 
Buyurunuz Sayın
Çam. (CHP sıralarından alkışlar)
Süreniz on bir
dakikadır. 
CHP GRUBU ADINA
MUSA ÇAM (İzmir) – Sayın Başkan, Türkiye Büyük Millet Meclisinin saygıdeğer
üyeleri; hepinizi saygıyla selamlıyorum. 
“Gökte turna
dizim dizim, 
Dinmez yüreğimde
sızım. 
Erdal Eren’i
asmışlar, 
Ağıdını söyler
sazım. 
Deli sevdalar
başımda, 
Sevdalı yürek
peşinde. 
Çektiler darağacına,

Daha gencecik
yaşında.” 
Otuz dört yıl
önce, 17 yaşında, yaşı büyütülerek idam edilen Erdal Eren’i saygıyla ve
minnetle anıyor, mücadelesi önünde saygıyla eğiliyorum. (CHP sıralarından
alkışlar) 
Sayın Başkan,
değerli milletvekilleri; bugün 24’üncü Dönemin son bütçe görüşmelerini
yapıyoruz. Plan ve Bütçe Komisyonunda bizlerle birlikte görev yapan
arkadaşlarımıza, çok değerli milletvekili arkadaşlarımıza, Plan ve Bütçenin çok
değerli çalışanlarına ve aynı zamanda, gece iki buçuk, üçlere kadar bizimle
beraber çalışan, konuştuklarımızı yazan, stenograflık görevi yapan çok değerli
stenograf kardeşlerimize, arkadaşlarımıza ve tüm kavas arkadaşlarımıza, görevli
arkadaşlarımıza buradan teşekkür etmeyi bir borç biliyorum çünkü 24’üncü
Dönemin son bütçe dönemi. 25’inci Dönem için gidip gelmemek var, gelip de
görmemek var. Biz gelip de görmemek isteriz ve bu koltuklarda oturmak isteriz
tabii ki ve o koltuklarda da inşallah bizler oturacağız arkadaşlar. 
Sayın Başkan,
değerli milletvekilleri; biraz önce burada Sayın Süleyman Çelebi söyledi, bugün
mitingdeydik, bugün -görkemli- işçiler, emekçiler, çalışanlar, kamu çalışanları
taleplerini Sıhhiye Meydanı’nda yükselttiler arkadaşlar. Bağırıyorlar, diyorlar
ki: “Asgari ücret.” İşte, 17 Aralıkta ikinci kez Asgari Ücret Tespit Komisyonu
TÜRK-İŞ’te toplanacak. Birincisi Çalışma Bakanlığında toplandı, ikincisi
TÜRK-İŞ’te, üçüncüsü TİSK’te -Türkiye İşverenler Sendikası Konfederasyonu,
stenograflar için açıklayarak söylüyorum- dördüncüsü de son kez Bakanlıkta
yapılacak. Büyük bir ihtimal 30’unda veyahut da 31’inde, yılbaşına mutlu gitmek
isterlerken yine o gece zehir edilecek, Hükûmetten aldığımız bilgilere göre
yüzde 3 artı yüzde 3 zam verilecek ilk altı ay ve ikinci altı ay için. Hocam,
bu da neye tekabül ediyor biliyor musunuz? Günlük 1 liraya tekabül ediyor yani
1 liralık bir zam gelecek. 1 liraya insanlar içse içse ancak 1 çay içebilirler,
bunun ötesinde bir şey yok. 
Dolayısıyla,
Sayın Bakan, lütfen, bugün Sıhhıye’de yürüyen ve Türkiye'de asgari ücretle
çalışan insanların sesini duyun. 
Bayram Bey,
Türkiye'de en büyük toplu sözleşme asgari ücrettir, en büyük toplu sözleşme
çünkü Türkiye'de reel olarak, gerçek anlamda toplu sözleşme yapan işçi sayısı,
sendikalı sayısı 550-600 bin civarında. Sayın Bakan, birazdan bunları çıkıp
söyleyecek. En büyük toplu sözleşme asgari ücret. Dolayısıyla, insanlar, açlık
sınırını yaşamadan, onurluca yaşayabilecekleri bir asgari ücreti istiyorlar ve
hak ediyorlar ve Sayın Bakan, lütfen, işçilerin, emekçilerin bu sesini duyun.
Kortej yürüyor,
emekliler var, prim ödemişler, yıllarca, günlerce prim ödemişler ama bağlanan
emekli maaşları o kadar düşük ki insanlar ister istemez bir başka iş yapmak
durumunda kalıyorlar, Recep Bey ve şu pankartı taşıyorlardı, rica ettim, bana
verir misiniz, Meclise gideceğim, bunu kullanacağım dedim: “Bilal’e gemi,
emekliye kuş yemi.” Yaşlı adamın bir tanesi bunu almış, diyor ki: “Bilal’e
gemi, emekliye kuş yemi.” Doğru, doğru. (CHP sıralarından alkışlar) Bilal
oğlana gemicikler ama emekliye verilen zamlar ancak kuş yemini alacak kadar
küçük olduğu için ister istemez bu vatandaş, yaşlı bir amca almış bunu, Sayın
Bakan, elinde gardan Sıhhıye Meydanı’na kadar yürüyor. Ben de rica ettim, dedim
ki: Bunu bana ver, Meclise götüreyim. 
MUHARREM IŞIK
(Erzincan) – Ona mı yazmış? Parası yok, kartona yazamamış.
MUSA ÇAM
(Devamla) – Buna yazmış, evet, buna yazmış.
Şimdi, Sayın
Bakan, insanlar prim ödemişler, yıllarca prim ödemişler. Siz, geçtiğimiz Bütçe
Komisyonunda dediniz ki: “İntibak yasasını çıkardık.” Ben de size söyledim:
Hayır. Geçen torba yasa görüşülürken bunun bir intibak yasası olmadığını
söylemiştiniz ama çalışma programı kitapçığınızda bir intibak yasası olarak
bunu dile getiriyorsunuz, doğru değil. Sadece 1 milyon 800 bin insanın, 1999’dan
önce emekli olan insanların hesaplamalarında yanlışlık nedeniyle onu
düzelttiniz ama gerçek anlamda, emeklilerimiz, bugün gerçekten çok zor
durumdalar, çok kötü durumdalar ve çoluk çocuğunun avucuna bakmak durumunda
kalıyorlar. O nedenle, gerçek anlamda bir intibak yasasına ihtiyaç var,
emeklilerimizin hiç kimseye muhtaç olmadan, pazarda limon satmadan, millî
piyango satmadan, bir başka işlerde çalışmadan insanca yaşayacakları bir emekli
maaşına ihtiyacı var.
Yine, kortejde yüzlerce insan yürüyor ve şu sloganı atıyorlardı: “Edirne’dan
Mars’a, Jüpiter’den Kars’a, çıksın artık bu yasa!” diye haykıran emeklilikte
yaşa takılanlar vardı arkadaşlar. Neden? Sayın milletvekilim, Sayın Başkan,
Sayın Salim Uslu; adam 1980’de işe girmiş; emeklilik gün sayısı belli, prim gün
sayısı belli, yaş belli ama 1999’da bir iktidar geliyor, yasayı değiştiriyor.
Maç başlamış hocam, kurallar belli, penaltı noktası belli, orta çizgi belli,
altıpas belli. Geliyor birisi, diyor ki: “Ben bunları değiştirdim, benim
kuralıma göre oynayacaksınız.” Bu nedenle binlerce insan yaşa takıldı, emekli
olamıyorlar. Önümüzdeki dönemlerde bunlar katlanarak daha da devam edecek. Bu
nedenle, bu insanların, emeklilikte yaşa takılanların sorununun çözülmesi için
mutlaka Türkiye Büyük Millet Meclisinin bir çözüm üretmesi gerekiyor. Aksi
hâlde, önümüzdeki günlerde emeklilikte yaşa takılanların sorunları, problemleri
çok daha büyük, çok daha çözülmesi mümkün olmayan noktalara gelecek. 
Sayın milletvekilleri, on iki yıllık
AKP iktidarının birkaç şanslı bakanı var. Giden Sağlık Bakanı, giden Ulaştırma
Bakanı, Sayın Ali Babacan gibi çok şanslı bakanlar var, on iki yıldır bakan.
Sayın Bakanımız da bakanlar arasında en medeni ilişkilerimizin olduğu sayın
bakanlardan bir tanesi. Türkiye Cumhuriyeti’nde, altmış yıllık çok partili
dönemde en uzun Çalışma ve Sosyal Güvenlik Bakanlığı yapan Sayın Bakanımızdır
arkadaşlar. Şu an itibarıyla beş yıl üç ay, eğer ocak ayında bir Kabine
değişikliği olmaz ise… Bu arada sizleri de beklentiye sokuyorum yani.
MEHMET NACİ BOSTANCI (Amasya) – Çok
heyecanlandık Musa Bey!
MUSA ÇAM (Devamla) – Eğer ocakta bir Kabine
değişikliği olmazsa, hazirana kadar devam ederse Sayın Bakanın bakanlık süresi
beş yıl sekiz ay olacak. Türkiye açısından, bu Bakanlık açısından sürekli olan
bir rekoru kıracak. 
Ama Sayın Bakanın rekoru sadece
bununla ilgili değil. Sayın Bakanın beş yıl, üç aydır bakanlık yaptığı bu
koltukta başka rekorları da var: İşte, Soma’daki iş cinayetleri gibi,
Ermenek’teki iş cinayetleri gibi, Mecidiyeköy’de Torunlar İş Merkezindeki iş
cinayetleri gibi rekorları da var. Sayın Bakanın görev yaptığı beş yıl üç
aylık süre içerisinde -toplam hayatını kaybeden, resmî istatistiklere göre
söylüyorum- Sayın Bakanın Bakan olduğu dönemde 8.504 işçi kardeşimiz hayatını
kaybetmiştir arkadaşlar.
KAMER GENÇ (Tunceli) – Ama, orada
oturuyor hâlâ!
MUSA ÇAM (Devamla) – On iki
yıllık AKP Hükûmeti döneminde, resmî istatistiklere göre söylüyorum, 14.718… Ve
her gün hep birlikte ölüm haberlerini alıyoruz, bundan da büyük bir üzüntü ve
acı duyuyoruz arkadaşlar. Bunun önemli nedeni, taşeronlaşmadır. Sayın Bakan
söyledi, 2002 yılında 60 bin kişi vardı, bugün resmî kayıtlara göre kamuda 650
bin civarında taşeron işçi var, özel sektörle beraber 2,5 milyon insan taşeron
olarak çalışıyor. Bugün Ermenek’te, Soma’da insanlar ölüyorsa ölüm nedenlerinin
önemli nedeni taşerondaki bu çalışmalardır arkadaşlar. Taşeronlaşma mutlaka
yasaklanmalı ve kaldırılmalıdır.
Yine, bu taşeronlaşmadan dolayı
geçtiğimiz günlerde Ermenek’te hayatını kaybeden 18 işçi kardeşimiz var, bunlardan
1 tanesi Tezcan Gökçe’dir. 2 isimden, 2 babadan bahsedeceğim; bir, Tezcan
Gökçe’nin babasından, bir de bir başka babadan bahsedeceğim. 
Tezcan Gökçe’nin babası,
gördüğünüz gibi arkadaşlar, ayağında lastik ayakkabı, işte benim ayağımdaki
lastik ayakkabı arkadaşlar. Gördüğünüz gibi bu ayakkabılar, işte gördüğünüz
ayakkabılar arkadaşlar. 
ÜNAL KACIR (İstanbul) – Dışarıda
da giymezsen…
MUSA ÇAM (Devamla) – Tezcan
Gökçe’nin babası Recep Gökçe, bu ayakkabıları giyiyor. Soruyorlar: “Neden?”
“Param olsa ben bunları giyebilir miyim? Param yok, geçimimi sağlayamıyorum,
bundan dolayı bu ayakkabıları giyiyorum.” diyor ve tabii ki hemen devletimiz
devreye giriyor, valilik 10 liraya ayakkabıları alıyor, imama veriyor ve imam
vasıtasıyla bunu gönderiyor. Bu tevazu sahibi bu baba, Recep amca ne yapsın?
“Almasam olmaz, giymesem olmaz, ayıptır, yazıktır, günahtır.” deyip bu
ayakkabıyı giymek mecburiyetinde kalıyor. İşte, on iki yıllık iktidarınız
döneminde, “Dünyanın en büyük 17’nci büyük ekonomisi, Avrupa’nın 6’ncı büyük
ekonomisi” dediğiniz yerde Recep Gökçe’nin geldiği durum işte budur arkadaşlar.
Ama, bir başka baba daha var, saraylarda oturan ve bunun da oğlu var. Bugüne
kadar oğlunun ne iş yaptığını, nelerle geçindiğini, nerede para kazandığını,
hangi işleri yaptığını çok fazla bilmiyoruz ama “tape”lerden büyük paralar
olduğunu, o paraları eritmek için de talimatlar aldığını da biliyoruz. Bu,
Türkiye açısından çok ayıp bir şeydir. Ve buralarda da, o ayakkabı kutularında
da, işte arkadaşlar, euroları da görüyorsunuz; işte ayakkabı kutularında
euroları da buralarda görüyorsunuz, işte eurolar. 
Şimdi, sorun şu
arkadaşlar: Kömür ocakları kaçak, saray kaçak, Sayın Cumhurbaşkanının Urla
Zeytineli’ndeki villaları kaçak ve düşünün, bir ülkenin Başbakanı ve
Cumhurbaşkanı sürekli kaçaklar üzerine iktidarını yükseltiyor, bu kabul
edilebilir bir şey değildir. Batsın bu kaçak, batsın bu kaçak dünya, batsın bu
kaçak sistem arkadaşlar diyorum, hepinizi sevgi ve saygıyla selamlıyor, bir kez
daha hayatlarını kaybeden arkadaşlarımızın anısı önünde, mücadelesi önünde
saygıyla eğiliyorum arkadaşlar. (CHP sıralarından alkışlar) 
(Mikrofon
otomatik cihaz tarafından kapatıldı) 
BAŞKAN –
Teşekkür ediyoruz Sayın Çam. 
İLHAN YERLİKAYA
(Konya) – Seçimler geliyor.
MUSA ÇAM
(Devamla) – Sorun seçim değil. 
İLHAN YERLİKAYA
(Konya) – Millet tercihini yapıyor. 
MUSA ÇAM
(Devamla) – Toplum celladına aşıksa sorun yok. Bizim görevimiz bunları dile
getirmek burada. (AK PARTİ sıralarından “aa” sesleri, gürültüler)
ÜNAL KACIR
(İstanbul) – Sayın Başkan, topluma hakaret var, böyle olmaz. Burada hakaret
ediyor, millete hakaret ediyor, olmaz böyle bir şey. “Celladına aşıkmış
millet.” Böyle bir laf mı olur? Millî iradeye hakarettir bu. 
VEDAT DEMİRÖZ
(Bitlis) – Yarın da o ayakkabıyla gezin dışarıda, onunla gezin. 
MAHİR ÜNAL
(Kahramanmaraş) – Sayın Başkan, Türkiye Büyük Millet Meclisinin kürsüsünde
Türkiye Büyük Millet Meclisinde iradesi tecelli eden topluma bu şekilde hakaret
edilemez. “Celladına aşık.” gibi bir ifadeyi lütfen hatip tavzih etsin, bu
sözünü geri alsın. Bu kürsüde “Toplum celladına aşık.” gibi bir ifade bu
Meclise yakışan bir ifade değildir. 
BAŞKAN – Ne
zaman söyledi, ben onu duymadım efendim. Mikrofon kapandıktan sonra mı söyledi?
MAHİR ÜNAL
(Kahramanmaraş) – Konuşmasında -kayıtlara da geçmiştir- “Toplum celladına aşık.”
ifadesini kullandı. Lütfen bunu açıklasın.
KEMALETTİN AYDIN
(Gümüşhane) – Bir daha söyleyecek kadar delikanlıdır o! 
BAŞKAN – Sayın
Çam...
MUSA ÇAM (İzmir)
– Sayın Başkan, tutanaklara bakarız. Biz söylediğimizin arkasındayız, gerekirse
bir kez daha söyleriz, yanlışlık varsa onu da düzeltiriz. Tutanaklara bakalım. 
KEMALETTİN AYDIN
(Gümüşhane) – Bir daha söylesin. 
MUSA ÇAM (İzmir)
– Söyleriz.
KEMALETTİN AYDIN
(Gümüşhane) – Delikanlı adamsın sen ya! 
MUSA ÇAM (İzmir)
– Söyleriz tabii. Hiç kimseden korkumuz yok bizim.
BAŞKAN – Evet,
bakacağım efendim.
MAHİR ÜNAL
(Kahramanmaraş) – Sayın Başkan, tutanaklara bakılmasını ve Yüce Divanınızın bu
konuda gereğini yapmasını istirham ediyorum.
BAŞKAN –
İstetelim, tutanakları getirir arkadaşlar. Bakalım sözüne, ne dediğine.
Şimdi, Ankara
Milletvekili İzzet Çetin. 
Buyurunuz Sayın
Çetin. (CHP sıralarından alkışlar)
Süreniz on iki
dakika. 
CHP GRUBU ADINA
İZZET ÇETİN (Ankara) – Sayın Başkan, değerli milletvekili arkadaşlarım; TODAİE
ve Devlet Personel Başkanlığı bütçeleri üzerinde söz aldım. Hepinizi saygıyla
selamlıyorum.
Değerli
arkadaşlar, tabii ki bu konuya girmeden önce, ben, güncel olan iki tartışmaya
birer cümleyle katkı yapmak için, özellikle kaçak saray konusunu örtbas etme
amaçlı olarak kullanılmasının sonlanması amacıyla söylüyorum. 
Son günlerde
tutturuldu “Osmanlıca öğrenmeye herkes mecbur, öğreneceksiniz.” ya da
“Osmanlıca resmî dile dönüşecek.” diye. Bu tam bir aldatmaca. 1876 yılında
çıkarılan Kanun-ı Esasi’nin 18’inci maddesi diyor ki: “Tebaai Osmaniyenin
hidematı devlette istihdam olunmak için devletin lisanı resmisi olan Türkçeyi
bilmeleri şarttır.” Yani “Devletin resmî dili Türkçedir.” diyor, bunu istismar
etmeye kimsenin hakkı yoktur. Osmanlıcayı öğrenmek isteyen öğrenir ama okullarda
mecbur edeceğim diye uğraşmanın da, o kaçak sarayı kapatmak için uğraşmanın da
bir mantığı yoktur. O nedenle, birileri bu boş şeylerle ülkeyi meşgul etmekten
kendini alıkoymalı ya da birileriniz hatırlatmalı. 
İkinci konu da,
Sayın Cumhurbaşkanı çıkıyor ikide bir, Sayın Genel Başkanımızla ilgili olarak
“SSK’yı, döneminde trilyonlarca zarar ettirdiniz.” diye ahkâm kesiyor. Değerli
arkadaşlar, hani, İslamiyet’te bir kural var, “Oku.” Önce bilgi sahibi ol,
sonra fikir sahibi ol. Bakınız, SSK bir ticarethane değil, tüccar siyasetin
mimarı olduğu için orayı ticarethane zannediyor. Orası devletin sosyal güvenlik
kurumu, o sosyal güvenlik kurumu da kamu yararına, kamu hizmeti yapan bir kurum
ve ülkedeki nüfusun büyük bir bölümünü, yüzde 90’ını himayesi altına almış,
onun sorunlarını çözmeye çalışan bir kurum. Hem ülkemizde hem dünyada açık
verir ve o açıkları devlet sübvanse eder hazineden, bütün dünyada da böyledir. 
Bakınız, ben
yıllar itibarıyla SSK’nın açıklarını söyleyeyim sizlere: Bahsettiği yıllar,
burada hepsi var, bugün de alabildiğine yüksek miktarda sübvanse ediliyor. Son
olarak 2013 yılının sübvansiyonu 71 milyar 263 milyon 763 bin, yılın ilk sekiz
ayı için 53 milyar 600 milyon. Yani her dönemde SSK açık verir ve açığını da
devlet kapatır sosyal devletin bir gereği olarak. O nedenle, bu konuyu istismar
ederek gündem değiştirmeye, çocuklarının, bakanlarının yolsuzluklarını,
rüşvetlerini kapatmaya çalışmasının hiçbir mantığı yoktur. 
Konuya dönmek
istiyorum değerli arkadaşlar. Gerçekten, bizim ülkemizde Anayasa’mızın 128’inci
maddesi -kısaca söyleyeyim- devletin asli ve sürekli işlerinin kamu görevlileri
eliyle görülmesini emreder. Yine, onun üçüncü fıkrasında da “Üst kademe
yöneticilerinin yetiştirilme usul ve esasları, kanunla özel olarak düzenlenir.”
der. Hem üst yöneticilerin yetiştirilmesi hem de kuruluşunda da hepimize de
anlatıldığı gibi, Orta Doğu’da, Balkanlarda, Kafkaslarda en büyük kamu yönetimi
enstitüsü olan TODAİE’nin ve Devlet Personel Başkanlığının, özellikle, Çalışma
Bakanlığına 2011 yılında bir kanun hükmünde kararnameyle aktarılmasının mantığı
yoktur. Ama şunu söylemek mümkün: “Artık nasıl olsa kamu çalışanlarını
azalttık, KİT’leri sattık, özelleştirdik, oradaki personel sayılarını indirdik.
E, devleti de kamu görevlileri eliyle değil, tüccar zihniyetiyle, tüccarca
yöneteceksek Başbakanlığa bağlı TODAİE diye, Devlet Personel Başkanlığı diye
bir kurumun olması doğru değildir. Onun için, bunu Çalışma Bakanlığına
gönderelim, zaten işi de yok, bir de bunlarla uğraşsın ya da giderek etkisi
kaybolsun.” mantığıyla oraya gönderildi.
Değerli
arkadaşlar, gerçekten bu “Kamu hizmetiyle piyasa hizmeti arasında fark yoktur.”
anlayışıyla ülkede yönetimin ne hâllere düştüğünü hepimiz biliyoruz. Şimdi,
bugün eğer Ilısu Barajı yapılamıyorsa, Hükûmet Ilısu Barajı’nın oradaki
güvenliğini sağlayamayıp, müteahhidin güvenliğini sağlayamayıp peş peşe
ayrılıyorsa ihaleyi alan müteahhitler; Bismil’de adliye kurulup yargılama
devletin adliyesi, maliyesi dışında yapılıyorsa elbette bu kamu görevlilerinin
bir önemi kalmamıştır. 
Değerli arkadaşlar,
tabii, bir başka önemli konu: Kamu yönetiminin bir önemi kalmadı; devlet
memurluğunun hatta bakanların, bakanlıkların Türkiye'nin idari yapısında,
personel sisteminde bir önemi kalmadı çünkü dünün Başbakanı, bugünün
Cumhurbaşkanı hem Başbakanlık hem Cumhurbaşkanlığı görevini yerine getirebilmek
için sarayda bir gölge kabine kuruyor. Dış İlişkiler Başkanlığı –o
başkanlıkları siz bakanlık diye algılayın- Ekonomi Başkanlığı, Savunma
Başkanlığı, Enerji Başkanlığı, Yatırım İzleme Başkanlığı, İletişim Merkezi
Başkanlığı ve bir de başdanışman başlarına, oldu iki iktidar. Ülkede böyle bir
dönemde kamu yönetiminden bahsetmenin pek de bir mantığı yok ama her şeye
rağmen, ülkemizin yükünü çeken kamu personeli, özellikle işçisi, memuru bir perişanlık
içerisinde, diyorlar ki bize zaman zaman: “Ya, 300 bin öğretmen atama bekliyor,
öğrenciler öğretmen bekliyor. Atama bekleyen öğretmenlerle öğrencileri buluşturun,
atayın öğretmenleri.” “Kadro yok.” “Niye?” “Efendim, zaten kadromuz kısıtlı,
atayamıyoruz.”
Değerli
arkadaşlar, bu konuda biz de… Devlet Personel Başkanlığımız bir kitap
hazırlamış, bunu Plan ve Bütçe Komisyonunda bizlere verdi. Yani memuriyet
sayılarına bakarsanız -ben onları vakit kaybetmek istemediğim için tek tek
söylemek istemiyorum, okumak istemiyorum ama- 3 milyon 195 bin kamu çalışanı
var diyoruz bugün. Bunların bir kısmı işçi, bir kısmı sözleşmeli personel, bir
kısmı memur. Memurların içerisinde de kategorize edilmiş; A, B, C. C statüsünde
olanları arkadaşlarım söyledi, 4/C’liler 23 bin kişi bu dönemde yaratıldı,
bundan önce AKP iktidar olduğunda sadece 155 kişiydi, bugün 23.600 kişi,
Mecliste de 2 bin kişi, onların sorunu çözüm bekliyor. Yine, geçmiş dönemlerde
çıkartılan bir yasayla -yine arkadaşlarım belirtti- özellikle yaşa takılanlar
sorunlarına çözüm bekliyor. 
Onun dışında
memurların maaşları, özlük hakları son derece karmaşık. Aldıkları maaşlarda
tali ücretleri dediğimiz yan ödeme, ek zam gibi maaşlarına ilave edilen
ücretler emekli ikramiyelerinde dikkate alınmıyor, emeklilik maaşlarında
dikkate alınmıyor, o büyük bir sorun olarak sürüyor. 
Yine memurlara
yapılan büyük bir haksızlık, hizmet sürelerine ilişkin emeklilik yaşını
yükselttik, kırk yıl, kırk beş yıl çalışan bir memura otuz yıldan fazla
çalıştığı süre için bir ikramiye düşünülmüyor. Bu, büyük bir eksiklik. 
Yine, 2000
öncesi emekliler… Hadi 2000 sonrası için bir intibak yaptınız, adına Bakan da
“intibak” demedi yani intibak değildi çünkü haklıydı. Gerçekten hizmet
sürelerini ve prim ödeme gün sayılarını dikkate alan bir anlayışla yapılması
gereken bir intibak ne yazık ki yapılmış değil. 
Değerli
arkadaşlar, ben size bazı rakamlar vereceğim. Mesela OECD’deki rakamlara göre,
Avusturya’da ortalama olarak 18, Kanada’da 12, Almanya’da 18, ABD’de 13 kişiye
1 memur hizmet verirken bizde 29 kişiye 1 memur düşüyor. 
Değerli
arkadaşlar, memur maaşları son derece düşük. Ben devletin resmî rakamlarını
size kitaplarından vereyim. Devlet memurları için en düşük devlet memuru aylığı
2.025 lira olarak gözüküyor ama buna aile parası dâhil, aile parasını
çıkarttığınızda maaşının 1.763 liraya düştüğünü görürsünüz. 4 kişilik bir
aileyi baz aldığınızda bunun devlet memurları açısından yetersiz ücret olduğu
herkes tarafından bilinen bir gerçek. 
Süre çok
kısıtlı, o nedenle her şeye yetişmenin de olanağı yok ama yıllar itibarıyla
arkadaşlar, kamuda istihdamın nasıl berbat hâle getirildiğini ben size
rakamlarla vereyim: İşte, 1985’ten günümüze KİT’lerde çalışan memur sayısı 187
binden 5 bine gerilerken sürekli işçi sayısı da 385 binden 55 bine, AKP iktidar
olduğunda 182 bin olan sayı bugün 55 bine geriledi. Diğer taraftan,
baktığınızda, yine “taşeron uygulaması” dediğimiz, bugün iş cinayetlerinin ana
unsuru olan sistemi AKP doğurdu, AKP’den önce Türkiye’de taşeron sistemi yoktu.
Bu da yılın ilk dokuz ayı için kamuda 781 bin çalışan taşeron işçi olduğu Sayın
Bakanın resmî olarak verdiği cevap.
Değerli
arkadaşlar, bugünlerde tabii Hükûmet memurları iyice ezecek, iyice yok
edecekti, torba kanunla bir kez daha memurların hak arama özgürlüklerini de elinden
alacak ve kıyacak idi; Anayasa Mahkemesi son aylarda bir özgürlük çizgisine
-girdi demeye dilim varmıyor ama öyle demeliyim- girdi de bereket versin ki
iptal edip memurların, özellikle daire başkanı ve daha üst düzeyde olanların
savrulmalarını, harcanmalarını kısmen engelledi. 
Bir büyük
çarpıklığa dikkat çekmek istiyorum: Şube müdürleri sayısı herhâlde 2 binlere
kadar geriledi ama onlardan emsal olanlardan şu anda 1.500-1.600 lira daha
düşük maaş alıyorlar, sorunlarının giderilmesini bekliyorlar.
Değerli
arkadaşlar, kamu çalışanlarının grevli toplu sözleşmeli sendika hakkı kâğıt
üzerinde var ama ne grev hakkına sahipler ne de özgür toplu sözleşme hakkına
sahipler. Hükümetin yaptığı en önemli konulardan bir tanesi, yandaş sendika
yaratarak, onu, daha görüşmeleri birinci haftasının ikinci günündeyken, geride
yirmi beş gün varken başkan tek başına sözleşmeye imza atıp Türkiye’deki tüm,
demin sözünü ettiğim 2,5 milyondan fazla memuru 2014 için 123 liraya, 2015 için
yüzde 3’e mahkûm etmesidir. Eğer Hükûmetin verdiği rakam alınmış olsa çok daha
bundan iyi olacaktı. 
Değerli
arkadaşlar, en önemli sorunlardan birisi de sınavsız atama. Diyanet İşleri
Başkanlığı kullanılarak, valilikler kullanılarak, özel kalemleri kullanılarak,
belediye başkanlıklarının özel kalemleri kullanılarak bizim çocuklarımız
yüzlerce, binlerce lira harcayarak, aylarca zaman harcayarak…
(Mikrofon
otomatik cihaz tarafından kapatıldı)
İZZET ÇETİN
(Devamla) - …KPSS’ye girip atanamazken AKP’lilerin çocuklarının, bakanlarının
bir yandan devleti soyması, diğer taraftan devletin kadrolarını işgal etmesi
kabul edilemez. Bu uygulamayı şiddetle kınıyorum. 
Hepinizi
saygıyla selamlıyorum. (CHP sıralarından alkışlar) 
BAŞKAN –
Teşekkür ediyorum Sayın Çetin. 
ADİL ZOZANİ
(Hakkâri) – Sayın Başkan…
BAŞKAN –
Buyurunuz Sayın Zozani. 

V.- AÇIKLAMALAR (Devam)
5.- Hakkâri Milletvekili Adil Zozani’nin, Ankara
Milletvekili İzzet Çetin’in 656 ve 656’ya 1’inci Ek sıra sayılı Bütçe Kanunu
Tasarısı ile 657 sıra sayılı Kesin Hesap Kanunu Tasarısı’nın üçüncü tur görüşmelerinde
CHP Grubu adına yaptığı konuşmasındaki bazı ifadelerine ilişkin açıklaması

ADİL ZOZANİ
(Hakkâri) – Müsaade ederseniz kayıtlara geçmesi açısından bir hususa değinmek
istiyorum. 
Ilısu Barajı’nın
yapılamamasının sebebi güvenlik nedeni değildir. Ilısu Barajı,
projelendirildiği günden beri uluslararası kredi derecelendirme şirketleri
vasıtasıyla finanse edilip yapılmak istendi. Uluslararası finans kuruluşları
Ilısu’da sebebiyet verilecek olan doğa, tarih ve kültür katliamından kaynaklı
olarak Ilısu’ya finans desteğini vermeyi reddetti, geri çekti. Daha sonraki
aşamada, devlet kendi öz kaynaklarıyla Ilısu Barajı’nı yapma arzusu içerisine
girdi, inşaatı başladı ancak Hasankeyf sakinleri ve doğaseverler, tarihseverler
devleti mahkemeye verdikleri için Ilısu Barajı mahkemelik bir durumdur ve bu
nedenle yapımı gecikmektedir. Cumhuriyet Halk Partili bir milletvekilinin
Ankara’da işçileri savunup Batman’da, Ilısu’da müteahhitlerin haklarını
savunmaya yeltenmesi, soyunması gerçekten garibimize gitti. 
İZZET ÇETİN
(Ankara) - Muhatap Hükûmettir Sayın Zozani, Hükûmet cevap versin. 
ADİL ZOZANİ
(Hakkâri) – Doğa, tarih ve kültür katliamı anlamına gelen Ilısu Barajı’nı
savunmak ancak ve ancak Sayın İzzet Çetin’e düşer. 
Teşekkür ederim.
İZZET ÇETİN
(Ankara) – Sayın Başkan, cevap vereyim.
BAŞKAN – Sayın
Çetin…

6.- Ankara Milletvekili İzzet Çetin’in, Hakkâri
Milletvekili Adil Zozani’nin yaptığı açıklamasındaki bazı ifadelerine ilişkin
açıklaması

İZZET ÇETİN
(Ankara) – Yani, ben kültür ya da diğer varlıkları, en az Zozani kadar
sahiplenmeyi bilirim. Benim muhatabım Hükûmettir. Hükûmete yönelik olarak, güneydoğuda
otoritesini yitirdiğini, barajı yaptıramadığını… Eğer öyle bir tarihi ve tabiat
varlıklarını, çevreyi, doğayı koruma varsa biz ona destek veririz ama nedeni,
başka faktörler ise ben o faktörleri Hükûmetten duymak isterim.
ADİL ZOZANİ
(Hakkâri) – Gülerler ona, gülerler. Başka örnek verebilirdin İzzet Bey, başka
örnek verebilirdin. Gülerler ona. 
İZZET ÇETİN
(Ankara) – Onu gündeme getirdim, onu dile getirdim. Devletin yani Hükûmetin güneydoğuya
ve doğuda ülke yönetimini kaybettiğini ortaya koymaya çalıştım.
Teşekkür ederim.
BAŞKAN –
Teşekkür ederim, konu anlaşılmıştır. 
ADİL ZOZANİ
(Hakkâri) – Çok komik duruma düştün İzzet Bey, çok komik duruma düştün. 
III.- KANUN TASARI
VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek) (Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)

A) ADALET BAKANLIĞI (Devam)
1) Adalet Bakanlığı 2015 Yılı Merkezî Yönetim Bütçesi
2) Adalet Bakanlığı 2013 Yılı Merkezî Yönetim Kesin
Hesabı

B) CEZA VE İNFAZ KURUMLARI İLE TUTUKEVLERİ İŞ YURTLARI
KURUMU (Devam)
1) Ceza ve İnfaz Kurumları ile Tutukevleri İş Yurtları
Kurumu 2015 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İş Yurtları
Kurumu 2013 Yılı Merkezî Yönetim Kesin Hesabı

C) TÜRKİYE ADALET AKADEMİSİ BAŞKANLIĞI (Devam)
1) Türkiye Adalet Akademisi Başkanlığı 2015 Yılı
Merkezî Yönetim Bütçesi
2) Türkiye Adalet Akademisi Başkanlığı 2013 Yılı
Merkezî Yönetim Kesin Hesabı

Ç) HÂKİMLER VE SAVCILAR YÜKSEK KURULU (Devam)
1) Hâkimler ve Savcılar Yüksek Kurulu 2015 Yılı Merkezî
Yönetim Bütçesi
2) Hâkimler ve Savcılar Yüksek Kurulu 2013 Yılı Merkezî
Yönetim Kesin Hesabı

D) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2015 Yılı
Merkezî Yönetim Bütçesi
2) Çalışma ve Sosyal Güvenlik Bakanlığı 2013 Yılı
Merkezî Yönetim Kesin Hesabı

E) MESLEKİ YETERLİLİK KURUMU (Devam)
1) Mesleki Yeterlilik Kurumu Başkanlığı 2015 Yılı
Merkezî Yönetim Bütçesi
2) Mesleki Yeterlilik Kurumu Başkanlığı 2013 Yılı
Merkezî Yönetim Kesin Hesabı

F) TÜRKİYE VE ORTADOĞU AMME İDARESİ ENSTİTÜSÜ (Devam)
1) Türkiye ve Orta Doğu Amme İdaresi Enstitüsü 2015
Yılı Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2013
Yılı Merkezî Yönetim Kesin Hesabı

G) DEVLET PERSONEL BAŞKANLIĞI (Devam)
1) Devlet Personel Başkanlığı 2015 Yılı Merkezî Yönetim
Bütçesi
2) Devlet Personel Başkanlığı 2013 Yılı Merkezî Yönetim
Kesin Hesabı

Ğ) AVRUPA BİRLİĞİ BAKANLIĞI (Devam)
1) Avrupa Birliği Bakanlığı 2015 Yılı Merkezî Yönetim
Bütçesi
2) Avrupa Birliği Bakanlığı 2013 Yılı Merkezî Yönetim
Kesin Hesabı

H) TÜRK AKREDİTASYON KURUMU (Devam)
1) Türk Akreditasyon Kurumu 2015 Yılı Merkezî Yönetim
Bütçesi
2) Türk Akreditasyon Kurumu 2013 Yılı Merkezî Yönetim
Kesin Hesabı

BAŞKAN – İstanbul Milletvekili
Ayşe Eser Danışoğlu. (CHP sıralarından alkışlar) 
Buyurunuz Sayın
Danışoğlu.
Süreniz sekiz
dakikadır. 
CHP GRUBU ADINA
AYŞE ESER DANIŞOĞLU (İstanbul) – Teşekkür ederim Sayın Başkan.
Sayın Başkan,
sayın milletvekilleri; 2015 yılı Avrupa Birliği Bakanlığı ve Türk Akreditasyon
Kurumu bütçeleri üzerinde Cumhuriyet Halk Partisi adına söz aldım. Hepinizi
saygıyla selamlıyorum.
62’nci Hükûmet
Programı’nda 2014, Avrupa Birliği yılı olarak ilan edilmişti. Yılın sonuna
geldik, kayda değer bir ilerleme olmadığı gibi, Avrupa değerlerinin çiğnenmesi
de müzakerelerin odağını oluşturuyor çünkü hukukun üstünlüğünü, yargı
bağımsızlığını, temel hak ve özgürlükleri içselleştirmek yerine onlarla âdeta
mücadele eden bir Hükûmet var.
Avrupa Birliği
Bakanlığı, bana göre en zor durumdaki bakanlıklardan biri çünkü hak ve özgürlük
ihlalleri, yolsuzluk iddiaları, uygulanmayan yargı kararları ile Kopenhag
Kriterleri, Avrupa değerleri arasında sıkışmış durumda.
Bakanlığın
demokrasi ve çağdaş yaşam standardı vaatleri, Hükûmetin uygulamalarıyla ve
yaşam tarzı dayatmalarıyla hiç de örtüşmüyor.
Avrupa
Birliğiyle açılan müzakereleri 14 başlıkta yürütmeye çalışıyoruz. Bazı
fasılların önünde siyasi blokaj var ama askıya alınmamış 3 tane de fasıl var
örneğin; bunlar "Kamu Alımları", "Rekabet Politikası" ve
"Sosyal Politikalar ve İstihdam" fasılları. Bu fasılların açılmasına
yönelik bir kararlılık ve irade şimdiye kadar göremedik.
Avrupa'da
birinci olmakta ısrar ettiğimiz iki temel alan var. Bunun bir tanesi ölümlü iş
kazaları, diğeri de gelir eşitsizliği. Sosyal politikalar ve istihdam faslı, iş
sağlığı ve güvenliği tedbirlerini de kapsamakta. Çalışanların sadece yüzde
4-4,5'unun sendikalı olması, çocuk işçiliği, kadın istihdamının düşüklüğü
Avrupa Birliği tarafından ciddi biçimde eleştirilen konular arasında. Ben,
Sayın Bakandan bu alanlara destek vermesini ve faslın açılması için de etkin
eylem planları hazırlayacağını ümit ediyorum, bekliyorum. 
Değerli
milletvekilleri, “Avrupa Birliği yılındayız.” dedik ama pek çok konuda Avrupa
felsefesine aykırı gidiyoruz. Bunlardan biri yayın yasakları. Başta Uludere,
Reyhanlı saldırıları, çalınan KPSS soruları, Suriye sınırında düşen uçak,
Dışişlerinin Suriye “tape”leri, durdurulan MİT tırları, bakanlara yönelik
yolsuzluk iddiaları olmak üzere çok sayıda konuya, alana yayın yasağı konuldu.
TİB'in son bir yıl içinde 18 bin İnternet sitesini erişime kapattığı ifade
ediliyor. Twitter ve Youtube yasakları var. Bunları Avrupa Birliği kurumlarına
anlatmak çok da kolay olmuyor. 
Yeni kanunlar
hazırlanıyor, düzenleniyor. Mesela, bu önümüze gelecek olan kanuna göre, karşı
çıkan herkesin makul şüpheli olabildiği, polisin yetkilerini insan haklarını
ihlal edecek kadar genişleten, mal varlığına aşırı genişletilmiş sınırlarla el
koyulmasına izin veren güvenlik paketlerini hangi reform kılıfına sokup Avrupa
Birliğine anlatacağız? Zaten “demokratikleşme” diyerek oluşturulan kurumlar da
taraflı ve bağımlı biçimde inşa edildi. Mesela İnsan Hakları Kurumunun 11
üyesinin 7'sini Bakanlar Kurulu atıyor, 2'sini Cumhurbaşkanı, 1'ini YÖK, kalan
1 tanesinin de baro başkanlarının seçimine bırakılmış atanması. Yine AİHM
kararları doğrultusunda kurulan Kolluk Gözetim Komisyonu İçişleri Bakanlığı
bünyesinde çalışıyor, başkanı da sayın müsteşar. 
Şimdi, neden
kurumlar kuruluş amaçlarına aykırı biçimde devlete bağımlı olarak oluşturuluyor?
Devletin insan hakkı ihlallerini yine devletin denetlemesi “Bir cezasızlık
politikası mı güdülüyor?” sorusunu akla getiriyor.
Avrupa Birliğine
tam üyelik yolundayız ama kadın erkek eşitliğinin hâlâ tartışıldığı bir
ülkeyiz. Bu yıl 200'den fazla kadının öldürülmesi ve ağırlıklı olarak eş ya da
eski eşlerinin bu cinayetleri işlemesi ve bu haberlerin giderek sıradanlaşması
kadının aile ve toplum içindeki statüsünü de acı biçimde özetliyor sanıyorum.
Bu da pek Avrupa Birliğiyle uyumlu bir alanımız değil.
Değerli
milletvekilleri, önümüzdeki yıl Türkiye G20 dönem başkanlığını üstlenecek. Bu,
ülkemiz için çok önemli bir fırsat, mutluyuz. Türkiye, Başkan olarak
Yolsuzlukla Mücadele Eylem Planı'nın yürütülmesinden de sorumlu olacak. Biz
aynı zamanda Birleşmiş Milletler Yolsuzlukla Mücadele Sözleşmesi’ne de tarafız.
Dolayısıyla uluslararası sorumluluklarımız var. Ancak diğer yandan Uluslararası
Şeffaflık Örgütü'nün hazırladığı Yolsuzluk Algısı Endeksi’nde bu yıl Türkiye 5
puan kaybetti ve dünya yolsuzluk sıralamasında 11 sıra yükselerek en çok
kötüleşme gösteren ülke oldu. Dolayısıyla G20’de de işimiz kolay görünmüyor.
Uluslararası
ölçütlere bakmaya devam edersek, demokrasi ölçütü, Küresel Barış Endeksi’nde
162 ülke arasında 128’inciyiz. Bu endekste ne var? Hapisteki insan sayısı,
toplum güvenliği, silahlara erişim, yer değiştiren insanların sayısı,
yolsuzluk, basın özgürlüğü ve işsizlik gibi birçok faktör değerlendiriliyor.
Gene OECD 2014 Yaşam Kalitesi Raporu’nda en zor yaşanılacak ülkeler arasındayız.
Burada da eğitim, iş, güvenlik, sağlık, barınma gibi kriterlere bakılıyor.
Kişisel özgürlükler konusunda 142 ülke arasında 134'üncüyüz. 
Değerli
milletvekilleri, biz Avrupa Birliğine üyeliği neden hedefliyoruz? Dünyanın önde
gelen çağdaş, demokratik, müreffeh ülkelerinden biri olmak için. En önemli
potansiyelimiz de bu yolda genç nüfusumuz. Bu avantajımızı fırsata
çevirebiliriz. Üretime dayalı bir ekonomi ve dünya markaları yaratabiliriz.
Bunun için de öncelik vereceğimiz alan eğitim. Ancak, şu andaki en geçerli
uluslararası kriter olan PISA sonuçlarına baktığımız zaman eğitim sistemimizin
yetersizliği, niteliksizliği her yıl tescilleniyor. Matematik, fen, okuduğunu
anlama vesaire, hiçbir alanda ilk 40’a giremiyor öğrencilerimiz. On iki yılda
defalarca eğitim sistemi değiştirildi ama başarısızlık değişemedi.
Dünya’ya
bakarsak, dünya ise 4’üncü sanayi devrimine hazırlanıyor, Avrupa ülkelerinde
okullara bu doğrultuda yeni dersler konuyor. Biz de bu geleceğe çocuklarımızı
Milli Eğitim Şûrası’nın önerileriyle hazırlayacağız ama uluslararası akademik
başarısızlıklar Eğitim Şûrası’nda tartışılmıyor bile. Türkiye'nin, PISA
verilerinden yola çıkarak, en az politika üreten ülkelerden biri olduğu
belirlendi.
İlaveten, Avrupa
Birliği hedefi olan, Avrupa değerlerini benimseme iddiasında olan bir ülkede
"insan hakları, demokrasi" dersleri gereksiz görülüyor. Oysa bunlara
özel önem atfedilmesi gerekiyordu ve kaldırılması öneriliyor.
Değerli
milletvekilleri, geçenlerde yeniden dile getirilen "200 yıldır bize bir
hayat tarzı dayatılıyor" söylemi, batıya açılma, modernleşme karşıtlığının
ifadesidir, beyanıdır. Bu durumda, Avrupa Birliğine tam üye olma hedefi de bir
aldatmacadan öteye gidemiyor. Zaten tüm bakanlıklar içinde en küçük bütçe de AB
Bakanlığına ayrılmış. 
Hepinize tekrar
saygılar sunarım. (CHP sıralarından alkışlar)
BAŞKAN –
Teşekkür ediyoruz Sayın Danışoğlu. 
Sayın Çam,
tutanaklar geldi, lütfen burada söylediğiniz sözü düzeltiniz, ben duymamıştım,
“Toplum celladına aşıksa, sorun yok.” diyorsunuz. Sisteme girmişsiniz. Söz
veriyorum. 
Buyurunuz. 

V.- AÇIKLAMALAR (Devam)
7.- İzmir Milletvekili Musa Çam’ın, 656 ve 656’ya
1’inci Ek sıra sayılı Bütçe Kanunu Tasarısı ile 657 sıra sayılı Kesin Hesap
Kanunu Tasarısı’nın üçüncü tur görüşmelerinde CHP Grubu adına yaptığı konuşmasındaki
bazı ifadelerine ilişkin açıklaması

MUSA ÇAM (İzmir)
– Sayın Başkan, konuşmam bitip teşekkür ettikten sonra, ön sıralardan, Konya
Milletvekili Sayın İlhan Yerlikaya bana “Seçimlerde görürsünüz.” anlamında,
“Boyunuzun ölçüsünü alırsınız.” anlamında söz söyledi, ben de “Sorun seçim
değil.” dedim, tekrar bana “Millet tercihini yapar.” diye cevap veriyor, ben de
ikimiz arasındaki olan bir diyalogdan dolayı “Toplum celladına aşıksa sorun
yok.” demişim. Bu ikimizin arasında. Ben bunu AKP’nin genelini kastederek
söylemiş değilim. İlhan Bey’le aramızdaki olan bir diyalog neticesindedir.
Bunun altını çizmek istiyorum, söylemek istiyorum. Yoksa, bu, AKP’nin geneli
kastedilerek söylenmiş bir söz değil. 
İkincisi, bir
şeyi daha hatırlatmak isterim: 22 Kasım 2009 tarihinde, AKP İzmir Milletvekili
İbrahim Hasgür, CHP’ye oy veren Alevileri “celladına aşık olan idam
mahkûmlarına” benzetti. Şimdi, dolayısıyla, ben de bunun düzeltmesinin yapılıp
yapılmadığına bakacağım ama ben AKP Grubunun genelini kastetmedim. Sadece İlhan
Bey’e vermiş olduğum bir yanıttır.
Teşekkür
ediyorum.
BAŞKAN –
Teşekkür ederiz Sayın Çam.
Buyurunuz Sayın
Bostancı.
MEHMET NACİ
BOSTANCI (Amasya) – Bu açıklama çok yerli yerine oturmamıştır efendim,
dolayısıyla bu konuya ilişkin söz istiyorum.
BAŞKAN –
Efendim, yani açıklamalarını biz burada bir şey yapacak durumda değiliz Sayın
Bostancı. Yani “Şöyle açıklama yap, böyle açıklama yap.” diye burada talimat
yerinde değiliz tabii. 
MEHMET NACİ
BOSTANCI (Amasya) – Hayır, sataşmadan söz istiyorum çünkü…
BAŞKAN – Size
niçin sataştı? 
MEHMET NACİ
BOSTANCI (Amasya) – …buradaki ifadeyi toplumun geneline teşmil edilebilecek
tarzda zikretmiştir Musa Bey. Sonradan “aramızda” dediği, bizim bilmediğimiz
birtakım kişisel ilişkilere atıf yaparak açıklamaya çalışmıştır ama peşinden
yine bu açıklamayla esasında, bakıldığında, eklenmemesi gereken, şuradaki
uyumlu havayı bozmaması gereken başka bir iş yapmıştır. 
ALİ UZUNIRMAK
(Aydın) – Ya, gruba bir sataşma yok. 
MEHMET NACİ
BOSTANCI (Amasya) – Burada bir yaklaşımı, bir zihniyeti eleştirdiği iddiasıyla
partimize yönelik sataşmada bulunmuştur. Bu çerçevede söz istiyorum.
BAŞKAN – E
kayıtlara geçti Sayın Bostancı bütün söyledikleriniz de. Müsaade ederseniz bu
konuyu burada kapatalım. Uygun düşmeyen bir ifadedir. Siz de dile getirdiniz,
Sayın Çam da kendi üslubuna göre düzeltmeye çalıştı. 
15 dakika ara
veriyorum. 
Kapanma Saati: 18.12
DÖRDÜNCÜ
OTURUM
Açılma
Saati: 18.33
BAŞKAN: Başkan Vekili Şükran Güldal MUMCU
KÂTİP ÜYELER: Muhammet Bilal MACİT (İstanbul), Mine LÖK BEYAZ (Diyarbakır)
----0----
BAŞKAN – Sayın
milletvekilleri, Türkiye Büyük Millet Meclisinin 28’inci Birleşiminin Dördüncü
Oturumunu açıyorum.
2015 Yılı Merkezi
Yönetim Bütçe Kanunu Tasarısı ile 2013 Yılı Merkezi Yönetim Kesin Hesap Kanunu
Tasarısı’nın görüşmelerine devam edeceğiz. 

III.- KANUN TASARI
VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek) (Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)

A) ADALET BAKANLIĞI (Devam)
1) Adalet Bakanlığı 2015 Yılı Merkezî Yönetim Bütçesi
2) Adalet Bakanlığı 2013 Yılı Merkezî Yönetim Kesin
Hesabı

B) CEZA VE İNFAZ KURUMLARI İLE TUTUKEVLERİ İŞ YURTLARI
KURUMU (Devam)
1) Ceza ve İnfaz Kurumları ile Tutukevleri İş Yurtları
Kurumu 2015 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İş Yurtları
Kurumu 2013 Yılı Merkezî Yönetim Kesin Hesabı

C) TÜRKİYE ADALET AKADEMİSİ BAŞKANLIĞI (Devam)
1) Türkiye Adalet Akademisi Başkanlığı 2015 Yılı
Merkezî Yönetim Bütçesi
2) Türkiye Adalet Akademisi Başkanlığı 2013 Yılı
Merkezî Yönetim Kesin Hesabı

Ç) HÂKİMLER VE SAVCILAR YÜKSEK KURULU (Devam)
1) Hâkimler ve Savcılar Yüksek Kurulu 2015 Yılı Merkezî
Yönetim Bütçesi
2) Hâkimler ve Savcılar Yüksek Kurulu 2013 Yılı Merkezî
Yönetim Kesin Hesabı

D) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2015 Yılı
Merkezî Yönetim Bütçesi
2) Çalışma ve Sosyal Güvenlik Bakanlığı 2013 Yılı
Merkezî Yönetim Kesin Hesabı

E) MESLEKİ YETERLİLİK KURUMU (Devam)
1) Mesleki Yeterlilik Kurumu Başkanlığı 2015 Yılı
Merkezî Yönetim Bütçesi
2) Mesleki Yeterlilik Kurumu Başkanlığı 2013 Yılı
Merkezî Yönetim Kesin Hesabı

F) TÜRKİYE VE ORTADOĞU AMME İDARESİ ENSTİTÜSÜ (Devam)
1) Türkiye ve Orta Doğu Amme İdaresi Enstitüsü 2015
Yılı Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2013
Yılı Merkezî Yönetim Kesin Hesabı

G) DEVLET PERSONEL BAŞKANLIĞI (Devam)
1) Devlet Personel Başkanlığı 2015 Yılı Merkezî Yönetim
Bütçesi
2) Devlet Personel Başkanlığı 2013 Yılı Merkezî Yönetim
Kesin Hesabı

Ğ) AVRUPA BİRLİĞİ BAKANLIĞI (Devam)
1) Avrupa Birliği Bakanlığı 2015 Yılı Merkezî Yönetim
Bütçesi
2) Avrupa Birliği Bakanlığı 2013 Yılı Merkezî Yönetim
Kesin Hesabı

H) TÜRK AKREDİTASYON KURUMU (Devam)
1) Türk Akreditasyon Kurumu 2015 Yılı Merkezî Yönetim
Bütçesi
2) Türk Akreditasyon Kurumu 2013 Yılı Merkezî Yönetim
Kesin Hesabı

BAŞKAN – Komisyon ve Hükûmet yerinde.

Üçüncü tur üzerinde şimdi söz
sırası, lehte olmak üzere Van Milletvekili Fatih Çiftci’ye aittir.
Buyurunuz Sayın Çiftci. (AK PARTİ
sıralarından alkışlar) 
Süreniz beş dakikadır. 
FATİH ÇİFTCİ (Van) – Sayın
Başkan, değerli milletvekilleri; 2015 Mali Yılı Bütçe Kanunu Tasarısı’nın
üçüncü turunda şahsım adına lehte konuşmak üzere söz almış bulunmaktayım. Yüce
heyetinizi saygıyla selamlıyorum. 
2015 bütçesi AK PARTİ’nin 13’üncü
bütçesidir. AK PARTİ, hükûmetlerinin bu bağlamda yaptıkları disiplinli, şeffaf,
insan odaklı, yatırım ve istihdamı destekleyen bütçelerle bugüne kadar hizmet
etmiş ve halkımızı kalkındırmıştır. 
Bütçe yapma hakkı demokrasilerin
olmazsa olmazıdır. İktidarların topladığı vergileri, kamu kaynaklarının nerede
harcanacağını ve nasıl kullanıldığını toplumun ve temsilcilerinin bilmesi
demokrasinin gereğidir. Uygulanan disiplinli, mali politikalar sayesinde
istikrar sağlanmıştır. 2015 bütçesinde de bu görülmektedir. 
Ekonomik gelişmeye paralel olarak
ülkemizin demokratikleşmesi ve ileri demokrasiye ulaşması için reformlar
yapılmış ve yapılmaya devam etmektedir. Temel hak ve hürriyetlerin korunması,
yasakların kaldırılması ve özgürlükler ortamının doğması için anayasal ve yasal
reformlar yapılmıştır.
Sayın Başkan, değerli
milletvekilleri, insan haklarına saygılı ve hukukun üstünlüğüne dayalı bir
demokrasinin ülke yönetimine hâkim kılınması temel hedefimiz olmuştur.
Hükûmetlerimizin amacı, sağlıklı işleyen bir adalet sisteminin ülkemize
kazandırılması, demokratik hukuk devletinin evrensel kabul görmüş ilkelerinin
hayata geçirilmesi, özgürlüklerin genişletilmesidir. 
Adalet sistemimiz son yıllarda
önemli gelişmeler kaydederek âdeta kabuk değiştirmiştir. İyi bir mevzuat
altyapısının sağlanması, insan kaynaklarının güçlendirilmesi, teknik ve fiziki
altyapının yenilenmesi alanlarında önemli gelişmeler yaşanmıştır. Bugün için
adalet sistemimiz hizmet odaklı bir anlayışa gelmiştir. Bunun yanı sıra
yargının hızlanması ve insan hakları uygulamalarının geliştirilmesi için
hazırlanmış yargı paketlerinin yasalaştırılması sağlanmıştır. 
AK PARTİ
hükûmetlerinin önem verdiği diğer bir alan ise altyapı hizmetleri olmuştur. Bu
kapsamda ülkemizin dört bir yanında yeni adalet sarayları yükselmiş ve
yükselmeye devam etmektedir. Altyapıya ilişkin önemli bir değişim ise bilişim
altyapısında yaşanmıştır. Bugün adli birimlerde yargısal ya da idari bütün
işlemler bilişim sistemleri üzerinden yapılabilmektedir. 
Tüm bunların
yanında ceza ve infaz kurumlarının modernleşmesi için de önemli adımlar
atılmış, cezaların insanca infaz edilebileceği yeni alanlar inşa edilmiştir.
Öte yandan, infaz anlayışı çok boyutlu bir hâle getirilmiştir. Denetimli
serbestlik, adli kontrol ve şartlı tahliye kapsamında geliştirilen seçimlik ve
bireyselleştirilmiş infaz yöntemleri, elektronik kelepçe gibi uygulamalar bu
çok boyutluluğun birer örnekleridir. 
Özellikle son
yıllarda partimizin üzerinde önemle durduğu konulardan bir tanesi de insan
haklarıdır. Bu konuda önemli mesafe alınmış ve somut gelişmeler yaşanmıştır.
Sorunların uluslararası kurumlara taşınmaya ihtiyaç duyulmaksızın ülke
içerisinde oluşturulan alternatif yollarla çözülmesi sağlanmıştır. Bu yolda ilk
olarak kurumsal yapılanma ele alınmış, İnsan Hakları Daire Başkanlığının
kurulması bu alanda atılan önemli bir adım olmuştur. İnsan Hakları Tazminat
Komisyonunun oluşturulması önemli bir aşama teşkil etmiştir. 12 Eylül 2010’da
kabul edilen Anayasa değişikliğiyle sistemimize dâhil olan Anayasa Mahkemesine
bireysel başvuru hakkı ile Kamu Denetçiliği Kurumunun faaliyete geçmesi insan
haklarının korunmasına ilişkin standartları güçlendirmiştir.
Hükûmetlerimizin
çalışmalarıyla adalet sistemimizin mevzuat altyapısında çağımızın hukuk devleti
ve demokrasi anlayışıyla insan hakları ilkelerine uygun reform niteliğinde
değişiklikler yapılmıştır. Bu kapsamda son on yılda temel yasalarımızın tümü
değiştirilmiştir. Yapılan yargı reformu ve demokratikleşme paketleriyle daha
iyi bir adalet sistemine doğru giden yolda önemli adımlar atılmıştır. Başta
Anayasa değişikliği olmak üzere mevzuat değişiklikleriyle birçok yeni uygulama
ve kurum ülkemize kazandırılmıştır. AK PARTİ adaletle ilgili sorunların tümünü
hem parti programlarıyla hem de hükûmet programlarıyla analiz etmiş, hazırlanan
Yargı Reformu Stratejisi Belgesi’nde belirtilen hususların önemli bir kısmı
adım adım gerçekleştirilmiştir.
Sayın Başkan,
değerli milletvekilleri; AK PARTİ olarak 2002 yılından itibaren amacımız
Türkiye'nin normalleşmesidir, yeni Türkiye’yi inşa etmektir, gelecek kuşaklara
güçlü Türkiye’yi bırakmaktır, güçlü toplum bırakmaktadır, 76 milyon
vatandaşımızla tüm Türkiye’yi ileri demokrasiyle buluşturmaktır.
Değerli
milletvekilleri, tüm bu duygu ve düşüncelerle 2015 bütçesinin ülkemize ve
milletimize hayırlı olmasını diliyor, yüce heyetinizi saygıyla selamlıyorum.
(AK PARTİ sıralarından alkışlar)
BAŞKAN –
Teşekkür ederiz Sayın Çiftci.
Şimdi Hükûmet
adına ilk söz, Avrupa Birliği Bakanı Sayın Volkan Bozkır’a aittir.
Buyurunuz Sayın
Bozkır. (AK PARTİ sıralarından alkışlar)
Süreniz yirmi
beş dakikadır.
AVRUPA BİRLİĞİ
BAKANI VOLKAN BOZKIR (İstanbul) – Sayın Başkan, değerli milletvekilleri;
Avrupa Birliği Bakanlığının 2015 Mali Yılı Bütçe Tasarısı’nın yüce Meclisimizde
görüşülmesi vesilesiyle huzurunuzdayım. Saygıyla selamlıyorum.
Türkiye'nin
Avrupa Birliğine katılım sürecinde son derece yoğun ve Avrupa projesinin
geleceği bakımından anlamlı bir dönem yaşıyoruz. 62’nci Hükûmetimiz göreve
başlar başlamaz atılan kararlı ve somut adımlarla Avrupa Birliğine katılım
sürecinde kimsenin görmezden gelemeyeceği gerçek bir ivme yarattı. 
Türkiye'nin Avrupa
Birliğine üyelik tercihi konjonktürel değil kalıcı ve stratejik bir yaklaşımın
ürünüdür. Bu tercih yüzyıllar içinde şekillenen Avrupa projesine güç kazandıran
ve geniş bir coğrafyada istikrar, refah ve huzura hizmet eden bir anlayışın
sonucudur. Yeni bir Avrupa Birliği Komisyonunun işbaşı yaptığı bir zaman
kesitinde geriye dönüp Ankara Anlaşması imzalandığında, o zamanki adıyla Avrupa
Ekonomik Topluluğunun ilk Komisyon Başkanı olan Walter Hallstein’ın “Türkiye
Avrupa’nın bir parçasıdır.” sözlerini hatırlatarak Türkiye'nin Avrupa
bütünleşme sürecinin her gün yenilenen ve sürekli aşılması gereken sınamalar
karşısında kadim bir ortağı ve bu serüvenin ayrılmaz bir parçası olduğunun
altını çizmek doğru olacaktır. 
Gerçekten de Türkiye Avrupa’nın
bir parçasıdır ve bidayetten beri temel iradesini evrensel değerler üzerinde
yükselen bir Avrupa projesinden yana kullanmıştır. Avrupa projesinin bir bakıma
büyük barışmaların ürünü olduğunu da vurgulamak gerekmektedir. Bu proje, farklı
milletlerin, dinlerin, mezheplerin yüzyıllarca çatıştıktan sonra evrensel
değerleri temel alarak bir arada yaşamasını mümkün kılan ve hâlâ sürmekte olan
bir barışma sürecidir. 
Türkiye’nin katılım süreci de
dinsel değerlere değil, evrensel değerlere dayanan Avrupa Birliğine en son ve
en büyük barışmayı gerçekleştirme fırsatını sunacaktır. İdealini kurduğumuz
Avrupa, kural ve değerler üzerine kurulu ortak evimizdir. Bu nedenle, bizim
için Avrupa Birliği evrensel değerler ve yüksek standartlara dayanan bir
düşünce sistemini ve yaşam tarzını temsil etmektedir. Avrupa projesi, cesur
insanların cesur adımlarıyla eşsiz bir barış projesi hâline gelmiştir. Avrupa
Birliğinin kurucuları, değerler üzerinde yükselen ortak bir gelecek
önerebildikleri için bir rüyayı gerçeğe çevirebildiler. Bu çok önemli ve
kıymetli bir deneyimdir. 
Bugünün küresel ve bölgesel
sınamaları, Avrupa projesinin belki de tarihinde karşılaştığı tüm sınamalardan
farklı unsurları içinde barındırmaktadır. Değişimin getirdiği sınamaları
göğüslemek AB açısından her zaman esas olmuştur. 21’inci yüzyılın ilk çeyreği
içinde Avrupa Birliği bugüne kadar karşılaşmadığı tehditleri bertaraf etmek,
demokrasiye, hukukun üstünlüğüne ve insan haklarına saygı temelinde istikrar
ve refahı geniş bir alana yaymak durumundadır. Bunun için evrensel değerlerin
ortak sahiplenilmesinde insan odaklı politikalara olan ihtiyaç artmıştır. İnsan
onuru, izlenen her politikanın merkezinde olmalıdır. Tehditlerin üstesinden
gelmek için Birliğin kendi kimliğini tazelemesi ve ortaklıklarını güçlendirmesi
elzemdir. 
Kapsayıcı ve hoşgörülü bir Avrupa
kimliğine olan ihtiyaç daha da artmıştır. Komşuluk coğrafyasında istikrarı,
refahı ve demokrasiyi güçlendiren, değişime güvenle bakabilen, değişimi
içselleştirebilen ve alçak gönüllü bir bakışı farklı kültürlerle buluşma
zeminine dönüştürebilen bir Avrupa kimliği, Avrupa projesinin artık temel dinamiği
olmalıdır. Değerler Avrupası’nın evrenselliği, böyle bir dinamik yakalandığında
yaşam sahasını gerçekleştirebilecek, genişletebilecektir. Avrupa Birliği, daha
derin bir küresel konum için kolları sıvamak zorunda olduğunu kavramak
durumundadır.
Türkiye’nin
Avrupa Birliğine katılım sürecinin en önemli niteliği de öncelikle ortak
sahiplenme duygusuyla ve birlikte çalışma, birlikte yaşama anlayışıyla evrensel
değerler zemininde bir barış coğrafyası yaratmaktır. Nitekim, Atatürk’ün hedef
gösterdiği “Yurtta barış dünyada barış” şiarı da insanlık tarihinin bu en
önemli barış projesinin temel felsefesiyle örtüşmektedir.
Türkiye, tarih
ve coğrafyasından güç alan ulusal kimliği, küresel konumu, yumuşak gücü ve en
önemlisi insan onurunu her şeyin üstünde tutan kararlı ve ilkeli duruşuyla
Avrupa projesinin 21’inci yüzyıl sınamalarından başarıyla geçmesinde ve
cazibesini farklı coğrafyalara taşıyabilmesinde kilit öneme sahip bir aktördür.

Sayın Başkan,
değerli milletvekilleri; Türkiye’nin Avrupa Birliğine katılımının değerler
üzerinde yükselen Avrupa projesinin tamamlanmasını mümkün kılacağı bir vakıa
olsa da realpolitik, sadece değerler üzerinden hareket etmemektedir.
Nihayetinde, uluslararası ilişkilerde çıkarlar belirleyici olmaya devam
etmektedir. Türkiye’nin Avrupa Birliğine katılım süreci de ortak kazanımlar
sayesinde ve bu kazanımların vazgeçilmez olmasının fark edilmesiyle hayata
geçecektir.
İşte, bu
noktada, yeni Türkiye portresini ilişkilerimiz açısından doğru okumak ve
anlatmak gerekiyor. Ülkemiz, son on iki yılda köklü bir dönüşüm sürecinden
geçmiştir. Milyonlarca insanımızın orta sınıfa geçmesiyle sadece tüketim
kalıpları değişmemiş, bireylerin politik sistemden beklentileri de artmış, hak
talepleri Türkiye’nin demokratikleşmesine katkıda bulunmuştur. Türkiye artık
eski Türkiye değildir. Dinamik toplumsal yapısıyla, eğitimli ve nitelikli genç
nüfusuyla, güçlenen ekonomisiyle, kaliteli özel sektörüyle, büyüyen sivil
toplumuyla Türkiye Avrupa Birliğinin geleceğinde vazgeçilmez bir aktördür.
Yeni Türkiye,
yeni Avrupa Birliğine kendi özgün katkısını getireceğinden Türkiye-AB
ilişkileri her iki tarafın da yararına olan kazan-kazan ilişkisine
dayanmaktadır. Biz, kendi açımızdan, Avrupa Birliği sürecinin katkılarını
akılda tutuyoruz. Avrupa Birliği sürecinin bizim için en önemli boyutu,
ülkemizde yaşayan siyasi ve sosyal dönüşümdür. AB müktesebatı çerçevesinde
yapılan siyasi, ekonomik ve sosyal reformlar, bir taraftan Türkiye’yi köklü bir
biçimde değiştirmektedir, öte yandan, Türkiye’nin hem bölgesinde hem de
uluslararası süreçte, sistemde çok daha güçlü bir ülke olmasını sağlamaktadır.
Böylelikle, Türkiye’de devlet ve birey arasındaki ilişki değişmektedir.
Vatandaşlık kavramını “sorumluluk” yerine, “haklılık” demekte, “haklar”
temelinde yeniden tanımlamaktadır. 
Bugün, halkımız
Avrupa Birliği standartlarında yaşam koşullarını talep eder olmuştur. Avrupa
Birliği süreci çevreden ulaştırmaya, sosyal politikadan gıda güvenliğine pek
çok alanda vatandaşlarımızın yaşam standartlarını değiştiren toplumsal bir
dönüşüm projesidir. Buna karşılık, Avrupa Birliğinin daha güçlü, daha güvenli
ve daha istikrarlı bir geleceğe ulaşmasında Türkiye anahtar rol üstlenmektedir.
Türkiye, dünyanın 17’nci, Avrupa’nın 6’ncı büyük ekonomisidir. Kıtadaki en
güçlü ekonomik göstergelere sahip Türkiye’nin Avrupa Birliği üyeliği, Avrupa iç
pazarını genişletecektir ve Avrupa Birliğinin küresel ekonomi içindeki rekabet
edebilirliğini de artıracaktır. 
Avrupa, Orta
Asya ve Orta Doğu arasında bir enerji koridoru olan Türkiye’nin Avrupa
Birliğinin enerji güvenliğine büyük katkısı olacaktır. Dünya ham petrol ve
doğal gaz rezervlerinin yüzde 70’inden fazlası Türkiye’yi çevreleyen Rusya,
Hazar ve Orta Doğu bölgelerinde yer almaktadır. Türkiye, jeotermal potansiyeli
açısından 7’nci, hidroelektrikte ise 8’inci en büyük ülke olarak dünyanın
yenilenebilir enerji kaynakları bakımından en zengin ülkelerinden birisidir.
Türkiye, dinamik
toplum yapısıyla da Avrupa Birliğine önemli katkılar getirecektir. Avrupa'nın
4’üncü en büyük iş gücü piyasasına sahip olan Türkiye, bilimsel araştırmacı
sayısını son on yılda yüzde 100’e yakın artırmıştır. Avrupa'nın iyi düzeyde
eğitim almış en genç nüfusuna sahip Türkiye, üye ülkelerdeki iş gücü piyasalarına
ve sosyal güvenlik sistemlerine katkıda bulunacak ve Avrupa Birliğindeki
toplumsal dinamizmi artıracaktır.
Türkiye,
dünyanın en çalkantılı coğrafyasında bir istikrar ve refah adası olarak dimdik
ayakta durmaktadır. Türkiye'nin katılım sürecinin güncel anlamı üzerinde
dururken bu sürecin hem küreselleşme hem yerelleşme, bunun dinamikleri
açısından irdelenmesi ve özellikle değişim yaşayan geniş coğrafyamız üzerinde
getirdiği güçlü katma değer göz önünde bulundurulmalıdır. 
Türkiye, hem
askerî gücüyle hem de yumuşak gücüyle Avrupa Birliğinin dış politikasına ve
güvenliğine katkılar sunmaktadır. NATO’da Amerika Birleşik Devletleri’nden
sonra en büyük 2’nci orduya sahip olan ülkemiz, Kongo’dan Batı Balkanlara,
Afganistan’dan Sudan’a pek çok bölgede Avrupa Birliğine ve uluslararası
operasyonlara destek sağlamıştır. Türkiye Birliğin bir parçası olmasıyla Avrupa
Birliği, Orta Doğu, Kuzey Afrika ve Kafkaslarda güçlü bir aktör olarak
etkinliğini artıracaktır. 
Türkiye'nin tüm
bu katkılarını alt alta yazdığınızda ortaya çıkan portreyi Avrupa'da vizyon
sahibi hiçbir lider görmezden gelemez. Türkiye'nin Avrupa Birliğine katılımının
kazan-kazan ilişkisine dayandığı gerçeği, önümüzdeki dönemde ilişkilerimizi
şekillendirecek en önemli husustur.
Sayın Başkan,
değerli milletvekilleri; tüm bu güçlü gerekçelerden dolayı Avrupa Birliği
katılım sürecindeki konjonktürel sorunlara rağmen, bizim AB standartlarına
ulaşmak konusundaki irademiz güçlü bir biçimde devam etmektedir. Nitekim, Sayın
Cumhurbaşkanımızın Başbakanlığı döneminde 2014 yılını “Avrupa Yılı” olarak ilan
etmesi başlı başına bir mesaj teşkil etmiştir. 62’nci Hükûmetimizin Programı’nda
Avrupa Birliğine stratejik hedef vurgusu ve son aylarda yayınladığımız
“Türkiye'nin Yeni Avrupa Birliği Stratejisi” gerçekten bu şekilde atılan
sayısız adımlar siyasi kararlılığımızı ortaya koymaktadır. Hükûmetimiz Avrupa
projesi açısından böylesine kritik dönemdeki ve çok önemli bir kesitteki en
güçlü, en içten ve sorumlu mesajı Avrupa Birliğine vermiştir. Bu çerçevede
Avrupa Birliği Bakanlığı olarak Türkiye'nin Yeni Avrupa Birliği Stratejisi’ni
açıkladık ve bunu özellikle reform, dönüşüm ve iletişim kilit kavramları
üzerinde yükselttik ve strateji, siyasi reform süreci en başta olmak üzere,
katılım sürecinde sosyoekonomik dönüşüm ve Avrupa Birliği iletişim stratejisi
olmak üzere üç boyuttan oluşmaktadır.
Reformlar,
siyasi reformlar her şeyin başıdır. Siyasi reformlarda ilerleme kaydetmeden
ekonomik reformlardan, sosyal reformlardan bahsetmek her zaman için güç
olmuştur, bundan sonra da güç olacaktır. Dolayısıyla siyasi reform sürecimizi
en üst noktaya koymamız bundan kaynaklanmaktadır. Bu amaçla da “Reform İzleme
Grubu” dediğimiz, “RİG” dediğimiz ve 30 toplantı yapmış grubu bir reform
sürecinin amiral gemisi olarak yeniden görevlendirdik ve reform izleme grubunun
ismini de “Reform Eylem Grubu”na dönüştürdük ve bu ilk toplantısında da çok
önemli kararlar aldı. Aldığı en önemli kararlardan bir tanesi de bir ifade
özgürlüğü paketinin ocak ayında açıklanması oldu ve bu paket hazırlanıyor ve
inşallah ocak ayında Sayın Başbakanımızın başkanlığını yapacağı Reform Eylem
Grubu toplantısında açıklanacaktır. 
Stratejimizin
ikinci boyutunda da Avrupa Birliği müktesebatına uyum yer almaktadır ve bu
amaçla da 2019 yılına kadar Türkiye'nin Avrupa Birliğine müzakere sürecindeki
fasıllar itibarıyla hangi yasal düzenlemeleri yapacağı, hangi ikincil
düzenlemeleri düşündüğü, uygulamanın nasıl olacağı, bunların nasıl hayata
geçirileceği bir ulusal eylem planı içinde hazırlanmıştır ve kamuoyuyla
paylaşılmıştır. Bu şekilde şeffaflık en önemli unsur olacaktır ve isteyen herkes, Türk vatandaşı olsun
ve Avrupa Birliği üyesi olsun, Türkiye’de 2019 yılına kadar neyin planlanmakta
olduğunu ve ne şekilde hayata geçirileceğini görme fırsatını elde etmiştir.
Bunu da ben çok önemsiyorum.
Tabiatıyla, bu eylem planlarında yer
alan hususların gerçekleşmesi yüce Meclisimizin takdirine bağlı olacaktır.
Ancak Meclisimiz oldukça yoğun bir dönemde olmasına rağmen ve çalışmalarını
gayet fedakârca sürdürmesine rağmen, bu düzenlemelerin hayata geçirilmesi için
elinden geleni yapacağına olan güvencimiz sonsuzdur. 
Bu Ulusal Eylem Planı’nın yürürlüğe
girmesinde çok önemli bir adım daha atıldı ve o da Başbakanlığın bir
genelgesinde, ülkemizde herhangi bir kurumun çıkaracağı yasa tasarılarının önce
Avrupa Birliği Bakanlığına danışılması ve bu yasaların Avrupa Birliği
müktesebatına veya üye ülke uygulamalarına uygun olup olmadığının araştırılması
talimatı yer aldı. Bunu da çok önemsiyoruz. Gerçekten uzun zamandır
çıkarılmamış bir genelgedir ve Hükûmetin bu konudaki kararlılığının en önemli
göstergelerinden birisidir. 
Stratejinin üçüncü boyutunu iletişim
stratejisi oluşturmuştur ve burada da gerçekten hem Türkiye’de Avrupa Birliğine
olan bakış açısının hem de Avrupa Birliğinde Türkiye’ye olan bakış açısının
değiştirilmesi, yanlış algıların düzeltilmesi, olgularla buluşturulması için bu
strateji güçlü bir şekilde uygulanacaktır. Burada temel aldığımız kesim sivil
toplum olacaktır. Sivil toplum bugün iftihar ettiğimiz bir düzeydedir.
Türkiye’de 104 bin sivil toplum kuruluşu vardır ve cumhuriyet tarihinin en üst
noktasına erişmiştir ve demokrasinin gelişmesinde bundan sonra sivil toplumun
çok büyük katkısı her zaman olduğu gibi olacaktır. Biz bu çerçevede sivil
toplumla birlikte çalışacağız ve Avrupa Birliği fonlarını da sivil toplumun
geliştirilmesi için kullanacağız. 2015 yılı sonuna kadar 11 milyon euro, 2020
yılına kadar da 180 milyon euroluk bir fonu sivil toplumumuz için kullanacağız.

Göreve başladığım günden beri 4 kez
Brüksel’i ziyaret ettim ve Komisyonun şimdiye kadar 12 üyesiyle bizzat temas
kurdum. Avrupa Parlamentosu Başkanı, grup başkanlarıyla görüştüm. Avrupa Konseyi
Genel Sekreteriyle, Venedik Komisyonu Başkanıyla görüştüm. Ayrıca Almanya,
Fransa, Lüksemburg, Norveç, Portekiz ve İsveç’i ziyaret ettim. Sayın
Cumhurbaşkanımıza refakaten Estonya’ya, Letonya’ya ve Sayın Başbakanımıza
refakaten de Yunanistan’a gittim. Böylelikle, hâlihazırda Troyka’da yer olan
bütün ülkeleri ve olabilecek ziyaretleri gerçekleştirmiş oldum. Bu şekilde
temaslarımızın yoğunluk kazanmasıyla birlikte, aslında birbirimizle
konuşamamaktan ve birbirimizin tenkidini dinleyememekten kaynaklanan yanlış
algıların düzeltilmesi mümkün hâle gelebilecektir. İlk sonuç olarak da Avrupa
Birliği Komisyonunun 3 komiseri ilk defa birlikte Türkiye’ye gelmişlerdir ve
gerçekten çok yararlı temaslar yapılmıştır. Gelecek dönemde Türkiye'nin
gerçekten sadece bazı platformlarda değil, tüm platformlarda yer alabilmesinin,
derdimizi anlatabilmemizin ve tenkitlere kulak verebilmemizin yolu da bu
şekilde açılacaktır. Keza, geçtiğimiz hafta İngiltere Başbakanı, İtalya
Başbakanı Türkiye’ye geldiler, Litvanya Cumhurbaşkanı geldi, Başbakanımız
Polonya’ya gitti. Gerçekten bu yoğun trafik, Türkiye-AB ilişkilerinde güçlü bir
siyasi desteğin de ifadesini teşkil ediyor. 
Tabiatıyla AB sürecinde mevcut
uyum sürecinin ve bu mevzuata ilişkin uygulamanın takibinden sorumlu olmanın
yanında, “Ulusal Mali Yardım Koordinatörü” sıfatıyla da Avrupa Birliği mali
yardımlarının gerektiği yerlere aktarılmasında ve bunların gerçekten duyarlı
bir şekilde kullanılmasında Avrupa Birliği Bakanlığı olarak gerçekten bütün
tedbirleri almaktayız.
2007-2013
döneminde, Avrupa Birliği, Türkiye’ye 4,79 milyar avro hibe ve bu amaca yönelik
olarak tahsisat yapmıştır. Bunun ötesinde de 2014-2020 yılları içinde yine “IPA
II” adıyla 1 Ocak 2014’te başlayacak bir uygulamayla ülkemize yaklaşık 4,5
milyar avro hibe tahsis edilmiştir. Bu, önemli bir meblağdır ve bunun doğru bir
şekilde kullanılması sağlanacaktır.
Avrupa
Birliği Eğitim ve Gençlik Programları Merkezi Başkanlığı Bakanlığımıza bağlıdır
ve gerçekten kamuoyunda yaygın olarak kullanılan adıyla “Türkiye Ulusal Ajansı”
çok önemli çalışmalar yapmaktadır ve Avrupa Birliği fonlarının gençlerimize
aktarılmasında önemli bir unsur teşkil etmektedir. Bugüne kadar 24 bin projeye
600 milyon euro harcanmıştır, 400 bin gencimiz bundan yararlanmıştır, 300 bin
gencimiz yurt dışında eğitim görme fırsatını yakalamıştır. Önümüzdeki dönemde
aynı şekilde 800 milyon avroluk bir kaynağımız vardır ve 500 bin gencimizin
daha bu imkândan yararlanması için çaba sarf edeceğiz. 
Bakanlığımızın
bir diğer kuruluşu olan TÜRKAK da Türk ekonomisi, ticareti ve ihracatı için
önemli işlevler yerine getiren ve bölgesinde başarılı faaliyetlere imza atan
uluslararası bir kurumdur. Üyesi olduğumuz Avrupa Akreditasyon Birliğinin 2012
yılında gerçekleştirdiği denetim 2013 Nisan ayında sonuçlanmıştır ve TÜRKAK’ın
tüm alanlarda uluslararası yetkinliğinin devam ettiği tescillenmiştir.
Hâlihazırda kamu ve özel kesimden, yurt içinden ve yurt dışından ekonominin
değişik alanlarında faaliyet gösteren, toplam 982 uygunluk değerlendirme
kuruluşunun akreditasyonu devam etmektedir. 
Sayın Başkan,
değerli milletvekilleri; sözlerime son vermeden önce tekrar vurgulamak
istiyorum ki bizim için Avrupa Birliği süreci, ortak bir maziyi, ortak ilke ve
değerleri temsil etmektedir ve ayrıca bölgesel ve küresel sınamalar karşısında
müşterek çıkarları paylaştığımız bir ortaklık projesine karşılık gelmektedir.
Türkiye'nin Avrupa Birliği üyeliği tarihin ve coğrafyanın bir gereğidir.
İstikrar içinde
üreterek büyüyen, gelirini daha adil paylaşan, bilgi toplumuna dönüşmüş, her
alanda Avrupa Birliği standartlarını yakalamış ve küresel ölçekte rekabet gücü
yüksek, güçlü bir Türkiye'ye doğru kararlı adımlarımızı bu şekilde atmaya devam
edeceğiz.
Ülkemizi siyasi,
ekonomik ve sosyal bakımdan Avrupa Birliğinin standartlarına yaklaştıran her
düzenlemede Bakanlığımızın emeği olduğunu anımsatmak istiyorum. Avrupa Birliği
Bakanlığımızın katılım sürecine kilitlenmiş genç ve yetenekli kadroları olağanüstü
yoğun mesai göstermekte ve Türkiye'nin Avrupa Birliğine üyelik hedefi
doğrultusundaki çabalarda kilit bir işlem üstlenmenin onurunu taşımaktadır.
Sadece 120 bin sayfalık Avrupa Birliği mevzuatının Türkiye’ye aktarılması ve
uygulanması çalışmalarını yürütmemekte, bu sürecin tüm toplum katmanlarına
nüfuz etmesi için gereken iletişim ve kamu diplomasisi çabalarını da şevkle
hayata geçirmektedir.
Bu noktada, daha
önce söz alan çok değerli milletvekili arkadaşlarımın dile getirdiği bazı
hususlara cevap vermek istiyorum. 
Öncelikle, Sayın
Sinan Oğan’ın Bakanlığımıza yönelik soru önergelerinin cevaplandırılmadığı
ifadesi doğru değildir. Bakanlığım döneminde tarafımıza yöneltilen 48 adet soru
önergesinin 48’ini de cevaplandırmış durumdayız. 
S. NEVZAT
KORKMAZ (Isparta) – Sizden önceki dönemi kastetmiş olabilir Sayın Bakan. 
AVRUPA BİRLİĞİ
BAKANI VOLKAN BOZKIR (Devamla) – Keza, muhterem Oğan OLAF’ın Bakanlığımız
aleyhine açtığı iki soruşturmadan bahsetti ve 4,5 milyon avronun geri istendiğini
ifade etti. OLAF tarafından Bakanlığımıza iletilen herhangi bir soruşturma
bulunmamaktadır ve geri istenen böyle bir meblağ da bulunmamaktadır. 
Keza, ülkemizde
yer alan çeşitli kiliselerle ilgili restorasyon faaliyetleri hakkında bir
sorusu oldu. Ülkemiz, özellikle son on iki yılda farklı inanç gruplarına mensup
Türk vatandaşları nezdinde gerçekten çok önemli adımlar atmıştır ve bire bir
diyalog vasıtasıyla onların sorunları dinlenmiştir, sorulara ortak çözümler
üretilebilmiştir ve bu sayede daha demokratik ve temel haklara saygılı bir
çizgi korunabilmiştir. Dolayısıyla, gerçekten sorunun devamında yer alan,
farklı inanç gruplarına üvey evlat muamelesi yapmış olduğumuz şeklindeki bir
tenkitle ilk baştaki soru tam olarak uyuşmamaktadır. 
Avrupa Birliği
İnsan Hakları Mahkemesi nezdinde de Türkiye aleyhine açılan dava sayısında
önemli azalmalar olmuştur. 2012 yılında bu rakam 16.876’yken Anayasa
Mahkemesine bireysel başvurunun kabul edilmesi ve diğer yargı reformları
sayesinde 2013 yılında bu rakam 10.950’ye düşmüştür. Tabiatıyla bu rakam da
yüksektir ama bütün amacımız Avrupa İnsan Hakları Mahkemesine çok az sayıda
başvurunun olduğu bir ülke hâline gelmek arzusudur. Bunun da gerçekleşmesi hep
birlikteki çabalarımızla mümkün olabilecektir.
Sözlerime burada
son verirken Avrupa Birliği sürecini siyaset üstü, ulusal bir dava olarak gören
yüce Meclisimizin siz değerli üyeleri başta olmak üzere, kamu kurum ve
kuruluşlarımızdan üniversitelerimize, sivil toplum kuruluşlarından
sanatçılarımıza, bu süreçte bize destek veren tüm vatandaşlarımıza şükranlarımı
sunuyorum.
Avrupa Birliği
Bakanlığının 2015 yılı bütçesinin ülkemiz için, demokrasimiz için, Avrupa
Birliği sürecimiz için hayırlı olmasını temenni ediyorum ve bu hislerle yüce
Meclisimizi saygıyla selamlıyorum. (AK PARTİ sıralarından alkışlar)
BAŞKAN –
Teşekkür ediyoruz Sayın Bozkır.
Adalet Bakanı
Sayın Bekir Bozdağ.
Buyurunuz Sayın
Bozdağ. (AK PARTİ sıralarından alkışlar)
ADALET BAKANI
BEKİR BOZDAĞ (Yozgat) – Sayın Başkan, çok değerli milletvekilleri; 2015 yılı
Adalet Bakanlığı ve ilgili kuruluşlar bütçesi hakkında görüşlerimi sizlerle
paylaşmak, değerli milletvekillerimizin öneri, eleştiri ve tekliflerini
değerlendirmek üzere huzurlarınızdayım. Bu vesileyle yüce heyetinizi saygıyla
selamlıyorum. 
Değerli milletvekilleri,
cumhuriyetimizin temel niteliklerinden biri olan hukuk devleti, sadece devletin
kanunla bağlılığını, yasama, yürütme ve yargının kanuna uygun davranmasını
değil, aynı zamanda, kanunların evrensel hukuka ve demokratik standartlara
uygunluğunu da gerekli kılar. Devletle veya herhangi bir kişiyle ihtilafa düşen
ya da haksızlığa uğrayan insanların haklarını güvence altına alan bir hukuk
sistemi ile kendilerine haklarını verecek bir yargının varlığına ve adaletin
eninde sonunda yerini bulacağına dair inancı yargıya güvenin esasıdır. Yargıya
güven duygusu -bir algı olarak- yargı organlarına işi düşsün ya da düşmesin tüm
insanlar nezdinde oluşmaktadır, memnuniyet ise herhangi bir nedenle yargıya işi
düşen insanımızın adalet hizmetlerinden memnuniyetini ifade etmektedir. 2003
yılında adalet hizmetlerinden memnuniyet yüzde 45,7 iken 2013 yılında yüzde
52,8’e yükselmiştir.
KAMER GENÇ
(Tunceli) – Ya, “yargı” diye bir şey mi kaldı senin sayende? Bu kadar yalan
söylenmez! Yargıya müdahale etmedin mi, hâkimleri görevden almadın mı,
savcıları görevden almadın mı?
ADALET BAKANI
BEKİR BOZDAĞ (Devamla) – 2013 yılı memnuniyet oranının yüzde 52,8’e yükselmiş
olmasına rağmen, henüz hedeflediğimiz noktaya ulaşmış değiliz, alacağımız daha
çok mesafe vardır. Hedefimiz bu oranları daha da yukarı çekmektir ancak yargıya
güven konusundaki göstergeler maalesef bundan daha düşük bir noktadadır.
Sayın Başkan,
değerli milletvekilleri; yargının bağımsızlığı ve tarafsızlığı hukuk devletinin
olmazsa olmaz temel niteliğidir. Yargı bağımsızlığı hâkimlere tanınmış bir
ayrıcalık olmadığı gibi, hâkimlerin lâyüsel olması veya hiçbir kuralla bağlı
olmaması ya da keyfî davranması da değildir, aksine Anayasa’mızın 138’inci
maddesinde ifadesini bulan bağımsızlık, Anayasa’ya, kanuna ve hukuka uygun bir
vicdani kanaatle bağlı olmayı, bunun dışındaki tüm bağlılıkları reddetmeyi
zorunlu kılmaktadır.
ALİ HAYDAR ÖNER
(Isparta) – Aynen öyle, aynen öyle!
ADALET BAKANI
BEKİR BOZDAĞ (Devamla) – Hâkimin tarafsızlığı, dinî inancı, siyasi ve felsefi
görüşleri ile davanın taraflarına olan uzaklığını veya yakınlığını adli iş,
işlem ve kararlarına karıştırmaması, kararlarını Anayasa, kanun ve hukuka uygun
vicdani kanaatiyle vermesidir. 
Cumhuriyetimizin
hukuk devleti niteliğini tahkim etmek, yargıya güveni daha da güçlendirmek,
adalet hizmetlerinden memnuniyeti artırmak, sadece Anayasa ve yasalarla yapılan
değişikliklerle tesis edilemez. Yargıya güven ve adalet hizmetlerinden
memnuniyet bunların yanında ancak mahkemelerin hakkaniyet ve adalete uygun
vereceği kararlarla gerçek anlamda tesis edilebilir, bunda hiç kimsenin
tereddüdü yoktur. Hâkimler ve savcılar arasında diğer meslek grupları arasında
olduğu gibi eksik yapan, yanlış yapan elbette olabilir çünkü bunlar yanlış
yapamayacak, eksik yapamayacak birileri değil ancak Yargıtay yoluyla, Anayasa
Mahkemesine bireysel başvuru yoluyla, AİHM yoluyla bunların denetimi de
mümkündür. 
Burada bir
hususu ifade etmek isterim: Şu anda yargıda görev yapan hâkim ve savcı sayımız
2002’de 9.349, 2014’te 14.983, yüzde 60 oranında bir artış var. 100 bin kişi
başına düşen hâkim ve savcı sayısı Avrupa Konseyi ortalaması hâkimlerde 21,3,
savcılarda 11,1’dir. Ülkemizde ise bu rakam 2002’de hâkimlerde 7,5 iken son
yapılan kura çekiminden sonra yüzde 13 olmuştur, savcılarda 4,5 iken yüzde 6,5
olmuştur. Bu rakamlar da göstermektedir ki hâkim ve savcılarımız Avrupa
Konseyinin 100 bin kişiye düşen hâkim ve savcı sayısından sayı olarak geri
durumdadır. Büyük bir yükü, büyük bir sorumluluğu hâkimlerimiz, savcılarımız
büyük bir başarıyla, büyük bir özveriyle yerine getirmektedirler. Ben, bu
vesileyle vazifelerini başarıyla yerine getiren hâkim ve savcılarımıza, yüksek
yargı mensuplarına huzurlarınızda teşekkür ediyorum. 
FARUK BAL
(Konya) – Paralelcilere?
ADALET BAKANI
BEKİR BOZDAĞ (Devamla) – Hâkimler ve savcılarla ilgili elbette birtakım
eleştiriler yapılabilir, bu normaldir çünkü yargının eleştirilmemesi diye bir
şey yok, yargı da eleştirilebilir, eleştiriler yol gösterici olduğu zaman da
herkes elbette bundan gerekli istifadeyi sağlar, bundan hiç kimsenin şüphesi
yok ancak toptancı bir yaklaşımla, görevlerini fedakârlıkla yapan, özveriyle
çalışan, akşam dahi, hafta sonu dahi, bayramlarda dahi evlerinde dosya okuyan,
adil karar vermek için çaba sarf eden hâkim ve savcılarımızı töhmet altında
bırakmamak lazımdır. Yargıya güveni, yargı hizmetlerinden memnuniyeti bir
noktaya taşımak sadece yargının görevi değil, aynı zamanda biz siyasilerin de
görevidir. Bizlerin de bu noktada üzerimize düşeni elbette yapmamız lazımdır.
KAMER GENÇ (Tunceli) – Kurumu sen
yönet, sen. Tarafsız ol, tarafsız.
ADALET BAKANI BEKİR BOZDAĞ
(Devamla) – Hâkim ve savcılarımızın yetişmesi konusunda da önemli adımları
atıyoruz. Zira, Bakanlığımız bir bilim komisyonu kurmak suretiyle hukuk
fakültelerinin eğitiminin kalitesinin daha ileri noktaya taşınması, hukuk
eğitimi konusunda yeni bir sistemin benimsenmesi konusunda çok kapsamlı bir
araştırma yaptı. Dünyadaki örnekleri yerinde görerek kaynaklarından inceleme
imkân ve fırsatı da buldular. Önümüzdeki zaman içerisinde, bu konudaki bir
çalışmayı Türkiye kamuoyuyla paylaşacağız.
Ayrıca, hâkim ve savcılarımızın
sayısını artırmak için yeni adımlar da atacağız. Zira, bu sayıyla bizim bu yükü
adil bir şekilde taşıma imkânımız bulunmamaktadır. Önümüzdeki yıl içerisinde,
geçen Parlamentomuzun verdiği yetkiyle yeni hâkim ve savcıların alımını yapmak
suretiyle yükü dağıtacağız, azaltmaya gayret edeceğiz. 
Adalet Akademisi Türkiye’mizin
yüz akı kurumlarından bir tanesi. (Gürültüler)
KAMER GENÇ (Tunceli) – Sen önce
görevini yap.
FARUK BAL (Konya) – Yüz akı olur
mu, yüz karası!
ADALET BAKANI BEKİR BOZDAĞ
(Devamla) – Burada bazı değerli milletvekillerimiz eleştirilerde bulundular ama
bir hususu burada açıkça ifade etmekte fayda var. Esasında Adalet Akademisi,
ismiyle yeni, kurumsal yapısıyla yeni ama bir geleneğin devamıdır. Zira, daha
önce de Hâkim ve Savcı Adayları Eğitim Merkezi vardı ve bu merkez, sınavı
kazanmış hâkim ve savcı adaylarının meslek öncesi eğitimlerine bakıyor, meslek
içi eğitimlerine destek veriyordu. 2004 yılında Adalet Akademisinin
kurulmasıyla beraber bu görev nereye verildi? Akademiye verildi. Bir gelenek,
daha kurumsal, daha iyi, daha esnek bir yapıyla daha kaliteli hizmet sunacak
bir şekilde yeniden düzenlendi.
KAMER GENÇ (Tunceli) – Hâkimlerin
bağımsızlığını niye elinden aldınız?
ADALET BAKANI BEKİR BOZDAĞ (Devamla) – O yüzden, sanki
yeni bir şeymiş gibi, burada hâkim ve savcı adayları fişleniyormuş,
gözetleniyormuş gibi bir algıyı bu kurumda görev yapan, fedakârca çalışan
insanlara, eğitim alan hâkim ve savcı adaylarımıza büyük bir haksızlık sayarım
işin doğrusu. 
Burada görev yapan adayların staj süresi yirmi dört
aydır, bunun on yedi aylık kısmı ilk derece mahkemeleri ve yüksek
mahkemelerde staj olarak geçmektedir; tamamen uygulamaya dönük bir eğitim
almaktadırlar, yedi aylık kısmı, üç aylık kısmı başlangıçta, dört aylık kısmı
da son dönem olmak üzere Akademide geçmektedir. Burada da Yargıtay, Danıştay ve
mahkemelere bilgisi, birikimi, tecrübesiyle temayüz etmiş saygın insanların
gelip hâkim ve savcılarımızın iyi yetişmesi, adaletin doğru bir şekilde yerini
bulması için, vazifelerini iyi yapabilmelerini temin etmek maksadıyla eğitim
yapılmaktadır.
KAMER GENÇ
(Tunceli) – Hangi zihniyette olduğunu biliyoruz. 
ADALET BAKANI BEKİR
BOZDAĞ (Devamla) – Bizim, bunu daha iyi nasıl yaparız, onun üzerinde kafa
yormamız gerektiğini burada bir kez daha ifade etmek isterim. 
Ayrıca, adli
personel konusunda da ciddi adımlar attık. 2002’de adliyelerde görev yapan
personel sayısı 26.274 iken 2014’te 51.224 sayısına çıktı; yüzde 95’lik bir
artış yaptık. Bunun anlamını avukatlar daha iyi bilir, dosyaların nasıl
beklediğini, duruşmaların zabıt kâtipleri bulmak nedeniyle nasıl ertelendiğini,
bazı zabıt kâtiplerinin müşterek mahkemelerce nasıl kullanıldığını herkes
yakinen bilmektedir. Şu anda, bu noktada bir sıkıntımız yoktur. 5 bin yeni
zabıt kâtibi, diğer adli personel alımıyla ilgili de Bakanlığımız ilana çıkacaktır
bu ayın sonuna doğru, onlarla ilgili de alımlar yapılacaktır. Böylelikle, daha
rahat bir ortamda, daha imkânlı bir biçimde hizmet etme imkânı bulunacaktır. 
Mahkemeler
teşkilatı konusunda önemli değişiklikleri yaptık. Yüksek mahkemeler
güçlendirildi. Yargıtay ve Danıştay da daire ve üye sayısı artırımı yoluyla
güçlendirildi. 
KAMER GENÇ
(Tunceli) – İşlevsiz hâle getirdiniz onları, işlevsizleştirdiniz!
ADALET BAKANI
BEKİR BOZDAĞ (Devamla) - Ayrıca, devlet güvenlik mahkemeleri ile özel yetkili
mahkemeler kaldırıldı. Bu Parlamentoda yıllarca bu mahkemeler eleştirildi,
kaldırılması istendi, 2014 yılında özel yetkili mahkemeler tarihe havale
edildi. Ayrıca, aile mahkemeleri bu dönemde kuruldu. Sulh ceza hâkimlikleri bu
dönemde kuruldu. 
KAMER GENÇ
(Tunceli) – Yahu, senin yalanlarını dinlemeyeceğim. Böyle yalan söyleyen adam
görmedim!
ADALET BAKANI
BEKİR BOZDAĞ (Devamla) – Değerli milletvekilleri, bu dönem içerisindeki
rakamları sizinle paylaşmak istiyorum: Adli yargıda 3.581 mahkeme varken
2014’te 6.084’e çıktı, yüzde 70 artış sağlandı. İdari yargıda 146 mahkeme
varken, 2014’te bu sayı 191’e çıktı, artış yüzde 31 civarında. Tabii bu son derece
önemli. Hani “Neden cezaevlerindekilerin sayısı arttı?” diyorlar ya, artan
hâkim sayısı, artan mahkeme sayısı, artan adli personel sayısı ve diğer izah
edeceğim hususlarla beraber bunu değerlendirmekte fayda olduğunu özellikle
ifade etmek isterim.
Sulh ceza
hâkimliği konusu çok tartışıldı, bunlara dönük haksız eleştiriler yapıldı.
Özellikle ifade etmek isterim ki sulh ceza hâkimliği, Batı’da özgürlük hâkimi
veya tutuklama hâkimleri veya koruma hâkimleri denilen hâkimlik müessesinin
Türkiye’ye taşınmasıdır. Bugün, Fransa’da özgürlükler ve tutuklama hâkimleri
2000 yılından beri faaliyette bulunmaktadır. 2011’de İsviçre’de koruma
tedbirleri mahkemesi oluşturulmuştur. Yine İtalya’da, sadece koruma
tedbirlerine bakan hâkimler vardır. Türkiye, Avrupa’da olan bu anlayışı
Türkiye’ye taşımıştır. Bir nevi, AB’nin kabul ettiği özgürlük hâkimlerinin
diğer bir adı, bizim ülkemizde sulh ceza hâkimleri olmuştur. Ayrıca, bu konuda
hem Hâkimler ve Savcılar Yüksek Kurulunun olumlu görüşü var 20/11/2013’te,
diyor ki: “Bu uygulama, özellikle ülkemiz aleyhine koruma tedbirleri bakımından
dile getirilen eleştirilerin ve AİHM tarafından verilen ihlal kararlarının
bertaraf edilmesi bakımından önem arz etmektedir. Zira, bu uygulamayla sulh
ceza hâkimliği, koruma tedbirlerine ilişkin bir ihtisas mahkemesi olacağından,
soruşturma aşamasında verilecek bu tip kararların isabetli ve gerekçeli olması
sağlanacaktır.” Burada uzun uzun anlatıyor. Yargıtaya sorulmuş 2013’te, onlar
da cevap vermişler. Yargıtay da diyor ki: “Üzerinde uzun süredir tartışmalar
yapılan bu değişikliğin yapılması yerindedir. Pratikte bir faydası olmayan ‘sulh’
ve ‘asliye ceza’ ayrımının kaldırılarak ceza mahkemelerinin sade ‘asliye’ ve ‘ağır
ceza’ olarak belirlenmesi, uygulamada görevsizlik kararı verilmesi başta olmak
üzere birçok konuda gereksiz işlemi sona erdirecek ve yargılamaların makul
sürede sonuçlandırılmasına yardımcı olacaktır.” Hem Yargıtayın hem HSYK’nın
olumlu görüşü var ve Avrupa Birliğinin de bu konuda olumlu görüşü olduğunu
buradan özellikle ifade etmek isterim. 
Ayrıca, sulh
ceza mahkemelerinde pek çok dosya var. Bakın, rakam olarak 2013 yılında sulh
ceza mahkemelerine açılmış dava sayısı 628.669, bir önceki yıldan devreden dava
sayısı 426.312, bozularak gelen dava sayısı 21.595, toplam dava sayısı 1 milyon
76 bin 576. Bunlara bakan sulh ceza mahkemesi sayısı 995, hâkim başına dosya
sayısı 1.034. Bu kadar yargılama işinin arasında, kişilerin hürriyetiyle
yakından ilgili olan tutuklama ve benzeri koruma kararlarına bu mahkemeler
bakıyordu, ana işlerinin yanında esasında koruma tedbirlerini tali bir iş
olarak görüyordu. Yapılan bu düzenlemeyle dava yükleri bu hâkimliklerin
üzerinden kaldırıldı, sadece koruma tedbirlerine bakan hâkimlikler hâline
getirildi. Gerekçeleri sağlam olsun, dosyalar iyice tetkik edilsin, kararlar
çelişkili olmasın, zamanında verilsin gibi pek çok fayda bunun içerisinde var.
Bütün bunları temin etmek maksadıyla böylesi büyük bir değişiklik yapılmıştır.
Ancak, maalesef, son dönemde, karalama kampanyaları çerçevesinde, Türkiye’nin
övündüğü, Avrupa Birliğinden övünç alan, takdir alan hâkimlikler karalandı,
yerin dibine geçirildi, çok kötü bir noktaya itildi. Hâlbuki bunlar son derece,
kişi hürriyeti ve güvenliği bakımından önemli görevleri, tarihî görevleri
yapıyorlar, yapmaya da devam edeceklerdir, bundan kimsenin endişesi olmasın.
Vazifesini yapanları haksız yere, dosyaları bilmeden karalamak da fevkalade
yanlıştır, onu da buradan özellikle ifade etmek isterim. 
Avukatlar
yargının olmazsa olmazlarıdır. Elbette yargı görevi yapıyorlar, savunmayı
temsil ediyorlar, kişilerin hakkına, hukukuna kavuşması için onlara hukuki
yardımda bulunuyorlar, onlarla ilgili çalışma yapmak bakanlığımızın en önemli
görevlerinden bir tanesidir. Bakanlığımız daha önce Avukatlık Kanunu’nu
yenilemek maksadıyla bir bilim komisyonu kurdu. Bilim komisyonu çalışmalarını
tamamladı, taslak metin Türkiye Barolar Birliği, barolar, hukuk fakülteleri,
sivil toplum örgütleri başta olmak üzere 243 kurum ve kuruluşun görüşüne
sunuldu. Bu taslak, görüşler döndükten sonra yeniden değerlendirilecek,
tasarıya dönüştürülmek üzere Bakanlar Kuruluna sevk edilecek ve Avukatlık
Kanunu baştan sona yenilenmiş olacaktır. Bu konudaki çalışmalarımız devam
ediyor. Bunu şunun için anlattım: Avukatlığa sınavla geçişe biz Bakanlık olarak
karşı değiliz, Hükûmet olarak da karşı değiliz, sınavla geçişin olması
gerektiğine inanıyoruz. Geçenlerde, Türkiye Barolar Birliği, Staj Yönetmeliği’nde
yaptığı bir değişiklikle kanunun vermediği bir yetkiyi kullandı; kanuna rağmen
“staj” adı altında avukatlık sınavı koydu. Bizim itirazımız bunadır. Barolar
Birliğinin kanunu açıkça göz göre göre çiğnememesi lazım yoksa sınava karşı
olduğumuzdan değil. Bununla ilgili çalışmalarımızı yürütüyoruz. Barolar
Birliğinin bu yönetmeliği gündeme gelince çıkan bir pakete yönetmelikle sınava
dair hükümler konulamayacağına dair bir yasak koyduk ama bu arada bazı
vatandaşlarımız, ayrıca Bakanlık bu yönetmeliğin iptali için Danıştaya dava
açtı ve Danıştay 8. Dairesi 31/10/2014 tarihinde bunun yürürlüğünün
durdurulmasına da karar verdi çünkü tartışmasız, kanuna ve Anayasa’ya aykırı
bir şey, bu olmaz, Barolar Birliğinin bunu yapmaması lazım. Biz bunu zaten
getireceğiz. Bunu buradan özellikle ifade etmek isterim. 
Tabii,
avukatların dosyaları incelemesi, örnek alması son derece önemli, adaletin
yerini bulması bakımından son derece kıymetli bir görevdir. Biz bunu
destekliyor ve bu noktada yapılacak çalışmaların savunmayı güçlendireceğine de
yürekten inanıyoruz. Ancak, son yaptığımız şubat değişikliğinden sonra,
uygulamada bazı suçlara dair soruşturmaların sağlıklı bir biçimde yürümediğini
gördük. Soruşturmanın gizliliği niçindir? 
1) Delilleri
sağlıklı toplamak içindir. 
2) Gerçek
şüpheli veya sanıklara delilden ulaşabilmek içindir. 
3) Kişilerin
lekelenmeme hakkını korumak, lekelenmesini önlemek içindir. 
Bütün bunları
yaparken bizim derdimiz de maddi gerçeğin ortaya çıkmasıdır. Ama, dosyadaki
savcının araştırma usulünü öğrendikten sonra deliller karartılırsa -bunun için
tutuklama kararı bile verilebiliyor hukukumuzda- ve her şey yok edilirse bizim
suçla mücadelemiz, gerçek faillere ulaşma imkânımız da ortadan kalkar. 
MUSA ÇAM (İzmir)
– 17 Aralığı kapatmak için yapıyorsunuz. 
ADALET BAKANI
BEKİR BOZDAĞ (Devamla) – Bakın, bu konu sadece bizim hukukumuzda da yok. Alman
Ceza Muhakemesi Kanunu’nun 147’nci maddesi, Avusturya Ceza Muhakemesi
Kanunu’nun 51’inci maddesi, Hollanda Ceza Usul Yasası 30-33’üncü maddeleri ve
Amerika Birleşik Devletleri’nde de var, ayrıca İtalya’da da hepsi gizli, başka
ülkelerde de var. Onlar da soruşturmanın amacı tehlikeye düşüyorsa bu noktada
kısıtlama kararı verilebileceğini kabul ediyorlar. Bakın, Türkiye’de -bir
rakamı daha paylaşmak istiyorum- 2013 yılında, devam eden soruşturma sayısı 6
milyon 679 bin 973’tür, 2013’teki toplam soruşturma sayısı. Bunlarla ilgili,
dosyadan örnek alınmasını yasaklayan veya engelleyen, sınırlayan mahkeme kararı
sayısı 1.306’dır, reddedilen de 57’dir. Şu anda, biz ne yaptık? Bu düzenlemeyle
bir katalog getirdik. Bütün suçlarla ilgili değil, sadece terör örgütlü ve
benzeri çok ciddi kabul edilen suçlarla ilgili getirdik. Dolayısıyla, buradaki
rakamın da bu kadar yüksek çıkmayacağı bundan sonraki süreçte çok açıktır.
Suçla ve suçluyla mücadele etmek, toplum barışını korumak bakımından da kişi
hak ve hürriyetlerini daha güvenceli hâle getirmek bakımından da son derece
önemli. 
Şu anda
cezaevlerimizle ilgili eleştiri, öneri vesaire diğer değerlendirmelere gelmiş
bulunuyorum.
Cezaevlerimizde,
değerli milletvekilleri, 157.640 tutuklu ve hükümlü bulunmaktadır şu anda.
Bunlardan 22.551’i tutuklu, 11.658’i hüküm özlü, 123.431’i ise hükümlü olarak
bulunmaktadır. Cezaevlerimizde bu sayının yüksek olmasına ilişkin burada
değerli eleştiriler yapıldı ama bunun nedenlerine ilişkin birkaç hususu ben de
sizlerle paylaşmak istiyorum. 
Sayının yüksekliği
bir defa, Hükûmetimizin suçla ve suçluyla etkin mücadele ettiğinin de
göstergesidir. Zira, yeni ortaya çıkan teknolojiler, Ceza Muhakemesi Kanunu’nda
getirilen yeni hukuk müesseseleri ve artan hâkim sayısı, efendim, mahkeme
sayısı, Yargıtaydaki artan daire ve üye sayıları, bütün bunların tamamı elbette
ki davaların daha kısa sürede neticelenmesine yol açıyor; suçluların
yakalanmasına, yargıya teslim edilmesine ve hesap vermesine yol açmaktadır.
Ayrıca, Ceza Kanunu’nda yeni suçlar oldu, özel kanunlarda yeni suçlar ihdas
edildi. İletişim alanında, şu anda sosyal medya üzerinden, dün işlenemeyen pek
çok suç maalesef bugün oradan da işlenebilmekte, suç sayısı bu noktadan da
artmaktadır. Yeni suçlar da ortaya çıktı, bunlara ilişkin düzenlemeler de
hukukumuzda yer aldı. Ayrıca, cezaları artırdık. Bunun yanında, infaza ilişkin
bir değişikliğe gittik. Ne yaptık? İnfazda eskiden 1/2 infaz yapılıyor, yirmi
dört gün yattığı zaman otuz gün de yatmış sayıldığı takdirde yüzde 40 infaz
ediliyordu ama şimdi üçte 2’si infaz ediliyor. Ayrıca, terör ve uyuşturucu,
cinsel saldırı suçlarında da üçte 2 infaz yapılmaktadır. Bütün bunlar
cezaevlerindeki sayının artmasına neden olmuştur; yoksa Hükûmetin bunlarla
mücadele etmediğinin değil, bu konuda tedbir almadığının değil, aksine
tedbirler aldığının, etkin mücadele ettiğinin de göstergesidir. 
Tabii, cezaevlerinde bulunan,
hayatını tek başına devam ettiremeyecek derecede hasta bulunan tutuklu ve
hükümlülere ilişkin soruna biz infaz açısından değil insani açıdan bakıyoruz.
Cezaevlerinde bulunan bütün vatandaşlarımız, ailelerinin, sevdiklerinin
devletimize emanetidir. Biz onların hepsine emanet gözüyle bakıyor, onlara
hizmet etmek için Bakanlık olarak elimizden gelen gayreti gösteriyoruz. Hasta
tutuklu ve hükümlülerle ilgili ilk defa düzenlemeyi Hükûmetimiz yaptı.
Uygulamada sorunlar çıkınca yeni bir düzenleme yaptık. 
(Mikrofon otomatik cihaz
tarafından kapatıldı)
ADALET BAKANI BEKİR BOZDAĞ
(Devamla) - Şu anda, ortaya çıkan sorunları çözmek için yeni düzenleme yapmayı
da planlıyoruz. Önümüzdeki günlerde bu konuda bir adım atacağımızı da ifade
etmek isterim. 
Sözlerime son veriyor, bütçemizin
hayırlı olmasını diliyor, eleştiride bulunan, öneride bulunan, katkı veren
bütün milletvekillerine saygıyla teşekkür ediyorum.
Saygıyla selamlıyorum. (AK PARTİ
sıralarından alkışlar)
BAŞKAN – Teşekkür ederiz Sayın
Bozdağ. 
Buyurunuz Sayın Tanal. 
MAHMUT TANAL (İstanbul) –
Teşekkür ederim Sayın Başkanım. 
Değerli bakanlar… Tabii ki Bakan
konuştu ama şimdi son olarak Çalışma Bakanı da konuşacak. 
Benim üç bakanlıktan da
istirhamım şu, kamuoyu da bunu bekliyor: Türkiye’de istisnai memur alımı, atama
yoluyla yani sınavsız memur alınması nedeniyle, her üç bakanlıkta ayrı ayrı
belirtilmek kaydıyla kaç kişi var? Ne olur yani bunu… Hakikaten, tüm bakanlıklar
şayia altındadır, “Eş dost kayrılıyor.” deniliyor. Bu konuda da eğer açıklama
getirirlerse sevinirim.
Teşekkür ederim. 
BAŞKAN – Teşekkür ederiz Sayın
Tanal.
Sayın milletvekilleri, şimdi
Çalışma ve Sosyal Güvenlik Bakanına söz vereceğim ama Sayın Bakana söz vermeden
önce, okutacağımız bir Başbakanlık tezkeresi vardır. 
Bu tezkere, ülkemizin de üyesi
bulunduğu Uluslararası Çalışma Teşkilatı (ILO) Anayasası’nın 19’uncu maddesi
gereğince hükûmetlerin uluslararası çalışma konferanslarında kabul edilen sözleşme
ve tavsiye kararları hakkında yasama organına bilgi sunmasına dairdir. ILO
Anayasası’nın gereği olan Başbakanlık tezkeresini okuttuktan sonra Çalışma ve
Sosyal Güvenlik Bakanına öncelikle bu konuda söz vereceğim.
Şimdi
Başbakanlık tezkeresini okutuyorum:
VII.- BAŞKANLIĞIN GENEL KURULA SUNUŞLARI
A) Tezkereler 
1.- Başbakanlığın, Cenevre’de yapılan 103. Uluslararası
Çalışma Konferansı’nda kabul edilen 29 sayılı Zorla Çalıştırma Sözleşmesi’ne ek
11/6/2014 tarihli ve 29 sayılı Zorla Çalıştırma Sözleşmesi Protokolü ile söz
konusu Protokol’ün hükümlerini tamamlayıcı nitelikteki 203 sayılı Zorla
Çalıştırmanın Etkin Biçimde Ortadan Kaldırılması İçin Tamamlayıcı Tedbirler
Tavsiye Kararı hakkında Çalışma ve Sosyal Güvenlik Bakanı tarafından bütçe
müzakereleri sırasında Türkiye Büyük Millet Meclisine bilgi sunulmasına ilişkin
tezkeresi (3/1662)
4/12/2014
Türkiye Büyük Millet Meclisi Başkanlığına
Cenevre'de
yapılan 103. Uluslararası Çalışma Konferansı'nda kabul edilen, 29 sayılı Zorla
Çalıştırma Sözleşmesi'ne ek 11/6/2014 tarihli ve 29 sayılı Zorla Çalıştırma
Sözleşmesi Protokolü ile söz konusu Protokol'ün hükümlerini tamamlayıcı
nitelikteki 203 sayılı Zorla Çalıştırmanın Etkin Biçimde Ortadan Kaldırılması
İçin Tamamlayıcı Tedbirler Tavsiye Kararı hakkında Çalışma ve Sosyal Güvenlik
Bakanı tarafından bütçe müzakereleri sırasında Türkiye Büyük Millet Meclisine
bilgi sunulmasına ilişkin ilgi yazı ve ekinin suretleri ilişikte
gönderilmiştir.
Gereğini arz
ederim.
 Ahmet
Davutoğlu
 Başbakan
BAŞKAN –
Bilgilerinize sunulmuştur.
Sayın Bakan,
buyurunuz. Tezkereyle ilgili bilgi verdikten sonra Hükûmet adına konuşmanızı
yapmak üzere sürenizi yeniden başlatacağım. 
Buyurunuz Sayın
Çelik. (AK PARTİ sıralarından alkışlar)
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Sayın Başkan, değerli
milletvekilleri; ülkemizin de üyesi olduğu Uluslararası Çalışma Örgütü Ana
Sözleşmesi'nin 19'uncu maddesi gereğince, bu yıl 103'üncüsü düzenlenen
Uluslararası Çalışma Konferansı'nda kabul edilen iki yeni belge hakkında Genel
Kurula bilgi arz etmek üzere huzurlarınızdayım. Yüce heyetinizi saygıyla
selamlıyorum.
Söz konusu
belgeler, ILO'nun 8 temel sözleşmesinden 1’i olan 29 sayılı Zorla Çalıştırma
Sözleşmesi’ni tamamlayıcı nitelikteki 11 Haziran 2014 tarihli ve 29 sayılı
Zorla Çalıştırma Sözleşmesi Protokolü ile yine aynı tarihli 203 sayılı Zorla
Çalıştırmanın Etkin Biçimde Ortadan Kaldırılması İçin Tamamlayıcı Tedbirler
Tavsiye Kararı’dır.
Ülkemiz
tarafından da 1998 yılında onaylanan 1930 tarihli ve 29 sayılı Zorla Çalıştırma
Sözleşmesi, bir yandan hazırlandığı dönemin koşulları itibarıyla bazı
devletlerin sömürgelerinde uyguladıkları zorunlu çalıştırmayı önlemeye; diğer
yandan büyük buhran ve Birinci Dünya Savaşı'nın yol açtığı yıkımın tamiri için
devletler tarafından uygulanan zorunlu çalıştırma tedbirlerine yönelik geçici
hükümler getiren bir sözleşme niteliğindeydi.
ILO üyesi
ülkelerin büyük çoğunluğu sözleşmeyi kabul etmiş olmasına rağmen, günümüzde
zorla çalıştırma, küresel rekabet artışı, uluslararası iş gücü göçü, ayrımcılık
ve sosyal dışlanma gibi nedenlerle farklı biçimlere bürünmüş hâlde karşımıza
çıkmaya devam etmektedir. Nitekim, ILO'nun 2012 yılındaki tahminlerine göre,
tüm dünyada 20 milyondan fazla insan zorla çalıştırma mağdurudur.
Sayın Başkan,
değerli milletvekilleri; belgelerden ilki olan ve onaylayan ülkeler bakımından
ILO sözleşmeleri gibi bağlayıcı niteliği bulunan 29 sayılı Zorla Çalıştırma
Sözleşmesi Protokolü, sözleşmenin, zorla çalıştırmanın tanımı ve istisnai
hâller ile bu fiilin suç olarak cezalandırılmasına ilişkin maddeleri hariç,
geçiş hükümleri niteliğindeki diğer tüm maddelerini yürürlükten kaldırmaktadır.
Protokol, üye
ülkelere zorla veya zorunlu çalıştırmayı önleme ve ortadan kaldırma, bu fiilin
mağdurlarına yönelik koruma ve tazminat dâhil, uygun ve etkili çözüm yolları
geliştirme ve bu suçların faillerine yaptırım uygulama yükümlülüğü
getirmektedir. Bu doğrultuda, her üye ülkenin bir ulusal politika ve eylem
planı geliştirmesi öngörülmekte; 29 sayılı Protokol çerçevesinde alınan
tedbirlerin, zorla veya zorunlu çalıştırma amacıyla yapılan insan kaçakçılığına
karşı özel eylemleri de içermesi gerektiği belirtilmektedir. 
Kabul edilen
diğer belge olan 203 sayılı Zorla Çalıştırmanın Etkin Biçimde Ortadan
Kaldırılması için Tamamlayıcı Tedbirler Tavsiye Kararı ise 
zorla çalıştırmaya ilişkin
önleme, koruma, çözüm yolları ve adalete erişim, uygulama ve uluslararası iş
birliği konularında protokolde yer alan hükümlerin uygulanmasına dair ayrıntılı
açıklamalara yer vermektedir.
Yüce Meclisin bilgilerine arz
ederim.

III.- KANUN TASARI
VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek) (Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)

A) ADALET BAKANLIĞI (Devam)
1) Adalet Bakanlığı 2015 Yılı Merkezî Yönetim Bütçesi
2) Adalet Bakanlığı 2013 Yılı Merkezî Yönetim Kesin
Hesabı

B) CEZA VE İNFAZ KURUMLARI İLE TUTUKEVLERİ İŞ YURTLARI
KURUMU (Devam)
1) Ceza ve İnfaz Kurumları ile Tutukevleri İş Yurtları
Kurumu 2015 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İş Yurtları
Kurumu 2013 Yılı Merkezî Yönetim Kesin Hesabı

C) TÜRKİYE ADALET AKADEMİSİ BAŞKANLIĞI (Devam)
1) Türkiye Adalet Akademisi Başkanlığı 2015 Yılı
Merkezî Yönetim Bütçesi
2) Türkiye Adalet Akademisi Başkanlığı 2013 Yılı
Merkezî Yönetim Kesin Hesabı

Ç) HÂKİMLER VE SAVCILAR YÜKSEK KURULU (Devam)
1) Hâkimler ve Savcılar Yüksek Kurulu 2015 Yılı Merkezî
Yönetim Bütçesi
2) Hâkimler ve Savcılar Yüksek Kurulu 2013 Yılı Merkezî
Yönetim Kesin Hesabı

D) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2015 Yılı
Merkezî Yönetim Bütçesi
2) Çalışma ve Sosyal Güvenlik Bakanlığı 2013 Yılı
Merkezî Yönetim Kesin Hesabı

E) MESLEKİ YETERLİLİK KURUMU (Devam)
1) Mesleki Yeterlilik Kurumu Başkanlığı 2015 Yılı
Merkezî Yönetim Bütçesi
2) Mesleki Yeterlilik Kurumu Başkanlığı 2013 Yılı
Merkezî Yönetim Kesin Hesabı

F) TÜRKİYE VE ORTADOĞU AMME İDARESİ ENSTİTÜSÜ (Devam)
1) Türkiye ve Orta Doğu Amme İdaresi Enstitüsü 2015
Yılı Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2013
Yılı Merkezî Yönetim Kesin Hesabı

G) DEVLET PERSONEL BAŞKANLIĞI (Devam)
1) Devlet Personel Başkanlığı 2015 Yılı Merkezî Yönetim
Bütçesi
2) Devlet Personel Başkanlığı 2013 Yılı Merkezî Yönetim
Kesin Hesabı

Ğ) AVRUPA BİRLİĞİ BAKANLIĞI (Devam)
1) Avrupa Birliği Bakanlığı 2015 Yılı Merkezî Yönetim
Bütçesi
2) Avrupa Birliği Bakanlığı 2013 Yılı Merkezî Yönetim
Kesin Hesabı

H) TÜRK AKREDİTASYON KURUMU (Devam)
1) Türk Akreditasyon Kurumu 2015 Yılı Merkezî Yönetim
Bütçesi
2) Türk Akreditasyon Kurumu 2013 Yılı Merkezî Yönetim
Kesin Hesabı

BAŞKAN – Sayın Bakan, şimdi
bütçeyle ilgili sürenizi başlatıyorum.
Buyurunuz efendim.
ÇALIŞMA VE SOSYAL GÜVENLİK BAKANI
FARUK ÇELİK (Şanlıurfa) – Sayın Başkan, değerli milletvekilleri; Bakanlığımın
2015 Yılı Bütçe Kanunu Tasarısı görüşmeleri vesilesiyle huzurlarınızdayım. Bu
vesileyle hepinizi saygıyla sevgiyle selamlıyorum. Değerlendirme yapan, katkı
sunan değerli siyasi parti gruplarına ve sözcülerine çok teşekkür ediyorum.
Değerli milletvekilleri, Çalışma
ve Sosyal Güvenlik Bakanlığı, sürdürülebilir bir sosyal güvenlik sisteminden
sağlık hizmetlerinin finansmanına, çalışma hayatına ilişkin düzenlemelerden
işsizlikle mücadeleye kadar 76 milyon vatandaşımızı doğrudan ilgilendiren görev
ve sorumluluk alanlarına sahip bir bakanlıktır. Bu alanlara ilişkin olarak son
on iki yılda pek çok reform, pek çok yasal düzenleme ve pek çok mevzuat
değişiklikleri düzenlemelerini yüce Parlamentonun desteğiyle gerçekleştirdik. 
Hiç kuşku yok ki en önemli görev
alanlarımızdan biri, işsizlikle mücadele ve istihdamın artırılmasıdır. İşsizlik
sorununun sadece ülkemizin değil, dünyanın bir sorunu olduğunu hepimiz
bilmekteyiz. Son otuz yılda dünyada iş gücü sayısı 1 milyar artmış
bulunmaktadır ve şu an itibarıyla dünyadaki iş gücü 2,9 milyara ulaşmış
bulunmaktadır. G20 Liderler Zirvesi’nde, alınan karar gereği, önümüzdeki dönem
içerisinde büyümede yüzde 2’lik bir büyümeyi taahhüt etmiş bulunuyor G20
liderleri. Eğer bu gerçekleşmez ise işsizliğin artmaya devam edeceğini
vurgulamak istiyorum. Avrupa Birliği işsizlik oranı ortalaması yüzde 10;
Fransa’da işsizlik oranı yüzde 10,5; Yunanistan’da işsizlik oranı yüzde 25,9;
İspanya’da yüzde 24; Portekiz’de yüzde 13,4; İtalya’da yüzde 13,2
düzeylerindedir.
Dünyada bu
gelişmeler yaşanırken iş gücü piyasamız gelişmiş ülkelere nazaran olumlu bir
sınav vermiştir. Bu kapsamda, son beş yıl içinde, çalışma çağındaki nüfusumuz 5
milyon 265 bin, iş gücümüz ise 5 milyon 547 bin artmış; iş gücüne katılma oranı
yüzde 45,7’den yüzde 51,2’ye, istihdam oranımız ise yüzde 39,8’den yüzde 46,1’e
yükselmiştir. Bu gelişmeler sonucunda işsizlik oranı yüzde 13,1’den yüzde
10,1’e gerilemiş ve son beş yılda 5 milyon 698 bin istihdam artışını bizim
yapımız, bizim ekonomik büyümemiz sağlamıştır.
2009’dan bu yana,
sadece İŞKUR vasıtasıyla 794.848’i kadın olmak üzere 2 milyon 665 bin kişi işe
yerleştirilmiş, 591.541’i kadın olmak üzere 1 milyon 166 bin kişi ise mesleki
eğitim, işbaşı eğitimi ve girişimcilik eğitiminden yararlanmıştır.
Bu dönemde,
kayıt dışı istihdamda da kayda değer düşüşler sağlanmıştır; 2002’de yüzde 52
olan kayıt dışı istihdam oranı, yüzde 36,3’e gerilemiştir. 
Değerli
milletvekilleri, işsizlikle mücadele kapsamında 4 bin iş ve meslek danışmanı
göreve başlatılmış ve 2 milyon 50 bin kişiyle bireysel görüşme
gerçekleştirilmiştir. Ayrıca, Türkiye’nin en kapsamlı iş gücü piyasası talep
araştırması yapılmış ve 280 bin iş yeriyle görüşülerek iş gücü piyasasının
röntgeni çekilmiştir. 2023 yılında istihdam oranını yüzde 55’e, kadınların iş
gücüne katılma oranını yüzde 41’e yükseltmeyi; işsizlik oranını ise yüzde 5’e
indirmeyi hedefleyen Ulusal İstihdam Stratejisi yürürlüğe girmiştir. 
Değerli
milletvekilleri, bu dönemde, İşsizlik Sigortası Fonu piyasa koşullarında etkin
bir şekilde yönetilmekte olup 10 Aralık 2014 itibarıyla fon varlığı 80 milyar
363 milyon 568 bin TL’dir. Bu fondan 2002’den Ekim 2014’e kadar yaklaşık 3
milyon 600 bin kişiye toplam 8 milyar TL ödeme yapılmıştır. Ayrıca, aktif iş
gücü programları çerçevesinde 4,2 milyar TL, Ücret Garanti Fonu’na 106 milyon
TL, kısa çalışma ödeneğine 210 milyon TL olmak üzere, toplam 12,8 milyar
çalışanlara fondan ödeme gerçekleştirilmiştir. 
Değerli
milletvekilleri, Hükûmetimiz döneminde etkin, verimli, kolay ulaşılabilir ve
sürdürülebilir bir sosyal güvenlik sistemi alanında da önemli reformlara imza
attık. Bunlardan, bildiğiniz gibi, genel sağlık sigortasına bizim dönemimizde
geçildi. Sağlık karnesi kaldırıldı, e-reçete uygulamasına geçildi; eczanelerin,
hastanelerin tümü vatandaşlarımıza açıldı; vatandaşlarımıza yerinden hizmet
sunmak amacıyla 490 SGM merkezi açıldı. Bu dönemde sigortalı sayısında da
önemli artışlar gerçekleşti. 2002’ye oranla aktif sigortalı sayımız 12 milyon 8
binden 19 milyon 584 bine, pasif sigortalı sayımızsa 5 milyon 887 binden 10
milyon 214 bine ulaşmıştır. 
Sosyal Güvenlik
Kurumu bütçesine bakıldığında: 2014 bütçesinde 180 milyar 13 milyon TL olarak
öngörülen toplam gelirlerin yıl sonunda 183 milyar 828 milyon TL, 131 milyar
482 milyon TL olarak öngörülen prim gelirlerinin yıl sonunda 132 milyar 598
milyon TL, 21 milyar 583 milyon TL olarak öngörülen açık finansmanın yıl
sonunda 20 milyar 443 milyon TL olacağı tahmin edilmektedir.
2002’de yüzde
2,27 olan Sosyal Güvenlik Kurumu açığının gayrisafi millî hasılaya oranı
2014’te yüzde 1,16; 2015’de ise binde 93 olarak gerçekleşeceği tahmin
edilmektedir.
2002’de 7 milyar
629 milyon TL olan Sosyal Güvenlik Kurumu sağlık harcamaları, 2013’te 49 milyar
938 milyon TL’ye çıkmış, 2014 yılı sonunda ise 54 milyar 906 milyon TL olacağı
tahmin edilmektedir.
Devlet katkısı
hariç prim gelirlerinin emekli aylıklarını ve sağlık giderlerini karşılama
oranı 2002’de yüzde 60,9 iken 2014’te yüzde 69,9’a yükseleceği tahmin
edilmektedir. 2015 yılı öngörümüz ise yüzde 72,2’dir. Yani, devlet katkısı
hariç prim gelirlerinin emekli aylıklarını karşılama oranı yüzde 72’ye
ulaşacaktır. 
Bütün bu veriler
ışığında şunu söyleyebiliriz: İlk kez 1992 yılında açık vermeye başlayan sosyal
güvenlik sistemi, bu dönemde belli bir disipline kavuşturulmuş ve mali açıdan
sürdürülebilir bir sosyal güvenlik sistemi oluşturulmuştur. Bütün bunlar,
vatandaşlarımızın haklarını kısıtlamadan -bunun üzerine basarak ifade
etmek istiyorum- haklarında bir kısıtlamaya gitmeden, bilakis, hakları
genişletilerek sağlanmaktadır. 
En son,
Maluliyet Tespiti İşlemleri Yönetmeliği’nde de değişiklik yaparak son derece
önemli hayati düzenlemeleri vatandaşlarımızın hizmetine sunduk. Daha önceki
uygulamalarda, organ nakli olan kişi iyileşmiş kabul ediliyor ve malullük
aylığı kesiliyor idi yani böbrek nakli olan bir vatandaşımızın böbrek nakli
olduktan sonra malullük aylığı kesiliyor idi, bunu kaldırdık. Organ nakli olan
her vatandaşımızın, bu durumda olan her vatandaşımızın malullük aylığı
ilanihaye devam edecek.
Diyalize girmese
de kronik böbrek yetmezliği olan hastalara maluliyet hakkı verdik. Daha önceki
uygulamada, diyalize girmeyen hasta malullük hakkı kazanamıyor idi. İlle
diyalize gireceksiniz ki malullük hakkı kazanasınız, âdeta diyalize teşvik eden
bir durum vardı, bunları ortadan kaldırdık. 
Önemli bir
düzenlememiz ise şu: Tiroid kanseri hariç tüm kanser hastalarına teşhis
konduktan sonra on sekiz ay maluliyet hakkı getirdik ve on sekiz ay sonra bu
kanser hastasına gerekli tetkiklerden sonra eğer hastalığında bir iyileştirme
söz konusu değil ise buradaki maluliyet hakkının devamını sağladık. 
Sosyal devlet
neyi ifade ediyor? Sosyal devlet bu arkadaşlar, her alanda gerçekten bütün
vatandaşlarımıza sahip çıkan, gerçekten sorunlu olan, ciddi sağlık sorunları
yaşayan, tedavisinin gerçekleşmesi âdeta mümkün olmayan ve kafasının bir
tarafında da geçim derdi olan vatandaşın bu sıkıntılarını ortadan kaldıran bir
devlet yaklaşımı, bir yönetim yaklaşımını bu uygulamalarla sergilemiş
bulunuyoruz.
Hükûmetlerimiz
döneminde çalışanlarımızın ve emeklilerimizin aylık ve ücretlerinde de
enflasyon oranının çok üstünde iyileştirmeler sağladığımızı biliyorsunuz.
Bununla ilgili çok ayrıntılı rakamlara da girmek istemiyorum ama şunları ifade
etmek istiyorum: Bildiğiniz gibi, toplu sözleşme gerçekleştirdik
memurlarımızla, burada ifade ediliyor. Ne yaptık 2014 yılındaki toplu
sözleşmede? Öncelikle toplu sözleşmede taban aylığına yüzde 17’lik bir zam
geldi. Taban aylığı ne demek? 1.027 lira olan taban aylığı 1.205 liraya çıktı,
175 liralık bir artış. Bundan sonraki bütün toplu sözleşmelerde bu taban aylığı
baz alınarak oranlar gelecek; dolayısıyla en önemli şey toplu sözleşmelerde
taban aylığındaki yükseliştir, onun için son derece isabetlidir yüzde 17’lik
taban aylığındaki artış. Bu çerçevede en düşük emekli aylığına yüzde 13,
ortalama devlet memuru aylığına ise yüzde 8, 4/C’lilere ise yüzde 40’lık bir
ücret artışı bu toplu sözleşmede sağlandı ve 4/C’lilerin emekli oluncaya kadar
iş güvencesi sağlandı. Bu da çok istismar ediliyor. Artık her yıl sözleşme
yapmak zorunda olan 4/C’lilerle ilgili sözleşme durumu tarihe karışmıştır,
4/C’liler emekli oluncaya kadar bu kadro hakkını elde etmiş bulunuyorlar. 
Yine, eğitim durumlarına göre,
backgroundlarına göre, birikimlerine göre de kamuda istihdamlarını sağlayacak
düzenlemeyi buradan geçirdik. 
Toplu sözleşmede ayrıca diğer bir
kazanımsa emekli ikramiyesinde; taban aylığındaki artıştan dolayı bugün emekli
olacak olan bir memura 5.250 lira yani 5 milyon 250 bin lira fazladan bir imkân
sağlandı bu toplu sözleşmedeki görüşmelerin neticesinde. Dolayısıyla, sağlıklı
ve doğru bilgilenmenin ve doğru bilgilendirmenin doğru olacağı inancıyla bu
düzeltmeleri de yapma ihtiyacı duydum. 
2002’de 5.077 olan engelli memur
sayısı bugün itibarıyla 38.039’a yükselmiştir. 5 bin nere, 38 bin nere
arkadaşlar. Yani bunların görülmesi gerekiyor. 
Hükûmetimiz döneminde 300 bin
sözleşmeli personel kadroya geçirildi, 214 bin geçici işçiye kadro verildi. Bu
yıl içinde 6.286 şehit ve gazi yakını ile gazimizin memur olarak atanmasını
gerçekleştirdik. 
Bu ay içerisinde, büyük ihtimalle bu
ayın 25’inde, devletin sosyal hizmet modeli kapsamında yurtlarında yetişen
3.200 kimsesiz çocuğumuzun memur olarak atanmasını da gerçekleştireceğiz. 
Değerli milletvekilleri, çalışma
hayatının en önemli gündem maddelerinden biri de bildiğiniz gibi son günlerde
yoğun bir şekilde tartıştığımız iş sağlığı ve güvenliği konusudur. Bu konuda da
pek çok düzenlemeyi bu dönemde gerçekleştirdik.
Şimdi, iş sağlığıyla ilgili ILO
sözleşmelerinin tamamı yasalaştı, yürürlükte. 
AB 89/391 sayılı Çerçeve Direktifi’ne
yasaların uyumuyla ilgili düzenlemeler kabul edildi, yürürlüğe girdi. 
Müstakil “İş Sağlığı ve Güvenliği
Yasası” yürürlüğe girdi. Buna bağlı 36 yönetmelik yürürlüğe girdi. İlerleme
raporunda, iş sağlığı ve güvenliğiyle ilgili, çalışma hayatıyla ilgili
aldığımız bu önlemler ve bu mevzuat değişikliğinden dolayı övgüyle
bahsediliyor. Türkiye’de olmayan iş güvenliği uzmanı -83 bin- ve iş yeri hekimi
-23 bin- gibi bu alandaki sıkıntılarımızı gidermeye dönük son derece önemli altyapı
çalışmaları gerçekleştirildi. 
Teftiş konusu gündeme geliyor.
2002 yılından bugüne iş sağlığı ve güvenliği yönünden 252 bin teftiş
gerçekleştirildi, 130 trilyon –eski rakamla söylüyorum- ceza müeyyidesi
yazıldı, 4 bin iş yeri durduruldu. Yalnız 2014 yılı için rakam veriyorum: 968
teftiş gerçekleşti, 5 milyon TL –eski rakamla 5 trilyon lira- ceza yazıldı, 202
durdurma gerçekleştirildi; bunların 106’sı kömür madenleri. Bir aylık
söyleyecek olursak, yalnız kasım ayında 68 ocak durduruldu. 2014 yılında
inşaatlarda 3.123 teftiş yapıldı ve 2.230’una idari para cezası yazıldı,
inşatların 1.773’ü ise durduruldu; bunların 1.100’ü şu anda açıldı ama 500’ü
hâlen iş güvenliği açısından edimini, sorumluluğunun gereğini yapmadığı için
hâlen inşaatlar durdurulmuş vaziyette. 
Şunu söylemeye çalışıyorum:
Mevzuat açısından bir eksiğimiz yok, bu konuda denetim açısından bir eksiğimiz
yok. Açık ve net ifade ediyorum, her platformda, her yerde tartışmaya hazırız
ama sorun var. Sorun ne? Farkındalık sorunu ve teknoloji, bazı alanlarda
teknolojinin kullanılmaması, kömürlerle ilgili havza madenciliğine geçilmemesi
ve işin ehli tarafından bu işlerin yapılmaması gibi çok çok ciddi yapısal
sorunlar var. 
MUSA ÇAM (İzmir) – Ruhsatları kim
veriyor Sayın Bakan, ruhsatları kim veriyor o madenlere?
ÇALIŞMA VE SOSYAL GÜVENLİK BAKANI
FARUK ÇELİK (Devamla) - Bakınız size bir örnek veriyorum: Dün Zonguldak’ta 1
işçi kardeşimiz öldü. 
ALİ ÖZ (Mersin) - Her gün ölüyor,
her gün!
ÇALIŞMA VE SOSYAL GÜVENLİK BAKANI
FARUK ÇELİK (Devamla) – 1 işçi kardeşimiz hayatını kaybetti dün Zonguldak’ta.
Nasıl bir ocak bu? Bu ocak kapatılmış. Bu ocak kapalı ve 25 bin lira ceza
yazılmış. Kapalı ocakta… 
S. NEVZAT KORKMAZ (Isparta) -
Nasıl çalışıyor?
ÇALIŞMA VE SOSYAL GÜVENLİK BAKANI
FARUK ÇELİK (Devamla) - Tabii ki kömür ocakları kapanmıyor arkadaşlar,
durduruluyor. O ocakta tahkimat veya o ocağı geleceğe hazırlama konusunda
günlük yapılması gereken işler var. 
ALİ ÖZ (Mersin) – İşverenlerden
korkuyorsunuz Sayın Bakan!
ÇALIŞMA VE SOSYAL GÜVENLİK BAKANI
FARUK ÇELİK (Devamla) - O işlerde çalışırken tavandan göçen bir göçük
neticesinde bu işçi kardeşimiz hayatını kaybediyor. Hangi ocakta? Kapalı bir
ocakta. Hangi ocakta? 25 bin lira para cezası yazılmış olan bir ocaktan
bahsediyorum. Onun için yapısal sorunlar var, kabul ediyorum. Neyin üzerine
gideceğimizi bilmemiz gerekiyor. Yani, rastgele değil, gereksiz bir
değerlendirme değil.
ALİ ÖZ (Mersin) - Patronlardan
korkuyorsunuz, patronlardan; sıkıntı ondan kaynaklanıyor!
ÇALIŞMA VE SOSYAL GÜVENLİK BAKANI
FARUK ÇELİK (Devamla) - İşin özü bizim kömür çıkarma sistemimizdeki
sıkıntılardır, bizim kömür ocaklarımızın şu anda karşı karşıya bulunduğu yapısal
sorunlardır; bunu açıkça belirtmem gerekiyor. 
S. NEVZAT
KORKMAZ (Isparta) – Niye düzeltmiyorsunuz, on iki senedir Hükûmetsiniz Sayın
Bakan, niye düzelmiyorsunuz? 
ÇALIŞMA VE
SOSYAL GÜVENLİK BAKANI FARUK ÇELİK (Devamla) – Şimdi, değerli milletvekilleri,
Bakanlığımın diğer faaliyetleriyle ilgili de bir iki hususa değinmek istiyorum.
Ulusal meslek standartlarının belirlenmesi kapsamında 734 meslek standardı
hazırlanmış ve 576’sı Resmî Gazete’de yayınlanmıştır. Çok şükür, MYK’mız şimdi
bir noktaya geldi, Mesleki Yeterlilik Kurumumuz. Bu iş güvenliğiyle ilgili
gelen yasada -inşallah Parlamentoda görüşeceğiz, yasalaşacak- artık, çok
tehlikeli mesleklerle ilgili bu MYK sertifikası olmayan işçilerin çalışma
durumu olmayacak yani işçilerimiz belli bir niteliğe inşallah kavuşturulacak. 
SÜLEYMAN ÇELEBİ
(İstanbul) – Daha önce önerdik reddettiniz Sayın Bakan. 
ÇALIŞMA VE
SOSYAL GÜVENLİK BAKANI FARUK ÇELİK (Devamla) – Bununla ilgili işçilerimize
hiçbir yük olmadan, hiçbir sıkıntı vermeden sorunu çözeceğiz.
103’ü tehlikeli
ve çok tehlikeli iş yerlerine ilişkin olmak üzere, 156 meslekte sınav ve
belgelendirme faaliyetleri gerçekleştirilmiş, 21.285 kişiye MYK mesleki
yeterlilik belgesi verilmiştir. 
2014’te de
44.308 yabancıya çalışma izni verilmiştir. Yabancı istihdam kanun taslağı
hazırlanarak Başbakanlığa sunulmuştur. 
Yurt dışında
yaşayan yaklaşık 6 milyon vatandaşımıza 23 ülkede toplam 50 birimimizle hizmet
vermekteyiz. 29 ülkeyle ikili sosyal güvenlik anlaşması imzalamış
bulunmaktayız. 
Çocuk
işçiliğiyle ilgili mücadelemiz de kararlılıkla sürmektedir. 1994’te yüzde 15,2
olan çocuk işçiliği oranı, 1999’da 10,3’e, 2002’de ise yüzde 5,9’a gerilemiş
bulunmaktadır. 
Türkiye ve Orta
Doğu Amme İdaresi Enstitüsünün eğitim-öğretim programlarından bugüne kadar
4.952 yüksek lisans ve doktora öğrencisi yararlanmıştır. Ocak ayında TODAİE’nin
katkılarıyla Azerbaycan’da Kafkasya Kamu Yönetimi Araştırma ve Eğitim Merkezini
açıyoruz. Ve kardeş ülkelere, dost ülkelere dönük de Türkiye'nin deneyimlerini,
kamu yönetimindeki deneyimlerini aktarma açısından son derece önemli
ilişkilerimiz olacaktır. 
Değerli
milletvekilleri, burada, tabii, çok değerli milletvekilleri bazı hususlara
değindiler, onları da sizlerle paylaşmak istiyorum.
Şu ifade
ediliyor: “Kaynaklar emeğe ayrılmadı, sermayeye ayrıldı.” gibi bir ifade
kullanıldı. Şimdi, değerli arkadaşlar, bundan teşvik kastediliyorsa binlerce
işçimizin şu anda uyguladığımız bölgesel teşvik çerçevesinde istihdam
edildiğini, iş bulduğunu ve bölgeler arasındaki gelişmişlik dengesizliklerini
ortadan kaldırma açısından bu teşviklerin son derece yararlı olduğunu hepimiz
biliyoruz. 
S. NEVZAT
KORKMAZ (Isparta) – En kötü 3 ülkeden biriyiz gelir dağılımında. 
ÇALIŞMA VE
SOSYAL GÜVENLİK BAKANI FARUK ÇELİK (Devamla) – “2015 yılında Bakanlık bütçesi
azalıyor.” Hayır, yüzde 1,85 Bakanlık bütçesinde artış var. Burada yanlış bir
değerlendirme yapıldığı için ifade ediyorum. 
“Efendim,
Bakanlık bütçesinin niye daha çok çok artmadığı...” Çalışma Bakanlığı yatırımcı
bir bakanlık değil değerli arkadaşlar. Burada bizim için mühim olan mevzuat, mevzuatın
çıkarılması ve mevzuatın uygulanmasıdır. Bunun için ayrı bir bütçeyi alıp da ne
yapacaksınız? Yani, ihtiyaç olsa o bütçeyi de ilave ederiz. Nitekim, sosyal
güvenlikle ilgili ihtiyaç var, o bütçeyi alıyorsunuz ama çalışma hayatıyla
ilgili bütçenin bir altyapısı yani bu sorunun, burada ifade edilen bu görüşün
bir anlamı, altyapısı olmadığı için ifade ediyorum. 
“Sosyal güvenlik
açığının azalması doğru değil.” Aynen katılıyorum. Hangi şartlarda? Sağlık ve
sosyal şartlarda, sosyal haklarda kısıtlama olursa yani siz sağlığı
kısıtlarsanız, sosyal hakları kısıtlayıp da eğer sosyal güvenlik açığını
düşürürseniz -buna katılırım- bu doğru yaklaşım değil. Ama, siz sağlığı
açıyorsanız, siz sosyal yardımları açıyorsanız ve buna rağmen sosyal güvenlikte
de düşüş kaydediyorsanız bu ancak yönetimdeki başarıdır, başka türlü bunu izah
etmek mümkün değil. Sizlerin de alkışlaması gerekiyor. 
Değerli
arkadaşlar, diğer konu örgütlenmenin önündeki engeller. Örgütlenmenin önündeki
engelleri kaldırdık, bunu uzun uzun anlatabiliriz. 
SÜLEYMAN ÇELEBİ
(İstanbul) – Ama daha dün 98 kişi işten atıldı.
ÇALIŞMA VE
SOSYAL GÜVENLİK BAKANI FARUK ÇELİK (Devamla) – Size rakam veriyorum: 930 bin
olan sendikalı işçi sayımız şu anda 1 milyon 189 bin. 
SÜLEYMAN ÇELEBİ
(İstanbul) – Kaç kişi sözleşmeden yararlanıyor?
ÇALIŞMA VE
SOSYAL GÜVENLİK BAKANI FARUK ÇELİK (Devamla) – Ne zaman bu? Sendikalarla ilgili
mevzuat yasası geçtikten sonra 260 bin yeni sendikalı işçimiz oldu. 
SÜLEYMAN ÇELEBİ
(İstanbul) – Sayın Bakan, kaç kişi yararlanıyor, kaç kişi?
ÇALIŞMA VE
SOSYAL GÜVENLİK BAKANI FARUK ÇELİK (Devamla) – Yani bu son derece önemli bir
düzenleme, bunun gözden kaçırılmaması gerekiyor. 
SÜLEYMAN ÇELEBİ
(İstanbul) – Sayın Bakan, kaç kişi sözleşmeden yararlanıyor?
ÇALIŞMA VE
SOSYAL GÜVENLİK BAKANI FARUK ÇELİK (Devamla) – “Sendikal güvence bulunmamakta.”
Sendikal güvence var, bir yıllık tazminat zorunluluğu var; bunu da
biliyorsunuz. 
Kayıt dışı
istihdamla ilgili “yüzde 40” dendi, yüzde 40 değil arkadaşlar -zaman kıymetli
olduğu için, anlatırız- “yüzde 40” dediğiniz kayıt dışı istihdam, 52’den yüzde
36’ya geriledi; o rakamı da düzeltmemiz gerekiyor. 
ALİ ÖZ (Mersin)
– Çok başarılısınız Sayın Bakan(!)
ÇALIŞMA VE
SOSYAL GÜVENLİK BAKANI FARUK ÇELİK (Devamla) – Sendikalılaşma oranı yüzde 4,5
değil arkadaşlar, sendikalılaşma oranı yüzde 9,6. Şimdi, size rakamları
veriyorum… 
SÜLEYMAN ÇELEBİ
(İstanbul) – Mecliste, Meclisin tutanağında var o, Meclisin araştırmasında var.
ÇALIŞMA VE
SOSYAL GÜVENLİK BAKANI FARUK ÇELİK (Devamla) – Süleyman Bey, sakin, biz
dinledik, bilgileri alın.
SÜLEYMAN ÇELEBİ
(İstanbul) – Hayır ama Meclisin araştırması…
ÇALIŞMA VE
SOSYAL GÜVENLİK BAKANI FARUK ÇELİK (Devamla) – Yüzde 9,6 sendikalılaşma oranı.
SÜLEYMAN ÇELEBİ
(İstanbul) – O senin kağıtlarındaki.
S. NEVZAT
KORKMAZ (Isparta) – Sarı sendikalaşma nasıl, sarı sendikalaşma? 
ÇALIŞMA VE
SOSYAL GÜVENLİK BAKANI FARUK ÇELİK (Devamla) – Bunun başka şeyi yok. 2013
verilerine göre Avustralya’da sendikalılaşma oranı yüzde 17… 
SÜLEYMAN ÇELEBİ
(İstanbul) – Sözleşmeden yararlanan…
ÇALIŞMA VE
SOSYAL GÜVENLİK BAKANI FARUK ÇELİK (Devamla) – …Kanada’da yüzde 27, Meksika’da
yüzde 13,6; İngiltere’de yüzde 25, Amerika Birleşik Devletleri’nde yüzde 10,8
ama saydığım bu rakamların tümü, işçi, memur birlikte. Türkiye’de ne kadar? İşçi,
memur birlikte yüzde 18,3. 
ALİ UZUNIRMAK
(Aydın) – Yahu, Sayın Bakan, AKP üyesi de yapıyorsunuz aynı zamanda ya. Sarı
sendika, şimdi bu…
ÇALIŞMA VE
SOSYAL GÜVENLİK BAKANI FARUK ÇELİK (Devamla) – Yani sendikalılaşma oranı, işçi,
memur birlikte alırsanız yüzde 18,3… 
ALİ ÖZ (Mersin)
– Çok düşük Sayın Bakan, çok düşük.
ÇALIŞMA VE
SOSYAL GÜVENLİK BAKANI FARUK ÇELİK (Devamla) – …yalnız işçileri alırsanız yüzde
9,6; yüzde 4,6 filan değil, bunu açıkça ifade etmem gerek.
SÜLEYMAN ÇELEBİ
(İstanbul) – Burada Salim Bey de vardı ve o “yüzde 6” dediğin yerlerde
sözleşmeden yararlanan yüzde 80.
ÇALIŞMA VE
SOSYAL GÜVENLİK BAKANI FARUK ÇELİK (Devamla) – Sendikalı işçi sayısı… Avrupa
Komisyonu 2014 İlerleme Raporu’nda, bakınız, AB Komisyonu İlerleme Raporu’nda
yasa çıktıktan sonra yüzde 15,2’lik sendikalılaşma oranında artış olduğu ifade
ediliyor, raporda ifade ediliyor. Bunu görmen gerekiyor Süleyman Bey.
SÜLEYMAN ÇELEBİ
(İstanbul) – Meclis araştırmasına bak.
ÇALIŞMA VE
SOSYAL GÜVENLİK BAKANI FARUK ÇELİK (Devamla) – Tabii ki daha öncesine takılıp
kalmışsınız. 
İZZET ÇETİN
(Ankara) – Ekim 2014, Ekim 2014…
ÇALIŞMA VE
SOSYAL GÜVENLİK BAKANI FARUK ÇELİK (Devamla) – Yani efendim, “Bu yasadan önce,
2000’den önceki sendikalılık… 3 bin üyemiz vardı, yüzde 60 sendikalı vardı.” Böyle
bir şey yok, bunlar -sendikacılar burada, Salim Bey burada, siz
buradasınız- mezardaki üyeler, olmayan üyeler. Ama, ne zaman ki sosyal güvenlik
verilerini esas aldık, Sosyal Güvenlik Kurumu verilerini esas aldık, o zaman
gerçek tablo ortaya çıktı, sendikalarımız da gerçek tabloyu gördüler. Onun
için, bu sanal âlemden, çok şükür, bu sanal âlemden sendikacılığı çıkardık.
SÜLEYMAN ÇELEBİ
(İstanbul) – Sanal âlemi yaratan sizsiniz yani yıllarca, on iki yıldır devam
etti, on iki yıldır devam ettiren sizsiniz.
ÇALIŞMA VE
SOSYAL GÜVENLİK BAKANI FARUK ÇELİK (Devamla) – Emeğin sömürüsüne karşıyım.
Emeğin sömürüsüne dün de karşıydım, bugün de karşıyım, yarın da karşıyım. Yani
burada söylüyoruz, başka yerde değil, her yerde söylüyoruz, işverenlerin toplantısında
da söylüyoruz, alın terinin sömürüsüne karşıyız. Peki, bu konuda biz Hükûmet
olarak ne yaptık?
S. NEVZAT
KORKMAZ (Isparta) – Hiçbir şey!
ÇALIŞMA VE
SOSYAL GÜVENLİK BAKANI FARUK ÇELİK (Devamla) – Ne yaptık? Bakınız,
Hükûmetimizin ortaya koyduğu icraat, ortalama ücretlerin 2007-2013 arasındaki
seyrine bakalım: 100 birim olarak alırsak ücreti, 100 birim, 2007-2013 arasında
İtalya’da bu 100 birim 92’ye düşmüş, İngiltere’de 94’e düşmüş, Yunanistan’da
75’e, 100 olan ücret 75’e düşmüş, İspanya’da 96’ya gerilemiş, Amerika Birleşik
Devletleri’nde 100 olan birim 101 olmuş, 101,4 olmuş, Türkiye’de ise 115 olmuş.

İZZET ÇETİN
(Ankara) – Güldürme Sayın Bakan, güldürme bizi!
ÇALIŞMA VE
SOSYAL GÜVENLİK BAKANI FARUK ÇELİK (Devamla) – Arkadaşlar, evet, resmî rakamlar,
çok açık. Yani burada emeğin sömürüsü ve ücretlerde geri gidiş diye bir şey,
kesinlikle, Türkiye’de kriz dönemlerine rağmen söz konusu olmamıştır. Hiçbir
zaman biz asgari ücreti yüzde 3 bir yerde artırmadık. Geriye doğru bakmanızı
istiyorum, bazılarını uzlaşmayla geçirdik ve oranları da orada göreceksiniz. Bu
ay içerisinde değerlendirilmesi yapılıyor; inşallah, her zaman sosyal devlet
ilkeleri çerçevesinde çalışandan, emekten yana olan bir anlayışı yine bu
dönemde de sergileyeceğimizi burada ifade etmek istiyorum. Fakat, şunu ifade
edeyim bakın, bütün samimiyetle: Gayrisafi millî hasıla içerisindeki emeğin
payı ise Türkiye’de düşük. Evet, bunu yükseltmemiz gerekiyor, mücadelemiz de bu
istikamette.
SÜLEYMAN ÇELEBİ
(İstanbul) – Yok, o da fazladır canım!
ÇALIŞMA VE
SOSYAL GÜVENLİK BAKANI FARUK ÇELİK (Devamla) – Az önceki, o alandaki
başarımızı, ücretlerdeki başarımızı gayrisafi millî hasıla oranı içerisinde
yükseltme çabası içerisindeyiz.
Yaşam odalarıyla
ilgili bir şeyler söylendi burada. Arkadaşlar, defalarca söyledim, kömürde
sığınma odası teknik olarak uygun değil. “Kaç, kurtul, bir an önce gün yüzüne
çık.” amaç bu olduğu için oksijen maskeleri ve değişim, dolum istasyonlarını
zorunlu hâle getirdik, bu düzenlemeyi de gerçekleştirdik.
MUSA ÇAM (İzmir)
– 4 kilometre nasıl kaçacaklar?
ÇALIŞMA VE
SOSYAL GÜVENLİK BAKANI FARUK ÇELİK (Devamla) – Bir yanlış daha yapılıyor.
“Dünyada 1’inciyiz, Avrupa’da 1’inciyiz.” Ya, arkadaşlar, bu istatistikleri
kim, nereden alıyor merak ediyorum, bir dedikodudur gidiyor. En son istatistiki
bilgiler 2012 yılındadır ve bilgi veren ülke de, ILO’ya bilgi veren, EUROSTAT’a
bilgi veren ülke de 80 ülkedir. 80 ülke içerisinde, 73 ülke arasında kötüden
iyiye doğru 17’nci sıradayız. Ölümlü kaza sayısında ülkemiz 77 ülke içerisinde 7’nci
sıradadır ama 120 ülke var, siz o 120 ülkeyi hiç hesaba katmıyorsunuz. 
SÜLEYMAN ÇELEBİ
(İstanbul) – Övünün, övünün!
ÇALIŞMA VE
SOSYAL GÜVENLİK BAKANI FARUK ÇELİK (Devamla) - Bunların tümünü çağdaş, çalışma
hayatının… 
ALİ ÖZ (Mersin)
– Yapmayın Sayın Bakan!
SÜLEYMAN ÇELEBİ
(İstanbul) – Övünün, övünün!
ÇALIŞMA VE
SOSYAL GÜVENLİK BAKANI FARUK ÇELİK (Devamla) – Övündüğümüz filan yok, böyle bir
şey söylemedik.
SÜLEYMAN ÇELEBİ
(İstanbul) – Övünün, övünün; gayet iyi, gayet güzel!
ÇALIŞMA VE
SOSYAL GÜVENLİK BAKANI FARUK ÇELİK (Devamla) – Bakınız, o konuyla ilgili de
şunu ifade edeyim.
SÜLEYMAN ÇELEBİ
(İstanbul) – Övünün, çok iyi!
S. NEVZAT
KORKMAZ (Isparta) – Bunları niye Soma’da, Ermenek’te söylemedin de şimdi
söylüyorsun Sayın Bakan?
ÇALIŞMA VE
SOSYAL GÜVENLİK BAKANI FARUK ÇELİK (Devamla) - Değerli arkadaşlar, bakınız iş
kazaları olayı parti, politika malzemesi değil.
S. NEVZAT
KORKMAZ (Isparta) – Soma’da, Ermenek’te başın önde konuşuyordun Sayın Bakan.
ÇALIŞMA VE
SOSYAL GÜVENLİK BAKANI FARUK ÇELİK (Devamla) – Şimdi, size söyleyeyim: 1992
yılında 1.583 kardeşimiz ölmüş, hayatını kaybetmiş, 1992. Rahmetli İnönü vardı,
öyle mi konuşacağız şimdi yani öyle mi konuşacağız? Çalışma Bakanı filandandı
mı diyeceğiz yani, bunun ne anlamı var, ne kadar yanlış bir şey? 1993’te 1.064
ama işçi sayısına bakalım, sigortalı işçi sayısına baktığınız zaman, 1992’de
1.500 kişi hayatını kaybederken çalışanlara oranı yüzde 4, bugün 1.366 kişi
ölmüş, 2014’te hayatını kaybetmiş, orana bakıyoruz 1,1.
ALİ HAYDAR ÖNER
(Isparta) – Az mı, az mı Sayın Bakan?
ÇALIŞMA VE
SOSYAL GÜVENLİK BAKANI FARUK ÇELİK (Devamla) –Yahu arkadaşlar, böyle bir
mukayese olur mu? Bizim amacımız bunu binde 2’ye, binde 1’e indirmektir yani
kazaya dönüştürmemek için mücadele etmektir, bu mevzuata onun için çalışıyoruz,
yoksa siz yılların mukayesesini yaptığınız zaman tablo açık, önümüzde.
Türkiye’nin bu acı bir tablosudur, bunun giderilmesi gerekiyor. Onun için
işverenlerimiz, işçilerimiz bu mevzuatları uygulamak durumundadır. Şimdi,
getirdiğimiz ne: Çağdaş bir yasa getirdik, madem anlamıyorsun arkadaş, şimdi
müeyyideleri ağır gelen bir yasa geliyor, bu müeyyidelerin altında keşke
farkındalığı oluşturmamış olsaydık.
SÜLEYMAN ÇELEBİ
(İstanbul) – Onların hepsini reddettiniz, reddettiniz.
ÇALIŞMA VE
SOSYAL GÜVENLİK BAKANI FARUK ÇELİK (Devamla) – Bir diğer konu, sağlıkta katkı
payı -değerli bakanım burada ifade etti- katılım payı 5510 Yasası’ndan önce de
vardı, katılım payı alınmayacak hastalıkları genişlettik, o anlamda çok ciddi
bir gelişme yaptık. Biliyorsunuz ilaçlardan yüzde 65’inden de katılım payı
alınmamaktadır. 
Evet, asgari
ücret şu anda tartışılıyor. 
Emekli
maaşlarına reel olarak baktığınız zaman çok yüksek artışlar yaptığımızı da çok
net bir şekilde göreceksiniz. 
Sendikal mevzuat
kapsamında kapatılan bir sendika yok, Süleyman Bey, siz bunu söylediniz.
SÜLEYMAN ÇELEBİ
(İstanbul) – Var, Var.
ÇALIŞMA VE
SOSYAL GÜVENLİK BAKANI FARUK ÇELİK (Devamla) – Sendikal mevzuat açısından
kapatılan bir sendika yok.
SÜLEYMAN ÇELEBİ
(İstanbul) – Var, var, EMEKLİ-SEN.
ÇALIŞMA VE
SOSYAL GÜVENLİK BAKANI FARUK ÇELİK (Devamla) – Ama bakınız, sendikayı kim
kurar? İşçi sendikası işçiler tarafından kurulan örgütlerdir.
SÜLEYMAN ÇELEBİ
(İstanbul) – EMEKLİ-SEN kapatıldı. 
ÇALIŞMA VE
SOSYAL GÜVENLİK BAKANI FARUK ÇELİK (Devamla) – İşçi sıfatı taşımayan kişilerin
kurdukları örgütlere dernek denir, dernek bünyesinde ancak örgütlenebilirler.
SÜLEYMAN ÇELEBİ
(İstanbul) – Gençlik Sendikası kapatıldı, sizin döneminizde kapatıldı.
ÇALIŞMA VE
SOSYAL GÜVENLİK BAKANI FARUK ÇELİK (Devamla) – Değerli milletvekili
arkadaşlarım, tabii, çalışma hayatının sorunları çok. Burada, önümde bazı
sorular da yine var. Çeşitli vesilelerle inşallah yasama faaliyeti çerçevesinde
de huzurlarınıza getireceğimiz konular var. Her konuya açık olduğumuzu, her
soruya açık olduğumuzu ve bütün birimlerimizin hesap verebilir noktada ve artı
noktada pozisyonlarını sizlerle her zaman paylaşmaya da hazır olduğumuzu ifade
ediyorum. 
Bütçemizin
hayırlı olmasını diliyor, yüce heyeti saygıyla selamlıyorum. (AK PARTİ
sıralarından alkışlar) 
MAHMUT TANAL
(İstanbul) – Sayın Bakan, soruma cevap vermediniz.
BAŞKAN –
Teşekkür ederiz Sayın Çelik.
MAHMUT TANAL
(İstanbul) – Sayın Bakan, sınavsız alınan personellerle ilgili hani “Ben
hazırlık yapayım, bana önceden soruyu sorun.” dediniz, size ben sordum, niye
cevap vermediniz?
BAŞKAN – Şimdi
aleyhinde, Isparta Milletvekili Ali Haydar Öner.
Buyurunuz Sayın
Öner. (CHP sıralarından alkışlar) 
ALİ HAYDAR ÖNER
(Isparta) – Teşekkürler Sayın Başkanım.
Değerli
milletvekillerimiz, gerçekleri dile getirdiği için dara çekilen Pir Sultan’a
ait olduğu söylenen dizeleri merhum halk ozanı Ali Ekber Çiçek çok güzel
bestelemiş: “Derdim çoktur, hangisine yanayım.” Hakk’a yürüyenlere de, seslendirenlere
de selam olsun. AKP hükûmetlerinin de hataları, yanlışları, yolsuzlukları pek
çok, beş dakikalık süre içinde hangilerini sayabilelim. 
Önce birinci
turun sayfasını kapatalım. Birinci turda Türkiye Büyük Millet Meclisi ve
Sayıştaya ilişkin görüş ve eleştirilerin bir kısmını sekiz dakikalık süre
içinde bilgi ve takdirlerinize sunmuştum. Cevap, Başkan Vekili Sayın Sadık
Yakut’tan geldi. Eleştirmediğimiz hususlarda kendisi eleştiri getirdi. Sayın
Başkan Cemil Çiçek’in sesi olacağına Başkanlık makamının temsilcisi olsaydı
itibar kaybına uğramazdı. Bilenler bilir, “Efendiden efendi, beterden beter
adamın adı Ali Haydar Öner.” Sayın Başkan Vekili de bilmelidir ki Türkiye Büyük
Millet Meclisine Başkanlık Konutu’nun önünden geçerek geliyorum. Konuşma
yaptığım gün de Başkanlık Konutu korumalar ve araçlarla hareketlilik içindeydi.
Biz de sadece “Hayırlı olsun.” demiştik ancak dün ve bugün kepenkler kapalıydı
bilmem neden. 
Bugün, basın
otoparkındaki düzenlemeyi de memnuniyetle gördüm. Keşke eleştiriden önce
yapılsaydı, bir yeri kapatıyorsanız önceden seçenekleri hizmete sunacaksınız;
öngörülü yöneticiler böyle yaparlar. 
Sayın Başkan
Vekilinin benim bir eksikliğimi de düzeltmesini beklerdim. Ben, bazı
milletvekillerimiz tutukluyken Sayın Başkanın on dokuz ayda 20 ülke gezdiğini
söylemiştim. Ancak, ilk olarak, 5 Ağustos 2013’te tahliye edilen Mehmet
Haberal’a kadar 35, bugüne kadar en az 59 dış seyahat gerçekleştirilmiş. 
Eski Dışişleri
Bakanı da sitemi hak ediyor. Sayın Bakan, Dışişlerinde elde edilen üstün
başarılardan söz ederken buna Sayın Meclis Başkanının katkılarını da eklememiş,
teşekkürlerini sunmamış; aşk olsun Sayın Davutoğlu’na. 
Sayıştayla
ilgili de birkaç husus dile getirmiştim, sorum şuydu: “Ayakkabı kutularında
milyar dolarlar saklamak genel müdürün görevi midir ki genel müdürün avukatlık
ücretini banka ödüyor?” Bu konudaki rapor ne oldu? 
Bir de
hatırlatma yapmıştım: Sayın Sayıştay Başkanı isterse İç Tüzük’ün 62’nci maddesi
doğrultusunda bilgi verebilir ama imtina etti. Sükût ikrardan mı geliyor, yoksa
Sayın Sayıştay Başkanı, Anayasa Mahkemesi üye adaylığına zarar gelmesinden mi
korkuyor? Eğer Sayıştay Sayın Başkanı Anayasa Mahkemesi üyeliğine seçilirse
yerine 3’üncü dönemini dolduran hangi siyasetçi aday? Bu aday, Sayıştay
yetkilerini budama konusunda sicili bozuk biri mi?
Sayın Adalet
Bakanı, sizin de reform adıyla işlediğiniz günahlar, Başbakanlarınızın
talimatıyla yaptığınız yanlışlıklar sayılmakla bitmez.
RECEP ÖZEL
(Isparta) – Vallahi seni vali yapan günah işlemez. Hayırlısı bakalım! 
ALİ HAYDAR ÖNER
(Devamla) – Bu hatalardan biri de Sayın Recep Özel gibilere teklif imzalatmak. 
Arkadaşlarımız
çok haklı eleştiriler yönelttiler. Düz takla atınca da reform dediniz, topluma
ters takla attırınca da reform diye kandırmacaya kalktınız. Bari bundan sonra
yanlış yapmayınız. 
Bazı ilçelerdeki
adliyeleri kaldırdınız, vatandaşları ilçesinde hak arama hakkından mahrum
bıraktınız. Eskiden teşkilatlı bucaklar vardı, onlar yargının kapısını
aralıyordu. 
Vaktim olmadığı
için geçiyorum.
Aziz
yurttaşlarım, Türkiye Büyük Millet Meclisinin ve Hükûmetin bazı üyeleri…
(Mikrofon
otomatik cihaz tarafından kapatıldı) 
ALİ HAYDAR ÖNER
(Devamla) – …hizmet peşinde değil, nüfuz, saltanat ve seyahat peşindedirler.
Değiştirmek sizin elinizdedir.
Yetkilerini,
halka hizmet yolunda kullanan sayın milletvekillerine saygılar sunuyorum. (CHP
sıralarından alkışlar) 
BAŞKAN –
Teşekkür ederiz Sayın Öner. 
Soru-cevap
bölümüne geçiyoruz sayın milletvekilleri.
Süremiz burada
yirmi dakika. On dakika sorulara yer vereceğim, geri kalan on dakika da
bakanlar soruları cevaplayacaklar. 
Birer dakika söz
hakkı veriyorum. 
Sayın Erdemir…
AYKAN ERDEMİR
(Bursa) – Teşekkür ederim Sayın Başkan.
Sayın Bakan,
Sayın Volkan Bozkır, Cumhuriyet Halk Partisi, hâlihazırda tali komisyon olan
AB Uyum Komisyonunu, iktidarında asli komisyon yapacak. Peki, ya siz? 
Cumhuriyet Halk
Partisi, AB Uyum Komisyonu Başkanlığını, AB üyesi ve adayı birçok ülkede olduğu
gibi ana muhalefet partisine verecek. Peki, ya siz?
CHP, Avrupa
Temel Haklar Ajansı üyelik sürecini başlatacaktır. Peki, ya siz?
CHP, müktesebatı
ilgilendiren tüm yasa teklif, tasarı ve kanun hükmünde kararnameleri AB Uyum
Komisyonuna sevk edecektir. Peki, ya siz? 24’üncü Dönemde kaç kanun teklif ve
tasarısını ve kanun hükmünde kararnameyi AB Uyum Komisyonuna sevk ettiniz,
kaçını baypas ettirdiniz? 
CHP,
açılmalarında bir engel olmayan kamu alımları, rekabet politikası ve sosyal
politika ve istihdam fasıllarını açacaktır. Peki, ya siz? 
Teşekkür ederim.

BAŞKAN –
Teşekkür ederiz Sayın Erdemir. 
Sayın Dibek… 
TURGUT DİBEK
(Kırklareli) – Sayın Başkanım, teşekkür ediyorum. 
Benim sorum da
Sayın Bozkır’a. 
Sayın Bozkır, bu
Avrupa fonları, Avrupa Birliği fonları sizin Bakanlığınızın gözetiminde
dağıtılıyor. Şimdi bazı dernek ve vakıflarla ilgili basında da yer alan
haberlerde bir dernek göze çarpıyor, KADEM derneği. Geçenlerde basında da vardı
bu Kadın ve Demokrasi Derneği. Biliyoruz, derneğin kurucuları arasında Sayın
Cumhurbaşkanının kızının da ismi var. Şimdi, yalnız orada ilginç olan şu var:
Tabii, kamuoyunda çok önemli görevler yapan dernekler, vakıflar var yani LÖSEV
var, Zihinsel Engelliler Federasyonu var, AKUT var, Omurilik Felçlileri Derneği
var. Şimdi bunların toplam aldığı yardımın… KADEM 2013 yılında kurulmuş, mart
ayında, kurulduğu yıl yaklaşık 400 bin liralık yani 400 milyar liralık bir
Avrupa Birliği fonundan faydalanmış. Şimdi bu ayrıcalık nereden geliyor? Yani
diğer dernek ve vakıflar yaptıkları görev itibarıyla daha az mı önemliler yani
bu konuda Bakanlık niye eşit bir dağılım yapmıyor? Bunu merak ediyorum, bunu
soruyorum Sayın Bakanım. 
BAŞKAN –
Teşekkür ederiz Sayın Dibek. 
Sayın Kaptan… 
OSMAN KAPTAN
(Antalya) – Teşekkür ederim Sayın Başkan. 
Sayın Adalet
Bakanına üç sorum var: Birincisi: Hem coğrafi hem de iş yükü açısından
Antalya’ya idari istinaf mahkemelerinin kurulması gerekir. Bu yönde bir
çalışmanız var mıdır? 
İkinci sorum:
Atatürk Orman Çiftliği’ne yapılan sarayla ilgili imar değişikliğine yürütmeyi
durdurma kararı veren Ankara 5. İdare Mahkemesi heyetinin görev yerleri
değiştirilmiş midir? Örneğin bir üye, İrfan Ceren Yozgat’a sürülmüş müdür? Bu,
yürütmenin yargıya müdahalesi değil midir?
Üçüncü soru:
2014 yılı içinde kaç yargı paketi çıkarılmıştır? Bunlar yargının ihtiyacı için
mi, yoksa AKP’yi korumak ve yolsuzlukların üzerini örtmek için mi
çıkarılmıştır? Yazboz niteliğindeki bu düzenlemelerle yargı siyasallaştırılmamış
mıdır?
Teşekkür ederim.
BAŞKAN –
Teşekkür ederiz Sayın Kaptan.
Sayın Uzunırmak…
ALİ UZUNIRMAK
(Aydın) – Teşekkür ediyorum Sayın Başkan.
İlk sorum Sayın
Çelik’e. İşsizlik Sigortası Fonu gayesi dışında bugüne kadar hiç kullanılmış
mıdır, kullanılmakta mıdır? Kaçak saraya oradan para aktarılmış mıdır? 
Diğer sorularım
Sayın Adalet Bakanımıza. Sözde paralel yapının ilk defa kaç yılında, hangi
mahkemede izine rastlanmıştır? Sözde paralel yapı hukukun, adaletin ortaya
çıkarttığı bir yapı mıdır, tespit ettiği bir yapı mıdır, yoksa siyasi iradenin
talimatıyla soruşturularak teşekkül ettirilmeye çalışılan bir yapı mıdır? 
Buradan
hareketle, “Paralel yapı faili meçhullere karışmış.” diyor Sayın Cumhurbaşkanı,
bunu bir hâkim, bir adalet açıklamıyor, bir delil yok ortada ama bir
Cumhurbaşkanı açıklıyor. Dolayısıyla, Sayın Cumhurbaşkanı 24 Kasım 2013’te de
diyor ki: “Cemaat ne istedi de biz yapmadık?” Eğer bu tarihlerden önce
yürütmenin başı olan Başbakanken cemaatin istediği her şeyi yaptıysa ve bu
faili meçhul cinayetler mutlaka ki bir suç ortaklığı veya başka alanda suç
ortaklığı doğurmuyor mu?
Teşekkür ederim.
BAŞKAN –
Teşekkür ederiz Sayın Uzunırmak.
Sayın Özkes?
Yok.
Sayın Bal…
FARUK BAL
(Konya) – Teşekkür ederim Sayın Başkan.
Sayın Adalet
Bakanına iki sorum var. Bir: Asrın merhamet soygunu davasında AKP’nin
zülfüyârine dokunduğu için soruşturmayı yapan savcılara soruşturma açıldı, dava
açıldı, beraat ettiler. Alman mahkemesinin tanımladığı asli failler hakkındaki
dava kaç parçaya bölündü? Ne âlemde? Bağışçı olan insanlar İslam’ın emri olan
fitre, zekât ve sadakalarının kimin kasasına gittiğini, haram yolda mı, helal
yolda mı kullanıldığını nasıl öğrenecekler?
İkinci sorum:
Sayın Cumhurbaşkanı Başbakan iken “Orduya paralel kumpas kurdu.” dedi. Daha
önce de, kumpastan önce de Ergenekon ve Balyoz davalarının savcısı olduğunu
ifade etti. Bu durumda, orduya kumpas kurulduğunu ifade eden Sayın
Cumhurbaşkanına, beraber yürüdüğünüz dönemlerde, aynı yağmurda ıslandığınız
dönemlerde kumpasın suç ortağı olup olmadığını ifade ettiniz mi?
BAŞKAN –
Teşekkür ederiz Sayın Bal. 
Sayın Öz…
ALİ ÖZ (Mersin)
– Teşekkür ediyorum Sayın Başkanım. 
Sayın Bakan
Faruk Çelik Bey’e soruyorum: Emek sömürüsüne dün de, bugün de, yarın da karşı
olduğunuzu ifade ettiniz. Yıllardır 4/C’liler aynı işi yapmış olmalarına rağmen
kamuda çalışanlardan daha az ücret alıyorlar. Bu bir emek sömürüsü değil midir?
Bu bir adaletsizlik değil midir? Bunu ortadan kaldırmak için, 4/C’lileri
kadroya almak için niçin mücadele etmiyorsunuz? 
İkinci sorum
yine size: İŞKUR aracılığıyla yapılan, özellikle illerde toplum yararına
programlar vasıtasıyla alınan elemanlarda hangi kıstaslar, hangi kriterler
belirleyici olmaktadır? Almış olduğumuz duyumlara göre, Adalet ve Kalkınma
Partisinin teşkilatlarına kayıtlı olmak burada çok büyük bir avantaj
getirmektedir. Burada çok ciddi torpil iddiaları var. Bunlara cevabınız ne
olacak? 
Üçüncü sorum
Sayın Adalet Bakanına: 2010 yılındaki referandumda Ekonomik ve Sosyal Konseyle
alakalı olarak alınmış olan kararlar var. Üç ayda bir toplanması anayasal bir
zorunluluk. Fakat o gündür, 2009 yılında son toplantısını yapmış, bugüne kadar
toplanmamış. Burada bir hukuk ihlali yok mu? Size bu konuda yapılan bir
müracaat yok mu? Anayasa’yı çiğnemelerine göz göre göre, vicdanınız nasıl elveriyor?
BAŞKAN –
Teşekkür ederiz Sayın Öz. 
Sayın Erdoğan…
MEHMET ERDOĞAN
(Muğla) – Teşekkür ediyorum Sayın Başkan. 
Sayın Adalet
Bakanı, devriiktidarınızda adalet sarayları büyüdü ve çoğaldı ama adalete olan
güven ise küçüldükçe küçülüyor. Kaçak saray hakkında hoşunuza gitmeyen
kararları veren kaç hâkimin görev yerini değiştirdiniz? Kaçak saray hakkında
değişik sivil toplum kuruluşları tarafından açılmış çok sayıda dava var. Bu
davalarda bundan sonra Sayın Cumhurbaşkanını kızdıracak karar veren hâkim olursa
onları da tayin edecek misiniz? 
Deniz Feneri
davasının akıbeti ne oldu? 
Sayın Çalışma
Bakanı, Bakanlığınız döneminde iş kazaları sonucu ölüm olaylarında rekorlar kırdınız.
Bu konuda hep birilerini yani işletmecileri, müfettişleri, mühendisleri
suçlayıp işin içinden sıyrılıyorsunuz. Bu iş kazalarının siyasi sorumlusu siz
değil misiniz? Siyasi sorumluluğun gereğini niçin yapmıyorsunuz? Emeklilikte
yaşa takılanların sorunlarını çözmek için herhangi bir çalışmanız var mıdır? Çiftçi
ve esnaf geçmişte vergi ve oda kaydı olmasına rağmen, BAĞ-KUR tescili yapılmadığından
hizmetine saydırmamakta, emekli olamamaktadır. Bu sorunu çözmeyi düşünüyor
musunuz? 
Teşekkür
ediyorum.
BAŞKAN –
Teşekkür ederiz Sayın Erdoğan.
Sayın Kaleli…
SENA KALELİ
(Bursa) – Teşekkür ederim Sayın Başkan.
Sorum Sayın
Bozdağ’a: Cezaevleri hem tutuklu ve mahkûmlar hem de tüm ceza ve infaz kurumu
personeli açısından sorunlu, şiddete, mağduriyete, tacize açık alanlardır. Ceza
infaz kurumlarında çalışan personelin fazla çalışma, izin, bayram tatili gibi
hak mahrumiyetleri ve yıpranma paylarıyla ilgili bir çalışma yapılmakta mıdır?
Bu konuda kadın görevlilerin doğum, eş durumu gibi özel hâlleri dikkate
alınmakta mıdır? Ulusal ve uluslararası mevzuata göre çocuk tutukluluğunun en
son çare olduğu unutulmadan tutuklu yargılanmaya son verilmesi, ıslah eğitim
kurumları açılması, suça teşvik oluşturan zeminlerin ortadan kaldırılması,
hızlı yargılama veya sivil toplumun denetimine açılması konusunda ne
düşünüyorsunuz? 
Sayın Genel
Başkanımız Kemal Kılıçdaroğlu’nun halktan dört yıl yetki istemesine karşılık,
Sayın Başbakan “Hazinenin kasaları dolu, boşaltıp gidecekler.” diyorlar… 
(Mikrofon
otomatik cihaz tarafından kapatıldı)
BAŞKAN –
Teşekkür ederiz Sayın Kaleli. 
Buyurunuz Sayın
Bakan…
İLHAN DEMİRÖZ
(Bursa) – Yirmi yedi saniye var Sayın Başkan. Yirmi yedi saniyede ben sorarım
sorumu.
RAHMİ AŞKIN
TÜRELİ (İzmir) – Sayın Başkan, ben de bir soru sormak istiyorum.
BAŞKAN –
Buyurunuz Sayın Demiröz, yirmi yedi saniyede sorunuz. 
İLHAN DEMİRÖZ
(Bursa) – Teşekkür ediyorum Sayın Başkanım.
Sayın Bozkır’a
hemen sormak istiyorum: “Avrupa Birliği ‘çiftlikten çatala, tarladan sofraya’
ilkesiyle tanımladığı ve gıda zincirinin tüm aşamalarında daha sıkı kontrolün
uygulandığı bir gıda güvenliği politikası izlemektedir.” ifadesinden hareketle,
siz inanıyor musunuz, bu kontroller yeterli mi? 620 bin gıda güvenliği
kontrolünün yapılacağı işletme sayısı dikkate alındığında, Gıda, Tarım,
Hayvancılık Bakanlığındaki 5 bin personelle bu uygulanabilir mi?
Son olarak, AB kriterlerine uygun,
akredite olmuş, genetiği değiştirilmiş organizma (GDO) analizi yapacak
laboratuvarlarımız var mıdır?
Teşekkür ediyorum. 
BAŞKAN – Teşekkür ediyoruz Sayın
Demiröz.
Buyurun Sayın Bozkır. 
AVRUPA BİRLİĞİ BAKANI VOLKAN
BOZKIR (İstanbul) – Sayın Erdemir’in sorusuna cevaben; Avrupa Birliği Uyum
Komisyonu Türkiye Büyük Millet Meclisinin önemli bir komisyonudur. Tabiatıyla
bunun seviyesinin yükseltilmesi, sizin arzu ettiğiniz şekle gelmesi benim
şahsen arzumdur; ancak bu, tabii Türkiye Büyük Millet Meclisinin takdirinde
olan bir konudur. Şayet böyle bir takdir ortaya çıkarsa AB Bakanlığı olarak biz
bunu destekleriz. 
Fasıllarla ilgili bir sorunuz
oldu. Siyasi blokaj altında olmayan üç fasıl var; sosyal politika, rekabet ve
kamu alımları. Rekabet faslını biz açmadık çünkü 10 sektörümüzün zarara
uğrayacağı bir boyuttaydı. Bütün ülkeler itibarıyla bu fasıl, üyelikten sonra
bazı geçiş dönemleri gerektiren bir fasıldır. O nedenle ülke menfaatlerini
düşünerek bunu açmadık.
Sosyal politikalar faslının
açılması için çaba sarf ediyoruz. İnşallah siz iktidara gelinceye kadar zaten
çok uzun bir zaman geçeceği için biz bu faslı ondan önce açmış olabileceğiz. 
KADEM derneği ve Avrupa Birliği
fonlarıyla ilgili olarak soruya cevap vermek istiyorum: 
Öncelikle, STK’lara yönelik AB
fonlarıyla, yapılan çağrılar çerçevesinde bağımsız değerlendiriciler tarafından
bu projeler seçiliyor. Yani Avrupa Birliği Bakanlığının herhangi bir projeyi
veyahut bir kurumu seçmesi ve buna bir para vermesi şeklinde bu sistem
yürümüyor. Proje sahipleri bu projeyi sunuyorlar, bu projeler değerlendiriliyor
ve Avrupa Birliği Komisyonu uygun bulduğu takdirde bunlar yürürlüğe giriyor.
Bunun denetimini de Avrupa Birliği Komisyonu yapıyor. Dolayısıyla herhangi bir
STK’ya ayrıcalıklı bir muamelenin yapılması söz konusu değil.
Son olarak sorulan soruyla ilgili
olarak, tabii “Bütün bu kontroller yeterli mi?” sorusunun cevabı; yeterli olan
hiçbir şey olmaması lazım, kontrollerin en iyi şekilde yapılması için bütün
tedbirlerin alınması lazım, bu anlayışla bakıyoruz. Ama diğer bölümü çok teknik
olduğu için ben müsaade ederseniz yazılı olarak cevap vereyim. 
Teşekkür
ediyorum.
AYKAN ERDEMİR
(Bursa) – Sayın Bakan, Uyum Komisyonunu ana muhalefete verin ki 2015’te AK
PARTİ istikrarına devam etsin!
BAŞKAN – Sayın
Bozdağ, buyurun.
ADALET BAKANI
BEKİR BOZDAĞ (Yozgat) – Sayın Başkan, değerli milletvekilleri; Cumhurbaşkanlığı
Sarayı’yla ilgili, birbiriyle irtibatlı, değerli milletvekili arkadaşlarımızın
sorduğu farklı sorular var. O nedenle bunlara birlikte cevap vermek istiyorum. 
Bir defa,
Cumhurbaşkanlığı Sarayı kaçak bir bina değildir.
İZZET ÇETİN
(Ankara) – Kaçak, kaçak.
ADALET BAKANI
BEKİR BOZDAĞ (Yozgat) – Bu konuyla ilgili değişik türde davalar var, üç tür
dava olduğunu görüyoruz. Bunlardan biri, bu alanın doğal ve tarihî sit alanı niteliği
olduğuna ilişkin açılan davalar. 2011 yılı içerisinde açılmış bu davalar ve
mahkemeler bu davalarla ilgili değişik kararlar veriyor. Tabii, Çevre ve
Şehircilik Bakanlığına karşı açılan davalar var. Bu kararların içerisinde
1’inci derece doğal sit şerhinin kaldırılarak 3’üncü derece doğal sit alanı
olarak tescile ilişkin işlem hakkında, davanın konusuz kaldığından bahisle
karar verilmesine yer olmadığına 11. İdare Mahkemesi karar veriyor. Yönetmelik
değişmiş, 1’inci derece, 2’nci derece, 3’üncü derece doğal sit alanı gibi
ayrımlar ortadan kaldırılmış, yeni bir koruma statüsü getirildiği için konusuz
kaldığından dolayı reddetmiş. Öte yandan, tarihî sit statüsünün kaldırılmasına
ilişkin işlem hakkında ise iptal kararı vermiştir. Bu karar davalılar
tarafından Danıştay 14. Dairesi nezdinde temyiz edilmiş ve yürütmenin
durdurulması da talep edilmiştir. Danıştay 14. Dairesi, Ankara 11. İdare
Mahkemesinin alınan kararlarını incelemiş ve sonuçta tarihî sit statüsünün
kaldırılmasına ilişkin işlem hakkında verdiği iptal kararının yürütmesini
durdurmuştur. Danıştayın karar gerekçesinde bu alanın tarihî sit özellikleri
taşımadığı ifade edilmiştir. Bu nedenle 11. İdare Mahkemesinde açılan üç
davayla ilgili yürütmeyi durdurma kararı gibi herhangi bir durum söz konusu
değildir. 
İkinci tür dava
ise bu alana ilişkin olarak yapılan imar planlarıyla ilişkilidir. 3/8/2010
tarihli ve 2494 sayılı Karar aleyhine 2010 yılında, Ankara 5. İdare Mahkemesine
dava açılıyor, 2011 yılında açılıyor. Ankara 5. İdare Mahkemesi 10/2/2014
tarihinde buranın imar planıyla ilgili bu kararda, mahkeme 1’inci derece doğal
ve tarihî sit alanına uygun olmadığı gerekçesiyle bu imar planına ilişkin
yürütmeyi durdurma kararı veriyor. Bu yürütmeyi durdurma kararı şu anda devam
ediyor, daha önce de ifade ettim. Ancak Danıştay 14. Dairesinin verdiği karar
buranın tarihî sit alanı niteliği taşımadığını açıkça ortaya koyduğu için bu
kararın hukuki gerekçesi Danıştayın 14. Daire kararıyla ortadan kalkmış
durumdadır.
Bir diğer…
LEVENT GÖK
(Ankara) – Öyle bir şey yok Sayın Bakanım.
ADALET BAKANI
BEKİR BOZDAĞ (Yozgat) – Efendim, Danıştayın gerekçesi ortada, bakarsınız.
LEVENT GÖK
(Ankara) – Yok öyle bir şey.
İLHAN DEMİRÖZ
(Bursa) – Sayın Bakan, Danıştayın görev alanı değişti mi acaba!
ADALET BAKANI BEKİR
BOZDAĞ (Yozgat) – Şimdi öte yandan, bir diğer dava ise ilgili binanın ruhsat
işlemiyle ilgili davadır. 17/7/2012 tarihli bir… Belediye başkanlığının aldığı
işleme karşı açılmış, şu anda hâlen Ankara 5. İdare Mahkemesinde bu dava
derdesttir. Bu davayla ilgili verilmiş herhangi bir yürütmeyi durdurma kararı
yoktur.
Dolayısıyla, bu
Cumhurbaşkanlığı binası, verilmiş ruhsata binaen yapılmış yasal bir binadır,
kaçak değildir, bunu açıklıkla ifade etmek isterim. Tabii, bakın, burada bir
şeyi de ifade etmekte fayda var. Bu bina milletin binasıdır.
İZZET ÇETİN (Ankara) – Milletten
çalınan paralarla yapılan bina.
ADALET BAKANI BEKİR BOZDAĞ
(Yozgat) – …Cumhurbaşkanının şahsi mülkü değildir, milletin binasıdır ve bugün
biz geçmişte yapılan binalarda oturuyoruz. Yarın, sizden birisi seçilirse o da
milletin bu binasında hizmet edecektir. 
ALİ UZUNIRMAK (Aydın) – Milletin
olacak, bundan emin olun.
ADALET BAKANI BEKİR BOZDAĞ
(Yozgat) – Öte yandan, “Bu mahkemede görev yapan -5. idare mahkemesini
zannedersem arkadaşlar ifade ediyorlar- buradaki hâkimler bu kararı verdiler
diye tayin çıkarıldı.” şeklinde bir değerlendirme. Bu külliyen yalandır,
iftiradır, böyle bir şey asla söz konusu değildir çünkü haziran kararnamesi her
yıl Hâkimler ve Savcılar Yüksek Kurulu tarafından hazırlanan büyük
kararnamedir. Bu kararname çerçevesinde atamalar yapılmıştır, bu davayla
herhangi bir ilgisi yoktur.
Sürem azaldı, ben diğerlerine
yazılı cevap vereyim. Faruk Bey’in cevaplayacağı sorular var.
BAŞKAN – Sayın Bozdağ, Sayın
Çelik’e hiç söz kalmadı.
ÇALIŞMA VE SOSYAL GÜVENLİK BAKANI
FARUK ÇELİK (Şanlıurfa) – Teşekkür ediyorum Sayın Başkan.
Şimdi, “İşsizlik Fonu amacı
dışında kullanılmış mıdır?” diye ifade edildi. Kesinlikle 1 kuruş dahi amacı
dışında kullanılmamıştır. Bu konuda, kamuoyunda yer alan Sayıştay raporuyla
ilgili bir düzenleme var. Uzun bir cevap vermem gerek…
ALİ UZUNIRMAK (Aydın) – Sayın Bakan,
GAP’a aktarılan var ya! Ben diyorum ki, bugüne kadar…
ÇALIŞMA VE SOSYAL GÜVENLİK BAKANI
FARUK ÇELİK (Şanlıurfa) – Ama, bakın, yasada yeri var. Yasada ne nereye tahsis
edilmişse fon onun dışında kullanılmamıştır diyorum. Sorunuz da zaten bu
istikamette. 
ALİ UZUNIRMAK (Aydın) – GAP’a
gidip dönmeyen para yok mu Sayın Bakan?
ÇALIŞMA VE SOSYAL GÜVENLİK BAKANI
FARUK ÇELİK (Şanlıurfa) – Efendim, “Nereye kullanılmıştır.” diyorsunuz? Yasada
ne öngörülüyorsa oralara kullanılmıştır, bunun dışında kullanılmamıştır
diyorum. 
Diğer konu: İş kazasında ben
kimseyi suçlamadım. Yaşanan iş kazalarında, diyorum ki, yapısal sorunlarımız
var; mevzuat tamam, her şey tamam ama yapısal sorunlar var. Burada bazı
arkadaşlarımız, bakınız, ölen kardeşlerimizi yarıştırmak istiyorlar. Bu çok
yanlış bir şeydir. Yani, 5.500 kişinin öldüğü yerde, “8.500 kişi öldü.” demenin
ne manası var, nedir yani? Burada bunları ifade etmeniz hiç doğru değil.
Dolayısıyla, yapısal sorunları çözmemiz gerekiyor, bütün açıklığıyla bunu ifade
ediyorum.
Diğer konu, TYÇP’yle ilgili.
Kriterler belli…
(Mikrofon otomatik cihaz
tarafından kapatıldı)
BAŞKAN – Sayın Bakan, bir dakika
süre vereceğim.
Buyurunuz. 
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Sağ olun. 
Yüzde 80’i noter
kanalıyla kura, yüzde 20’si ise kura. Eğer, bu konuda duyum veya bildikleriniz
varsa bize bildirirseniz, anında iptal ederiz, açık söylüyorum. Çünkü, netice
itibarıyla toplum yararına bir çalışmadır bu, burada bir ayrım kayrım yapmayı
şiddetle reddederiz, böyle bir durum varsa bütün açık kalplilikle bildirmenizi
istiyorum. 35 yaş üstü erkekler, kadınlar, engelliler ve eski hükümlülere
burada öncelik tanındığını da ifade etmek istiyorum. 
Diğer bir konu
ise emeklilikte yaşa takılanlar. 
Değerli
arkadaşlar, emeklilikte yaşa takılanlar meselesi, rahmetli Ecevit döneminde
çıkan bir yasadır bu. Koalisyon Hükûmeti de Milliyetçi Hareket Partisidir. Ben
de AK PARTİ’nin Bakanı olarak diyorum ki: O karar doğru bir karardır, 91’deki
karar yanlış bir karardır. Şimdi, siz, dün Sayın İnönü’ye dönük bir reddiye
yaptınız, bugün de Ecevit’i reddiye ediyorsanız, bilemiyorum. Bu, doğru bir
şeydir, Sayın Kılıçdaroğlu da 65 yaş uzun vadeli kararla ilgili Anayasa
Mahkemesine gitmeyeceğini söylemiştir ve gitmemiştir; doğrudur çünkü…
(Mikrofon
otomatik cihaz tarafından kapatıldı) 
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – …sosyal güvenlik meselesi
parti meselesi, partizanlık meselesi yapılmamalıdır. (AK PARTİ sıralarından
alkışlar) 
BAŞKAN –
Teşekkür ederim Sayın Çelik. 
Eğer
cevaplanmamış sorular varsa sayın bakanlar yazılı olarak cevap vereceklerdir. 
ALİ UZUNIRMAK
(Aydın) – Sayın Başkan…
BAŞKAN – Sayın
Uzunırmak, buyurunuz. 
ALİ UZUNIRMAK
(Aydın) – Bir şeyi üzüntüyle seyrediyoruz ve şahit olmaktan da utanç duyuyorum.
GAP’a 11,5 milyar lira gibi bir para İşsizlik Fonu’ndan aktarılmıştır ve geri
dönmemiştir, geri de dönmemiştir. “İşsizlik Fonu’nun gayesi dışında kullanılan
bir para var mı?” dedim. Bu para İşsizlik Fonu’nun gayesi dışındadır, hazineye
gönderilmiştir, GAP’a gönderilmiştir ve hazineden de geri dönmemiştir. Sayın
Bakanın böyle bir cevap vermesini esefle kınıyorum.
Teşekkür
ediyorum. 
S. NEVZAT
KORKMAZ (Isparta) – Meclisi yanlış bilgilendiriyorsunuz sayın Bakan.
BAŞKAN –
Teşekkür ederiz.
ALİ UZUNIRMAK
(Aydın) – Böyle bir yanlış bilgiyi kınıyorum.
BAŞKAN - Sayın
Uzunırmak, o verdi cevabı, siz de söylediniz.
ALİ UZUNIRMAK
(Aydın) – Demek ki kaçak sarayla ilgili de yanlış bilgi veriliyor. 
BAŞKAN – Sayın
Gök, sisteme girmişsiniz, size kısa bir söz vereceğim.
Buyurunuz. 

V.- AÇIKLAMALAR (Devam)
8.- Ankara Milletvekili Levent Gök’ün, Adalet Bakanı
Bekir Bozdağ’ın 656 ve 656’ya 1’inci Ek sıra sayılı Bütçe Kanunu Tasarısı ile
657 sıra sayılı Kesin Hesap Kanunu Tasarısı’nın üçüncü tur görüşmelerinde
soru-cevap bölümünde yaptığı konuşmasındaki bazı ifadelerine ve Sosyalist
Enternasyonal Genel Başkan Yardımcılığına seçilmesinden dolayı İstanbul
Milletvekili Umut Oran’ı kutladığına ilişkin açıklaması

LEVENT GÖK
(Ankara) – Teşekkür ederim Sayın Başkan. 
Aslında, ben
söyleyeceğim konuyu birazdan ileteceğim ama Sayın Adalet Bakanının
söyledikleriyle bizim daha önceki hafta yaptığımız tartışma birbiriyle uymuyor.
Bu konuda Sayın Bakan, bildiğiniz gibi, herkesin huzurunda Ankara 5. İdare
Mahkemesi kararının yürütmesinin geçerli olduğunu ifade etmişti. Şimdi, eğer
Sayın Bakanı yine bürokratları yanıltmıyorsa ben herkesin huzurunda, tüm
yurttaşlarımız huzurunda Atatürk Orman Çiftliği’yle ilgili Adalet Bakanımızla
beraber tartışmaya hazırım. Bu konuda Sayın Bakana “hodri meydan” diyorum. Şu
anda kaçak sarayın yapıldığı yerle ilgili Ankara 5. İdare Mahkemesinin
yürütmeyi durdurma kararı vardır ve geçerlidir, bunu ifade ediyorum. 
Ayrıca, Sayın
Meclisi bilgilendirmek istediğim bir husus vardır. Cenevre’de yapılan Sosyalist
Enternasyonal toplantısında İstanbul Milletvekilimiz Sayın Umut Oran Genel
Başkan Yardımcılığına seçilmiştir. Kendisini kutluyorum ve Meclisimizin
bilgisine sunuyorum. (CHP sıralarından alkışlar) 
BAŞKAN –
Teşekkür ederiz Sayın Gök. 
Biz de kendisini
kutluyoruz. 

III.- KANUN TASARI
VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek) (Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)

A) ADALET BAKANLIĞI (Devam)
1) Adalet Bakanlığı 2015 Yılı Merkezî Yönetim Bütçesi
2) Adalet Bakanlığı 2013 Yılı Merkezî Yönetim Kesin
Hesabı

B) CEZA VE İNFAZ KURUMLARI İLE TUTUKEVLERİ İŞ YURTLARI
KURUMU (Devam)
1) Ceza ve İnfaz Kurumları ile Tutukevleri İş Yurtları
Kurumu 2015 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İş Yurtları
Kurumu 2013 Yılı Merkezî Yönetim Kesin Hesabı

C) TÜRKİYE ADALET AKADEMİSİ BAŞKANLIĞI (Devam)
1) Türkiye Adalet Akademisi Başkanlığı 2015 Yılı
Merkezî Yönetim Bütçesi
2) Türkiye Adalet Akademisi Başkanlığı 2013 Yılı
Merkezî Yönetim Kesin Hesabı

Ç) HÂKİMLER VE SAVCILAR YÜKSEK KURULU (Devam)
1) Hâkimler ve Savcılar Yüksek Kurulu 2015 Yılı Merkezî
Yönetim Bütçesi
2) Hâkimler ve Savcılar Yüksek Kurulu 2013 Yılı Merkezî
Yönetim Kesin Hesabı

D) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2015 Yılı
Merkezî Yönetim Bütçesi
2) Çalışma ve Sosyal Güvenlik Bakanlığı 2013 Yılı
Merkezî Yönetim Kesin Hesabı

E) MESLEKİ YETERLİLİK KURUMU (Devam)
1) Mesleki Yeterlilik Kurumu Başkanlığı 2015 Yılı
Merkezî Yönetim Bütçesi
2) Mesleki Yeterlilik Kurumu Başkanlığı 2013 Yılı
Merkezî Yönetim Kesin Hesabı

F) TÜRKİYE VE ORTADOĞU AMME İDARESİ ENSTİTÜSÜ (Devam)
1) Türkiye ve Orta Doğu Amme İdaresi Enstitüsü 2015
Yılı Merkezî Yönetim Bütçesi
2) Türkiye ve Orta Doğu Amme İdaresi Enstitüsü 2013
Yılı Merkezî Yönetim Kesin Hesabı

G) DEVLET PERSONEL BAŞKANLIĞI (Devam)
1) Devlet Personel Başkanlığı 2015 Yılı Merkezî Yönetim
Bütçesi
2) Devlet Personel Başkanlığı 2013 Yılı Merkezî Yönetim
Kesin Hesabı

Ğ) AVRUPA BİRLİĞİ BAKANLIĞI (Devam)
1) Avrupa Birliği Bakanlığı 2015 Yılı Merkezî Yönetim
Bütçesi
2) Avrupa Birliği Bakanlığı 2013 Yılı Merkezî Yönetim
Kesin Hesabı

H) TÜRK AKREDİTASYON KURUMU (Devam)
1) Türk Akreditasyon Kurumu 2015 Yılı Merkezî Yönetim
Bütçesi
2) Türk Akreditasyon Kurumu 2013 Yılı Merkezî Yönetim
Kesin Hesabı
BAŞKAN - Şimdi,
sırasıyla üçüncü turda yer alan bütçelerin bölümlerine geçilmesi hususunu ve
bölümlerini ayrı ayrı okutup oylarınıza sunacağım. 
Adalet
Bakanlığının 2015 yılı bütçesinin bölümlerine geçilmesini oylarınıza sunuyorum:
Kabul edenler… Kabul etmeyenler… Kabul edilmiştir. 
Bölümleri
okutuyorum:

08) ADALET BAKANLIĞI
1) Adalet Bakanlığı 2015 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 1.636.291.000
BAŞKAN – Kabul edenler…
Etmeyenler… Kabul edilmiştir.
 02 Savunma
Hizmetleri 258.000
BAŞKAN – Kabul edenler...
Etmeyenler... Kabul edilmiştir.
 03 Kamu
Düzeni ve Güvenlik Hizmetleri 6.992.099.000
BAŞKAN – Kabul edenler...
Etmeyenler... Kabul edilmiştir.
 GENEL
TOPLAM 8.628.648.000
BAŞKAN – Kabul edenler...
Etmeyenler... Kabul edilmiştir.
Adalet Bakanlığı 2015 yılı
merkezî yönetim bütçesinin bölümleri kabul edilmiştir.
Adalet Bakanlığı 2013 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler... Etmeyenler... Kabul edilmiştir.
Genel toplamları okutuyorum:
2) Adalet Bakanlığı 2013 Yılı Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 7.226.393.856,25
Bütçe Gideri 7.148.263.056,13
İptal Edilen Ödenek 78.130.800,12
Ertesi Yıla Devredilen Ödenek 11.316.119,35

BAŞKAN – (A) cetvelini kabul
edenler... Etmeyenler... Kabul edilmiştir.
Adalet Bakanlığı 2013 yılı
merkezî yönetim kesin hesabının bölümleri kabul edilmiştir.
Ceza ve İnfaz Kurumları ile Tutukevleri İş
Yurtları Kurumu 2015 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri okutuyorum:
40.41) CEZA VE İNFAZ KURUMLARI İLE
TUTUKEVLERİ İŞ YURTLARI KURUMU 
1) Ceza ve İnfaz Kurumları ile Tutukevleri İş Yurtları Kurumu 2015 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 03 Kamu
Düzeni ve Güvenlik Hizmetler 905.250.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 905.250.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 01 Vergi
Gelirleri 674.000
BAŞKAN – Kabul edenler…
Etmeyenler… Kabul edilmiştir.
 03 Teşebbüs
ve Mülkiyet Gelirleri 71.079.000
BAŞKAN – Kabul edenler…
Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 810.000.000
BAŞKAN – Kabul edenler…
Etmeyenler… Kabul edilmiştir.
 05 Diğer
Gelirler 23.286.000
BAŞKAN – Kabul edenler…
Etmeyenler… Kabul edilmiştir.
 06 Sermaye
Gelirleri 688.000
BAŞKAN – Kabul edenler…
Etmeyenler… Kabul edilmiştir.
 09 Ret
ve İadeler -477.000
BAŞKAN – Kabul edenler…
Etmeyenler… Kabul edilmiştir.
 TOPLAM 905.250.000
BAŞKAN – Kabul edenler...
Etmeyenler... Kabul edilmiştir
Ceza ve İnfaz Kurumları ile
Tutukevleri İş Yurtları Kurumu 2015 yılı merkezî yönetim bütçesinin bölümleri
kabul edilmiştir.
Ceza ve İnfaz Kurumları ile
Tutukevleri İş Yurtları Kurumu 2013 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Ceza ve İnfaz kurumları ile Tutukevleri İş Yurtları
Kurumu 2013 Yılı Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 1.788.823.686,00
Bütçe Gideri 1.571.338.201,28
İptal Edilen Ödenek 217.485.484,72
Ertesi Yıla Devredilen Ödenek 8.969.282,90
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B) CETVELİ






(TL)



Bütçe
Geliri Tahmini 808.308.000,00
Tahsilat 1.819.419.995,77
Ret
ve İadeler 1.159.371,25
Net
Tahsilat 1.818.260.624,52
BAŞKAN – (B) cetvelini kabul
edenler… Etmeyenler… Kabul edilmiştir.
Ceza ve İnfaz Kurumları ile
Tutukevleri İş Yurtları Kurumu 2013 yılı merkezî yönetim kesin hesabının
bölümleri kabul edilmiştir.
Türkiye Adalet Akademisi
Başkanlığı 2015 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri okutuyorum:

40.10) TÜRKİYE ADALET AKADEMİSİ
BAŞKANLIĞI
1) Türkiye Adalet Akademisi Başkanlığı 2015 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 03 Kamu
Düzeni ve Güvenlik Hizmetleri 18.938.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 18.938.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 660.000
BAŞKAN – Kabul edenler…
Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 18.098.000
BAŞKAN – Kabul edenler…
Etmeyenler… Kabul edilmiştir.
 05 Diğer
Gelirler 180.000
BAŞKAN – Kabul edenler…
Etmeyenler… Kabul edilmiştir.
 TOPLAM 18.938.000
BAŞKAN – Kabul edenler...
Etmeyenler... Kabul edilmiştir.
Türkiye Adalet Akademisi Başkanlığı
2015 yılı merkezî yönetim bütçesinin bölümleri kabul edilmiştir.
Türkiye Adalet Akademisi
Başkanlığı 2013 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Türkiye Adalet Akademisi Başkanlığı 2013 Yılı
Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 16.524.361,54
Bütçe Gideri 13.518.877,33
İptal Edilen Ödenek 2.965.484,21
Ertesi Yıla Devredilen Ödenek 40.000,00
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B) CETVELİ






(TL)



Bütçe
Geliri Tahmini 14.767.000,00
Net
Tahsilat 13.299.903,90
BAŞKAN – (B) cetvelini kabul
edenler… Etmeyenler… Kabul edilmiştir.
Türkiye Adalet Akademisi
Başkanlığı 2013 yılı merkezî yönetim kesin hesabının bölümleri kabul
edilmiştir.
Hâkimler ve Savcılar Yüksek
Kurulu 2015 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri okutuyorum:

23) HÂKİMLER VE SAVCILAR YÜKSEK
KURULU
1) Hâkimler ve Savcılar Yüksek Kurulu 2015 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 03 Kamu
Düzeni ve Güvenlik Hizmetleri 43.219.000
BAŞKAN – Kabul edenler... Etmeyenler...
Kabul edilmiştir.
 GENEL
TOPLAM 43.219.000
BAŞKAN – Kabul edenler...
Etmeyenler... Kabul edilmiştir.
Hâkimler ve Savcılar Yüksek
Kurulu 2015 yılı merkezî yönetim bütçesinin bölümleri kabul edilmiştir.
Hâkimler ve Savcılar Yüksek
Kurulu 2013 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Hâkimler ve Savcılar Yüksek Kurulu 2013 Yılı
Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:
(A)
CETVELİ






(TL)



Toplam Ödenek 50.859.000,00
Bütçe Gideri 46.940.383,42
Ödenek Üstü Gider 38.805,27
İptal Edilen Ödenek 3.957.421,85
BAŞKAN – (A) cetvelini kabul
edenler... Etmeyenler... Kabul edilmiştir.
Hâkimler ve Savcılar Yüksek
Kurulu 2013 yılı merkezî yönetim kesin hesabının bölümleri kabul edilmiştir.
Çalışma ve Sosyal Güvenlik
Bakanlığı 2015 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri okutuyorum:
18) ÇALIŞMA VE SOSYAL GÜVENLİK
BAKANLIĞI
1) Çalışma ve Sosyal Güvenlik Bakanlığı 2015 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 78.050.000
BAŞKAN – Kabul edenler…
Etmeyenler… Kabul edilmiştir.
 02 Savunma
Hizmetleri 16.000
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 2.130.000
BAŞKAN – Kabul edenler...
Etmeyenler... Kabul edilmiştir.
 04 Ekonomik
İşler ve Hizmetler 557.626.000
BAŞKAN – Kabul edenler…
Etmeyenler… Kabul edilmiştir.
 09 Eğitim
Hizmetleri 243.000
BAŞKAN – Kabul edenler...
Etmeyenler... Kabul edilmiştir.
 10 Sosyal
Güvenlik ve Sosyal Yardım Hizmetleri 30.040.040.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 30.678.105.000
BAŞKAN – Kabul edenler...
Etmeyenler... Kabul edilmiştir.
Çalışma ve Sosyal Güvenlik
Bakanlığı 2015 yılı merkezî yönetim bütçesinin bölümleri kabul edilmiştir.
Çalışma ve Sosyal Güvenlik
Bakanlığı 2013 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Çalışma ve Sosyal Güvenlik Bakanlığı 2013 Yılı
Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:
(A)
CETVELİ






(TL)



Toplam Ödenek 29.740.015.001,00
Bütçe Gideri 29.686.186.013,94
İptal Edilen Ödenek 53.828.987,06
BAŞKAN – (A) cetvelini kabul
edenler... Etmeyenler... Kabul edilmiştir.
Çalışma ve Sosyal Güvenlik
Bakanlığı 2013 yılı merkezî yönetim kesin hesabının bölümleri kabul edilmiştir.
Mesleki Yeterlilik Kurumu Başkanlığı
2015 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri okutuyorum:

40.50) MESLEKİ YETERLİLİK KURUMU
BAŞKANLIĞI
1) Mesleki Yeterlilik Kurumu Başkanlığı 2015 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 11.304.500
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 176.000
BAŞKAN – Kabul edenler…
Etmeyenler… Kabul edilmiştir.
 04 Ekonomik
İşler ve Hizmetler 4.064.500
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 15.545.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 1.041.000
BAŞKAN – Kabul edenler…
Etmeyenler… Kabul edilmiştir.
 05 Diğer
Gelirler 13.075.000
BAŞKAN – Kabul edenler…
Etmeyenler… Kabul edilmiştir.
 TOPLAM 14.116.000
BAŞKAN – Kabul edenler...
Etmeyenler... Kabul edilmiştir
Mesleki Yeterlilik Kurumu
Başkanlığı 2015 yılı merkezî yönetim bütçesinin bölümleri kabul edilmiştir.
Mesleki Yeterlilik Kurumu
Başkanlığı 2013 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Mesleki Yeterlilik Kurumu Başkanlığı 2013 Yılı
Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 10.046.500,00
Bütçe Gideri 5.234.907,48
İptal Edilen Ödenek 4.811.592,52
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B) CETVELİ






(TL)



Bütçe
Geliri Tahmini 9.453.000,00
Net
Tahsilat 10.495.258,98
BAŞKAN – (B) cetvelini kabul
edenler… Etmeyenler… Kabul edilmiştir.
Mesleki Yeterlilik Kurumu Başkanlığı
2013 yılı merkezî yönetim kesin hesabının bölümleri kabul edilmiştir.
Türkiye ve Orta Doğu Amme İdaresi
Enstitüsü 2015 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri okutuyorum:
40.07) TÜRKİYE VE ORTA DOĞU AMME
İDARESİ ENSTİTÜSÜ
1) Türkiye ve Orta Doğu Amme İdaresi Enstitüsü 2015
Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 8.163.000
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 479.000
BAŞKAN – Kabul edenler…
Etmeyenler… Kabul edilmiştir
 08 Dinlenme,
Kültür ve Din Hizmetleri 274.000
BAŞKAN – Kabul edenler…
Etmeyenler… Kabul edilmiştir.
 09 Eğitim
Hizmetleri 4.319.000
BAŞKAN – Kabul edenler…
Etmeyenler… Kabul edilmiştir
 GENEL
TOPLAM 13.235.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 1.375.000
BAŞKAN – Kabul edenler…
Etmeyenler… Kabul edilmiştir.
 04 Alınan
Bağış ve Yardımlar ile Özel Gelirler 11.845.000
BAŞKAN – Kabul edenler…
Etmeyenler… Kabul edilmiştir.
 05 Diğer
Gelirler 15.000
BAŞKAN – Kabul edenler…
Etmeyenler… Kabul edilmiştir.
 TOPLAM 13.235.000
BAŞKAN – Kabul edenler...
Etmeyenler... Kabul edilmiştir
Türkiye ve Orta Doğu Amme İdaresi
Enstitüsü 2015 yılı merkezî yönetim bütçesinin bölümleri kabul edilmiştir.
Türkiye ve Orta Doğu Amme İdaresi
Enstitüsü 2013 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Türkiye ve Orta Doğu Amme İdaresi Enstitüsü 2013
Yılı Merkezî Yönetim Kesin Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 12.547.245,41
Bütçe Gideri 11.037.762,60
İptal Edilen Ödenek 1.509.482,81
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B) CETVELİ






(TL)



Bütçe
Geliri Tahmini 11.730.000,00
Tahsilat 10.895.794,02
Ret
ve İadeler 14.248,34
Net
Tahsilat 10.881.545,68
BAŞKAN – (B) cetvelini kabul
edenler… Etmeyenler… Kabul edilmiştir.
Türkiye ve Orta Doğu Amme İdaresi
Enstitüsü 2013 yılı merkezî yönetim kesin hesabının bölümleri kabul edilmiştir.
Devlet Personel Başkanlığı 2015 yılı
merkezî yönetim bütçesinin bölümlerine geçilmesini oylarınıza sunuyorum: Kabul
edenler... Etmeyenler... Kabul edilmiştir.
Bölümleri okutuyorum:

18.75) DEVLET PERSONEL BAŞKANLIĞI
1) Devlet Personel Başkanlığı 2015 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 25.721.000
BAŞKAN – Kabul edenler…
Etmeyenler… Kabul edilmiştir.
 02 Savunma
Hizmetleri 8.000
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 604.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 26.333.000
BAŞKAN – Kabul edenler...
Etmeyenler... Kabul edilmiştir.
Devlet Personel Başkanlığı 2015
yılı merkezî yönetim bütçesinin bölümleri kabul edilmiştir.
Devlet Personel Başkanlığı 2013 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler... Etmeyenler... Kabul edilmiştir.
2) Devlet Personel Başkanlığı 2013 Yılı Merkezî
Yönetim Kesin Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 17.592.000,00
Bütçe Gideri 15.869.056,89
İptal Edilen Ödenek 1.722.943,11
BAŞKAN – (A) cetvelini kabul
edenler... Etmeyenler... Kabul edilmiştir.
Devlet Personel Başkanlığı 2013
yılı merkezî yönetim kesin hesabının bölümleri kabul edilmiştir.
Avrupa Birliği Bakanlığı 2015
yılı merkezî yönetim bütçesinin bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Bölümleri okutuyorum:

25) AVRUPA BİRLİĞİ BAKANLIĞI
1) Avrupa Birliği Bakanlığı 2015 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel
Kamu Hizmetleri 290.388.000
BAŞKAN – Kabul edenler…
Etmeyenler… Kabul edilmiştir.
 03 Kamu
Düzeni ve Güvenlik Hizmetleri 850.000
BAŞKAN – Kabul edenler...
Etmeyenler... Kabul edilmiştir.
 GENEL
TOPLAM 291.238.000
BAŞKAN – Kabul edenler...
Etmeyenler... Kabul edilmiştir.
Avrupa Birliği Bakanlığı 2015
yılı merkezî yönetim bütçesinin bölümleri kabul edilmiştir.
Avrupa Birliği Bakanlığı 2013
yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2) Avrupa Birliği Bakanlığı 2013 Yılı Merkezî Yönetim
Kesin Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 217.973.650,00
Bütçe Gideri 207.283.929,11
İptal Edilen Ödenek 10.689.720,89
BAŞKAN – (A) cetvelini kabul
edenler... Etmeyenler... Kabul edilmiştir.
Avrupa Birliği Bakanlığı 2013
yılı merkezî yönetim kesin hesabının bölümleri kabul edilmiştir.
Türk Akreditasyon Kurumu 2015 yılı
merkezî yönetim bütçesinin bölümlerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
Bölümleri okutuyorum:
40.21) TÜRK AKREDİTASYON KURUMU
1) Türk Akreditasyon Kurumu 2015 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 03 Kamu
Düzeni ve Güvenlik Hizmetleri 141.000
BAŞKAN – Kabul edenler…
Etmeyenler… Kabul edilmiştir.
 04 Ekonomik
İşler ve Hizmetler 10.969.000
BAŞKAN – Kabul edenler…
Etmeyenler… Kabul edilmiştir.
 GENEL
TOPLAM 11.110.000
BAŞKAN – Kabul edenler...
Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs
ve Mülkiyet Gelirleri 13.702.000
BAŞKAN – Kabul edenler…
Etmeyenler… Kabul edilmiştir.
 05 Diğer
Gelirler 13.025.000
BAŞKAN – Kabul edenler… Etmeyenler…
Kabul edilmiştir.
 TOPLAM 26.727.000
BAŞKAN – Kabul edenler...
Etmeyenler... Kabul edilmiştir
Türk Akreditasyon Kurumu 2015
yılı merkezî yönetim bütçesinin bölümleri kabul edilmiştir.
Türk Akreditasyon Kurumu 2013
yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
2) Türk Akreditasyon Kurumu 2013Yılı Merkezî Yönetim
Kesin Hesabı
BAŞKAN – (A) cetvelinin genel
toplamını okutuyorum:
(A) CETVELİ






(TL)



Toplam Ödenek 38.569.738,00
Bütçe Gideri 31.743.213,26
İptal Edilen Ödenek 6.826.524,74
BAŞKAN – (A) cetvelini kabul
edenler… Etmeyenler… Kabul edilmiştir.
Kesin hesap (B) cetvelini
okutuyorum:
(B) CETVELİ






(TL)



Bütçe
Geliri Tahmini 25.779.000,00
Tahsilat 26.934.437,87
Ret
ve İadeler  46.313,31
Net
Tahsilat 26.888.124,56
BAŞKAN – (B) cetvelini kabul
edenler… Etmeyenler… Kabul edilmiştir.
Türk Akreditasyon Kurumu 2013 yılı merkezî yönetim
kesin hesabının bölümleri kabul edilmiştir.
Böylece üçüncü
turda yer alan kuruluşların bütçeleri ve kesin hesapları kabul edilmiştir.
Hayırlı olmasını
diliyorum.
Şimdi, sayın
bakanlar kısa kısa teşekkür konuşması yapacaklardır.
Özellikle Faruk
Bey istemiştir konuşma yapmayı.
Buyurunuz.
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Sayın Başkanım, çok teşekkür
ediyorum.
Değerli
arkadaşlar, üç bakan arkadaşımızın bütçesi huzurlarınıza geldi, onayladınız,
çok teşekkür ederiz.
Volkan Bey’in bu
ilk bütçesi, bizim üçüncü dönem olduğu için son bütçemiz. Dolayısıyla, 1999’dan
bugüne bütçelerde çok önemli hadiseler, çok önemli görüşmeler, değerlendirmeler
yaşadık. Büyük ölçüde bu bütçeyi de yeni arkadaşlarımız kullanacağı için
hayırlı olmasını diliyorum, katkılarınızdan dolayı da hepinize çok teşekkür
ediyoruz, tabii Bekir Bey’le birlikte diyorum. 
Sağ olun
efendim.(AK PARTİ sıralarından alkışlar) 
BAŞKAN –
Teşekkür ediyoruz Sayın Çelik, Sayın Bozdağ ve Sayın Bozkır.
Sayın
milletvekilleri, böylece üçüncü tur görüşmeleri tamamlanmıştır.
Programa göre,
kuruluşların bütçe ve kesin hesaplarını sırasıyla görüşmek için 14 Aralık 2014
Pazar günü saat 11.00’de toplanmak üzere birleşimi kapatıyorum.
Kapanma Saati: 20.54




(*) 656 ve 656’ya 1’inci Ek ve 657 S. Sayılı
Basmayazılar ve Ödenek Cetvelleri 10/12/2014 tarihli 25’inci Birleşim
Tutanağı’na eklidir.





