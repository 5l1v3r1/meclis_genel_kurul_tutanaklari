



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

17’nci Birleşim
14 Kasım 2018 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Hatay Milletvekili Barış Atay Mengüllüoğlu’nun,
emekçilerin yaşamına ve güncel sorunlarına ilişkin gündem dışı konuşması
2.- Eskişehir Milletvekili Utku Çakırözer’in, hak
ihlallerine ilişkin gündem dışı konuşması
3.- Düzce Milletvekili Ümit Yılmaz’ın, 12 Kasım Düzce
depreminin 19’uncu yıl dönümüne ilişkin gündem dışı konuşması 

IV.- AÇIKLAMALAR
1.- Çankırı Milletvekili Muhammet Emin Akbaşoğlu’nun,
Hatay Milletvekili Barış Atay Mengüllüoğlu’nun gündem dışı konuşmasındaki bazı
ifadelerine ilişkin açıklaması
2.- Hatay Milletvekili Barış Atay Mengüllüoğlu’nun,
Çankırı Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
3.- Niğde Milletvekili Ömer Fethi Gürer’in, kadroya
geçen taşeron işçilerin mağduriyetine ilişkin açıklaması
4.- Mersin Milletvekili Cengiz Gökçel’in, sağlık
alanında yaşanan sorunlara ilişkin açıklaması
5.- Burdur Milletvekili Mehmet Göker’in, eğitimde
başarıyı artırmak için liyakat esaslı atamalar yapılması gerektiğine ilişkin
açıklaması
6.- Mersin Milletvekili Baki Şimşek’in, inşaat
sektöründe yaşanan sıkıntılara ilişkin açıklaması
7.- Hatay Milletvekili Serkan Topal’ın, kamunun bina
kirası olarak ödediği aylık giderin ne kadar olduğunu, kimlere ödendiğini ve
devletin kiracı olmaktan ne zaman kurtulacağını öğrenmek istediğine ilişkin
açıklaması
8.- Antalya Milletvekili Aydın Özer’in, Diyanet İşleri
Başkanlığının Anayasa’nın 136’ncı maddesine uymadığına ve Diyanet İşleri
Başkanının istifa etmesi gerektiğine ilişkin açıklaması
9.- Bursa Milletvekili Nurhayat Altaca Kayışoğlu’nun,
kamuoyunun vicdanını rahatsız eden çocuk istismarını önlemeye yönelik yasal
düzenlemenin yapılması gerektiğine ilişkin açıklaması
10.- Konya Milletvekili Esin Kara’nın, vefat eden MHP
Konya Kulu İlçe Başkanı Murat Toklucu’ya Allah’tan rahmet dilediğine ilişkin
açıklaması
11.- Adana Milletvekili Ayhan Barut’un, 2547 sayılı
Kanun’un 50/d fıkrasında istisnai olarak uygulanması öngörülen hükümlerin
istismar edildiğine ve huzursuzluğa sebep olan bu durumun giderilmesi için
verilen kanun teklifinin gündeme alınmasını talep ettiğine ilişkin açıklaması
12.- Mersin Milletvekili Hacı Özkan’ın, 14 Kasım Dünya
Diyabet Günü’ne ilişkin açıklaması
13.- Kahramanmaraş Milletvekili Sefer Aycan’ın, şeker
pancarı üreticilerinin sorunlarına ilişkin açıklaması
14.- Kırklareli Milletvekili Türabi Kayan’ın, Türk
Akımı Projesi’nin yarattığı problemlere ilişkin açıklaması
15.- Kütahya Milletvekili Ali Fazıl Kasap’ın, Kütahya
ilinde kriz döneminde alınabilecek tedbirlere ilişkin açıklaması
16.- Denizli Milletvekili Kazım Arslan’ın, elektrik ve
doğal gazda KDV’yi, Enerji Fonu ile elektrik tüketim vergisini sıfırlamayı,
maaşları artırmayı düşünüp düşünmediklerini, alınan dış krediler için Hazinenin
kefalet miktarının ne olduğunu Maliye ve Hazine Bakanından öğrenmek istediğine
ilişkin açıklaması
17.- Adana Milletvekili Ayşe Sibel Ersoy’un, kasım
ayının ikinci pazartesi günü başlayan Dünya Çocuk Kitapları Haftası’na ilişkin
açıklaması
18.- Kahramanmaraş Milletvekili İmran Kılıç’ın, söz ve
davranışlarıyla birlik beraberliğin sembollerinden olan Mehmet Ocak Dede’ye
Allah’tan rahmet dilediğine ilişkin açıklaması
19.- Muğla Milletvekili Mürsel Alban’ın, Marmaris
Kaymakamlığı Millî Emlak Müdürlüğü tarafından bölgedeki köylülere gönderilen
yazıya istinaden, Cumhurbaşkanı Erdoğan’ın gözünün saraya ne zaman doyacağını
öğrenmek istediğine ilişkin açıklaması
20.- Şırnak Milletvekili Hasan Özgüneş’in, Şırnak ili
Beytüşşebap ilçesinin durumuna ve “gizli talimat” diye bir uygulamanın olup
olmadığını öğrenmek istediğine ilişkin açıklaması
21.- İstanbul Milletvekili Hayati Arkaz’ın, Sivas’ta
sağlık hizmeti veren Yıldızeli Devlet Hastanesindeki aksaklıkların hayati önem
taşıdığına ve sorunların bir an önce giderilmesi gerektiğine ilişkin açıklaması
22.- Karaman Milletvekili İsmail Atakan Ünver’in, dar
ve sabit gelirliyi gelir adaletsizliğinden kurtarmak için Maliye ve Hazine
Bakanının neyi beklediğini öğrenmek istediğine ilişkin açıklaması
23.- İzmir Milletvekili Murat Çepni’nin, sömürünün,
yoksulluğun, savaşın, faşizmin olduğu yerde direnişin olduğuna ilişkin açıklaması
24.- Kocaeli Milletvekili Lütfü Türkkan’ın, menfur
saldırı sonucu hayatını kaybeden LASTİK-İŞ Sendikası Genel Başkanı Abdullah
Karacan’a Allah’tan rahmet dilediğine, 14 Kasım Ahıska sürgününün 74’üncü yıl
dönümüne, Atatürk Havalimanı’nda Türkiye’ye giriş izini bekleyen 11 Uygur Türkü
konusunda Hükûmeti duyarlı olmaya davet ettiğine, İYİ PARTİ milletvekili aday
adayı İhsan Şahin’in kurumuna dönmesinin sağlanmasını Hazine ve Maliye
Bakanından talep ettiğine ilişkin açıklaması
25.- Sakarya Milletvekili Muhammed Levent Bülbül’ün, 14
Kasım Ahıska sürgününün 74’üncü yıl dönümünde Ahıska Türkü soydaşların Ahıska
Türkü olarak vatanlarına dönüşlerinin sağlanmasını temenni ettiklerine, 14
Kasım Dünya Diyabet Günü’nde diyabet hastalarının yaşadığı zorlukların farkında
olduklarına ve bu konuda çalışmalar yapacaklarına ilişkin açıklaması
26.- Mersin Milletvekili Fatma Kurtulan’ın, Hakkâri
Milletvekili Leyla Güven’in toplumsal barışı zedelediği gerekçesiyle kendisine
yapılan tecridin kalkması talebine ses verilmesi gerektiğine, AKP tarafından
denetim faaliyetlerinin engellendiğine, 27’nci Dönemde 30 soru önergesi, 8
araştırma önergesi ve 9 kanun teklifinin çeşitli gerekçelerle iade edildiğine
ve bu konudaki muhatabın kim olduğunu öğrenmek istediklerine ilişkin açıklaması
27.- İstanbul Milletvekili Engin Altay’ın, Gazze’de
yaşamını yitiren Filistinlilere Allah’tan rahmet dilediklerine, Filistin
konusunda daha duyarlı olunması gerektiğine, Cemal Kaşıkçı cinayetini
belgeleyen “tape”lerle ilgili Meclisin bilmediği dünyanın bildiği ne varsa
Hükûmetin bir an önce bilgi vermek zorunda olduğuna ilişkin açıklaması
28.- Çankırı Milletvekili Muhammet Emin Akbaşoğlu’nun,
İstanbul Milletvekili Engin Altay’ın ve Kocaeli Milletvekili Lütfü Türkkan’ın
yaptığı açıklamalarındaki bazı ifadelerine, Amerika’nın Kudüs’ü İsrail’in sözde
başkenti olarak tanıma kararına karşı bütün dünyayı harekete geçirenin Türkiye
Cumhuriyeti devleti ve onun Cumhurbaşkanı Recep Tayyip Erdoğan olduğuna,
Filistinlilerin de Uygur Türklerinin de ilelebet yanlarında olmaya devam
edileceğine ilişkin açıklaması
29.- Kocaeli Milletvekili Lütfü Türkkan’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı ifadelerine
ilişkin açıklaması
30.- Kocaeli Milletvekili Lütfü Türkkan’ın, 11 Uygur
Türkü’ne yapılan zulmün sona erdirilmesi gerektiğine ilişkin açıklaması
31.- İstanbul Milletvekili Engin Altay’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı ifadelerine
ilişkin açıklaması
32.- Çankırı Milletvekili Muhammet Emin Akbaşoğlu’nun,
bütün dünyanın takdir ettiği Kaşıkçı cinayetiyle ilgili süreci kötülemeye dönük
çabaları boş bir yaklaşım olarak gördüğüne ilişkin açıklaması
33.- İstanbul Milletvekili Engin Altay’ın, Tekirdağ
Milletvekili İlhami Özcan Aygun’un, Trabzon halkı için kullandığı ifadeden dolayı
Milletvekilimizin kendisi ve CHP grubu olarak özür dilediklerine ilişkin
açıklaması
34.- İzmir Milletvekili Tamer Osmanağaoğlu’nun, İzmir
Milletvekili Atila Sertel’in sataşma nedeniyle yaptığı konuşmasındaki bazı
ifadelerine ilişkin açıklaması
35.- Çankırı Milletvekili Muhammet Emin Akbaşoğlu’nun,
Konya Milletvekili Fahrettin Yokuş’un 12 sıra sayılı Kanun Teklifi’nin 9’uncu
maddesiyle ilgili önerge üzerinde yaptığı konuşmasındaki bazı ifadelerine ilişkin
açıklaması
36.- Çankırı Milletvekili Muhammet Emin Akbaşoğlu’nun,
Konya Milletvekili Fahrettin Yokuş’un sataşma nedeniyle yaptığı konuşmasındaki
bazı ifadelerine ilişkin açıklaması
37.- Kocaeli Milletvekili Lütfü Türkkan’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı ifadelerine
ilişkin açıklaması
38.- Çankırı Milletvekili Muhammet Emin Akbaşoğlu’nun,
şehir hastanelerinde tek garantinin hastalara hizmet garantisi olduğuna ilişkin
açıklaması
39.- Denizli Milletvekili Yasin Öztürk’ün, Çankırı
Milletvekili Muhammet Emin Akbaşoğlu’nun yaptığı açıklamasındaki bazı ifadelerine
ilişkin açıklaması
40.- Çankırı Milletvekili Muhammet Emin Akbaşoğlu’nun,
safsatanın kölesi olanların hakikate kör olduklarına ilişkin açıklaması
41.- İstanbul Milletvekili Nazır Cihangir İslam’ın,
Çankırı Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
42.- Çankırı Milletvekili Muhammet Emin Akbaşoğlu’nun,
iktidarın ve AK PARTİ Grubunun bütün özgürlüklerin önünü açtığına, insan hak ve
özgürlükleri konusunda önemli kazanımlar sağladığına ilişkin açıklaması

V.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, görüşmeleri izlemek üzere Genel Kurulu
teşrif etmiş bulunan Uganda Cumhuriyeti parlamento üyelerine "Hoş geldiniz."
denilmesi

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın,
denetim faaliyetlerinin engellenmesi sorununda muhatabın Meclis Başkanı ile
Başkanlık Divanı olduğuna ve konunun gündeme getirilmesi için girişimlerde
bulunacağına ilişkin konuşması




VII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Samsun Milletvekili Ahmet Demircan ve 5
milletvekilinin Sağlıkla İlgili Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi (2/1186) ile Sağlık, Aile, Çalışma ve Sosyal
İşler Komisyonu Raporu (S. Sayısı: 12)

VIII.- SATAŞMALARA İLİŞKİN KONUŞMALAR
1.- İzmir Milletvekili Atila Sertel’in, İzmir
Milletvekili Tamer Osmanağaoğlu’nun 12 sıra sayılı Kanun Teklifi’nin 7’nci
maddesiyle ilgili önerge üzerinde yaptığı konuşmasında Cumhuriyet Halk Partisine
sataşması nedeniyle konuşması
2.- Konya Milletvekili Fahrettin Yokuş’un, Çankırı
Milletvekili Muhammet Emin Akbaşoğlu’nun yaptığı açıklamasında şahsına sataşması
nedeniyle konuşması

IX.- YAZILI SORULAR VE CEVAPLARI
1.- Siirt Milletvekili Meral Danış Beştaş’ın, önerge ve
kanun teklifi iadelerine ilişkin sorusu ve Türkiye Büyük Millet Meclisi Başkanvekili
Mustafa Şentop’un cevabı (7/5258)
14 Kasım 2018 Çarşamba
BİRİNCİ OTURUM
Açılma Saati: 14.00
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), Şeyhmus DİNÇEL
(Mardin) 
----- 0 -----
BAŞKAN
– Türkiye Büyük Millet Meclisinin 17’nci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, emekçilerin durumu ve güncel sıkıntılar hakkında söz isteyen
Hatay Milletvekili Barış Atay Mengüllüoğlu’na aittir.
Buyurun
Sayın Mengüllüoğlu. (HDP sıralarından alkışlar)
Süreniz
beş dakikadır. 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Hatay Milletvekili Barış Atay Mengüllüoğlu’nun,
emekçilerin yaşamına ve güncel sorunlarına ilişkin gündem dışı konuşması
BARIŞ
ATAY MENGÜLLÜOĞLU (Hatay) – Teşekkür ediyorum Sayın Başkan. 
Arkadaşlar,
hepinize merhaba. 
Tüm
Türkiye halklarını, işçileri, emekçileri, yoksullaştırılmış, açlığa, sefalete,
çaresizliğe mahkûm edilmiş tüm yurttaşlarımızı Türkiye İşçi Partisi adına
selamlıyorum. 
21.201;
2002 yılından yani AKP iktidarının başladığı günden bugüne kadar iş
cinayetlerinde kaybettiğimiz işçi, emekçi sayısı 21.201. Bazıları için sadece
bir istatistik ama gerçekte birilerinin annesi, babası, oğlu, kızı, eşi. Ne
yazık ki bunlardan ancak “Türkiye’de emekçilerin yaşamı ve güncel sorunları”
başlığı altında gündem dışı söz alarak bahsetme olanağı buluyoruz. Çünkü bu
Parlamento ısrarla bu ülkenin milyonlarca insanının, açıkça ifade etmek
gerekirse ülkenin gerçek sahibi olan, üreten, yaratan, alın teri döken, yaşayan
milyonların sorunlarını gündeme almak istemiyor. Türkiye’de hâkim siyaset
algısı için yoksul, emekçi insanlar sadece seçimden seçime kullanılan bir
malzemeden ibaret. Sürekli büyüyen Türkiye’den bahseden iktidara gerçekten
sormak istiyorum: Bu zenginleşmeden ve büyümeden işçiler, emekçiler ne zaman
pay alacak? Neden hiç pay almıyorlar? Zenginleşirken hiç “Ey işçi kardeşim, bu
yıl çok büyüdük, vergilerinde, faturalarında indirime gidiyoruz.” diye bir
cümle duymadık sizden. Fakat kriz gelince akla hemen işçinin, emekçinin
tasarruf etmesini istemek geliyor. Gel gör ki bunu söyleyenlerin ne yazlık
sarayından ne uçan sarayından ne de tropikal meyve kokteyllerinden vazgeçtiğini
de görmüyoruz. Daha somut konuşayım, geçen yıl yapılan TİS sözleşmesi gereği
memur ve emeklilere 2019 yılında yılın ilk yarısı yüzde 5, ikinci yarısı yüzde
4 zam yapılacak hâlbuki 2019 yılının enflasyon hedefiniz bile yüzde 15,9.
Emekli ve memurlar için bir ara kararla her altı ayda bir yüzde 8 zam
yapılmasını öneriyoruz, buyurun yapın. 
İşsizlik
Fonu’ndan şu ana kadar işçiler sadece 20 milyar lira alabildi ama işverenlere
çeşitli teşvikler altında 45 milyar lira para dağıttınız. 2019 programınızda
belirlediğiniz hedef gerçekleşse bile işsiz sayısı 1 milyon artacak. İşsizlik
Fonu’ndan emekçiler kriz döneminde yararlanmayacak da ne zaman yararlanacak
arkadaşlar? Kamu bankalarına bile buradan 10 milyar lira ucuz kaynak
aktardınız. Emekçilerin fonunu yağmalamayı bırakın artık. Merkez Bankası,
işçilere enflasyon altında zam önerisi getirdi, yıllarca “Türkiye şöyle büyüdü,
böyle büyüdü.” dediniz, emekçilere, emeklilere sadece enflasyon kadar zam
yaptınız, hiç ülkenin büyümesi kadar ekstra zam yaptığınızı görmedik. Refahı
paylaşmadığınız emekçilere şimdi krizin faturasını kesmeye çalışıyorsunuz.
Refahı kiminle paylaştıysanız krizin faturasını gidin, ona kesin. Mesela,
Cengiz İnşaatın vergisini siliyorsunuz ama emekçilerden fedakârlık
bekliyorsunuz. İktidara geldiğinizden bu yana kim, ne kadar zenginleşmiş oturup
hesap edin, onlardan kriz vergisi alın hatta Cengiz İnşaatın vergisini
sileceğinize, 100 kat artan servetinden servet vergisi alabilirsiniz.
Sosyal
yardımları lütuf olmaktan çıkarın. Hiç kimse kömür yardımı almak için sizin
ilçe binalarınızda sıra beklemek zorunda değil. 
Sermaye
için yeniden yapılandırma yönetmelikleri çıkardınız, konkordatoların
imkânlarını genişlettiniz, Sermaye Garanti Fonu’ndan tam 210 milyar lira
dağıttınız. Şimdi, diyorsunuz ki: “Zordaysan ödeme, sonra alırız.” O zaman,
kriz zamanı emekçilerin banka borçlarını, işsiz kalanların kredi borçlarını da
erteleyin. Onlar için neden halk garanti fonu kurmuyorsunuz? 
Dün,
16 yaşında bir kâğıt toplama işçisi çocuk, bir kamyon portakal posasının
üzerine dökülmesi sonucu yaralandı. Ne kadar absürt bir durum, değil mi? Daha
yarım saat önce, belediyedeki işinden atıldığı için işsiz kalan bir emekçi,
işçi Halkla İlişkiler Binası’nda intihar teşebbüsünde bulundu. Bunlar gözünüzün
önünde oluyor. İşte size zenginleşen Türkiye!
Bakın,
kriz dönemlerinde para kaynağı bulmakta zorlanıyor olabilirsiniz, ben size
birkaç öneride bulunayım. Vergilerini sildiğiniz, ihya ettiğiniz Cengizden,
Limaktan, Kalyondan alabilirsiniz. Cumhuriyet düşmanı bir yazar bozuntusunu,
halkın bir kesimine mesaj vermek için, 9 Kasımda ziyaret eden ve her gün
bütçesini artırdığınız Diyanetten de alabilirsiniz. Çorlu tren faciasında
oğlunu kaybeden anneyi “Hesap soruyor.” diye sosyal medyada engelleyen
müdüründen ve onun gibilerin maaşlarından da alabilirsiniz. Ramazan programı
sunması için, sonradan vekil yaptığınız, Uğur Işılak’a 1 milyon 200 bin lira
ödeyen Konya Meram Belediyesinden ve onun gibi parayı çarçur eden
belediyelerden de alabilirsiniz. Medya kuruluşu satın alsın ve
tekelleştirdiğiniz medyaya bir halka daha eklensin diye kamu bankalarından iki
yıl ödemesiz 1 milyar lira kredi verdiğiniz Demirörenden de alabilirsiniz veya
genel başkanınızın saray harcamalarından aktarın, inanın birkaç haftalık kısmı
bütün ülkeye gani gani yetecektir. Bakın, bunların hepsi aynı kaynak. Bunların
hepsi halkın parası ve daha ne istiyorsunuz halktan, size daha ne yapabilir bu
halk?
(Mikrofon
otomatik cihaz tarafından kapatıldı) 
BARIŞ
ATAY MENGÜLLÜOĞLU (Devamla) – Bir dakika daha süre istiyorum.
BAŞKAN
– Tabii ki bir dakika daha süre veriyorum Sayın Mengüllüoğlu.
Buyurun.
BARIŞ
ATAY MENGÜLLÜOĞLU (Devamla) – Bu ülkenin işçilerinin, emekçilerinin sorunlarını
anlatmak için beş dakikanın yetmeyeceğini tabii ki hepimiz biliyoruz. O yüzden
bu sorunları çözmek için de emin olun her yerde, her alanda mücadele etmeye
devam ederek çözeceğiz bunu.
Sözlerime
son verirken, AKP saray rejiminin işçi düşmanı, ranta, yandaşa destek
politikalarının en çıplak örneği ve iki sınıfın kavgasını en net anlatan üçüncü
havalimanı projesinin işçilerinin mücadelesini öncelikle selamlıyorum. Haklı
oldukları yandaş holdingiler tarafından bile kabul edilmesine rağmen tutuklanan
işçileri de selamlıyorum. Yalnızca, Genel Başkanımızla birlikte havaalanında
işçilerle dayanıştığı için tutuklanan Yusuf Yılmaz yoldaşımı bütün devrimci
duygularımla selamlıyorum ve herkesi 5 Aralıkta bu davaya, işçilerin davasına
sahip çıkmaya çağırıyorum. Şüpheniz olmasın, bugün havaalanında, TARİŞ’te,
Cargill’de, Flormar’da, fabrikalarda, tarlalarda ayağa kalkan emekçiler,
geçmişteki 15-16 Haziran TARİŞ, TEKEL, Zonguldak kömür işçileri yürüyüşü, Soma
ruhuyla bu düzeni yıkacak ve Türkiye İşçi Partisi yanlarında olacak. Bakalım
güçlü olduğunu sanan mı yoksa haklı olan mı kazanacak, hodri meydan! (HDP
sıralarından alkışlar) 
BAŞKAN
– Teşekkürler Sayın Mengüllüoğlu.
MUHAMMET
EMİN AKBAŞOĞLU (Çankırı) – Sayın Başkan...
BAŞKAN
– Evet Sayın Akbaşoğlu, yerinizden söz istiyorsunuz.
MUHAMMET
EMİN AKBAŞOĞLU (Çankırı) – Evet, yerimden.
BAŞKAN
– Mikrofonu açalım lütfen.
IV.- AÇIKLAMALAR
1.- Çankırı Milletvekili Muhammet Emin Akbaşoğlu’nun,
Hatay Milletvekili Barış Atay Mengüllüoğlu’nun gündem dışı konuşmasındaki bazı
ifadelerine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ediyorum Sayın Başkan.
Tabii,
kürsüde konuşan hatibin haksız, afaki eleştirileri oldu ve tanımlamaları oldu
“saray rejimi” “işçi düşmanı” gibi. Bunların gerçekle uzaktan yakından alakası
olmadığını hepimiz biliyoruz, milletimiz en güzel şekilde biliyor. Biz tam
manasıyla işçilerimizin durumunu on beş yıllık iktidarımızda satın alma gücü
paritesi bakımından hakikaten çok iyi noktalara taşıyan ve o işçilerimizin alın
terleriyle, emekleriyle, onların katkılarıyla cumhuriyet rejimimize en büyük
hizmetleri kazandıran bir iktidarız. Dolayısıyla cumhuriyet rejiminin 95’inci
yılı münasebetiyle de 29 Ekim 2018’de dünyanın en büyük havalimanını
taçlandırmak suretiyle bu katkılarımızı ortaya koyduk. Türkiye’de cumhuriyet
rejimi vardır, saray rejimi yoktur. 
Teşekkür
ederim. 
BAŞKAN
– Teşekkürler Sayın Akbaşoğlu. 
BARIŞ
ATAY MENGÜLLÜOĞLU (Hatay) – Sayın Başkan…
BAŞKAN
– Sayın Mengüllüoğlu, yerinizden bir dakika söz veriyorum. 
2.- Hatay Milletvekili Barış Atay Mengüllüoğlu’nun,
Çankırı Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
BARIŞ
ATAY MENGÜLLÜOĞLU (Hatay) – Sayın milletvekilline hatırlatmak isterim: “Saray”
tabiri kendi genel başkanının sözüdür, sarayı kuran da kendisidir, yazlık
sarayı yapan da; “uçan sarayı” biz söyledik gerçi. Gerçi Norveç
milletvekillerinin Türkiye Büyük Millet Meclisine geldiğini bilmiyordum
açıkçası. Biz Türkiye’de yaşıyoruz, işçilerimizin sorunları var, siz görmek
istemiyor olabilirsiniz ama kendini yakan işçiler, kendini damdan atmaya
çalışan işçiler, havalimanı inşaatında ölen 30 işçi kardeşimiz, onların hepsi
bu ülkenin işçi sınıfının birer bireyidir efendim. Görmek istemiyorsanız emin
olun Türkiye İşçi Partisi olarak size bunu göstermeyi bir görev addediyoruz. 
BAŞKAN
– Teşekkürler Sayın Mengüllüoğlu.
MUHAMMET
EMİN AKBAŞOĞLU (Çankırı) – Sayın Başkan…
Kayıtlara
geçmesi açısından…
BAŞKAN
– Sayın Akbaşoğlu, isterseniz maksat… Çok kısa lütfen…
Buyurun.

MUHAMMET
EMİN AKBAŞOĞLU (Çankırı) – Teşekkür ederim Sayın Başkan. 
Kayıtlara
geçmesi açısından şunu ifade ediyorum ki: Biz hem işçilerimizin hem toplum
kesimimizin bütününün meseleleriyle, sorunlarıyla yakından ilgileniyoruz,
onların durumlarının çok daha iyi noktalara getirilmesi için canla başla, gece
gündüz çalışıyoruz ve bu irademiz devamlıdır. Şunu ifade edeyim ki: 1 milyon
işçi kardeşimizi taşeronluktan kadroya geçiren de biziz. Konuşulacak çok şey
var ama zaman yeterli değil. 
Dolayısıyla
bu saray, Türkiye Büyük Millet Meclisi, “saray” diye nitelendirilen bütün
binalar milletin binalarıdır ve millete kalacak olan binalardır. Versay Sarayı,
Kremlin Sarayı, Beyaz Saray diye kendinden geçenler, kendi ülkelerinin,
milletin malı olan mekânları, külliyeleri zemmetmemelidirler,
kötülememelidirler diyorum.
Teşekkür
ediyorum, sağ olun. 
BAŞKAN
– Teşekkürler. 
BARIŞ
ATAY MENGÜLLÜOĞLU (Hatay) – Sayın Başkan…
BAŞKAN
- Son olarak ama lütfen, karşılıklı konuşmaya dönüşecek şekilde olmasın.
Sayın
Mengüllüoğlu, buyurun yerinizden. 
BARIŞ
ATAY MENGÜLLÜOĞLU (Hatay) – Ben de kayıtlara geçsin diye söylüyorum. 
İşçilerin
sorunlarını biz gündem dışı söz aldığımız için konuşuyorsunuz şu an. Eğer çok
güveniyorsanız kendinize, ayrı bir gündem yapalım, bütün işçilerin sorunlarını
konuşalım. 
Teşekkür
ederim, sağ olun.
BAŞKAN
– Teşekkür ederim. 
III.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
2.- Eskişehir Milletvekili Utku Çakırözer’in, hak
ihlallerine ilişkin gündem dışı konuşması
BAŞKAN
- Gündem dışı ikinci söz, hak ihlalleri hakkında söz isteyen Eskişehir
Milletvekili Utku Çakırözer’e aittir. 
Buyurun
Sayın Çakırözer. (CHP sıralarından alkışlar) 
Süreniz
beş dakikadır. 
UTKU
ÇAKIRÖZER (Eskişehir) – Sayın başkan, değerli milletvekilleri; yüce Meclisimizi
saygıyla selamlıyorum
Değerli
arkadaşlarım, on altı yıllık Adalet ve Kalkınma Partisi iktidarının devamı
olarak 24 Haziran seçimleri sonrasında güçler ayrılığının ortadan kalktığı,
yasama, yürütme ve yargının tek elde toplandığı bir tek adam rejimi oluştu.
Adalet ve Kalkınma Partisi Genel Başkanı da olan Cumhurbaşkanı Erdoğan, 3
Ağustos'ta bakanlarıyla halkın önüne geçerek 100 günde gerçekleştirecekleri
yüzlerce vaat açıkladı. Dün 13 Kasımdı, 100 gün doldu.
Bakın,
bu 100 gün içinde neler yaşandı, 100 günün sonunda Türkiye nasıl bir ülke
hâline geldi, aslında sadece 100 günün değil, on altı yılın sonunda? Türkiye'de
insanlarımız intihar ediyor, kendini yakıyor, vinçlerin tepesinde hak arıyor
çünkü fakirlik var, yoksulluk var, işsizlik var. 1.600 lira asgari ücret alan
milyonlarca işçi, bin liranın, 1.500 liranın altında aylık alan milyonlarca
emeklimiz ayın sonunu getiremiyor. Enflasyonun resmî rakamı yüzde 30'a vardı
ama çarşıda pazarda hayat yüzde 100’ün üzerinde pahalanmış durumda. Kara kışa
girerken en temel ihtiyacımız doğal gaz ve elektrik bir yılda yüzde 45
zamlanmış durumda. Beceriksiz, liyakatsiz yönetimin sonucu dolar 7 lirayı aştı,
faizler yüzde 40'lara ulaştı. Borcunu döndüremeyen binlerce şirket iflas etti,
binlercesi iflasın eşiğinde. Sonuç: Evine aş götüremeyen işsizler ordusuna
eklenen on binlerce işsiz. Milyonlarca yurttaşımız hayatını borçla sürdürme
gayreti içinde. Yurttaşların borcu 510 milyar lirayı aştı, 20 milyon
yurttaşımız icralık. Bu ülke için canını veren aziz şehitlerimizin yakınları ve
kahraman gazilerimize bugüne kadar sözü verilen “Borçlarınızı sileceğiz.”
sözleri dahi tutulmuş değil.
İşte
bu kriz tablosunda, Adana'da çocuklarını ısıtamayan Emine Akçay cebinde sadece
6 lirayla canına kıydı. Atanamayan öğretmen Ersin Turhan kardeşimiz İstanbul'da
cebinde 10 lirayla ormanda intihar etti. Kocaeli'de çocuğuna okul pantolonu
alamayan İsmail Devrim kendini astı.
Bakın,
iktidarın 100’üncü gün şenliklerini yaptığı bu hafta başında, Eskişehir’in
Mahmudiye ilçesinde geçici olarak çalışan 40 kadın işçinin görevi uzatılmadı.
Bu sadece bir örnek. Türkiye'nin dört bir yanında binlerce kardeşimiz bu kışı
işsiz, aşsız geçirmeye mahkûm edildiler. Ülkeyi yönetenlerin “yok” dediği kriz
hayatın her alanını vurmuş durumda. Gripten kansere kadar birçok hastalığın
dermanı olan yüzlerce ilaca dövizdeki artış nedeniyle ulaşılamıyor. Hastalar
kapı kapı dolaşarak ilaç arıyor. Tıbbi malzemelerin fiyatlarındaki artış
nedeniyle hastanelerde ameliyatlar durmuş durumda. 468 liralık genel sağlık
sigortası primini ödeyemedikleri için milyonlarca yurttaşımız sağlık
hizmetinden faydalanamıyor. “Sağlıkta gıpta edilecek noktadayız.” diyenlere hatırlatmak
isterim. Zonguldak'ta, 17 yaşındaki Dilara Kilcioğlu kardeşimiz parasızlıktan
Düzce hastanesindeki kontrollere bir yıldır gidemediği için şeker komasından
öldü. 
Döviz
krizi gazete, kitap basımını da vurdu; yeni kitap basılamıyor, gazeteler bir
biri ardına kapanmak ya da küçülmek zorunda kalıyor. Aydınlık gazetesi üç gün
yayınına ara verdi. İzmir'de gazeteler hafta sonu çıkmama kararı aldı.
Gazeteler üzerindeki tek baskı kâğıt masrafı değil. Bakın, Karar gazetesi bir
başyazı yayınladı bu hafta ve ”Baskıyla karşı karşıyayız. İlan ambargosu
uygulanıyor, hem kamu hem özel sektör ilanları engelleniyor. İlan verilmemesi
için kurumlar ve şirketler uyarılıyor, tehdit ediliyor” dedi.
Değerli
arkadaşlarım, bu yapılanın adı demokrasiyi hiçe saymaktır, basın özgürlüğüne
darbedir. Bu baskıyı kim yapıyor? Hakkı hukuku çiğneyen kim? Tehdit eden kim?
Onlar söylemiyor ama hepimiz biliyoruz. Bunu yapan, tek adam rejimi. Sadece
Karar mı? Muhalif kimlikleriyle bilinen Cumhuriyet, Sözcü, Birgün, Evrensel,
Yeni Çağ yıllardır yasaklı. Kamu kurumlarına, kütüphanelere, uçaklara
alınmaları, reklam verilmesi yasak. Peki şu soruyu sormak hakkımız değil mi?
Siz hangi hakla, benden aldığınız vergiyle Cumhuriyet'e, Sözcü’ye, Birgün’e,
Karar’a ambargo uyguluyorsunuz? Basın sadece ekonomik kıskaç altında değil, bir
de bağımsızlığını ve tarafsızlığını yitirmiş olan yargının keyfî tutumu ve
kararları var. Uyuşturucu baronları iktidar milletvekillerinin aracılığıyla
salıverilirken sadece düşünceleri, eleştirileri nedeniyle gazeteciler, milletvekilleri,
avukatlar, işçiler, öğrenciler, hak savunucuları yıllarca, haksız, hukuksuz
zindanlarda tutulmakta: 
Bakın,
Eren Erdem bugün, 137 gündür koğuşunda tek başına, bir gizli tanığın yalanları,
iftiraları yüzünden. 
Osman
Kavala 380 gündür tek başına koğuşunda, neyle suçlandığını dahi bilmiyor çünkü
henüz ne savcı karşısına çıkarılmış ne de iddianamesi hazırlanabilmiş. Doğal
olarak soruyor “Ben neden Silivri zindanındayım?” diye. 
Hukukçu
Selçuk Kozağaçlı bır yıldır tek başına hücrede; tahliye oldu, bir gün dışarıda
kaldı ve skandal bir kararla yeniden aynı hücreye konuldu. 
Aralarında
Cihan Dağdelen ve Berkay Ustabaş’ın da bulunduğu 70 bin öğrenci cezaevinde hem
özgürlükleri hem de eğitim hakları gasbedilmiş durumda. 
Değerli
arkadaşlarım, 85 yaşındaki Sise Ana 2017 yılından bu yana cezaevinde, onlarca
hastalığı var, adını dahi hatırlamıyor. 
Bakın,
bu sabah İnsan Hakları Komisyonunda açıklandı, Türkiye'de sıfır ile 6 yaş
arasında 743 çocuk anneleriyle birlikte cezaevinde.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Çakırözer. 
Buyurun.

UTKU
ÇAKIRÖZER (Devamla) – Tabii. 
Değerli
arkadaşlarım, her rakam bir hayat demek. Her düşüneni, her eleştireni hapse
attığımız için cezaevleri tıka basa dolu. İnsanlar cezaevlerinde yerlerde
yatıyor. Cezaevi dışında da -sadece cezaevi içinde değil- analar hep ağlıyor.
Tek adam rejiminde protesto da yasak. On beş yıldır Galatasaray Meydanı’nda
evlatlarının akıbetini öğrenmek için sessizce oturan Cumartesi Anneleri işte bu
son 100 gün içinde yasaklandılar, darbedildiler.
Değerli
arkadaşlarım, gelişmişlikte, demokraside, yargı bağımsızlığında en diplerde
olsak da bakın, çocuk yaşta evliliklerde dünyanın ilk 10’undayız. On yılda 500
bin çocuk gelin var bu ülkede. Evlendirilen kız çocuklarının üçte 1’i
kocalarının ikinci ya da üçüncü eşi olarak kuma gidiyor.
Değerli
arkadaşlarım, ülkemizin en önemli değeri insan gücümüz, gençlerimiz;
Türkiye'nin, işte, bu saydığım iç karartan tablosunda geleceğe umutla
bakamıyorlar, umudu gurbette arıyorlar. Bakın, son bir yıl içinde Türkiye'den
göç edenlerin sayısı yüzde 42,5 arttı, 253.640 yetişmiş mühendisimiz,
doktorumuz, üniversite mezunumuz göç etti.
(Mikrofon
otomatik cihaz tarafından kapatıldı)
UTKU
ÇAKIRÖZER (Devamla) – Cümlemi bağlıyorum Sayın Başkan. 
BAŞKAN
– Bağlayın Sayın Çakırözer. 
UTKU
ÇAKIRÖZER (Devamla) – Değerli arkadaşlarım, ilk 100 gün projelerinin Türkiye’yi
ne hâle getirdiğini gördünüz. Duyuyoruz ki 2’nci bir 100 gün programı yakında
açıklanacak, içinde ne var ne yok bilemiyoruz, milyarlarca liralık mega
projelerden bahsediliyor. Buradan, ülkemize gerçekten çağ atlatacak,
vatandaşlarımızı huzura refaha kavuşturacak bir mütevazı projeyi ben sunmak
isterim: Mega projelere gerek yok, AKP’nin ilk on altı yılında yoktu, ilk 100
günde yoktu, yukarıda bütçeyi tartışıyoruz, orada da yok. Değerli arkadaşlarım,
ihtiyacımız olan tek şey demokrasidir, hukuktur, adalettir, kardeşliktir.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Çakırözer.
Gündem
dışı üçüncü söz, Düzce depreminin 19’uncu yıl dönümü münasebetiyle söz isteyen
Düzce Milletvekili Ümit Yılmaz’a aittir. 
Buyurun
Sayın Yılmaz. (MHP sıralarından alkışlar)
Süreniz
beş dakikadır.
3.- Düzce Milletvekili Ümit Yılmaz’ın, 12 Kasım Düzce
depreminin 19’uncu yıl dönümüne ilişkin gündem dışı konuşması 
ÜMİT
YILMAZ (Düzce) – Sayın Başkan, değerli milletvekilleri; tabii, bu konuşmayı 12
Kasımda yapmak isterdik ama Meclisin çalışma sistemi yüzünden mecburen 14
Kasıma erteledik. 
Değerli
milletvekilleri, bugün takvimler 14 Kasımı gösterirken on dokuz yıl önceki, 12
Kasım 1999 Düzce depreminin acı hatıraları yüreğimizde ilk günkü gibi
durmaktadır. 17 Ağustos Marmara depreminden 87 gün sonra yaşadığımız Düzce
depremi şehrimizde ağır kayıp ve yıkımlara neden olmuştur. Düzce depreminde 710
vatandaşımız hayatını kaybetmiş, 17 Ağustos depremiyle beraber hayatını
kaybeden vatandaşlarımızın sayısı 980, yaralılarımızın sayısı 3.836 olmuştur.
Düzce’de yaşadığımız deprem neticesinde 6.444 bina, 16.660 konut, 3.837 iş yeri
yıkılmış veya ağır hasar almıştır. Bu veriler ışığında Düzce ilimizdeki yıkımın
vahameti gözler önüne serilmektedir. 17 Ağustos depremiyle ağır hasar alan
ilimiz, 12 Kasım depremiyle âdeta yerle bir olmuş, yıkımın boyutu yüzde
60-70’lere ulaşmıştır. 
Depremle
yıkılan şehrimizin bir an önce toparlanabilmesi adına, partimizin de içinde
bulunduğu 57’nci Hükûmet derhâl Bolu iline bağlı Düzce’yi il statüsüne
kavuşturarak depremin yaralarının bir an önce sarılması için ilk adımı
atmıştır. Bu arada Düzce’de derhâl bir kriz merkezi yönetimi oluşturularak 17
Ağustosta yaşanan tecrübelerin ışığında vatandaşlarımıza gereken yardım ve
müdahaleler başlamıştır.
Değerli
milletvekilleri, geçen gün, Varto depreminin yıl dönümünde bir milletvekili
arkadaşımız “17 Ağustos ve 12 Kasımda devlet yoktu.” sözleriyle maalesef,
sorumsuzca ithamlarda bulunmuştur. Oysa “yok” dedikleri devlet tüm kurumlarıyla
derhâl müdahalede bulunmuş, bir iki günde 26.665 çadır kurulmuştur. Akabinde,
vatandaşlarımıza geçici iskân sağlamak için 5.707 adet prefabrik konut bir iki
ay gibi kısa bir sürede tamamlanmış ve yaklaşık 24 bin depremzede vatandaşımız
bu prefabrik konutlara yerleştirilmiştir. Ayrıca, devletimiz derhâl hak
sahiplerinin tespitini yaparak depremzedelerimizi kalıcı konut sahibi yapmak
için projeler üretip inşa sürecini başlatmış, sadece iki yıl gibi kısa bir
sürede 8 bin civarında konutu Düzceli depremzedelerimize teslim etmiştir.
Devletimiz kalıcı konutlar yapılana kadar depremzede 8.927 kişiye yaklaşık
-eski parayla söylüyorum- 13 trilyon 100 milyar TL kira yardımı başta olmak
üzere, 30.496 katalitik ve elektrikli ısıtıcı dağıtmış, her ay 4 adet tüp
desteği sağlamıştır. Bu yardımların yanı sıra, yatak, battaniye, sıcak yemek,
giysi gibi birçok yardım, depremzede vatandaşlarımıza yapılmıştır. Bu yapılan
konut ve adını sayamadığımız yardımlar, devletimizin her zaman vatandaşının
yanında olduğunun, bundan sonra da olacağının açık bir göstergesidir. 
Değerli
milletvekilleri, İbni Haldun’un dediği gibi “Coğrafya kaderdir.” sözü yadsınamaz
bir gerçektir. Bu gerçekler ışığında, bulunduğumuz coğrafyanın gerçeği de
ülkemizin deprem kuşağında olduğudur. Burada devletimizin üzerine düşen,
vatandaşımızın deprem konusunda bilinçlenmesini sağlamak başta olmak üzere,
2009 tarihinde oluşturulan AFAD’ın daha da güçlenmesini sağlamak, imar
planlamasını ve kanunlarını deprem ve diğer doğal afetler gözeterek yapmaktır;
Allah göstermesin, herhangi bir afetle karşılaşıldığı zaman, daha önceden
hazırlanan kriz planlarını derhâl uygulamaya koymak ve krizin düzgün
yönetilmesini sağlamaktır. 
Değerli
milletvekilleri, günümüz penceresinden Düzce’ye bakacak olursak, depremin
üzerinden on dokuz yıl gibi uzun bir süre geçmesine rağmen, yerel yönetimler,
maalesef, depremin izlerini Düzce’den silmeyi başaramamıştır. Depremden kalan
orta hasarlı, onarılmayan bazı binalar şehrin içinde metruk bir şekilde
durmaktadır. Bazı kamu binaları maalesef, madde bağımlılarının meskeni hâline
gelmiş ve çürümeye terk edilmiştir. Oysa Düzce’de kirada oturan birçok kamu
kurumu bulunmaktadır. Bu binalar ekonomiye kazandırılıp kamunun kâr etmesi
sağlanabilir. 
Geçen
gün Düzce Milletvekilimiz Sayın Ayşe Keşir’in anlattığı gibi Düzce gerçekten
tarihi, doğal güzellikleri, coğrafi yapısı ve iki ana kente olan mesafesiyle
âdeta saklı bir cennet gibidir. Hatta o kadar saklıdır ki maalesef, Düzce
yeterince tanıtılmamıştır. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın, bir dakika daha süre veriyorum.
Buyurun.

ÜMİT
YILMAZ (Devamla) – Düzce Konuralp Müzesinin tanıtımı ve düzenlemesi
yapılamamış, yaylaları turizme kazandırılamamış, işletmesini belediyelerin
üstlendiği şelaleler düzgün işletilememiş; Karadeniz’in ilk sayfiye yerlerinden
olan Akçakoca gittikçe turizmde kan kaybetmiştir ve Düzce hak ettiği değere ulaşamamıştır.

Hepinizi
saygıyla selamlıyorum. İyi yasama yılları diliyorum. (MHP sıralarından
alkışlar) 
BAŞKAN
– Teşekkürler Sayın Yılmaz. 
Sayın
milletvekilleri, şimdi sisteme ilk giren 20 milletvekiline yerlerinden, birer
dakika süreyle söz vereceğim. Bu sözlerin ardından sayın grup başkan
vekillerinin söz taleplerini karşılayacağım.
Sayın
Gürer…
IV.- AÇIKLAMALAR (Devam)
3.- Niğde Milletvekili Ömer Fethi Gürer’in, kadroya
geçen taşeron işçilerin mağduriyetine ilişkin açıklaması
ÖMER
FETHİ GÜRER (Niğde) – Teşekkür ederim Sayın Başkan. 
696
sayılı Kanun Hükmünde Kararname’yle taşerondan sürekli işçi kadrolarına geçen
işçiler 2020 yılının Ekim ayına kadar Yüksek Hakem Kurulu toplu sözleşmesine
tabi tutularak diğer kadrolu işçilerin faydalandığı tüm haklardan mahrum
bırakılmıştır. Özellikle işçilere enflasyon farkı yansıtılmaması ve yüzde 4+4
zamlara mahkûm edilmesi, zaten geçim güçlüğü çeken insanları tamamen geçinemez
hâle getirmiştir. Tayin hakkı verilmeyerek özellikle, evlilik yapan işçiler
eşleriyle farklı illerde yaşamak zorunda bırakılarak aile bütünlükleri
bozulmuştur. Tüm bunların çözümü, hatalı NACE kodları bildirimlerinin
düzenlenmesidir. 2019 yılında yapılacak olan kamu toplu iş sözleşmesine
taşerondan kadroya geçenler de mutlaka dâhil edilmelidir. Kamuda kiralık araç
şoförleri, Karayollarında, BİT’te, KİT’te, MEB’de, Sağlık Bakanlığında, şeker
fabrikalarında çalışan taşeronlar da derhâl kadroya alınmalıdır. 
Teşekkür
ediyorum Sayın Başkanım. 
BAŞKAN
– Sayın Gökçel… 
4.- Mersin Milletvekili Cengiz Gökçel’in, sağlık
alanında yaşanan sorunlara ilişkin açıklaması
CENGİZ
GÖKÇEL (Mersin) – Sayın Başkan, değerli milletvekilleri; Mersin Üniversitesinde
ameliyat olmak için bekleyen hastalar “Malzemenizi kendiniz alın, öyle ameliyat
ederiz.” cevabıyla karşılaşıyor. Bitirmediğiniz meslek kalmadı; çiftçiyi
bitirdiniz, öğretmeni bitirdiniz, mühendisi bitirdiniz, şimdi sıra sağlıkta.
Hekimlerle vatandaşı karşı karşıya bırakıyorsunuz. Şah damarına stent takılması
gereken hastaya “Stenti al, öyle gel.” deniyor. Üniversite hastaneleriyle
övünüyordunuz, borç batağına soktunuz, şimdi faturasını vatandaştan
çıkarıyorsunuz. Yandaş müteahhitleri zengin etmek için yaptığınız şehir
hastanelerine uzman personel bulamadınız. Göz bebeğimiz üniversite
hastanelerini itibarsızlaştırıyorsunuz. “5 bin liran varsa yaşa, yoksa öl.”
diyorsunuz. Yeter! Sağlık Uygulama Tebliği’ni mi güncelliyorsunuz, ne
yapıyorsanız yapın, vatandaşın hayatıyla oynamaktan vazgeçin. İtibardan
tasarruf olur, vatandaşın hayatından, sağlıktan tasarruf olmaz. 
BAŞKAN
– Sayın Göker…
5.- Burdur Milletvekili Mehmet Göker’in, eğitimde
başarıyı artırmak için liyakat esaslı atamalar yapılması gerektiğine ilişkin
açıklaması
MEHMET
GÖKER (Burdur) – Sayın Başkan, Sayın Millî Eğitim Bakanı Burdur’a bu hafta
içerisinde ziyaret gerçekleştirecektir. Seçim bölgem olan Burdur, merkezî
olarak yapılan ortaöğretime geçiş sınavlarında hakkıyla yıllarca birincilik
elde etmiş ve bu birinciliklerin Burdur’un eğitim kenti, marka kenti olmasında
büyük emeği olmuştur. Ancak son zamanlarda yapılan sınavlarda motivasyon
düşüklüğü ve bu düşüklüğe bağlı olarak başarısızlık kendisini göstermektedir.
Başarı tesadüf olmayacağı gibi başarısızlık da tesadüf değildir. Bundaki en
önemli etken, her kesimde olduğu gibi, eğitimde de liyakatsiz yöneticilerin
bulunması ve bunların atanmasıdır. Yandaş sendikanın eğitimci üzerindeki
baskılarına derhâl son verilsin ve liyakatli atamalar yapılarak, Sayın Bakanın
da arzu ettiği gibi, eğitim yoğun bakımdan çıkarılsın istiyoruz.
Saygılarımla.
BAŞKAN
– Sayın Şimşek…
6.- Mersin Milletvekili Baki Şimşek’in, inşaat
sektöründe yaşanan sıkıntılara ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkanım.
Sayın
Başkan, TL karşısında döviz fiyatlarının yükselmesinden dolayı inşaat
sektöründe çok büyük sıkıntılar yaşanmaktadır. Seçim bölgem olan Mersin’de
neredeyse demir, çimento satan, inşaat malzemesi satan firma kalmamıştır;
birçoğu iflasını istemiş, birçok firma da konkordato ilan etmiştir. Özellikle
inşaat sektöründeki kriz aralık, ocak aylarında daha yüksek düzeyde
hissedilecek ve piyasaları ciddi anlamda etkileyecektir. Onun için,
devletimizin öncelikle faiz oranlarını düşürmesini, inşaat sektöründeki
firmalara borç ertelemesi yapmasını ya da yeni kredi imkânları, kredilerini
yenileme imkânı tanımasını; özellikle dövizde olan normalleşmeyle beraber,
istenilen seviyeye gelmese de, elektrik, doğal gaz ve akaryakıtta da indirime
gidilmesini ve piyasaların bir nebze olsun nefes almasını talep ediyorum. Aksi
takdirde, gerçekten 2019’a çok sıkıntılı bir şekilde gireceğiz. Firmalardan
daire alan binlerce insan, binlerce vatandaş da mağdur olacak.
Saygılar
sunuyorum.
BAŞKAN
– Sayın Topal…
7.- Hatay Milletvekili Serkan Topal’ın, kamunun bina
kirası olarak ödediği aylık giderin ne kadar olduğunu, kimlere ödendiğini ve
devletin kiracı olmaktan ne zaman kurtulacağını öğrenmek istediğine ilişkin
açıklaması
SERKAN
TOPAL (Hatay) – Teşekkür ederim Sayın Başkan.
Yeni
Hükûmet sisteminde Başbakanlık ortadan kaldırıldı ve bakanlık sayısı 16’ya
düşürüldü. Ancak görüyoruz ki bakanlık bina sayılarında daha da artış meydana
geldi. Devlet “özelleştirme” adı altında kamu binalarını elden çıkarırken
Ankara’nın etrafını saran gökdelenlerin kiracısı yine devlet oldu. Yani AK
PARTİ iktidarı döneminde devlet mülk sahibi olmaktan çıkarıldı, kiracı devlet
hâline geldi. 
Hükûmete
buradan soruyorum: Kamunun bina kirası olarak ödediği aylık gider ne kadardır?
Bu kiralar kimlere ödenmektedir? Devlet kiracı olmaktan ne zaman kurtulacak?
Kamuoyuna açıklama yapılmasını bekliyoruz, talep ediyoruz. 
Teşekkür
ediyorum, saygılarımı sunuyorum.
BAŞKAN
– Sayın Özer…
8.- Antalya Milletvekili Aydın Özer’in, Diyanet İşleri
Başkanlığının Anayasa’nın 136’ncı maddesine uymadığına ve Diyanet İşleri
Başkanının istifa etmesi gerektiğine ilişkin açıklaması
AYDIN
ÖZER (Antalya) – Teşekkür ediyorum Sayın Başkan.
Anayasa’nın
136’ncı maddesi diyor ki: “Diyanet İşleri Başkanlığı lâiklik ilkesi
doğrultusunda, bütün siyasî görüş ve düşünüşlerin dışında kalarak ve milletçe
dayanışma ve bütünleşmeyi amaç edinerek, özel kanununda gösterilen görevleri
yerine getirir.” Şimdi, Anayasa’ya da uymayan bu Diyanet İşleri, Atatürk’ü
hutbelerden çıkararak toplumu yeterince rahatsız edemediğini düşünmüş olacak ki
bir meczubu ziyaret etti. Kim bu meczup? “Çanakkale Savaşı önemli bir savaş
değildir.” diyen, “10 Kasımda saat 9’u 5 geçe kenefe gidin.” diyen, “Mustafa
Kemal’in verdiği zararı Yunan vermezdi, keşke Yunan gelseydi.” diyen, kafasında
fesle dolaşan bir meczup. Meselenin tartışılacak bir yanı yok, bu topraklar
altında yatan şehitlerimizin kemiklerini sızlatan Diyanet İşleri Başkanı biraz
onuru varsa istifa etmelidir.
Teşekkür
ederim.
BAŞKAN
– Sayın Kayışoğlu…
9.- Bursa Milletvekili Nurhayat Altaca Kayışoğlu’nun,
kamuoyunun vicdanını rahatsız eden çocuk istismarını önlemeye yönelik yasal
düzenlemenin yapılması gerektiğine ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan.
24
Haziran seçimlerinden sonra yürütme organının açıkladığı ilk 100 günlük
programda çocuklara yönelik istismar suçları hakkında cezai düzenlemeler
yapılacağı belirtilmişti. 3 Ağustostan bu yana 100 gün geçmiş olmasına rağmen,
daha önceki dönemde de altyapısı hazırlanmış olan düzenlemelerle ilgili
herhangi bir çalışma olmadı. 
Yüce
Meclise sesleniyorum: Değerli milletvekilleri, asli görevimiz olan yasa çıkarma
yetkisini gelin öncelikle çocuklarımız için kullanalım. Artık kamuoyunun
vicdanını rahatsız eden çocuk istismarı ve cinayetiyle ilgili bir haber daha
beklemeden, öncelikli olarak çocuk istismarlarına yönelik yasal düzenlemeyi hep
birlikte çıkaralım diyorum.
Teşekkür
ederim.
BAŞKAN
– Sayın Kara…
10.- Konya Milletvekili Esin Kara’nın, vefat eden MHP
Konya Kulu İlçe Başkanı Murat Toklucu’ya Allah’tan rahmet dilediğine ilişkin
açıklaması
ESİN
KARA (Konya) – Sayın Başkan, sayın milletvekilleri; 6 Kasım 2018 tarihinde
Milliyetçi Hareket Partisi grup toplantısından on dakika önce kalp krizi
geçirerek yoğun bakıma alınan Milliyetçi Hareket Partisi Konya Kulu İlçe
Başkanımız Murat Toklucu bugün Hakk’ın rahmetine kavuşmuştur. Kendisine Allah’tan
rahmet; ailesine, sevenlerine ve Milliyetçi Hareket Partisi camiamıza
başsağlığı dilerim. Mekânı cennet olsun.
BAŞKAN
– Sayın Barut…
11.- Adana Milletvekili Ayhan Barut’un, 2547 sayılı
Kanun’un 50/d fıkrasında istisnai olarak uygulanması öngörülen hükümlerin
istismar edildiğine ve huzursuzluğa sebep olan bu durumun giderilmesi için
verilen kanun teklifinin gündeme alınmasını talep ettiğine ilişkin açıklaması
AYHAN
BARUT (Adana) – Sayın Başkan, 2547 sayılı Yükseköğretim Kanunu’nun 33/a fıkrası
ile 50/d fıkrası araştırma görevlilerinin iki ayrı yöntemle atanmasını
sağlamaktadır. Kanunun 50/d fıkrasında istisnai olarak uygulanması öngörülen
hükümler asli olarak uygulanmakta ve istismar edilmektedir. Türkiye genelinde 7
bini aşkın araştırma görevlisinin 50/d’yle atandığı ifade edilmektedir. Bu
durum, yükseköğretim kurumlarında yapılan araştırma, inceleme ve deneylere
yardımcı olan ve diğer görevleri yapan araştırma görevlileri arasında bir
eşitsizlik ve meslek nitelikleriyle bağdaşmayan bir sonuç yaratmıştır ve büyük
huzursuzluğa neden olmaktadır. Akademik dünyada sorun olarak görülen ve
huzursuzluğa sebep olan bu durumun giderilmesi için, 50/d maddesinin amacına
uygun olarak yalnızca burslu lisansüstü öğrencilik için kalması, hâlihazırda
görev yapmakta olan araştırma görevlilerinin ve araştırma görevliliğine
atamaların 33/a maddesine göre olması gerekmektedir.
Bu
konuda vermiş olduğumuz kanun teklifinin bir an önce gündeme alınmasını talep
ediyorum. 
BAŞKAN
– Sayın Özkan…
12.- Mersin Milletvekili Hacı Özkan’ın, 14 Kasım Dünya
Diyabet Günü’ne ilişkin açıklaması
HACI
ÖZKAN (Mersin) – Teşekkürler Sayın Başkan. 
Bugün
14 Kasım Dünya Diyabet Günü. Yapılan araştırmalara göre dünyada diyabetli insan
sayısı yaklaşık 450 milyon. Ülkemizde ise yaklaşık 8 milyon diyabetli hasta
bulunuyor.
Günümüzün
sorunu diyabetle mücadele etmek için düzenli spor ve sağlıklı beslenmenin
önemini geleceğimizin teminatı çocuklarımıza anlatmalı, onlara örnek olmalıyız.
Sağlıklı yaşayalım, geleceğimizi diyabetten koruyalım. Ülkemizde her geçen gün
büyük bir hızla çoğalan diyabet hastalığıyla etkin mücadele edebilmek için
sağlıklı beslenme ve düzenli fiziksel aktivite oldukça önemlidir. Diyabetin
kaderimiz olmaması için hep birlikte farkına varalım, farkındalık oluşturalım,
sağlıklı yaşayalım.
Sağlıklı
bir yaşam dileğiyle Genel Kurulu saygıyla selamlıyorum.
BAŞKAN
– Sayın Aycan…
13.- Kahramanmaraş Milletvekili Sefer Aycan’ın, şeker
pancarı üreticilerinin sorunlarına ilişkin açıklaması
SEFER
AYCAN (Kahramanmaraş) – Teşekkür ederim Sayın Başkan. 
Şeker
pancarı üreticilerinin sorunlarıyla ilgili konuşmak istiyorum. 
Ülkemizde
yaygın olarak şeker pancarı tarımı yapılmaktadır. Kendi şehrimde özellikle de
Elbistan, Afşin bölgesinde şeker pancarı üretimi yapılmaktadır. Zaten şeker
pancarı üretimiyle ilgili kota vardır ve bu yüzden üretimi azalmış iken
özellikle şeker fabrikalarının özelleştirilmesi nedeniyle de şeker pancarı
üreticileri sıkıntı yaşamaktadır. Bu yıl şeker pancarına açıklanan destekleme
fiyatı, taban fiyatı 235 liradır; girdilerin yüzde 40-50 artmasıyla sıkıntı
yaşanmakta, yetmemektedir. Üstüne üstlük bir de özelleştirilen şeker
fabrikaları şeker pancarı almamaktadır. Şu an şeker pancarı tarlada kalmıştır.
Üretici çok ciddi şekilde sıkıntılar yaşamaktadır. Kar yağışının beklendiği bugünlerde
şeker pancarı tarlada kalmış, üstelik küspe üreticiye parayla satılmaktadır, bu
da üreticinin diğer bir sorunudur. 
Teşekkür
ederim. 
BAŞKAN
– Sayın Kayan…
14.- Kırklareli Milletvekili Türabi Kayan’ın, Türk
Akımı Projesi’nin yarattığı problemlere ilişkin açıklaması
TÜRABİ
KAYAN (Kırklareli) – Teşekkür ederim Sayın Başkan. 
Rusya’dan
çıkıp Karadeniz’den gelip ülkemize Kıyıköy sınırlarından giren Türk Akımı
Projesi, aynı zamanda bizim bölgemizdeki kıyı balıkçılarını, orman işinde
çalışan ormancılarımızı ve aynı zamanda Trakya Ovası’ndaki çiftçilerimizi zor
durumda bırakmaktadır. 
Bu
vatandaşlarımızın bu zorluğu karşılamaları ülkemizin ari menfaatleri
doğrultusunda belki sindirilebilir ama bizim bu bölgede yaşayan insanlarımıza,
özellikle Kıyıköy, Vize, Saray, Pınarhisar ilçelerimize mutlaka bu doğal gazdan
verilmelidir ve insanlarımız hiç olmazsa bu doğal gazın getirdiği rahatlıktan
yararlanmalıdır; sorum Enerji Bakanlığınadır. 
Teşekkür
ediyorum. 
BAŞKAN
– Sayın Kasap…
15.- Kütahya Milletvekili Ali Fazıl Kasap’ın, Kütahya
ilinde kriz döneminde alınabilecek tedbirlere ilişkin açıklaması
ALİ
FAZIL KASAP (Kütahya) – Teşekkür ederim. 
Kriz
döneminde delik büyük, yama küçük biliyorsunuz. Kütahya’da binin üzerinde
değişik sektörde işsizliğimiz ortaya çıktı son dönemde. Bundan dolayı çini ve
el sanatlarında KDV’nin yüzde 8’e, hatta daha da altına, mümkünse yüzde 1’e
indirilmesi; Ticaret Sanayi Odası üyelerinin de Halkbanktan esnaf kredi kartı
alabilmesi, eğitim öğretimdeki yüzde 8 KDV’nin -ödül olarak- kaldırılması,
ayrıca 10 ilçesinde termal su kaynağı bulunan Kütahya’mızın termal turizminin
geliştirilmesi için gerekenin yapılması için girişimde bulunulması taleplerimiz
olacaktır. Yoksa Kütahya göçmek üzeredir; bu, can suyu olacaktır. 
Belediye
sarayımız var, dünyanın en büyük havaalanımız var, en çok zarar eden havaalanı
da bizde -Zafer Havaalanı- bunlarla gurur duyabilirler. 
Teşekkür
ediyorum. 
BAŞKAN
– Sayın Arslan…
16.- Denizli Milletvekili Kazım Arslan’ın, elektrik ve
doğal gazda KDV’yi, Enerji Fonu ile elektrik tüketim vergisini sıfırlamayı,
maaşları artırmayı düşünüp düşünmediklerini, alınan dış krediler için Hazinenin
kefalet miktarının ne olduğunu Maliye ve Hazine Bakanından öğrenmek istediğine
ilişkin açıklaması
KAZIM
ARSLAN (Denizli) – Hazine ve Maliye Bakanlığına soruyorum: İş dünyası ekonomik
krizin etkisinde çok zor günler geçiriyor. İşçisinden çiftçisine, esnafından
emeklisine, sanayicisinden ihracatçısına kadar her kesimde büyük sıkıntılar
var. Enflasyon ve pahalılık almış başını gidiyor. Saray rejimi israf ve
şatafata devam ediyor. Dolar ve avronun aşırı arttığı dönemde katlayan
fiyatlar, kurun düşmesine rağmen elektrik ve doğal gaz fiyatları yerinde
sayıyor. Bu nedenle: 
1)
Düşen kurlar çerçevesinde tüketicilerin kısmen rahatlatılması için elektrik ve
doğal gazda KDV’yi, enerji fonunu ve elektrik tüketim vergisini sıfırlamayı
düşünür müsünüz?
2)
Aşırı fiyat artışları karşısında çalışanların ve emeklilerin ücretleri
erimiştir. Bu nedenle ücretlilerin ve emeklilerin maaşlarını artırmayı
düşünüyor musunuz?
3)
Devletin yap-işlet-kâr et ihalesiyle verdiği Osmangazi Köprüsü, üçüncü boğaz
köprüsü, Avrasya Tüneli, üçüncü havaalanı ve şehir hastaneleri için alınan dış
krediler için hazinenin kefalet miktarı ne kadardır?
Teşekkür
ederim. 
BAŞKAN
– Sayın Ersoy…
17.- Adana Milletvekili Ayşe Sibel Ersoy’un, kasım
ayının ikinci pazartesi günü başlayan Dünya Çocuk Kitapları Haftası’na ilişkin
açıklaması
AYŞE
SİBEL ERSOY (Adana) – Teşekkür ederim Sayın Başkan. 
Değerli
milletvekilleri, hepimizin bildiği gibi, kasım ayının ikinci pazartesisinden
başlayan hafta Dünya Çocuk Kitapları Haftası. Çocukluğumuzda okuduğumuz tüm
kitapların şu anki biz olmamızdaki etkisi çok büyüktür. Okudukça farklı
hayaller kuran, zamanla bilgi birikimini sağlayan kitapların çocukluk çağından itibaren
edinilmesi gereken bir alışkanlık olduğu ve çocuklara kitap okuma alışkanlığı
ve sevgisi kazandırmanın en önce ebeveynlerden, okullardan ve sonra çevreden
edinildiğinin unutulmaması gerekmektedir. Biz kitap okumalıyız ki çocuklarımız
da kitap okumayı görsün, öğrensin ve okusun çünkü alışkanlıkların sevgisi
zamanla katlanarak büyür. 
Çocukları
kitaba alıştırırken yazarlarımıza da büyük görevler düşmektedir. Daha fazla
kitapla daha fazla çocuğa ulaşmamız ve onları kitaplarla buluşturmamız
gerekmektedir. Çok değerli Türk çocuk kitabı yazarlarımızın kitapları ve dünya
klasikleriyle…
(Mikrofon
otomatik cihaz tarafından kapatıldı)
AYŞE
SİBEL ERSOY (Adana) – Teşekkürler. 
BAŞKAN
– Sayın Kılıç…
18.- Kahramanmaraş Milletvekili İmran Kılıç’ın, söz ve
davranışlarıyla birlik beraberliğin sembollerinden olan Mehmet Ocak Dede’ye
Allah’tan rahmet dilediğine ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
Kahramanmaraş’ımızın
ve ülkemizin önemli değerlerinden Elif Ana’nın ve Ali Baba’nın oğlu Mehmet Ocak
Dede dün Hakk’a yürümüş olup yarın doğduğu ve yaşadığı yer olan Pazarcık
ilçemiz Akdemir (Pulyanlı) Mahallemizde Alevi’siyle Sünni’siyle, eş dost ve
sevenlerinin büyük katılımıyla Elif Ana’sının yanında toprağa sırlanacaktır. 
Mehmet
Ocak Dede sözleri ve davranışlarıyla ilimizde birliğin, beraberliğin,
kardeşliğin önemli sembollerinden olup ayrılık çıkarmak ve ayrımcılık yapmak
isteyen kesimlere asla yüz ve fırsat vermemesi ile sosyokültürel faaliyetleri
ve yardımseverliğiyle herkesin sevgisini ve saygısını kazanmış bir kişilikti.
Halka mal olan böyle kişiler kolay yetişmedikleri gibi ayrılıklarıyla da toplum
hayatında önemli gedikler açılmaktadır. Bizde bir söz vardır “Kar kalkmadan
kara yerin kıymeti belli olmaz.” denir. Mehmet Dede “Fıtratta beniâdem, yolda
Ümmetimuhammed’iz.” derdi. 
(Mikrofon
otomatik cihaz tarafından kapatıldı) 
İMRAN
KILIÇ (Kahramanmaraş) – Kabri ışıkla dolsun, sevenlerinin başı sağ olsun. 
BAŞKAN
– Sayın Alban…
19.- Muğla Milletvekili Mürsel Alban’ın, Marmaris Kaymakamlığı
Millî Emlak Müdürlüğü tarafından bölgedeki köylülere gönderilen yazıya
istinaden, Cumhurbaşkanı Erdoğan’ın gözünün saraya ne zaman doyacağını öğrenmek
istediğine ilişkin açıklaması
MÜRSEL
ALBAN (Muğla) – Teşekkür ederim Sayın Başkanım. 
Vatandaş
yazın bırakın tatile, denize gitmeyi, anasını babasını ziyarete köye gidecek
yol parası bulamazken Muğla’mızın incisi Okluk Koyu’nda Cumhurbaşkanı Erdoğan
yazları birkaç gün tatil yapsın diye milyarlarca lirayı israf edecek 300 odalı
yazlık saray yapılıyor. Bu yazlık saray yetmediği gibi şimdi de sarayın
çevresinde özel arazileri içerisine alınacak şekilde büyümesi için yeni bir
çalışma başlatıldı. Marmaris Kaymakamlığı Millî Emlak Müdürlüğü tarafından
bölgedeki köylülere gönderilen yazı şu şekildedir: “Çevre ve Şehircilik
Bakanlığının oluruyla Cumhurbaşkanlığının hizmetinde kullanılmak üzere arazinin
kamulaştırılması ve hazine adına tescil edilmesi uygun görülmüştür.” 
Buradan
soruyorum: Cumhurbaşkanı Erdoğan’ın saraya gözü ne zaman doyacak? Atatürk Orman
Çiftliği’ni talan edip Ankara’da yaptırdığınız 1.200 odalı kaçak saray yetmedi
mi? 
(Mikrofon
otomatik cihaz tarafından kapatıldı) 
MÜRSEL
ALBAN (Muğla) – İstanbul’da bulunduğunuz zamanlarda kullanıma aldığınız Yıldız
Sarayı yetmedi mi? Vahdettin Köşkü yetmedi mi? Huber Köşkü yetmedi mi? Yazlık
saray yetmedi ki şimdi de gözünüzü Fatma bacının, balıkçı Mustafa’nın, Ahmet
dayının meyve bahçelerine diktiniz. 
Saygıyla
selamlıyorum. 
BAŞKAN
– Sayın Özgüneş…
20.- Şırnak Milletvekili Hasan Özgüneş’in, Şırnak ili
Beytüşşebap ilçesinin durumuna ve “gizli talimat” diye bir uygulamanın olup
olmadığını öğrenmek istediğine ilişkin açıklaması
HASAN
ÖZGÜNEŞ (Şırnak) – Teşekkürler Sayın Başkan. 
Şırnak
ilimizin Beytüşşebap ilçesinin durumuna dikkat çekmek istiyorum: Üç yıldır
Beytüşşebap açık hava cezaevi niteliğinde yönetiliyor. İlçenin merkezinde ve
ilçe merkezinden köylere giden bütün yollarda 24 tane elektronik kapan
kurulmuş, GBT’ye tabi tutuluyor vatandaşlar. Gece giriş-çıkışlar eksiden
yasaktı. Her giriş-çıkışta vatandaşın kendi bagajını açıp 155’i arayarak “Ben
buraya, bu noktaya geldim, bagajımı açtım, benim arabamda şu kadar vatandaş
var.” diyor. Dolayısıyla onların onayını aldıktan sonra giriş yapabiliyorlar.
Dış mahallerdeki bütün vatandaşlar -memurlar dâhil- her gün GBT’den geçerek
ilçe merkezine girebilmektedirler.
(Mikrofon
otomatik cihaz tarafından kapatıldı)
HASAN
ÖZGÜNEŞ (Şırnak) – Ayrıyeten, vekil arabası bile “Gizli talimat var.” diye
aranmak istendi. Soruyoruz yetkililere: “Gizli talimat” diye bir uygulama var
mıdır?
BAŞKAN
– Sayın Arkaz…
21.- İstanbul Milletvekili Hayati Arkaz’ın, Sivas’ta
sağlık hizmeti veren Yıldızeli Devlet Hastanesindeki aksaklıkların hayati önem
taşıdığına ve sorunların bir an önce giderilmesi gerektiğine ilişkin açıklaması
HAYATİ
ARKAZ (İstanbul) – Sayın Başkan, değerli milletvekilleri; Yıldızeli ilçemiz
Sivas merkeze 46 kilometre uzaklıkta olup 34 bin olan nüfusuyla Sivas’ın
batısında büyük bir ilçedir. Sivas-Ankara yolu üzerinde ve Sivas-Tokat-Yozgat
üçgeninde bulunmasından dolayı çok sık trafik kazaları meydana gelmektedir.
Yaşanan kazalar sonrasında Yıldızeli Devlet Hastanesindeki eksikler nedeniyle
yaralılar mağdur olmaktadır. Yıldızeli Devlet Hastanesi 16.500 metrekare kapalı
alanı, modern bir binasıyla 19 Aralık 2016 tarihinde hizmete açılmıştır.
Yapımında emeği geçen yetkililere teşekkür ediyorum. Yalnız, hastanede birçok
eksiklik vardır. Yoğun bakım ünitesi çalışmamakta, genel cerrahi, kadın
hastalıkları ve doğum, KBB, göz ve ortopedi branşlarında doktor eksiklerinden
dolayı sorun yaşanmaktadır. Yardımcı sağlık personeli, ebe, hemşire eksiktir.
Yıldızeli Devlet Hastanesinin aksaklıkları hayati önem taşımaktadır ve
hastanedeki sorunlar bir an önce giderilmelidir.
Genel
Kurulu saygıyla selamlıyorum efendim.
BAŞKAN
– Sayın Ünver…
22.- Karaman Milletvekili İsmail Atakan Ünver’in, dar
ve sabit gelirliyi gelir adaletsizliğinden kurtarmak için Maliye ve Hazine
Bakanının neyi beklediğini öğrenmek istediğine ilişkin açıklaması
İSMAİL
ATAKAN ÜNVER (Karaman) – Teşekkür ediyorum.
Geçtiğimiz
günlerde açıklanan 2018 Dünya Ultra Zenginler Raporu’ndan İstanbul’da yaşayan
dolar milyarderi sayısının bir yılda 8 kişi artarak 36 kişiye yükseldiğini,
Forbes’in En Zengin 100 Türk Sıralaması’ndan 40 dolar milyarderimiz olduğunu
öğrendik. TÜİK de ülkedeki toplam gelirin yüzde 47,4’ünün nüfusumuzun en zengin
yüzde 20’lik kesimine ait olduğunu açıklamıştı. Türkiye’deki toplam servetin
yüzde 50’sinin nüfusumuzun yüzde 1,8’ini oluşturan 1 milyon dolardan fazla
serveti olan 78 bin kişiye ait olduğunu da biliyoruz. Yoksulluk sınırının 6.147
lira, açlık sınırının da 1.893 lira olduğu Türkiye’de son altı aylık ekonomik
gelişmeler ve yaşanan devalüasyondan sonra gelir adaletsizliği had safhaya
ulaşmıştır. 
Buradan
Hazine Bakanına sesleniyorum: Dar ve sabit gelirliyi bu gelir adaletsizliğinden
kurtarmak için daha neyi bekliyorsunuz? Dar ve sabit gelirlinin uğradığı zulüm
yetmez mi? 
Teşekkür
ediyorum. 
BAŞKAN
– Sayın Çepni… 
23.- İzmir Milletvekili Murat Çepni’nin, sömürünün,
yoksulluğun, savaşın, faşizmin olduğu yerde direnişin olduğuna ilişkin
açıklaması
MURAT
ÇEPNİ (İzmir) – İzmir TARİŞ’te 7 işçi sendika üyesi oldukları gerekçesiyle
işten atıldılar. Onlara destek olmak için bir araya gelen 100’e yakın
arkadaşları da aynı akşam gözaltına alındı ve sendikaya üye olmamak kaydıyla
serbest bırakıldılar. 
İşçilerin
fabrika önündeki direnişi sürüyor. İşçilerin talebi, yeniden işe alınmak fakat
emeğin kölece koşullarda sömürüsünden, doğanın, yaşam alanlarının sermayeye
peşkeş çekilmesinden beslenen, iktidarını böyle yürüten AKP rejimi, saray
iktidarı nerede bir işçi grevi varsa oraya bütün kolluk güçleriyle saldırarak
direnişi kırmaya çalışıyor tıpkı üçüncü havalimanında olduğu gibi. 31 işçi hâlâ
tutuklu, DEV YAPI-İŞ Sendikası Başkanı Özgür Karabulut hâlâ tutuklu ve görüşme
talebimiz reddedildi. İşçilerin talepleri kabul edilmelidir. 
Şunu
söyleyerek bitirmek istiyorum: Nerede bir sömürü varsa, açlık varsa, yoksulluk
varsa, savaş varsa, faşizm varsa orada direniş vardır. 
(Mikrofon
otomatik cihaz tarafından kapatıldı) 
MURAT
ÇEPNİ (İzmir) – Seyit Rıza’nın dediği gibi, bu da size ders olsun. 
BAŞKAN
– Teşekkürler. 
V.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, görüşmeleri izlemek üzere Genel Kurulu
teşrif etmiş bulunan Uganda Cumhuriyeti parlamento üyelerine "Hoş
geldiniz." denilmesi
BAŞKAN
– Değerli milletvekilleri, Meclisimizi ziyaret etmekte olan Uganda Cumhuriyeti
Parlamento üyeleri şu anda Genel Kurulumuzu teşrif etmiş bulunuyorlar.
(Alkışlar) 
Kendilerine
Meclisimiz adına “Hoş geldiniz.” diyorum. 
Değerli
milletvekilleri, şimdi sayın grup başkan vekillerinin söz taleplerini
karşılayacağım. 
Sayın
Lütfü Türkkan… 
IV.- AÇIKLAMALAR (Devam)
24.- Kocaeli Milletvekili Lütfü Türkkan’ın, menfur
saldırı sonucu hayatını kaybeden LASTİK-İŞ Sendikası Genel Başkanı Abdullah
Karacan’a Allah’tan rahmet dilediğine, 14 Kasım Ahıska sürgününün 74’üncü yıl
dönümüne, Atatürk Havalimanı’nda Türkiye’ye giriş izini bekleyen 11 Uygur Türkü
konusunda Hükûmeti duyarlı olmaya davet ettiğine, İYİ PARTİ milletvekili aday adayı
İhsan Şahin’in kurumuna dönmesinin sağlanmasını Hazine ve Maliye Bakanından
talep ettiğine ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; dün,
milletvekilliğini yaptığım Kocaeli’nde, LASTİK-İŞ Genel Başkanı olan Sayın
Abdullah Karacan menfur bir saldırı sonucu hayatını kaybetti. Buradan
Kocaeli’deki bütün hemşehrilerimize, LASTİK-İŞ çalışanlarına başsağlığı
diliyorum.
Bugün
14 Kasım, Türk tarihinde aslında bir vahşet günü 14 Kasım. Ahıska Sürgünü’nün
yıl dönümü. 14 Kasım 1944 gecesi bütün Ahıskalı Türkler Stalin’in emriyle
vatanlarından zorla sürgün edildiler. Ahıska Türkleri, dönemin Sovyetler
Birliği Lideri Stalin’in imzaladığı 31 Temmuz 1944 tarihli -tamamen gizli olan-
Devlet Savunma Komitesi kararı uyarınca yaşadıkları yerden sürgün edildiler.
Stalin’in
amacı Kafkasya’yı Türk ve Müslümanlardan temizlemekti. İşte, bu amaç
doğrultusunda bölgede yaşayan 86 bin Türk ve Müslüman nüfusun 40 bini
Kazakistan’a, 30 bini Özbekistan’a, 16 bini de Kırgızistan’a göç ettiler. Bunların
bir kısmı o dönemde Sibirya’ya gittiler. Sibirya’da olanların önemli bir
kısmına daha sonra ulaşmak mümkün olmadı. Söz konusu karar, yetmiş dört yıl
evvel, önce 14 Kasım 1944’te Ahıska bölgesinin 5 ilinden Türklerin sürgüne
gösterilmesiyle uygulamaya konuldu. Ahıska Türklerinin nakli haftalarca sürdü
ve yaklaşık 17 bin Ahıska Türkü yollarda hayatını kaybetti. Ben buradan
hayatını kaybeden Ahıska Türklerini şükran ve minnetle anıyorum, Cenab-ı
Allah’tan rahmet diliyorum.
Bizim
İYİ PARTİ olarak Hükûmetten istediğimiz, ülkemizde muhacir olarak bulunan
Ahıskalı soydaşlarımızın Türk vatandaşlığına bir an önce geçirilmesidir. 
Ahıska
Türklerine benzer bir konu Türkiye'de şu anda hâlâ yaşanıyor. 4 milyon
Suriyeliyi Türkiye'ye almakla iftihar eden, bu konuda her yerde nutuk çeken
iktidarımız 11 Uygur Türkünü bu Türkiye'ye çok görmektedir. 
(Mikrofon
otomatik cihaz tarafından kapatıldı)
BAŞKAN
– Mikrofonu açalım lütfen.
LÜTFÜ
TÜRKKAN (Kocaeli) - 11 Uygur Türkü, bir aydır, havalimanında insanca yaşamaktan
uzak bir yaşam sürdürmektedir.
Buradan
sesleniyorum: Arkadaş “Türk” kelimesinden bu kadar nefret etmeyin, Türklerden
nefret etmeyin. 11 Uygur Türkü bu Türkiye'ye bu kadar fazla mı geliyor? 4
milyon Suriyeliyi misafir ediyorsunuz da 11 Uygur Türküne niye çok görüyorsunuz
bu vatanı? Bu konuda, lütfen, Hükûmeti daha duyarlı olmaya davet ediyorum. 
Ben
bir konuda Sayın Hazine ve Maliye Bakanı Berat Albayrak’a bir yazı yazmıştım,
İYİ PARTİ’den milletvekili aday adayı olan, vergi denetmeni olarak çalışan
İhsan Şahin aday olamayınca kurumuna dönmek üzere müracaat etti. Altı aydır İYİ
PARTİ milletvekili aday adayı İhsan Şahin kurumuna henüz geri dönemedi.
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın lütfen Sayın Türkkan.
LÜTFİ
TÜRKKAN (Kocaeli) – Kanunda açık hüküm olmasına rağmen, insanlara zulmetmenizi
anlamakta güçlük çekiyorum. Altı ay evine ekmek götüremeyen bir İhsan Şahin
var. Buna rağmen Adalet ve Kalkınma Partisinden aday adayı olup devlete dönmek
isteyenlere on günde izin verdiniz. Bu zulme de Sayın Hazine ve Maliye Bakanı
Berat Albayrak’ın bir an önce son vermesini buradan talep ediyorum. 
Teşekkür
ederim. 
BAŞKAN
– Sayın Muhammed Levent Bülbül…
25.- Sakarya Milletvekili Muhammed Levent Bülbül’ün, 14
Kasım Ahıska sürgününün 74’üncü yıl dönümünde Ahıska Türkü soydaşların Ahıska
Türkü olarak vatanlarına dönüşlerinin sağlanmasını temenni ettiklerine, 14
Kasım Dünya Diyabet Günü’nde diyabet hastalarının yaşadığı zorlukların farkında
olduklarına ve bu konuda çalışmalar yapacaklarına ilişkin açıklaması
MUHAMMED
LEVENT BÜLBÜL (Sakarya) – Sayın Başkan, sayın milletvekilleri; zalim Stalin’in
sürgüne gönderdiği 126 bin Ahıskalı soydaşımızı sürgünün yıl dönümünde rahmet
ve minnetle anıyoruz. Yük vagonlarıyla taşınmak suretiyle insanlık dışı bu
işkenceyi yaparak soydaşlarımızın zulme uğramasına sebep olanları buradan
lanetliyoruz. 
Ahıska
Türkleri 1944 yılında zalimce vatanlarından edilirken bugün ise hâlâ Ahıska
Türkü olarak kendi kimlikleriyle Ahıska yurduna, kendi ana vatanlarına dönmekte
büyük güçlük yaşamaktadırlar. Gürcistan devletinin, 2007 yılında çıkartmış
olduğu geri dönüş yasasından sonra dostlar alışverişte görsün babında çok
sınırlı sayıda Ahıska Türkünün o topraklara, ana vatanına dönüşünü temin etmesi
son derece yetersizdir. Bugün dünyanın birçok yerine yayılmış olan, birçok
yerinde yaşamakta olan ve hâlâ o muhacirlikleri sona ermemiş olan Ahıska Türkü
soydaşlarımızın en erken şekilde ve demin de ifade ettiğim gibi, Ahıska Türkü
olarak vatanlarına dönüşlerinin temin edilmesini temenni etmekteyiz. 
Bugün,
ayrıca, Dünya Diyabet Günü’dür. Diyabet, ülkemizde görülme sıklığı giderek
artan, ciddi organ kayıplarına yol açan ve yaşam kalitesini olumsuz yönde
etkileyebilen kronik bir hastalıktır. Diyabetli bireylerin yaşam kalitelerinin
artırılması, beslenme, egzersiz, tıbbi tedavi ve eğitimleri göz ardı edilmemesi
gereken önemli faktörlerdir. 
Diyabet
hastalığını önlemek, onu kontrol altına almanın ilk adımıdır. Ülkemizde önemli
oranda hastalık yükü oluşturan, bulaşıcı olmayan hastalıklar arasında… 
(Mikrofon
otomatik cihaz tarafından kapatıldı) 
BAŞKAN
– Buyurun, devam edin Sayın Bülbül. 
MUHAMMED
LEVENT BÜLBÜL (Sakarya) – …diyabet ve komplikasyonları önemli bir yer tutmakta
olup müdahale edilmezse değişen yaşam tarzları sebebiyle bu yükün yakın
gelecekte hızla artması beklenmektedir. 
Burada
özellikle belirtmek isteriz ki Tip 1 diyabet hastalarının sürekli kullandıkları
glikoz kontrol cihazında devlet desteğinin sağlanması, engelli statüsünde
çalışma imkânına kavuşturulması, kullandıkları insülin pompalarında devlet
katkısının artırılması ve pompa fiyatlarının makul seviyeye çekilmesinin
sağlanması gerekmektedir. Bunlar, Tip 1 diyabet hastalarımızın önemle
yakındıkları hususlardır. Bu hususları ilgili bakanlıkların bilgisine buradan
sunmak istiyoruz. 
14
Kasım, Dünya Diyabet Günü olarak tüm dünyada kabul edilmiştir. Diyabet
hastalarının yaşadığı zorlukların, parti olarak, farkında olduğumuzu ve
düzenlemelerin yapılması için gerekli çalışmaları yapacağımızı buradan
belirtmek istiyorum ve saygılar sunuyorum. 
Teşekkür
ederim. 
BAŞKAN
– Teşekkürler Sayın Bülbül. 
Sayın
Fatma Kurtulan… 
26.- Mersin Milletvekili Fatma Kurtulan’ın, Hakkâri
Milletvekili Leyla Güven’in toplumsal barışı zedelediği gerekçesiyle kendisine
yapılan tecridin kalkması talebine ses verilmesi gerektiğine, AKP tarafından
denetim faaliyetlerinin engellendiğine, 27’nci Dönemde 30 soru önergesi, 8
araştırma önergesi ve 9 kanun teklifinin çeşitli gerekçelerle iade edildiğine
ve bu konudaki muhatabın kim olduğunu öğrenmek istediklerine ilişkin açıklaması
FATMA
KURTULAN (Mersin) – Teşekkürler Sayın Başkan. 
Dün
de ifade etmiştik, Hakkâri Milletvekilimiz Leyla Güven burada olması
gerekirken, biliyorsunuz, cezaevinde ve bugün Leyla Güven açlık grevinin 8’inci
gününde. Toplumsal barışı zedelediği gerekçesiyle kendisine yapılan tecridin
kalkmasını talep etmekte. Biz de grup olarak Leyla Güven’in bu talebine ses
verilmesi gerektiğini düşünüyoruz.
Aynı
zamanda başka bir konuya da değinmek istiyorum. 
Sayın
Başkan, sanırım yine sizin Meclisi yönettiğiniz bir dönemde yine dile
getirmiştik. Bu, her gün biraz daha artarak devam ediyor. Burada AKP tarafından
ya da Meclis tarafından yasamaya dâhil olma, denetim faaliyetlerimiz
engelleniyor. Burada herkes, her parti grubu, kendi partisinin planı, programı
doğrultusunda, burada olma gerekçeleri üzerinden, anayasal bir hakkını ve İç
Tüzük’e uygun olan bir hakkını kullanmak durumunda. Biz bu hakkı kullanırken
AKP’nin hoşuna gitmeyen tüm soru önergelerimiz, araştırma önergelerimiz ve
kanun tekliflerimiz iade ediliyor. Mesela dün verdiğimiz ve burada tartışılan
Sayıştay raporlarında geçen bulgulara yönelik araştırma önergemiz önce iade
edildi; tekrar düzeltmemiz sonucunda buraya getirmek durumunda kaldık. Mesela
“kayyumların yolsuzlukları” dediğimiz için, “OHAL ve asimilasyon politikaları”
dediğimiz için, “yolsuzluk üzerine kurgulanmış yönetim anlayışı” dediğimiz
için, “iktidarın gücünü kullanarak yolsuzluk ve usulsüzlükler” dediğimiz için
bu ifadelerin metinden çıkarılması istendi. Yine araştırılmasını istediğimiz
“işkence ve kötü muameleye maruz kalma”, “anestezi olmadan ameliyat edilme”
“iktidarın muhalif olan tüm kesimleri hedef hâline getirdiği” yönündeki
ifadelerimizin kaba ve yaralayıcı olduğu ifade edildi.
(Mikrofon
otomatik cihaz tarafından kapatıldı) 
BAŞKAN
– Devam edin Sayın Kurtulan.
FATMA
KURTULAN (Mersin) – Bir kaçırılma vakasına karıştığı iddia edilen 3 polisle
ilgili de bunun özel bir konu içerdiği ifade edilerek iade edildi. 
Yine
bir vekilimiz, Sayın Serpil Kemalbay, üçüncü havalimanında bizzat yaptığı
incelemeler sonucunda gördüğü kimi vakaları soru önergesine dönüştürdüğünde,
görüşü “kişisel görüş” olarak ifade edilerek iade edildiğini gördük. 
27’nci
Dönemde henüz işin yani bu çalışmanın başındayken 30 soru önergemiz, 8
araştırma önergemiz ve 9 kanun teklifimiz bu gibi gerekçelerle iade edildi.
Bunun muhatabı kimdir, bunu da öğrenmiş değiliz. Her çalışmada, her konuda
olduğu gibi, AKP bu konuda muhatabı gizlemektedir. Meclis Başkanı olarak
görülse de asıl muhatabın kim olduğunu bilmiyoruz.
(Mikrofon
otomatik cihaz tarafından kapatıldı) 
BAŞKAN
– Devam edin Sayın Kurtulan.
Buyurun.
FATMA
KURTULAN (Mersin) – Bu önergelerimizin üstünü çizen kimdir, geri iade eden
kimdir? Bu sorularımızın yanıtlanmasını ivedilikle rica ediyoruz.
BAŞKAN
– Teşekkürler Sayın Kurtulan.
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın,
denetim faaliyetlerinin engellenmesi sorununda muhatabın Meclis Başkanı ile
Başkanlık Divanı olduğuna ve konunun gündeme getirilmesi için girişimlerde
bulunacağına ilişkin konuşması
BAŞKAN
– Çok kısa bir açıklama yapma ihtiyacı duyuyorum.
Evet,
bu uygulamayla uzun süredir karşı karşıya olduğumuz bir gerçek. Ben de bu
uygulamadan nasibini almış bir milletvekiliyim başka birçok arkadaşım gibi. Bu
sorunun doğal muhatabı Meclis Başkanı ve Başkanlık Divanıdır. Bu kararlar
Meclis Başkanlık Divanında belirlenen ölçütlere göre alınmak zorundadır.
Konunun Meclis Başkanlık Divanı gündemine yeniden getirilmesi için ben de
girişimlerde bulunacağımı söyleyeyim.
Sayın
Engin Altay, buyurun.
IV.- AÇIKLAMALAR (Devam)
27.- İstanbul Milletvekili Engin Altay’ın, Gazze’de
yaşamını yitiren Filistinlilere Allah’tan rahmet dilediklerine, Filistin
konusunda daha duyarlı olunması gerektiğine, Cemal Kaşıkçı cinayetini belgeleyen
“tape”lerle ilgili Meclisin bilmediği dünyanın bildiği ne varsa Hükûmetin bir
an önce bilgi vermek zorunda olduğuna ilişkin açıklaması
ENGİN
ALTAY (İstanbul) – Çok teşekkür ederim Sayın Başkan.
Gerçi
bugün Mısır’ın üstlendiği bir rolle bir ateşkes sağlandı gibi görünüyor ama
Gazze’de iki üç gündür bir facia yaşanıyor. İsrail’in ağır bombardımanına tabi
tutulan Gazze’de 7-8 Filistinlinin yaşamını yitirdiğini biliyoruz; ölenlere
Allah’tan rahmet diliyoruz. Burada, tabii, üzücü olan şudur: Eskiden bu konuda
Türkiye Filistin-İsrail çatışmasında önemli roller üstlenebiliyor iken bugün bu
rolünü Mısır’a kaptırmış olmasının Türkiye'nin bölgedeki etkinliği bakımından
bir güç kaybı, bir itibar kaybı olarak değerlendirilmesi de mümkün. Bunu
istiyor değiliz. Biz, Türkiye bölgede de dünyada da güçlü, söz sahibi, ağırlığı
olan, itibarlı bir ülke olsun diyoruz. Ama Hükûmetin uyguladığı yanlış
politikaların da Filistin’de insanların ölümüne, insanların bedel ödemesine,
acı çekmesine neden olduğu noktasında da Türkiye'nin yüksek duyarlılığını
yeniden ortaya koymasını bekliyoruz. Filistin meselesi, Türkiye için,
milletimiz için kıymetli ve önemlidir. Filistin’de bir Müslümanın, bir
Filistinlinin canı yandığında Türkiye'nin de içi acımaktadır. Hükûmeti bu
konuda bundan sonraki süreçte daha dikkatli, daha tutarlı ve daha duyarlı
olmaya daveti bir görev sayıyoruz. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Altay.
ENGİN
ALTAY (İstanbul) - Sayın Başkan, öte yandan, Türkiye’yi ve dünyayı kırk günü
aşkın süredir meşgul eden Cemal Kaşıkçı cinayetiyle, katliamıyla ilgili olarak
Sayın Erdoğan şöyle bir laf etti: “Biz Suudi Arabistan’a, Amerika’ya,
Almanya’ya, İngiltere’ye, Fransa’ya, hepsine tapeleri verdik, buradaki
konuşmaları herkes biliyor.” dedi. Türkiye’de yaşanan ve bütün dünyayı meşgul
eden böylesine önemli bir hadiseden şimdi, Suudi Arabistan, Amerika, Almanya,
İngiltere, Fransa devlet yöneticilerinin ve parlamentolarının, o
parlamentoların üyelerinin bilgisi var. Olay Türkiye’de yaşanmış, Türkiye Büyük
Millet Meclisi dışında herkesin bu “tape”lerle, bu cinayetle ilgili şu veya bu
oranda bilgisi var, sadece Türkiye Büyük Millet Meclisinin sayın üyelerinin
bilgisi yok. 
(Mikrofon
otomatik cihaz tarafından kapatıldı) 
BAŞKAN
– Buyurun devam edin. 
ENGİN
ALTAY (İstanbul) – Eğer Hükûmetten bir bakan bizi izliyorsa ve bunu kendilerine
yakıştırıyorlarsa söyleyecek sözümüz yok. Ama Türkiye'nin, aziz milletimizin
egemenlik hakkını hiç unutulmamalı ki Hükûmet değil, hepimizin şu an içinde
bulunduğu Türkiye Büyük Millet Meclisi kullanmaktadır, bu hak Meclise aittir.
Meclisin bilmediği, dünyanın bildiği ne varsa Hükûmet, bir an önce hiç
gecikmeden Meclise ve aziz milletimize saygının da bir gereği olarak gelip bize
burada, gerekirse bir kapalı oturumda bilgi vermek zorundadır. 
Aracılığınızla,
Hükûmeti, Türkiye Büyük Millet Meclisine yaptığı bu saygısızlıktan dolayı
kınayarak bir an önce Meclisi bilgilendirmeye davet ediyorum efendim. (CHP
sıralarından alkışlar)
BAŞKAN
– Teşekkürler Sayın Altay. 
Sayın
Muhammet Emin Akbaşoğlu, buyurun. 
28.- Çankırı Milletvekili Muhammet Emin Akbaşoğlu’nun,
İstanbul Milletvekili Engin Altay’ın ve Kocaeli Milletvekili Lütfü Türkkan’ın
yaptığı açıklamalarındaki bazı ifadelerine, Amerika’nın Kudüs’ü İsrail’in sözde
başkenti olarak tanıma kararına karşı bütün dünyayı harekete geçirenin Türkiye
Cumhuriyeti devleti ve onun Cumhurbaşkanı Recep Tayyip Erdoğan olduğuna,
Filistinlilerin de Uygur Türklerinin de ilelebet yanlarında olmaya devam
edileceğine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkan. 
Tabii,
Kaşıkçı davasıyla ilgili son açıklamalardan hareketle bazı konuşmalar yapıldı,
onları ifade etmek isterim. Cemal Kaşıkçı’nın nasıl öldürüldüğüyle ilgili
meseleyi Türkiye tüm dünyanın gündemine taşımıştır. Bu cinayetin üstünün
örtülmemesi, bütün açıklığıyla ve bütün yönleriyle ortaya çıkartılması, vakayı
gerçekleştirenlerin, emri verenlerin ortaya çıkarılması için başından beri
önemli bir süreci yönetmiştir ve bu olay aslında -birtakım dublörler ortaya
çıktığına göre- Türkiye'nin başına örülmek istenen bir çorap olmakla beraber,
Türkiye'nin aktif, etkin dış politika süreçlerini de yönetmek suretiyle, bu
olayın Türkiye'nin aleyhinden lehine döndürülmesi -büyük bir dehayla, politik
yaklaşımla- bütün insanlığın gündemine getirilmesi suretiyle önemli bir
başarıya imza atılmıştır. Bu yadsınamaz, inkâr edilemez gerçek karşısında, adli
iş birlikleri, istihbari iş birlikleri çerçevesinde ilgili ülkelerin ilgili
birimleriyle Türk yetkili makamları görüşmek suretiyle bu olayın detay
bilgileriyle ilgili bilgi paylaşımını ortaya koymuştur.
(Mikrofon
otomatik cihaz tarafından kapatıldı) 
BAŞKAN
– Devam edin Sayın Akbaşoğlu. 
MUHAMMET
EMİN AKBAŞOĞLU (Çankırı) – Bununla beraber, Türkiye’de yetkili organlarca da
kamuoyu bu konunun nasıl gerçekleştiğiyle ilgili bilgi sahibi kılınmış ve
kamuoyunda bu hususlar açıklıkla gündem olmuş ve konuşulmuştur. Dolayısıyla
belki teknik detaylar dışında bilgi sahibi olunmayan bir yön de
bulunmamaktadır. Ancak tabii ki daha fazla bilgilendirilme, daha ayrıntılı
bilgilendirilme talepleri olabilir; yalnız, saygısızlıkla itham edilecek bir
boyut kesinlikle, sürecin başından beri yaşanmamıştır. 
Bu
çerçevede “Türklerden nefret etmeyin.”, “’Türk’ kelimesinden nefret etmeyin.”
gibi hakikaten çok talihsiz…
(Mikrofon
otomatik cihaz tarafından kapatıldı) 
BAŞKAN
– Buyurun, sözlerinizi tamamlayın.
MUHAMMET
EMİN AKBAŞOĞLU (Çankırı) – …ve doğru olmayan bir ithamda bulunuldu, tamamen
gerçek dışı. Biz, bu aziz ve asil milletin bir üyesi olmaktan iftihar duyan
insanlarız; tarihin öznesi olan, süjesi olan ve tarihi yazan bir milletin, hep
beraber fertleriyiz. Dolayısıyla bu cümleyi asla ve kata kabul etmiyor,
tamamıyla reddediyoruz. 
Bununla
beraber, tabii ki siyonist İsrail’in, Filistinli kardeşlerimize Gazze’de
yaşattığı vahşet asla ve kata kabul edilemez. Oradaki saldırı hem oradaki
kardeşlerimize hem uluslararası hukuka hem de bütün insanlığa yapılmış bir
saldırıdır. Bu çerçevede Türkiye Filistinli kardeşlerinin her zaman yanında
olmuş ve kararlılıkla, sonuna kadar olmaya devam edecektir. 
İsrail’e
“…”(X)diyen ve Amerika’nın Kudüs
kararına…
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın lütfen. 
MUHAMMET
EMİN AKBAŞOĞLU (Çankırı) – Toparlıyorum.
Amerika’nın
Kudüs’ü İsrail’in başkenti ilan eden sözde kararına karşı bütün dünyayı hareket
geçiren, Türkiye Cumhuriyeti devleti ve onun Cumhurbaşkanı Recep Tayyip
Erdoğan’dır. Bir tarafta Amerika’nın başını çektiği bir yapı -ki Birleşmiş
Milletler Genel Kurulunda 9 destekçi bulabilmiş- bir tarafta bizzat Recep
Tayyip Erdoğan’ın ve Türkiye Cumhuriyeti devletinin başını çektiği bir yapı,
Kudüs’ün ebedî olarak Filistin’in başkenti olduğunu ve öyle kalacağını deklare
eden ve 130’a yakın ülkenin desteğini alan bir deklarasyon. Dolayısıyla daha
önce de İslam Ülkeleri İşbirliği Teşkilatının Dönem Başkanı sıfatıyla bütün
İslam dünyasını ayağa kaldıran bir lider. Dolayısıyla biz Türkiye olarak saygın
yerimizi her zaman muhafaza ettik ve muhafaza etmeye devam edeceğiz, Filistinli
kardeşlerimizin de Uygur Türklerinin de bütün mazlumların da yanında olmaya
ilelebet devam edeceğiz.
Teşekkür
ederim. (AK PARTİ sıralarından alkışlar)
LÜTFÜ
TÜRKKAN (Kocaeli) – Sayın Başkan…
BAŞKAN
– Sayın Türkkan…
29.- Kocaeli Milletvekili Lütfü Türkkan’ın, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ilişkin
açıklaması
LÜTFÜ
TÜRKKAN (Kocaeli) – Şimdi, benim az evvel arz ettiğim konu dünkü olay değil,
üzerinden tam bir ay geçmiş. Bir aydır 11 Uygur Türküyle ilgili toplumun hassas
kesimlerinden ciddi feryatlar yükseliyor. Bütün bu feryatlara karşılık
kulakların duymaması, bu seslerin işitilmemesi bu konudaki duyarsızlığınızı
gösterir. “Türk” kelimesinden rahatsız olmanızı ifade ederken bana
eylemlerinizden de bahsedeceksiniz. Söylediği ile eylemleri farklı olana -ben
İzmit, Kocaeli Milletvekiliyim- İzmit’te “Maval okuma.” derler. Ne yapıyorsan
onu söyle. 11 Uygur Türkü orada. Onları niye tutuyorsunuz kardeşim? Bir aydır
adamlar zulüm yaşıyorlar. Bir tek günahları var, Türk olmaları. Niye sizi bu
kadar rahatsız ediyor? Madem böyle, hassasiyetiniz bu ölçüde, gelin, eylemi
yapın, o adamları oradan serbest bırakın. Başka bir şey de istemiyoruz sizden.
Teşekkür
ediyorum.
BAŞKAN
– Teşekkürler.
MUHAMMET
EMİN AKBAŞOĞLU (Çankırı) – Sayın Başkan, bir cümleyle kayıtlara geçmesi
açısından…
BAŞKAN
- Sayın Akbaşoğlu, çok kısa lütfen…
Bir
dakika…
MUHAMMET
EMİN AKBAŞOĞLU (Çankırı) – Şimdi, konuyla ilgili detaylı bilgi verdiklerinde
biz kendilerine de döneriz. Gerçi bunu devletin ilgili birimlerinden sorup
öğrenebilirler; nedir, ne değildir. Bu 11 Uygur Türkünden bahsederek buradan
bir soyutlama ve genellemeyle farklı hüküm cümleleri kurmak eşyanın tabiatına
aykırı, muhakemeye aykırı, mantığa ve insafa aykırı. Dolayısıyla bizim sözümüz
de özümüz de birdir; yaptığımızı söyleriz, söylediğimizi de mutlaka yaparız,
bundan kimsenin şüphesi olmasın. (AK PARTİ sıralarından alkışlar) 
BAŞKAN
– Teşekkür ederim.
LÜTFÜ
TÜRKKAN (Kocaeli) – Sayın Başkan...
BAŞKAN
– Son bir kez Sayın Türkkan.
Açalım
mı mikrofonu?
LÜTFÜ
TÜRKKAN (Kocaeli) – Açın.
30.- Kocaeli Milletvekili Lütfü Türkkan’ın, 11 Uygur
Türkü’ne yapılan zulmün sona erdirilmesi gerektiğine ilişkin açıklaması
LÜTFÜ
TÜRKKAN (Kocaeli) – Sadece Türkçe bir cümle söyleyeceğim: Ayinesi iştir
kişinin, lafa bakılmaz. Hiç bana böyle konuşmayın. Gidin, kimlerle
görüşecekseniz görüşün, bu adamlara yapılan bu zulmü sona erdirin. Bu adamların
bir tek günahı var, bir daha söylüyorum: Türk olmak, Uygur Türkü olmak. Bu
adamlar ne katil, ne cinayet işlediler, ne banka soydular, ne ihanet ettiler;
zulümden kaçan Türk bunlar, daha size nasıl anlatmam gerekiyor? Bu konuyu devam
ettirmeye akşama kadar da gideriz.
BAŞKAN
– O kadarına ben izin vermeyeyim.
LÜTFÜ
TÜRKKAN (Kocaeli) – Bu 11 Uygur Türkü bırakılana kadar da devam ederiz. Benim
size tavsiyem, bana cevap vermek yerine ilgili makamlarla konuşun, 11 Uygur
Türküne yapılan bu zulmü sona erdirin.
MUHAMMET
EMİN AKBAŞOĞLU (Çankırı) – Sayın Başkan...
BAŞKAN
– Sayın Akbaşoğlu, izin verin bir öneride bulunayım, izin verin; size söz
vereceğim.
MUHAMMET
EMİN AKBAŞOĞLU (Çankırı) – Yok, kayıtlara geçmesi için söylüyorum ve
bitiriyorum bir cümleyle. 
Bakın,
ister Türk olsun, ister Kürt olsun, ister Arap olsun, ister Acem olsun; biz
herhangi bir mağduriyet varsa, bir mazlumiyet varsa, bir gayrimeşruluk, bir
yanlışlık varsa onun düzeltilmesi için içeride de dışarıda da her zaman
mücadele ederiz. Meseleyi getirsinler, nedir ne değildir, ilgililerle
görüşelim; bu kadar, bu kadar.
LÜTFÜ
TÜRKKAN (Kocaeli) – Yahu ne getirelim, meselenin kaynağı sizsiniz, nereye
getirelim?
BAŞKAN
– Evet, teşekkür ederim Sayın Türkkan.
ENGİN
ALTAY (İstanbul) – Sayın Başkan...
BAŞKAN
– Sayın Altay, bekliyordum zaten söz istemenizi.
Buyurun.
31.- İstanbul Milletvekili Engin Altay’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Tabii,
burada cereyan eden her tartışma, her münakaşa aziz milletimizin de dikkatinde,
ilgisinde, bilgisinde. 
Şimdi,
şunu anlamakta zorlanıyorum, Kaşıkçı cinayeti kepazeliğini bir başarı gibi
sunmayı şöyle anlamıyorum: Yasin Aktay “Kaşıkçı büyükelçiliğe girdikten üç saat
sonra kuş uçsa haberimiz olacak.” diyor. 18 katil özel jetle Türkiye’ye
geliyor, cinayeti işliyor, özel jetle geri gidiyor, konsolos elini kolunu
sallaya sallaya Türkiye’yi terk ediyor ve eski Lübnan’da yaşanan, sadece az
gelişmiş Orta Doğu ülkelerinde yaşanan böyle uluslararası güç odaklarının bir
kirli senaryosu Türkiye’de sahneleniyor, tezgâhlanıyor ve sayın mevkidaşım bunu
bir başarı hikâyesi gibi sunabiliyor ya işte ben buna çıldırıyorum. Yani âlem
kör, millet sersem değil sayın mevkidaşım. 
(Mikrofon
otomatik cihaz tarafından kapatıldı)
BAŞKAN
– Açalım mikrofonu lütfen. 
ENGİN
ALTAY (İstanbul) – Orta yerde, Hükûmetin bir duyarsızlığı var, Türkiye’nin
içine düşürüldüğü garip bir durum var. Amerika’dan niye “Türkiye’ye git?”
deniyor bu adama, başka bir yer gösterilmiyor? Yani Türkiye’yi külüstür Orta
Doğu ülkelerine çevirdiniz ve bunu bir başarı hikâyesi diye sunuyorsunuz. Sayın
Erdoğan’ın tabiriyle “Suudi Arabistan, Amerika, Almanya, İngiltere ve Fransa
parlamentolarının bu olayla ilgili her türlü bilgiye sahip olma hakkı var.”
Türkiye Büyük Millet Meclisinin yok. Ben bu Meclisin bir üyesi olarak buna
tahammül edemiyorum, bu yanlış. Evet, bu, kelimenin tam karşılığı olarak
yürütmenin yasamaya saygısızlığıdır, bunu söylüyorum. “Başarı hikâyesi”
diyorsunuz yani bizimle, aklımızla alay etmeyin sayın mevkidaşım. 
Teşekkür
ederim. 
BAŞKAN
– Teşekkürler Sayın Altay. 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Evet, Akbaşoğlu, buyurun. 
32.- Çankırı Milletvekili Muhammet Emin Akbaşoğlu’nun,
bütün dünyanın takdir ettiği Kaşıkçı cinayetiyle ilgili süreci kötülemeye dönük
çabaları boş bir yaklaşım olarak gördüğüne ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkan. 
Sayın
mevkidaşımızın ifadeleri karşısında sadece şunu söylemek istiyorum: Bütün
dünyanın takdir ettiği bir süreçle ilgili, bütün dünyanın takdir ettiği
Türkiye’nin misyonu ve bu konuda… [CHP ve İYİ PARTİ sıralarından alkışlar(!)]
Alkışlarınız
için teşekkür ediyorum, bir hakikati alkışlıyorsunuz. [AK PARTİ sıralarından
alkışlar, İYİ PARTİ sıralarından alkışlar(!)]
LÜTFÜ
TÜRKKAN (Kocaeli) – Kesin öyle, kesin öyle!
MUHAMMET
EMİN AKBAŞOĞLU (Çankırı) – Sonuç itibarıyla bütün dünyanın takdir ettiği bir
süreci zemmetmeye, kötülemeye yönelik bu çabayı ben boş bir yaklaşım olarak
görüyorum. 
Parlamentolarla
ilgili şunu ifade edeyim: İlgili ülkelerin istihbarat birimleriyle ilgili
eldeki bilginin paylaşıldığı, dinletildiği ve bu olayların gerçekliğinin
uluslararası arenaya taşındığı meselesidir. Bu meselenin üstünün örtülmemesine
ilişkin önemli bir yaklaşımdır. Tabii ki Türk Parlamentosunun, bizim
Meclisimizin her türlü bilgiyi elde etme imkânı vardır ve zaten bunları da
paylaşıyoruz. 
Teşekkür
ederim. 
BAŞKAN
– Teşekkürler. 
Birleşime
on dakika ara veriyorum ve sayın grup başkan vekillerini bir çay içmeye davet
ediyorum arka tarafta. 
Buyurun.

Kapanma Saati: 15.18
İKİNCİ OTURUM
Açılma Saati: 15.49
BAŞKAN: Başkan Vekili Mithat SANCAR
KÂTİP ÜYELER: Mustafa AÇIKGÖZ (Nevşehir), Şeyhmus DİNÇEL
(Mardin) 
----- 0 -----
BAŞKAN
– Türkiye Büyük Millet Meclisinin 17’nci Birleşiminin İkinci Oturumunu
açıyorum.
Değerli
milletvekilleri, şimdi gündeme geçiyoruz.
Alınan
karar gereğince gündemin “Kanun Teklifleri ile Komisyonlardan Gelen Diğer
İşler” kısmını görüşeceğiz.
1’inci
sırada yer alan, Samsun Milletvekili Ahmet Demircan ve 5 Milletvekilinin
Sağlıkla İlgili Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi ile Sağlık, Aile, Çalışma ve Sosyal İşler
Komisyonu Raporu‘nun görüşmelerine kaldığınız yerden devam edeceğiz.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Samsun Milletvekili Ahmet Demircan ve 5
milletvekilinin Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi (2/1186) ile Sağlık, Aile, Çalışma ve
Sosyal İşler Komisyonu Raporu (S. Sayısı: 12) (x)
BAŞKAN
– Komisyon? Yerinde.
Dünkü
birleşimde İç Tüzük’ün 91’inci maddesine göre temel kanun olarak görüşülen 12
sıra sayılı Kanun Teklifi’nin maddelerine geçilmesi kabul edilmişti.
Şimdi
birinci bölümün görüşmelerine başlıyoruz. 
Birinci
bölüm, 16’ncı maddeye bağlı ek madde 1 ve ek madde 2 dâhil, 1 ila 22’nci
maddeleri kapsamaktadır. 
Birinci
bölüm üzerinde; İYİ PARTİ Grubu adına Kocaeli Milletvekili Lütfü Türkkan,
Milliyetçi Hareket Partisi Grubu adına Gaziantep Milletvekili Ali Muhittin
Taşdoğan, Halkların Demokratik Partisi Grubu adına İzmir Milletvekili Serpil
Kemalbay Pekgözegü, Cumhuriyet Halk Partisi Grubu adına İstanbul Milletvekili
Mustafa Sezgin Tanrıkulu konuşacaktır. 
Şahısları
adına; Şanlıurfa Milletvekili Nimetullah Erdoğmuş ve Karaman Milletvekili Recep
Şeker söz alacaklardır. 
İlk
konuşmayı yapmak üzere Kocaeli Milletvekili Sayın Lütfü Türkkan’ı kürsüye davet
ediyorum. 
Buyurun
Sayın Türkkan. (İYİ PARTİ sıralarından alkışlar)
Süreniz
on dakikadır. 
İYİ
PARTİ GRUBU ADINA LÜTFÜ TÜRKKAN (Kocaeli) – Sayın Başkan, değerli
milletvekilleri; çok uzun bir süredir komisyonda tartışılan, komisyonda, ciddi,
görülmesini arzu etmediğimiz görüntülere sebep olan bir kanun teklifiyle karşı
karşıyayız. Dikkat ediyor musunuz, getirdiğimiz kanun teklifleriyle alakalı bir
ortak konu var, hepsinde bütün muhalefetin üzerinde hassasiyetle durduğu ortak
konu şu: Her kanun maddesinde bireysel hak ve hürriyetlerin kısıtlanması
konusunda hükümler ilave ediliyor. Yani bir vesileyle -konuyla ilgisi olsun
olmasın- bireysel hak ve hukukun çiğnendiği maddeler illa bu kanunların
içerisine konuluyor. Bu kanunda da buna benzer birçok şey var. Komisyonda bir
kısmı toparlandı, bir kısmı Genel Kurula kaldı. Hâlâ üzerinde tartışma süren
maddeler var. 
Bakın,
ben buradaki bütün milletvekili arkadaşlara bir defa daha seslenmek istiyorum:
Kanun yapmak bu Meclisin görevi. Yalnız, yaptığımız kanunlarla bazı insanların
yaşam hakkını, bazı insanların rızkını kesiyorsak, bizi bu vicdani
sorumluluktan ne parti aidiyetimiz ne de genel başkanın talimatı kurtarır.
Yarın, öbür gün bütün bunların hesabını biz ruzumahşerde bizzat kendimiz
vereceğiz. “Vallahi, bize grup başkan vekili böyle talimat vermişti.” demek
öbür tarafta kurtarmıyor veya “Genel başkanımızın talimatı böyleydi, o yüzden
böyle bir şey yaptık, bu kadar kul hakkına girdik.” dersek o da kurtarmıyor.
Dolayısıyla, lütfen, bu konuyu sadece ve sadece “Bugün biz iktidarız,
söylediğimiz kanunu çıkartacak sayısal gücümüz de var, dolayısıyla bunu
rahatlıkla geçiririz…” Ya, iyi güzel de her gün biraz daha cenderenin hacmi
daralıyor, insanların üzerindeki baskı ve kişisel hak ve hukuku kısıtlayıcı
meseleler gündeme her gün biraz daha fazla gelmeye başlıyor. Bu, yarın öbür gün
sizi de boyunduruk altına almaya başlar. 
Biraz
evvel içeride söyledim: Arkadaşlar, “güvenlik soruşturması” diye bir mesele
çıktı; bu güvenlik soruşturması… Güvenlik soruşturmasının anlamı şudur: “Ben,
devlette çalışacak adamın güvenlik soruşturmasından geçmesinden yanayım.” Tabii
ki öyle olmalı; devlet, devlete zarar verici birtakım eylemlerde bulunmuş
kişiye görev vermemeli, buna katılıyorum ama bunun bir süresi olmalı, makul bir
süresi olmalı. Bana demeli ki: “Lütfü, sen devlette çalışmayacaksın kardeşim.
Sebebi: Şöyle bir suçun var…” Eğer bu suçuma ait de bir cezam varsa onu da bana
çektirecek. Bakın, burada, getirilen kanunda öyle maddeler var ki cezası var
suçu yok yani adamı suçlayamıyorsunuz, diyemiyorsunuz ki: “Şundan dolayı sana
ceza veriyorum. Sen bu kadar süre devlet kurumunda çalışamazsın, bu kadar süre
sınava giremezsin, bu kadar süre boyunca sen uzman olamazsın.” Bunun için
herhangi bir yargılama da yok; böyle çok soyut bir şeyle “Sen güvenlik
soruşturmasına takıldın…” Nedir ağabey güvenlik soruşturması? Babama mı kızdın,
kardeşime mi kızdın, rengimi mi beğenmedin, senin hakkında söylediğim bir lafı
mı kafana taktın, yazdığım bir “tweet”teki mesaja mı takıldın? Bu çok soyut bir
şey. Bununla ilgili, Adalet ve Kalkınma Partisi Grubundaki bütün arkadaşlara
sesleniyorum: Sadece kanun maddesini geçirmek başarı değil, geçen bu kanun maddesinin
içinize de sinmesi çok önemli. Bir kul hakkı yemiş olarak bu kanun maddesi
buradan geçerse milletvekilliği bittikten sonra bile bu konuda gadre uğramış
bir adam karşınıza geçer der ki: “Senin yüzünden ben şu anda ayakkabı
tamirciliği yapıyorum, doktorluk yapamıyorum.” Birisi bana dedi ki, kendisi çok
garip bir meslek söyledi içeride: “Doktor şu mesleği yapıyor. Bundan dolayı
çalışamıyor.” Bir daha söylüyorum: Devlete karşı işlenen suçlar konusunda
sonuna kadar beraberim ama bu suçun kişiye iletilmesi lazım, mahkemeye gitmesi
lazım, yargılanması lazım, eğer suçlu bulunursa ceza çekmesi lazım. Genel
hükümler çerçevesinde cezası biten insanlar da herhangi bir konuda mahkûmiyete
çarptırılanlar da -İbrahim Kaboğlu Hocam siz daha iyi bilirsiniz- daha önce
herhangi bir şekilde seçilme hakkını elde edemiyorlardı. Şimdi, eğer suçunuzu
çektiyseniz problem kalmıyor. Doğru mu hocam? Hâl böyleyken adamı ne
suçladığınız suç belli ne yargıladığınız ne ceza verdiğiniz ama diyorsunuz ki:
“Siz güvenlik soruşturmasına takıldınız.” Ya, arkadaş, adamın bilmediği bir
suçtan dolayı adama ceza veriyorsunuz yani suçu belli olmayan ama cezası var
olan bir sistem. Bu sistem kişiyi sorumluluğa götürür. Kişisel oy verirseniz
belki grubunuza sadakatinizi belli etmiş olursunuz ama bu konuda aldığınız
vebali öbür tarafta telafi etme imkânınız yok. 
Ben
burada sağlık sistemiyle ilgili birkaç şey söyleyeceğim. Zira söyleyeceklerimin
çok önüne geçti biraz evvel tartıştığımız meselelere bakınca. Ben bu kanun
teklifinin daha çok kapsayıcı, daha çok nitelikli olmasını isterdim. Zira şehir
hastanelerinden tıp fakültelerine, ilaç ve tedavi masraflarının ödenmesini
beklerken can verenlere, muayene sırasında cinnet geçirenlere kadar sağlık
sistemimizin neresinden tutsak aslında elimizde kalıyor. Her alanda başarıdan
başarıya koştuğunu düşünen bir Hükûmet için tabii ki başarının bir sınırı yok,
onu görüyorum ben. Yani büyük bir hastane yaptırmayı, en büyüğünü yapmayı
başarı kriteri olarak düşünüyorlar. Düşünün ki “En büyük adalet sarayını biz yaptık,
inşa ettik.” diye övünen bir Hükûmetimiz vardı. Hatta geçenlerde bir basında
okudum. İline yapılacak olan cezaevi için seçmenlerine dönüp “Biliyor musunuz,
bu cezaevi bizim ilimize çok büyük bir katma değer getirecek.” Ne getirecek
yahu? Mahkûm getirecek size, mahkûmun katma değerinden ne olur, özgürlüğü
elinden alınmış bir adamın bir ile getirdiği ne olur? Yani cezaevinin
yapılmasını bir hizmet olarak sunmak bu Hükûmete ait bir şey. Daha önce ben hiç
böyle bir şey duymadım. Hiçbir ilin milletvekili -ben hatırlarım- kendi iline
cezaevi yapılmasını istemezdi aman bizden uzak olsun. Niye? İyi anılmazsın.
Şimdi, Silivri İstanbul’un en güzel tatil beldelerinden birisiydi, hep öyle
anılırdı, şu anda burada oturan birçok insan, daha önce buralarda oturmuş bir
sürü insan Silivri’yi kötü anılarla anıyor. Tuncay Özkan vardı… İlker Başbuğ’u
ben Silivri’de defalarca ziyaret ettim, bu adamı burada terörist olarak ilan
ettiler. Biz savunduğumuz zaman da bize “Ergenekoncu”, “faşist” dediler. Yahu,
bu ülkenin Genelkurmay Başkanı silahlı terör örgütü üyesi olur mu? Adam zaten
Genelkurmay Başkanı, altındaki ordunun hepsinin silahı var, bunu siz silahlı
terör örgütü başkanı olarak yargıladınız. Cezaevini yapmak bir hizmet değildir,
büyük adliye binası yapmak hizmet değildir, büyük hastane yapmak da hizmet
değildir. Ara Güler’in söylediği bir laf var: “Dünyanın en iyi fotoğrafçısı
olurdu iyi fotoğraf makinesine sahip olanlar.” O fotoğrafı çekmek önemli. Yani
o binayı yapmak önemli ama o binada verilen hizmetin kalitesi ondan çok daha
önemli. 
Bu
kadroları sadece birilerinden temizlemek amacıyla, sadece bizim kendi
kadrolarımızı dolduracağız kaygısıyla yapıyorsanız bu vebal size çok fazla
gelir, söyleyeyim size. Yani bir insanın, evladını doktor olarak yetiştirmesi
çok büyük bir bedel gerektirir. Ben bilirim, uzun bir süre vakıflarda
yöneticilik yaptım, tıp fakültesi öğrencilerinin ailelerinin yaşadıklarını
biliyorum. Oğlu doktor olacak diye ekmek yemiyor, gezmiyor, giymiyor, çocuğunu
doktor yapacak. Bir aile için çok önemli bir onurdur. Hepimiz için öyle,
evladımız doktor olsa ne kadar mutlu oluruz değil mi? Onun için yaptığı
fedakârlık ne kadar önemli bir fedakârlık. O ailenin o fedakârlığı sonucu
okulunu bitiren bir çocuğa, bir vesileden dolayı “Sen güvenlik soruşturması nedeniyle
mesleğini yapamayacaksın arkadaş.” diyorlar. Bu bir zulüm, bu zulümden
vazgeçmemiz lazım. Bunu sadece kendi vazifeniz olarak görmeyin, bu, Meclisin
vazifesi, bu konuda hepimizin katkı vermesi lazım. Bu iş bir siyasi partinin
meselesi de değil. Bu, vicdanı olan herkesin meselesi. Ben bu sıralarda oturan
herkesin vicdanıyla hareket ettiğini düşünüyorum, vicdanlarını evlerine bırakıp
gelmediler buraya. Netice itibarıyla bir siyasi elbisemiz dahi olsa, insan
olmanın getirdiği vicdani ölçülerimizle beraber hareket ediyoruz. Hiçbirimiz,
sadece grubumuz bize bir şey söyledi diye, o konuda, at gözlüklerini takıp
koşmuyoruz. Ben biraz sonra görüşülecek maddelerle ilgili, çok önemli bir
5’inci madde konusunda, bir kez daha Meclisi bu konuda uyarmak istedim. 
Hepinize
dinlediğiniz için teşekkür ediyorum. 
Saygılar
sunarım, sağ olun. (İYİ PARTİ sıralarından alkışlar) 
BAŞKAN
– Teşekkürler Sayın Türkkan. 
İkinci
söz, Milliyetçi Hareket Partisi Grubu adına, Gaziantep Milletvekili Ali
Muhittin Taşdoğan’a aittir. 
Buyurun
Sayın Taşdoğan. (MHP sıralarından alkışlar)
Süreniz
on dakikadır. 
MHP
GRUBU ADINA ALİ MUHİTTİN TAŞDOĞAN (Gaziantep) – Sayın Başkan, değerli
milletvekilleri; Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin birinci bölümü üzerine MHP Grubu
adına söz aldım. 
Sözlerime
başlamadan önce, 10 Kasım 2018 günü Hakkâri ili Şemdinli ilçesi Süngütepe
bölgesinde mühimmat patlaması sonucu şehit olan 7 askerimize Allah’tan rahmet,
milletimize ve ailelerine başsağlığı dilerim. Yaralı 25 kahramanımıza
Rabb’imden acil şifalar dilerim.
Süngütepe
şehitlerimizden biri de Gaziantep’e geldi. Şehit topçu er Samet Kaymakçı.
Şahinbey eski İlçe Başkanımız Cuma Kaymakçı Bey’in yeğenidir. Rabb’im
şehadetini kabul etsin. Allah ailesine, gazi şehrimize ve yüce Türk milletine
sabırlar versin. Vatan sağ olsun. 
Hüseyin
Nihal Atsız Bey’in dizelerinde anlattığı gibi: “İnsan büyür beşikte,/ Mezarda
yatmak için./ Ve kahramanlar can verir,/ Yurdu yaşatmak için.”
Ruhları
şad, mekânları ali olsun. 
Sayın
milletvekilleri, bugün tüm Türkiye’nin, özellikle sağlık sektöründe olan tüm
vatandaşlarımızın gözleri yüce Meclisimizde. Görüşülecek olan bu kanun
teklifinde eczacıları, ilaç firmalarını, ithalatçılarını ve üreticilerini, aile
hekimlerini, uzman doktorları, diş hekimlerini, velhasıl -yeni kurulacak olan-
oral patologlar dâhil olmak üzere, tüm sağlık sektörünü ilgilendiren maddeler
var. Ayrıca, nesebin korunması için yardımcı üreme yöntemiyle çocuk sahibi
olmak yani bilinen adıyla tüp bebek yöntemi, tütün ürünleriyle mücadele, Sağlık
Bilimleri Üniversitesi, sağlıkta şiddet, doktorların çalışma şekilleri, aile
hekimlerinin izin süreleri vesaire, vesaire yani bugün tabip odasından diş
hekimleri odasına, Türk Eczacıları Birliğinden çeşitli STK’lere ve sendikalara
kadar, özel ve kamuda çalışan işverenler dâhil, tüm sağlık çalışanlarının gözü
yüce Meclisimizde ama hepsinin birinci sıraya koyarak önemsediği konu sağlıkta
şiddettir. Sağlıkta şiddeti önleyecek ne gibi tedbirler alındığını merak ediyorlar.
İster kamuda ister özelde çalışsın fiilî ya da sözlü şiddete uğramamış bir tek
sağlık çalışanı yoktur. Bunun için, bu konu dikkatle takip edilmelidir.
Yeni
getirilen bu yasal düzenlemeyle ister özelde ister kamuda çalışsın, tüm sağlık
çalışanları görevleri sebebiyle şiddete maruz kaldığında şüpheli, kolluk
kuvvetlerince mevcutlu götürülecek yani tutuklu götürülecek, çalışanların
ifadesi iş yerinde alınacaktır. Bu, zaten pratik hayatta çeşitli yönetmelik,
yönerge, genelgelerle var olan bir uygulamadır. Mevcut durumun kanunlarla
düzenlenmesi iyi bir gelişmedir ancak şiddeti önlemede, iş yeri güvenliğini
sağlamada ve caydırıcı olmada yeterli değildir. 
Yaşanan
şiddet sarmalına toplumun yaşadığı sosyopsikolojik ve sosyoekonomik sorunlar
ile toplumun her tarafını kuşatan kültür ve ahlak yapısındaki deformasyon sebep
olmaktadır. Bugün öğretmen, markette çalışan, güvenlik görevlisi, nice iş
kollarında çalışan insanlarımız şiddetin birçok şekline maruz kalmaktadırlar.
Ancak sağlık çalışanları, şifa dağıtan ellerdir; yaraları saran, gönüllerin
sızısını dindiren, acıları paylaşanlardır. Bir terör olayında görevi terörü
etkisiz hâle getirmek olan kahraman güvenlik güçlerimiz tam teçhizat olmadan
müdahale etmezken, bir yangında itfaiye eri güvenlik tertibatını almadan
yaklaşmazken bir ATT, bir hemşire, bir doktor ve bir 112 çalışanı bir önlük ve
bir stetoskopla âdeta ateşin içine ve tehlikenin içine atılmaktadır. Bir canı
nasıl kurtarırım diye canını hiçe sayarak ateşin, topun, tüfeğin içine girerek
kahramanca görev yapmaktadır ya da gecenin yarısında çocuğunuzun ateşi
çıktığında tüm kuralları hiçe sayarak ulaştığınızda havalesini dindiren,
yüreğinize soğuk bir su döken, vardığınızda orada olduğunu bildiğiniz bir güven
kapısıdır sağlık çalışanları.
Sağlık
çalışanları zaman zaman hastaları için kendi canlarını hiçe sayarlar.
Hastaların hastalığı bulaşır da yine de işlerini bırakmazlar. 
Yoğun
bakımda evladının ana babasına bakamadığı durumda bir bebeğe bakar gibi
bakarlar. 
Ameliyathanede
hastayla nefes alıp verirler. Ellerini ve gözlerini bir an olsun hastadan
ayırmazlar. Bu özveri ordusuna nasıl şiddet uygulanır ki?
En
çok acil servislerde şiddet vakaları yaşanıyor. Acile müracaat sayılarını
düşünerek tedbirleri bir an önce Bakanlığımız almalıdır. 2 milyon nüfuslu Gaziantep
şehrimizde 12 milyon hasta muayeneye müracaat etmiş 2017 yılında, yaklaşık 4
milyonu acil servise müracaat etmiştir. Acil müracaat sayısı nüfusun 2 katını
geçmiştir. Gaziantep’te bile nüfusun 2 kat üzerinde bir acil sağlık talebinin
eldeki personel ve teçhizat olanaklarıyla tam ve eksiksiz olarak karşılanması
için fedakârca çalışan sağlık görevlilerine yapılan şiddeti buradan kınamak
yetmez. Bütün bunlara rağmen yine aynı yıl Gaziantep ilimizin hastanelerinde
şiddet içeren 114 vaka gerçekleşmiştir. Bu vakalar hekimlerimizin, sağlık
çalışanlarının ve hastalarımızın da can güvenliğini tehdit ettiği gibi sağlık
hizmeti arzını da engeller hâle dönüşmüştür. 
Bu
durum sürdürülemez, kabul edilemez bir durumdur. Her şeye rağmen bu kısır
döngüyü kırmamız gerekir. Caydırıcı, önleyici ve gerçekçi önlemler almalıyız.
Mecliste, ayrıca, sağlıkta şiddete karşı ayrı bir düzenleme yaparak şiddeti
uygulayanlara çeşitli cezalar öngören Milliyetçi Hareket Partisinin kanun
teklifinin de bir an önce gündeme gelmesini beklemekteyiz. 
Sağlıkta
şiddeti önlemeye yönelik ilk adım Meclis çatısı altında atılmalı, ardından
hastanelerin yöneticileri, Sağlık Bakanlığı, Millî Eğitim Bakanlığı, Adalet
Bakanlığını da kapsayan geniş bir organizasyonla şiddete karşı etkili bir
mücadele planı belirlemeli ve uygulanmalıdır. 
Sağlık
çalışanlarıyla ilgili şiddetle mücadele ederken diğer kamu çalışanlarının
uğradığı şiddeti de unutmamamız gerekir. Başta TÜRK EĞİTİM-SEN’in başlattığı
“Öğretmene şiddete hayır!” kampanyasında olduğu gibi tüm kamu çalışanlarının
maruz kaldığı şiddete karşı olmalıyız. Bu konularda da gerekli çalışmaları
yapmalıyız, toplumu bu şiddet sarmalından el birliğiyle çıkarmalıyız çünkü
başka Türkiye yok. 
Sayın
milletvekilleri, nesebin korunmasıyla ilgili birtakım yeni düzenlemeler
gelmiştir. Çocuk sahibi olmak önüne geçilemez bir duygudur. Anadolu’da bir söz
vardır, hepiniz bilirsiniz, “Kaç çocuk var?” diye sorduğunuzda “2, 3, 4…” gibi
bir cevabın arkasından: “2 çocuk var elhamdülillah. Allah olmayana versin.”
“Allah olmayana versin.” duası hep beraber âmin dediğimiz bir duadır. İnsanlar
çocuk sahibi olmak için akla hayale gelmez yöntemlere girerler, tıbbi veya
gayritıbbi birtakım tedavi ya da metotları denerler. Doğrusu tıbbi
yöntemlerdir. Belli süre içinde çocuk sahibi olamayan kişilerin tıbbi
yöntemlerle çocuk sahibi olması ve sosyal güvenlik şemsiyesi içinde olması
doğrudur. 
Kıymetli
milletvekilleri, organ nakliyle ilgili kanuni düzenlemeler bu kanun teklifinde
mevcuttur. Organ nakliyle ilgili çok problem vardır. Organ nakli yapan
merkezlerin her birinin kendine özgü sorunları vardır. Tüm bu sorunlara rağmen
büyük özveriyle bu nakilleri gerçekleştirmektedirler. Milletimiz adına bu ilim
erlerine minnetlerimi sunarım. 
Organ
naklinde en zor aşılan problem, verici bulmaktır. Gönüllü vericilerin en çok
kafasını karıştıran sorularsa şunlardır: Birincisi: “Organımı verdikten sonra
benim sağlık durumum ne olacak?” İkinci soru ise: “Dinî yönden bu durum nasıl
yorumlanır?” Birinci sorunun cevabı hastanelerde usullerine uygun şekilde bilgilendirilerek
aşılıyor. İkincisinde sorun çoğu zaman aşılamıyor. Kendisini bir âlim sanan
sahte şeyh, şıh, hoca, efendi, abla gibi zevatlar -zinhar- fetva verip
ortalıkta dolaşıyor. Doğru bilgiyi vermesi gereken Diyanet İşleri Başkanlığı
ise resmî kıyafetiyle Atatürk ve cumhuriyet düşmanlarını ziyaretle meşguller.
Her gün canıyla uğraşan bu insanların kul hakkını hiç mi düşünmezler? Yoksa
organ nakli bekleyenler kuldan mı sayılmıyorlar?
Son
olarak, bu Meclis, bu kürsü, bu Diyanet, bu kanunlar, bu bakanlıklar, doku ve
organ nakline ulaşacak bilimsel gelişme, bu vatan, bu millet bize Gazi Mustafa
Kemal Atatürk’ün emanetidir. Emanete hıyanet etmek hiç kimsenin haddine
değildir.
Yüce
Meclisinizi saygıyla selamlarım. (MHP sıralarından alkışlar)
BAŞKAN
– Teşekkürler Sayın Taşdoğan.
Şimdi
konuşma sırası Halkların Demokratik Partisi Grubu adına İzmir Milletvekili
Serpil Kemalbay Pekgözegü’dedir.
Buyurun
Sayın Kemalbay Pekgözegü. (HDP sıralarından alkışlar)
Süreniz
on dakikadır.
HDP
GRUBU ADINA SERPİL KEMALBAY PEKGÖZEGÜ (İzmir) – Teşekkürler Sayın Başkan.
Merhaba
değerli milletvekilleri, Komisyon üyeleri. 
Değerli
arkadaşlar, bugün Sevgili Leyla Güven açlık grevinin sekizinci gününde.
Demokrasi, özgürlük ve barış için bedenini açlığa yatıran, bu Parlamentonun, bu
Meclisin değerli üyesi, Hakkâri Milletvekilimizi buradan selamlamak istiyorum. 
Onun
mücadelesi aslında bugün burada konuştuğumuz meselelerden, bugünkü bu torba
yasadan çok da bağımsız değil çünkü Türkiye’de aslında demokrasi, barış
mücadelesi ve bir, tek devlet yaratma ülküsü arasında bir mücadele var. 7
Hazirandan bu yana gelişen bu mücadelede tek adam rejimi inşa edilmeye
çalışılıyor, tek adam sistemine uyum yasaları yapılmaya çalışılıyor ve tek adam
rejimini oluştururken ortaya çıkan kanun hükmünde kararnameler ve OHAL
sürecinin yarattığı sonuçlardan hareketle böyle kanun teklifleri önümüze
geliyor. 
Yani
biz burada kimseye bir lütufta bulunmuyoruz, bu yüzden burada değiliz. Halkımız
bizi onlardan üstün şahsiyetler olarak buraya göndermediler. Halkımız kendi
içinden bizleri seçti onların haklarını burada savunabilmemiz için. Bu, bizim
bir görevimiz, bir lütufta bulunmayacağız. Dolayısıyla, bu 44 maddeden oluşan,
torba yasa olarak gelen yasa teklifi burada çok iyi bir şekilde tartışılmalı ve
tam da halkın yararına sonuçlanmalı. Bunun için buradaki bütün
milletvekillerinin en azami çabayı sarf etmesi gerekir. Şunu unutmayalım,
Platon’un bir sözü var: “Adaletsizliğin en uç noktası adaletsizliğin adil
sayılmasıdır.” ve eğer biz bu torba yasayı burada olduğu gibi geçirirsek
gerçekten bu tam da adaletsizliğin adil sayıldığı bir duruma tekabül edecek.
Çünkü aslında sağlıkta şiddet sorununu çözmek için getiriliyormuş gibi bu torba
yasa bizim önümüze geldi; aslında bu bir örtüydü, bu, böyle bir örtüye sarıldı.
Hâlbuki bu torbanın içerisinde şiddetle ilgili hemen hemen yeni olan hiçbir şey
yok, zaten mevcut olanlar da sağlıkta şiddet sorununu çözmüyor, sağlıkta
şiddetin temellerine inmek gerekiyor. 
Peki,
biz Komisyon tartışmalarında sağlıkta şiddet ve bu 44 maddelik yasa teklifiyle
ilgili sağlıklı bir çalışma yapabildik mi? 30 Ekimde bu teklif bizim önümüze
geldi, bir gün vaktimiz vardı, 1 Kasımda tartışmalara başlandı ve sabahlara
kadar, baskı altında bir Komisyon çalışması gerçekleştirdik ve baskı altında da
olsa büyük bir çaba harcadık. Görüyorum ki Komisyondaki bu tartışmalardan belli
bir mesaj alınmış ve belli bir düzenleme çabasına girilmiş fakat bu düzenleme
seviyesinin de yeterli olduğunu söylemek mümkün değil arkadaşlar. Çünkü biraz
önce bahsettiğim demokrasi sorununun bir yansıması olarak gelen bu torba yasada
kanun hükmünde kararnamelerle bir gecede işinden olan insanlar hukuk önüne
çıkmadan, hukuk önünde yargılanmadan suçlu kabul ediliyorlar ve aslında bu
masumiyet karinesinin çiğnenmesi meselesi burada da devam ediyor. Yaklaşık 7
bine yakın hekim burada, yargılanmadan, bir hukuk süreci yaşamadan mesleklerini
kamuda yapamaz duruma getiriliyor. Üstelik, yeni mezun olmuş olan doktorlarsa
burada para cezasıyla karşılaşmak ya da 600 gün mesleğini yapamamak gibi bir
sorunla karşı karşıyalar. Yani bu hekimler neden bu şekilde bir yaptırıma maruz
kalıyorlar? Bir arkadaşımız söyledi, eskiden sakıncalı piyadeler vardı, şimdi
de sakıncalı hekimler var ve güvenlik gerekçesi adı altında ya da kanun
hükmünde kararnameyle devlete karşı suç işlediği iddia edilen bu kişiler,
baktığımız zaman sadece MİT raporlarına göre, emniyet raporlarına göre bu
yaptırıma maruz kalıyorlar, mesleklerini yapamaz kılınıyorlar. Eğer bir suçları
varsa o zaman yargılanmaları gerekir. 
Bu
konuda azami bir çaba sarf ederek bu hukuksuzluğun engellenmesi lazım,
engelleyebilmemiz lazım. Biz milletvekilleri olarak iktidarı hukuka davet etmek
zorundayız; hukuku, dengeyi, denetimi ele almak zorundayız. Eğer bunu
yapamazsak o zaman Türkiye’deki bu hukuksuzluğun önünü de alamamış oluruz ve
bugün hekimlere karşı yapılan, bugün diş hekimlerine, doktorlara, sağlık
emekçilerine karşı yapılan bu hukuksuz müdahale bu sefer önümüzdeki dönemde
başka başlıklarda önümüze gelecektir. 
Unutmayalım
ki yeni mezun olmuş hekimlerin eğitim hakkının ellerinden alınması da ayrıca bu
yasanın en büyük sorunlarından bir tanesidir. Eğer bir insan suçluysa hukuk
önünde de bu suçu ortaya çıkmışsa o zaman zaten cezasını çekecektir ama hukuk
önünde suçu ortaya çıkarılmamış, kanıtlanmamış bir kişinin eğitim hakkının
elinden alınması Anayasa’ya, uluslararası evrensel hukuk normlarına da aykırı
bir durumdur değerli arkadaşlar.
Biz
her fırsatta şunu duyuyoruz: “Türkiye bir hukuk devletidir.” Eğer Türkiye
gerçekten bir hukuk devletiyse o zaman bütün bu işleri hukuk önünde
gerçekleştirmemiz lazım. 
Biliyoruz
ki akademisyenler ya da hekimler “Savaş bir halk sağlığı sorunudur.” ya da “Biz
bu suça ortak olmayacağız; savaş dursun.” dedikleri için bu listelere
alınmışlardır. Yani bu listeler şunun için yapılmadı: Gerçekten de burada bir
terör sorunu var ya da devlete karşı işlenmiş bir suç var. Bunun için
yapılmadı. Eğer bunun için yapılsaydı o zaman bu devletin zaten kanunları yok
mu arkadaşlar, zaten Anayasası yok mu? Bu aslında siyasi bir tasfiye için
oluşturulmuş kanun hükmünde kararnamelerle ya da “güvenlik soruşturması” adı
altında bazı insanların devletten ayıklanması, devletten temizlenmesi ya da
siyasi olarak güçsüzleştirilmesi, toplumun dışına atılması…
Aslında
burada bir çifte standart var yani bazı insanlar yurttaş konumunda tanımlanmak
isteniyor, onlar yurttaş, onların her şeye hakkı var ama bazı insanlar da
yurttaşlık statüsünden çıkarılıyor. Eğer biz bu yaklaşıma devam edersek o zaman
böyle bir ikili hukuku da desteklemiş oluruz. 
Yani
burada “Terör örgütüyle iltisaklı, irtibatlı vesaire…” gibi ifadeler var bu
kanunun gerekçesi olarak yapılan, 5’inci maddeye gerekçe olarak yapılan. Bu
terör örgütüyle iltisaklı meselesinde de aslında eğer AKP iktidarı böyle bir
şey arayacaksa “Bu maddeye kim tekabül ediyor?” diye bakarsa Fetullah’la kendi
arasındaki ilişkiyi düşündüğümüz zaman aynaya bakması gerekiyor çünkü “Savaş
bir halk sağlığı sorunudur.” diyen sağlık emekçilerinin hiçbir şekilde böyle
bir suçlamaya maruz kalmamaları gerekir; tam tersine, evrensel sağlık hekimliği
etiği açısından da zaten hekimler, işte, bu savaşın karşısında yer
almalıdırlar. 
Sağlıkta
şiddet sorununu bu paket çözmüyor dedik çünkü sağlıkta şiddet var -Doktor
Fikret Hacıosman’ı burada tekrar anmak istiyorum- ve bu sorunun temelinde de
aslında savaş iklimi var, çatışma iklimi var, Türkiye’de demokrasiden yoksunluk
var ve tek adam devletinin, tek adam iktidarının yaratılma süreci işte bu
şiddet ortamını yaratıyor. 
Baktığımız
zaman yine neoliberal politikaların sağlıktaki şiddetin en temel unsurlarından
bir tanesi olduğunu görüyoruz çünkü bu politikalar “sağlıkta dönüşüm” adı
altında hayata geçirilmeye başlandığından beri ölümler ortaya çıktı. Sağlıkta
şiddetin esas sebebi hastanelerin bir fabrika gibi işletilmeye çalışılması ve
çalışma ortamının insana yakışır bir şekilde düzenlenmemiş olması. Hastanelerin
hiç de bahsedildiği gibi böyle harika yerler olmayışı, insanların “Alice
Harikalar Diyarında” gibi hastaneye gidiyor olmayışı, tam tersine, uzun bekleme
süreleri, oturma yerlerinin bulunmaması, bürokratik işlemler, yatak
dolulukları, katkı payı, acil servis ilişkisi ve performans gibi pek çok sebep
aslında ve bu sebeplerden de sorumlu sanki hekimlermiş gibi hedef gösterilmesi…
(Mikrofon
otomatik cihaz tarafından kapatıldı)
BAŞKAN
– Buyurun, devam edin Sayın Kemalbay. 
SERPİL
KEMALBAY PEKGÖZEGÜ (Devamla) –…hekimlere karşı kullanılan şiddet dili ve
hekimleri hedef gösteren, ta en tepeden, Cumhurbaşkanından başlayarak toplumu
kutuplaştıran ve ötekileştiren politikalar tam da bu sağlıktaki şiddetin
temelini oluşturuyor. Dolayısıyla biz hem bu neoliberal politikalara
projeksiyon tutmak zorundayız hem bu sağlıkta dönüşüm politikalarına
projeksiyon tutmak zorundayız ve bu konuyu muhataplarıyla görüşmeliyiz. Sivil
toplum örgütleriyle, demokratik kitle örgütleriyle, özellikle Türk Tabipleri
Birliği ve Dişhekimleri Birliği gibi mesleki örgütlerle birlikte oturarak,
onların önermeleri doğrultusunda biz sağlıkta şiddeti ancak ele alabiliriz.
Bu
paketin böyle sorunları var. Biz bu paketi bu hâliyle… 5’inci maddenin ve
paketin tamamen çekilip daha sağlıklı bir komisyon çalışması yaparak ve bütün
bu konuları kendi dinamikleriyle birlikte ele alarak çözülmesinin asli olduğunu
düşünüyoruz. Böylece ancak sorunları çözebiliriz diyoruz. 
Teşekkür
ediyorum. (HDP sıralarından alkışlar)
BAŞKAN
– Teşekkürler Sayın Kemalbay Pekgözegü. 
Dördüncü
ve son konuşma, Cumhuriyet Halk Partisi Grubu adına İstanbul Milletvekili
Mustafa Sezgin Tanrıkulu’na aittir.
Buyurun
Sayın Tanrıkulu. (CHP sıralarından alkışlar) 
Süreniz
on dakikadır. 
CHP
GRUBU ADINA MUSTAFA SEZGİN TANRIKULU (İstanbul) – Sayın Başkan, değerli
milletvekilleri; hepinizi şahsım ve grubum adına saygıyla selamlıyorum. 
Değerli
arkadaşlar, hukuktan vicdanı çıkarırsanız hukuk diye bir şey kalmaz, hukukun
özü vicdandır. Ben bu yasa teklifini hazırlayan arkadaşlarımızın ve buraya
getiren grubun gerçekten vicdandan yoksun hâle geldiğini düşünüyorum. Yani
hangi saikle… Yani hangi durum sizi, bu kadar, insanları kötülükle karşı
karşıya bırakma durumuna itti; hangi kötülük, hangi kötü düşünce? Yani
yurttaşlarımızı mesleksiz bırakacak, mesleğinden yoksun bırakacak, öğrencilerin
öğrenciliğinden itibaren Demokles’in kılıcı gibi güvenlik soruşturmasını
kafalarında sallayacak bir düşünce, bir saik nasıl sizin grubunuza hâkim oldu?
Bunu anlamakta zorluk çekiyorum gerçekten.
Bakın,
yasada üç konu var; bir: Yargı kararıyla mesleklerini yapamayanlar. Öyle izah
edildi Komisyonda; evet, yargı kararı nedeniyle mesleklerini yapamayanlar.
Şimdi, yargı kararına bile güvenmiyorsunuz bu yargı ortamında, yargının tamamen
yürütme organının bir parçası hâline geldiği bu ortamda bile yargı kararlarına
güvenmiyorsunuz, bu yargıya bile güvenmiyorsunuz. Bana göre yargı tarafsız ve
bağımsız değil; “yargı” diye bir kurum yok Türkiye’de, yürütme organının bir
parçası ama eğer yargı kararına güvenseniz güvenlik soruşturması gibi bir
belgeyi buraya koymazsınız; birincisi bu. 
İkincisi:
Kanun hükmünde kararnamenin bu Parlamentoda yasalaşmış olmasının arkasına
sığınıyorsunuz. Değerli arkadaşlar, kanun hükmünde kararnamenin Parlamentoda
yasalaşması, kanun hükmünde kararnamedeki hükümlerin, düzenlemelerin ve
ihraçların hukuka uygun olduğu anlamına gelmez. Bu, Parlamento çoğunluğundan
geçmiş olabilir ama hukuka uygun olduğu anlamına gelmez. Anayasa Mahkemesinin
denetiminden geçer, geçmez, ayrı mesele. 
Dolayısıyla,
sığındığınız ikinci gerekçe de “Yasalaştı ve Parlamentodan geçti.” gerekçesi de
hukuktan ve vicdandan uzak bir gerekçedir, mesleklerini yapamayacak hekimler
bakımından ve öğrenciler, hekim adayları bakımından. 
Üçüncü
gerekçeniz ise facia gerçekten, bu grup adına facia. Güvenlik soruşturması
nedeniyle mesleğe başlamayanlardan söz ediyorsunuz. Yani Komisyonda da
söyledim, bu güvenlik soruşturmasını en iyi sizler bilirsiniz, en iyi bizler biliriz.
En büyük mağdurları sizler değil miydiniz güvenlik soruşturmasının? Şimdi,
nasıl, güvenlik soruşturması gibi bir belgenin ya da bir soruşturmanın arkasına
sığınarak girmesi en zor olan, eğitimi en uzun ve en güç olan ve en zor bir
mesleğin mensuplarını mesleklerinden yoksun hâle getiriyorsunuz? Ve bunu siz
yapıyorsunuz ve bunu savunuyorsunuz. Tıp eğitimi almış öğrenciler güvenlik
soruşturması nedeniyle mesleklerini yapamayacaklar. Yani bu şekilde, nasıl bu
kadar vicdan yoksunu bir düzenleme olabilir? Nasıl düşünebilirsiniz bunu? Bir
yargı kararı olmadan -bakın, bu yargıya güvenmediğim hâlde söylüyorum- bu
eğitimi almış olan öğrencilerin mesleklerine başlamasını nasıl engellersiniz?
Kim bu kararı verecek güvenlik soruşturmasıyla ilgili olarak? 
Bakın,
güvenlik soruşturması ne zaman devreye girdi? 12 Eylül askerî darbesinden
sonra. 
Değerli
arkadaşlar, büyük mücadeleler yapıldı, hatırlayın. 1994’te, SHP, Doğru Yol
Partisi, sonuçta bunu bir yasal çerçeveye soktu ve güvenlik soruşturmasının
gerekli olduğu meslekleri saydı. Ne onlar? Hâkimlik mesleği. Ne onlar? MİT’te
çalışanlar, Dışişlerinde çalışanlar. Bazı meslek grupları için bunu
isteyebilirsiniz ama hekimlik gibi bir meslekte nasıl bunu ararsınız, güvenlik
soruşturmasını nasıl ararsınız? 
Bakın,
ben çok iyi tahmin ediyorum, bununla amacınız şu: Öğrencilikten başlayarak
muhalefeti engellemek, öğrencilikten başlayarak. 
Şimdi,
tıp fakültesindeki bir öğrenci bu yasadan sonra herhangi bir itirazını
üniversitede, üniversite ortamında nasıl dile getirecek, herhangi bir biçimde,
fişlenme korkusuyla nasıl dile getirecek? Arzuladığınız düzen bu mu? Tamamen
muhalefetin yok olduğu, itirazın yok olduğu bir düzen mi? 
Daha
da ötesini tasarlıyorsunuz, bakın, niyet okumuyorum, daha da ötesini
tasarlıyorsunuz. Bugün hekimlere getirilecek düzenlemeyi yarın avukatlara
getireceksiniz. Diyeceksiniz ki: “Avukatlık mesleği bir kamu hizmetidir,
güvenlik soruşturmasından geçmeyen avukatlığa başlayamaz.” Nitekim yapıyorsunuz
şu anda. Kanun hükmünde kararnameyle ihraç edilmiş bu mesleğin mensuplarını
avukatlık stajına başlatmıyorsunuz. 
Daha
da ileri gideceksiniz, mali müşavirlere yapacaksınız. Diyeceksiniz ki: “Bizim
kanun hükmünde kararnameyle ihraç ettiğimiz veya güvenlik soruşturması sakat
çıkmış mali müşavirler, yeminli mali müşavirler mesleklerini yapamazlar veya
onların düzenledikleri raporlar kamuda dikkate alınmaz.” 
Daha
da ötesine gideceksiniz, mühendislere yapacaksınız. Diyeceksiniz ki: “Projelere
imza atamazlar. Benim kanun hükmünde kararnameyle ihraç ettiğim bir mühendis
veya güvenlik soruşturmasıyla ilgili, kamuda çalıştırmadığım bir mühendis bir
projenin altına imza atamaz. Ben projenin altında onun imzasının bulunduğu bir
binaya yurttaşlarımı emanet etmem.” Giderek bu noktaya doğru taşınacak değerli
arkadaşlar. 
Dolayısıyla,
bakın, bu yasa tamamen ama tamamen vicdandan yoksundur, sağduyudan yoksundur,
etik değerlerden yoksundur. Komisyonda da söyledik, dikkate almadınız ama
Parlamentoda dikkate almak durumundasınız. 
Yine
açıkça söylüyorum, bakın, bugünden geçmişe baktığımız zaman, bazı yasalar
bakımından, bazı kararlar bakımından, sizler de söylüyorsunuz… Sizin
milletvekilinizin şu kararda imzası yok muydu? Sizin milletvekilinizin şu
yasada imzası yok muydu? Bu yasaya ilk imzasını koymuş milletvekillerine
söylüyorum: Kendi geleceğinizle, kendinizle ilgili bir endişeniz yoksa
çocuklarınıza, torunlarınıza, akrabalarınıza böyle bir kötülük bırakmayın;
böyle bir kötülük bırakmayın; böyle bir sabıka kaydı bırakmayın. Yarın öbür gün
torunlarınız, akrabalarınız, çocuklarınız “Siz nasıl böyle bir vicdansızlığa ve
zalimliğe imza atmışsınız?” diye sizlere soracak, yakınlarına soracak; tıpkı
geçmişte vicdansızlıklara imza atanlardan sorulduğu gibi. Dolayısıyla önünüze
gelmiş olabilir, imzalamış olabilirsiniz ama yol yakınken bu yasayı düzeltme
imkânlarımız elimizde ve düzeltebiliriz. 
Bakın,
ilk bölümü hakkında konuşuyorum. Birçok öneride bulunduk Komisyonda ama
Komisyon Başkanının maalesef Meclis teamüllerine uygun olmayan, nezaketine
uygun olmayan sözleriyle karşılaştık. Kendisi tutumundan dolayı bir özür de
dilemedi ama burada hesap vereceğimiz halk var, bizi dinleyen yurttaşlar var.
Dolayısıyla yasanın 5’inci maddesinde düzeltme falan olmaz getirdiğiniz
biçimiyle, yasanın 5’inci maddesinin bu metinden çıkması lazım. Getirdiğiniz
düzeltmede ne diyorsunuz? Diyorsunuz ki: “Çalışmasın ama 75 bin lira ile 125
bin lira arasında bir para ödesin.” Ya ne demek? Güvenlik soruşturması
nedeniyle çalışmama, doktorların tercihi mi? Hem “Çalıştırmayacağım.”
diyorsunuz hem de “Gel, 75 bin lira para öde.” diyorsunuz. Bunu hangi vicdan
kabul eder, hangi akıl bunu kabul eder?
Değerli
milletvekilleri, yargısız infaz sadece sokakta insanların bedenine karşı olmaz,
yargısız infaz aynı zamanda insanların medeni bir şekilde öldürülmesidir. Bu
yasa hekimlerin medeni bir şekilde infazıdır, bir yargısız infaz yasasıdır.
Dolayısıyla Parlamentonun bu yargısız infaz yasasına imza atmaması lazım. Yoksa
bu Parlamento ve bunu getiren grup bunun altında kalır.
Hepinize
saygılar sunuyorum. Teşekkür ederim. (CHP sıralarından alkışlar)
BAŞKAN
– Teşekkürler Sayın Tanrıkulu.
Şimdi
şahıslar adına söz taleplerini karşılayacağım.
Birinci
söz Şanlıurfa Milletvekili Nimetullah Erdoğmuş’a aittir.
Buyurun
Sayın Erdoğmuş. (HDP sıralarından alkışlar)
Süreniz
beş dakikadır.
NİMETULLAH
ERDOĞMUŞ (Şanlıurfa) – Sayın Başkanım, teşekkür ediyorum. 
Hazırunu
saygıyla selamlıyorum.
Sözlerime
başlarken, Hakkâri Milletvekilimiz, Meclisimizin Üyesi Sayın Leyla Güven
arkadaşımızı selamlamak istiyorum. İmralı tecridiyle ilgili dönüşümsüz ve süresiz
başlatmış olduğu bu anlamlı eylemi her türlü takdirin üzerindedir.
Bir
diğer husus, değerli kardeşlerim, bugün Dünya Diyabet Günü. Diyabet
hastalarımıza her şeyden önce acil şifalar dilerken muhtemeldir ki insülin
kullanan hastalarımız, eğer bir önlem alınmazsa, mevcut stoklardan sonra onu
temin etme noktasında birtakım krizler yaşayabilir; bunu da Komisyona bu
şekilde arz etmiş olayım.
Değerli
arkadaşlar, izninizle, bu süremde iktidarların menfi, negatif karakterleriyle
ilgili iki hususu örnekle sizlere arz etmek istiyorum. Bu örneklerden bir
tanesi mitolojik, bir diğeri de bizzat Kur’an-ı Kerim’de zikredilen bir
olaydır.
Mitolojik
olan: Rivayettir ki Midas adındaki bir Hükümdar dokunduğu her şeyin altın
olmasını ister ve bu dileği kabul edilir. Çok büyük bir sevinç içerisindedir
çünkü arzu ettiğini bulmuştur; arzusuna, ihtirasına sahip olmuştur. Ama bir
dönem geçer ki o altın dokunuşu bir ızdıraba döner; yediği, içtiği, giydiği ve
en son da dokunduğu kendi çocuğunun altına dönüşmesi sonucu hayatı tam bir
cehenneme döner ve sonra da bir nehirde arınmak suretiyle de o müptela olduğu
sınavdan bu şekilde kurtulmuş olur. 
Bir
diğer Kur’anî gerçek de firavun dönemiyle ilgili anlatılan ve bizzat vahyin
ifadesiyle zikredilen bir husustur. Hazreti Musa döneminde Hazreti Musa’nın
İsrailoğulları kavmiyle ilgili vermiş olduğu mücadele, onların üzerindeki
köleliğin kalkmasıyla ilgili başlatmış olduğu o kutsal davası öyle bir noktaya
gelir ki o günkü iktidar ve iktidarın beraber olduğu kesimler şöyle bir olaya
şahit olurlar: Gördükleri, dokundukları her şeyin kana dönüştüğünü görürler.
Mesela Nil Nehri’nin kızıl bir şekilde, kanlı bir şekilde akıtıldığı, aktığı
veya dokundukları elbisenin, yedikleri yemeğin, içtikleri suyun bir kana
dönüştüğü şeklinde Kur’anî bir gerçek var. İşari olarak müfessirler diyorlar
ki: “Buradaki kandan kasıt zahiren o mevcut dünyanın kana dönüşmesi değil,
iktidarın gözünün kan bürümesi sonucu oluşan ve o günkü iktidarın üzerinde
müesses olduğu zihniyet savaş, zulüm ve kan üzerinde devam ettiği içindir ki bu
şekilde kanlı bir dönem yaşanıyor. O kanlı dönemden kurtuluşun çaresi de
Hazreti Musa’nın Yed-i Beyzâsına teslim olarak arınmadır.” diye Kur’an-ı
Kerim’in bu şekilde işari tefsirlerinde bize öğütleri var.
Son
söz olarak şunu şu Meclise, değerli arkadaşlara arz ediyorum: Şu anda ülkemiz
hem içeride hem dışarıda savaş üzerinde yürüyen bir politikanın, bir siyasetin
kurbanı olmuştur.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayınız Sayın Erdoğmuş, mikrofonu açıyorum.
NİMETULLAH
ERDOĞMUŞ (Devamla) – Teşekkür ediyorum Sayın Başkanım. 
Savaş,
kan demektir; savaş, gözyaşı demektir; savaş, acı ve ızdırap demektir. Bundan
arınmanın yolu da arınma deryası olan barıştan geçer ki bugün ülkemizin en acil
problemi, hem komşularıyla ilgili hem içerideki vatandaşlarıyla ilgili en acil
problemi işte iktidarın bu arınma cesaretini göstererek, bu Meclisin âdeta
yeniden ayağa kalkarak ülkemizde barış sürecini başlatmasıdır diyorum. 
En
karîbül zamanda bu sürecin başlaması dileğiyle hepinizi saygıyla selamlıyorum.
(HDP sıralarından alkışlar)
BAŞKAN
– Teşekkürler Sayın Erdoğmuş.
Şahıslar
adına ikinci söz, Karaman Milletvekili Recep Şeker’e aittir.
Buyurun
Sayın Şeker. (AK PARTİ sıralarından alkışlar)
Süreniz
beş dakikadır. 
RECEP
ŞEKER (Karaman) – Sayın Başkan, değerli milletvekilleri; Sağlıkla İlgili Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi’nin birinci bölüm maddeleri üzerine söz aldım. Heyetinizi saygıyla
selamlıyorum. 
Kanun
teklifinin birinci bölümünde ilaç tedarikinde yaşanan sıkıntılardan dolayı Türk
Eczacılar Birliğinin yanı sıra Sosyal Güvenlik Kurumu ve Sağlık Bakanlığı
tarafından uygun görülen kamu kurum ve kuruluşları aracılığıyla da şahsi
kullanım için yurt dışından ilaç temin edilebilmesine imkân tanınmakta. 
Cezaların
zamanında ve gecikmeden tesis edilebilmesi için mahallî, mülkî idarelere
göndermeden Türkiye İlaç ve Tıbbi Cihaz Kurumuna da ceza uygulayabilme yetkisi
verilmekte ve caydırıcılığı sağlamak için fiilin niteliği ve önemine göre para
cezalarının alt ve üst sınırı yeniden belirlenmekte.
Yurt
dışından temin edilmiş ilaçlar için ruhsat başvurusunda bulunma süresiyle
ilgili yeni düzenleme yapılmakta. 
Şirketler
tarafından ecza ticarethanesi açılması durumunda eczacı şartıyla ilgili
düzenleme yapılmakta. 
Terör
örgütü üyeliği bağı sebebiyle kamu görevinden çıkarılan veya güvenlik
soruşturması sonucuna göre kamu görevine alınmayan tabip ve dış tabiplerinin
özel mesleki faaliyetlerine ilişkin kurallar yeniden düzenlenmekte. 
Oral
patoloji alanında eğitim gören dış hekimlerine oral patoloji dalında uzmanlık
belgesi verilmesi ve diş hekimliği uzmanlık dallarından sayılmasıyla ilgili
düzenleme yapılmakta. 
Tıbbı
müstahzarların ruhsatlandırma süreçlerinin daha kısa sürede yapılmasını temin
etmek için, ruhsatlandırmaya esas tahlillerin bakanlıkça yetkilendirilen
laboratuvarlarda da yapılabilmesine imkân sağlanmakta. 
Tabip
ve diş tabiplerinin çalışma izinleri Sağlık Bakanlığınca verilmekte olduğundan
birden fazla yerde tabiplik ve diş tabipliği görevi için meslek odasından izin
alınması zorunluluğuna ilişkin düzenlemeler yürürlükten kaldırılmakta. 
Cumhurbaşkanlığı
hükûmet sistemine geçiş için yapılan kanuni düzenlemelere bağlı bazı teknik
düzenlemeler yapılmakta. 
Organ
ve Doku Alınması, Saklanması, Aşılanması ve Nakli Hakkında Kanun’da değişiklik
yapılarak hukuka aykırı olarak organ ve doku alan, satan, satın alan,
satılmasına aracılık eden, saklayan, nakleden veya aşılayan, organ veya doku
teminine yönelik olarak ilan veya reklam veren veya yayınlayan kişiler hakkında
uygulanacak cezalarda 5237 sayılı Türk Ceza Kanunu’na atıf yapılarak kanunlar
arasında uyum sağlanmakta. 
Canlıdan
organ alınmasının şartları ile etik komisyonu oluşturulması ve çalışma
düzenleri belirlenmekte. 
Nesebin
korunmasına yönelik olarak üremeye yardımcı tedavi uygulamalarında (donasyon)
üreme hücreleri ve embriyonun başkalarında kullanılmaması ile taşıyıcı annelik
gibi hususlar yeniden düzenlenmekte ve aykırı davranışlara yaptırımlar
getirilmekte.
Sağlık
Bakanlığına bağlı sağlık tesisleri ile üniversitelerin tıp ve diş hekimliği
alanında lisans ve uzmanlık eğitimi veren kurumlarının birlikte kullanımı
hususunda uygulamada karşılaşılan problemlerin çözümüne yönelik düzenleme
yapılmakta.
Sağlık
çalışanlarına yönelik şiddetin önlenmesi amacıyla sağlık hizmetlerinin daha iyi
ve verimli yürütülebilmesi ve kesintiye uğramaması için sağlık kurum ve
kuruluşlarında görev yapan sağlık personeline karşı görevleri sebebiyle işlenen
suçlarda uygulanacak bazı adli işlemler yeniden düzenlenmekte.
Sayın
Başkan, değerli milletvekilleri; sağlık konusu hepimiz için çok önemli.
Hükûmetimiz de bu konunun üzerinde çok büyük bir önemle durmaktadır. Sağlık
hizmetleri bir ülkeyi yaşanabilir kılan en önemli kriterlerden biridir.
Bilindiği gibi, 2003 yılından bu tarafa AK PARTİ iktidarıyla sağlık
hizmetlerinin etkili, verimli ve hakkaniyete uygun bir şekilde sunulması ve
finansal sürdürebilirliğinin sağlanması amacıyla Sağlıkta Dönüşüm Programı
uygulamaya konulmuş, sağlık alanında vatandaşlarımızın hayatını kolaylaştıran
adımlar cesaret ve kararlılıkla atılmıştır. Uygulamaya konulan Sağlıkta Dönüşüm
Programı’yla hizmet sunum modelleri geliştirildi, hizmete erişimin önündeki tüm
engeller kaldırıldı, sağlık kuruluşları birleştirilerek tüm vatandaşlarımızın
sağlık hizmetine erişimi kolaylaştırıldı. Aile hekimliği ihdas edilerek
koruyucu sağlık hizmetlerinde, aşılamada, gebe, bebek, lohusa izlemede, kronik
hastalıkların teşhis, tedavi ve rehabilitasyonuna kadar birçok noktada
iyileştirilmeler sağlandı. 
İkinci
basamakta yapılan düzenlemelerle hastane altyapılarının güçlendirilmesi,
iyileştirilmesi ve sağlık hizmetlerine katılan hekimlerimizin ve sağlık
personelinin hem sayısının hem de hizmet kalitesinin artırılmasıyla sağlık
hizmetinin sunumu da kalitesi de hasta memnuniyeti de yükseltildi. AK PARTİ
olarak tek amacımız “Halka hizmet, Hakk’a hizmet” düsturuyla vatandaşlarımıza
hizmetin en iyisini sunmaktır. Bunun için bundan sonra her alanda olduğu gibi,
sağlık alanında çalışmalar hız kesmeden devam edecektir. Vatandaşlarımız her
şeyin en iyisine layıktır.
Heyetinizi
saygıyla selamlıyorum Sayın Başkanım. 
Teşekkür
ediyorum. (AK PARTİ sıralarından alkışlar) 
BAŞKAN
– Teşekkürler Sayın Şeker.
Değerli
milletvekilleri, şimdi soru-cevap işlemine geçiyoruz.
Sisteme
giren milletvekillerine birer dakika süreyle söz vereceğim.
Sayın
Taşkın? Yok.
Sayın
Koç? Yok.
Sayın
Bülbül, buyurun. 
SÜLEYMAN
BÜLBÜL (Aydın) – Sayın Başkan, değerli milletvekilleri; Sağlık Bakanlığı
bünyesinde görev yapmak isteyen hemşire, sağlık görevlisi, acil tıp ve sağlık
bakım teknisyenleri ek atama bekliyor.
Hastanelerde
kadro eksikliği nedeniyle verilen hizmette büyük aksamalar yaşanıyor. Yetersiz
personel sayısı, hâlihazırda çalışan sağlık emekçilerinin omuzuna yoğun çalışma
saati ve fazla mesai olarak yükleniyor. Bu durumda 600 bine yakın mezun
gencimiz boşta bekliyor hem de sağlık personelimiz yıpranmış oluyor. KPSS’den
yüksek puan alan gençlerimiz bile “Acaba atanacak mıyım?” korkusuyla yaşıyor.
Hem sağlık hizmetlerinin aksamaması hem de gençlerimizin hak ettiği kadroyu
alabilmesi için sağlık çalışanlarına acilen istihdam yaratılması gerekiyor.
Sağlık
Bakanı Fahrettin Koca’ya sormak istiyorum: Sağlık çalışanı gençlerimiz için
atama yapılacak mı? 
Teşekkür
ederim. 
BAŞKAN
– Sayın Taşkın…
Sayın
Koç…
Sayın
Erel…
Sisteme
giren arkadaşlar burada değil mi yoksa? 
Sayın
Özyürek…
AHMET
ÖZYÜREK (Sivas) – Sayın Başkanım, değerli milletvekilleri; spor ülkemizde çok
önemlidir. Çocuklarımız ve gençlerimiz için önemli olan sporda futbolun da çok
önemli bir yeri vardır.
Sivas’ımızda
bulunan amatör kulüplerimizin maça çıkmadan önce soyunma odalarının olmamasının
deplasmandan gelen takımları ve ev sahibi takımları çok mağdur ettiği
söylenmektedir.
Buradan,
Spor Bakanımızın, il spor müdürümüzün ve amatör kulüplerimizden sorumlu Futbol
Federasyonu Başkanımızın bu problemi bir an önce çözmelerini istiyoruz.
Teşekkür
ediyorum, saygılar. 
BAŞKAN
– Sayın Karadağ, buyurun. 
YAŞAR
KARADAĞ (Iğdır) – Teşekkür ederim Sayın Başkan. 
Bundan
tam doksan sekiz yıl önce, ülkemizde güneşi ilk selamlayan, adını Iğdır Bey’den
alan Iğdır ilimiz düşman işgalinden temizlenerek Türk Bayrağı göndere
çekilmiştir. Stratejik öneme sahip ilimiz üzerinde geçmişten günümüze sinsi
planlar kuran gafiller olmuştur. Ancak, bu gaflet ve hıyanet içerisinde olanlar
unutmamalıdır ki doksan sekiz yıl önce kendisini gösteren millî ruh ve bölünmez
bütünlük bugün de devam etmektedir ve ebediyete kadar da devam edecektir. Bu
hissiyat ve duyguyla, Türk’ün Türk’e bakan yüzü olan aziz ilimiz Iğdır’ın düşman
işgalinden kurtuluşunu içtenlikle kutluyor, Türk halkının çaresiz…
(Mikrofon
otomatik cihaz tarafından kapatıldı)
BAŞKAN
– Açamıyoruz mikrofonu, bir dakikayı iyi kullanacaksınız. 
Teşekkürler.

Sayın
Ceylan… 
ÖZGÜR
CEYLAN (Çanakkale) – Teşekkür ediyorum Sayın Başkan. 
Cumhuriyetimizin
kurucusu Gazi Mustafa Kemal Atatürk’ün emriyle 3 Mart 1924’te kurulan Diyanet
İşleri Başkanlığının başındaki zatın sergilediği tutum ve davranışlar Türk
ulusunu derinden yaralamıştır. Diyanet İşleri Başkanlığının 9 Kasımdaki Cuma
hutbesinde tek kelimeyle dahi Atatürk’ten bahsetmemesi ve Başkan Profesör
Doktor Ali Erbaş’ın “Keşke Yunan galip gelseydi, ne hilafet yıkılırdı ne şeriat
yıkılırdı.” diyebilen “Fesli Kadir” lakaplı Atatürk ve cumhuriyet düşmanlığıyla
nam salmış meczubu cübbesiyle hastanede ziyareti kurumu yöneten bu zatın
Atatürk ve cumhuriyet düşmanlığının açık tezahürüdür. Bu ziyaret “Tamamen
insani duygularla yapılan bir hasta ziyaretidir.” şeklinde geçiştirilemez.
Türkiye'nin camilerinde okunan cuma hutbelerinde ülkemizin ve cumhuriyetimizin
kurucusu Gazi Mustafa Kemal Atatürk’ün adının anılmamış olması kabul edilmez.
Kurum başkanının o koltukta bir dakika daha oturmasını içinize sindirebiliyor
musunuz? 
BAŞKAN
– Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım. 
Dönemimizde,
önce sağlık hizmetlerine erişimin önündeki engeller kaldırılarak hakkaniyetli
şekilde hizmet tüm ülke sathına yaygınlaştırılmış ve herkesin hizmete erişimi
sağlanmıştır ve sonra da hizmet kalitesi yükseltilmiştir. Diğer yandan, sosyal
güvenlik hakkı herkesi kapsayıcı hâle getirilmiştir. Bugün dünyada en geniş
sağlık güvencesi sağlayan ülkeler arasındayız. Sağlık hizmetlerinde yakınma
konusu olan konular gündemden kalkmış, kuyruklar değil, hasta memnuniyeti ve
güvenliği gündeme getirilmiştir. 
Halkımızın
ruh, akıl ve beden sağlığı çok önemlidir. Sağlam milletler sağlıklı nesillerden
oluşur. “Halk içinde muteber bir nesne yok devlet gibi. Olmaya devlet cihanda
bir nefes sıhhat gibi.” “Bir insanı öldürmek, bütün insanlığı öldürmek; bir
insanı yaşatmak, bütün insanlığı yaşatmak gibidir.” 
Bir
de burada bazı hatipler Diyanet İşleri Başkanlığının organ nakli ve bağışıyla
alakalı görevini yapmadığından yakındılar. Hâlbuki Diyanet İşleri Başkanlığının
fetvalarına girildiğinde ve Diyanet İşleri Başkanlığının…
(Mikrofon
otomatik cihaz tarafından kapatıldı) 
İMRAN
KILIÇ (Kahramanmaraş) – …yayınlandığı ilmihâllere bakıldığında Başkanlığın bu
konuda görevini hakkıyla yaptığını göreceklerdir.
BAŞKAN
– Sayın Erel, buyurun.
AYHAN
EREL (Aksaray) – Çok teşekkür ediyorum.
Dönemin
Çalışma ve Sosyal Güvenlik Bakanının tüm taşeron işçilerin kadroya alınacağı
şeklindeki beyanı ve taahhüdüne rağmen, hastanelerde çalışan taşeron
işçilerinden şoförler, aşçılar, bilgi işlemciler kadroya alınmamışlardır.
Bundan dolayı çok mağduriyet yaşamaktadırlar. Ayrıca, taşeron işçilerden
kadroya geçenler ile aynı işi yapan kadrolu işçiler arasında gerek özlük
hakları bakımından gerekse ücret bakımından çok büyük farklılıklar vardır. Bu
farklılıkların giderilmemesi çalışma huzurunu ve barışını bozmaktadır. Bir an
önce taşerondan kadroya geçen işçilerin bu hak kayıplarının giderilmesi
gerekmektedir.
Teşekkür
ediyorum.
BAŞKAN
– Sayın Gürer…
ÖMER
FETHİ GÜRER (Niğde) – Sağlık Bakanlığında taşeronla ilgili düzenlemede büyük
haksızlıklar yaratıldı. Hastane bilgi işlem çalışanları, laboratuvar
çalışanları, radyoloji görüntüleme çalışanları, diş protez ihalesi çalışanları,
aile hekimliği çalışanları, yemekhane, sosyal tesis çalışanları yanı sıra,
dernek olsa da Kızılay çalışanlarına kadro verilmedi. İhale hizmet alım
sözleşmesine takılan Sağlık Bakanlığı çalışanlarına kadro verilmedi. 
Ayrıca,
Sağlık Bakanlığında atama bekleyenler vardır. Atanamayan hemşireler, anestezi
teknikerleri, ilk ve acil yardım bölümü mezunu paramedikler atama
beklemektedir. 2019 yılında sağlıkta atama bekleyenlere bir umut
yaratılmalıdır. Binlerce okul mezunu var, atama yapılmadığı için yığılma
oluşmakta ve mağduriyetler artmaktadır. Bu konuda iktidarın duyarlı olmasını,
atama bekleyenlerin atamalarının yapılmasını, kadro alamayanlara kadro
verilmesini dilek ve temenni olarak bir kez daha yetkililere duyuruyorum.
Teşekkür
ederim. 
BAŞKAN
– Sayın Kasap…
ALİ
FAZIL KASAP (Kütahya) – Teşekkür ederim Sayın Başkanım.
“Sağlıkçıya
şiddet, sağlıkçıya öl yasası” olarak önümüze getirilen bu yasa, Türkiye’de
sağlığın geldiği durum. Arkadaşlar diyor ki: “Kuyruklar kalktı.” Beş dakikalık
muayene süresini ne zaman uzatmayı düşünüyoruz?
121
milyon hasta 2017’de MHRS sistemi yani “182”yle randevu alabilmiş, geri kalan 500-600
milyon kişi nasıl randevu aldı, nasıl hastanelere ulaştı?
“182”lerde
şu anda milyonlarca hasta kuyrukta bekliyor ama kuyruklar artık hastanenin
koridorunda değil evde bekliyorlar.
Katılım
paylarından dolayı zaten mağduriyet var. Dünyada sağlık personeline karşı
şiddetin en önemli sebebi uzun bekleme süresi, ulaştığınızda tatmin olmama ve
kalabalık ortam. Ama bizde buna bir şey daha eklendi: Evde “182”yi ararken
beklediğiniz süre. Günlerce, haftalarca randevu alamayan hastalar var.
Yapılamayan ameliyatlar…
(Mikrofon
otomatik cihaz tarafından kapatıldı) 
BAŞKAN
– Teşekkürler.
Şimdi
söz sırası Komisyonda.
Buyurun.
SAĞLIK,
AİLE, ÇALIŞMA VE SOSYAL İŞLER KOMİSYONU SÖZCÜSÜ AHMET DEMİRCAN (Samsun) – Sayın
Başkan, değerli milletvekili arkadaşlarım; kanunun birinci bölümünün
görüşülmesi aşamasında soru-cevap bölümünde arkadaşlarımızın sormuş olduğu
suallerden ben vâkıf olduklarıma burada cevap vereceğim ve diğerlerini de
yazılı olarak cevaplanmak üzere ilgili bakanlıklara ileteceğim.
Sayın
Bülbül ek atamayla ilgili ve personel yetersizliğiyle ilgili bir tespit ve aynı
zamanda soru sordular. Evet, Türkiye’de sağlık alanında personel açığımız var.
OECD ülkeleri ve Avrupa ortalamasının gerisindeyiz. Gerek hekim açığımız var
gerekse de çalıştırdığımız sağlık personeli açığımız. Ama bu açıkları
kapatabilmek için Türkiye’nin önemli bir gayretinin olduğunu da unutmayalım.
Mesela geçtiğimiz yıl KPSS’yle 27 bin sağlık personeli aldık. Bu 27 bin sağlık
personeli içerisinden ihtiyaca göre hemşire, ebe, sağlık teknikeri ve teknisyenlerinden
oluşan bir kadro atandı. Yeter mi? Yetmez. İnşallah bu sene, Sayın Bakanımız bu
konuda gereken personel çalışmasını yapıyor, bütçede verilen kadrolar kadar
alacaktır. 
ÖMER
FETHİ GÜRER (Niğde) – Mezun sayısına göre çok az Sayın Bakan.
SAĞLIK,
AİLE, ÇALIŞMA VE SOSYAL İŞLER KOMİSYONU SÖZCÜSÜ AHMET DEMİRCAN (Samsun) –
Elbette. 
Bir
taraftan hastaneler ve yatak sayımız artıyor, bir taraftan nüfus artışı gene
aynı şekilde var. 
Hekim
açığımız var. Önümüzdeki beş yıl içerisinde pratisyen hekim açığını Türkiye
kapatacak, öyle görülüyor. Çünkü yıllık yaklaşık 13 bin mezun rakamına ulaşmış
bulunuyor Türkiye. Uzman açığımız biraz daha ileriki yıllarda kapatılabilecek
bir konu. Bu konuda Türkiye’nin gidişi iyi, istikamet iyi, gelişmeler iyi. 
Sayın
Özyürek sporla ilgili bir konuya değindi, Sivas’ta soyunma odasının
bulunmadığı… Bu konuyu da Spor Bakanımıza ileteceğiz. Bu konuyla ilgili
gelişmelerden kendisine de elbette haber verilecek. 
Sayın
Karadağ Iğdır’ın kurtuluşunu özellikle vurguladı. Biz de katılıyoruz, Iğdır’ın
kurtuluş gününü tebrik ediyoruz, kutluyoruz bu gününü. 
Sayın
Ceylan Diyanet İşleri Başkanıyla ilgili kendince bir tespit yaptı ve bunu
elbette ki ilgili yerler takip ediyor ve bildirilecek. 
Taşeron
işçilerle ilgili Sayın Erel hak kayıplarından bahsetti ve aynı şekilde Sayın
Gürer de atama bekleyen sağlık personeli hakkında tespitte bulundu.
Bunlar birbirlerine bağlı konular. Elbette ki biz, Türkiye’de bizim Hükûmetimiz
zamanında taşeron işçilere karşı verilmiş olan sözü yerine getirdik. Bu sözü
yerine getirirken belli kriterler ve kurallar çerçevesinde bu işlem yapıldı. Bu
kriterler ve kurallar dâhilinde olan 1 milyona yakın personel alındı. Sağlık
Bakanlığında da yaklaşık 150 bin personel kadroya geçti. Bu kritere uymayan
hizmet ve teknik donanım oranını tutturmayan kadrolarda bu kadroya alınma
noktasında sorun yaşandı.
Sayın
Kasap beş dakikalık muayene konusuna ve 182 (MHRS) Merkezî Hekim Randevu
Sistemi’ne değindi. Arkadaşlar, çok büyük oranda yani kalan kısmı bindelerle
ifade edilecek kadar küçük olmak üzere büyük oranda randevu sistemiyle talepler
karşılanmakta ve MHRS sayesinde hastanelere randevu saatinde hasta gelmekte ve
bu saatte muayenesini olmakta ve hastanelerde yığılmalara neden olunmamakta. Bu
randevu sistemi giderek daha da yaygınlaşacak ve vatandaşımızın lehine daha da
gelişmeler olacak.
Dolayısıyla
sorular içerisinde bana göre cevaplanmamış kısım kalmamış durumda. Yazılı
olarak cevap verilecek olanları ilgili bakanlıklara ileteceğiz. Ben değerli
arkadaşlarımıza teşekkür ediyorum.
Sayın
Başkanım, bitiriyorum.
BAŞKAN
– Teşekkürler Sayın Demircan.
Birleşime
on dakika ara veriyorum.
Kapanma Saati: 16.59
ÜÇÜNCÜ OTURUM
Açılma Saati: 17.20
BAŞKAN: Başkan Vekili Mithat SANCAR
KÂTİP ÜYELER: Mustafa AÇIKGÖZ (Nevşehir), Şeyhmus DİNÇEL (Mardin)

----- 0 -----
BAŞKAN
– Türkiye Büyük Millet Meclisinin 17’nci Birleşiminin Üçüncü Oturumunu
açıyorum.
12
sıra sayılı Kanun Teklifi’nin görüşmelerine devam ediyoruz.
Komisyon?
Yerinde.
Birinci
bölüm üzerindeki görüşmeler tamamlanmıştı.
Şimdi
birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
Sayın
milletvekilleri, 1’inci madde üzerinde ikisi aynı mahiyette olmak üzere toplam
dört önerge vardır. Önergeleri aykırılık sırasına göre işleme alıyorum.
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 1’inci maddesinin aşağıdaki şekilde
değiştirilmesini arz ve teklif ederiz. 
 Tuma
Çelik Ömer Faruk Gergerlioğlu Nusrettin
Maçin
 Mardin Kocaeli Şanlıurfa
 Tülay
Hatımoğulları Oruç Ahmet Şık
 Adana İstanbul
“Madde
1
2/3/1927
tarihli ve 984 sayılı Ecza Ticarethaneleriyle Sanat ve Ziraat İşlerinde
Kullanılan Zehirli ve Müessir Kimyevi Maddelerin Satıldığı Dükkânlara Mahsus
Kanunun 11 inci maddesine aşağıdaki fıkra eklenmiştir.
‘Türkiye’de
ruhsatlı olmayan veya ruhsatlı olup da çeşitli sebeplerle piyasada bulunmayan
beşeri tıbbi ürünler Türk Eczacılar Birliği aracılığıyla şahsi kullanım
maksadıyla reçeteli olarak yurt dışından temin edilebilir ve doğrudan hastalara
verilebilir.’”
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılmıyoruz efendim.
BAŞKAN
– Önerge üzerinde söz isteyen, Kocaeli Milletvekili Ömer Faruk Gergerlioğlu.
Buyurun
Sayın Gergerlioğlu. (HDP sıralarından alkışlar) 
Süreniz
beş dakikadır.
ÖMER
FARUK GERGERLİOĞLU (Kocaeli) – Sayın Başkan, değerli milletvekilleri; öncelikle
şunu söylemek isterim: Günlerdir Komisyonda ve Genel Kurulda üzerinde konuşulan
KHK’li doktorlardan birisiyim. KHK’li doktorlar adına konuşacağım; artı, KHK’li
tüm meslek grupları adına konuşacağım çünkü onların dertlerini, sıkıntılarını
çok iyi biliyorum. KHK’li olmasam da konuşurdum, aynı şeyleri söylerdim çünkü
insan hakları savunucusuyum. 
Şimdi,
bu yasa teklifi üzerine, iki yıl dört aydır Sağlık Bakanlığı yetkilileri tam
tersi bir uygulama yapıyordu, doktorların özel hastanelerde çalışması üzerine
bir genelge yayınlamışlardı ve doktorlar çalışabiliyordu. Ne oldu da böyle bir
yasaklama getirildi? Ben bunu bakan yardımcısına da bakana da sordum, cevap
veremediler.
Şimdi,
değerli arkadaşlar, sadece doktorlar değil, öğretmenler, hukukçular,
akademisyenler ve diğer meslek grupları özelde çalıştırılmıyor, çok büyük bir
hak ihlali var. Bakın, ben size örneklerini de getirdim. Abdülhalim Bitkin bir
sağlık teknikeri arkadaşımız, mezuniyetten sonra iki yıldır güvenlik
soruşturması sonucunu bekliyor ve çalışamıyor. Kendisine sordum: “Abdülhalim,
çalışamıyorsun, ne yapıyorsun, nasıl geçiniyorsun?” “Hocam, hamallık
yapıyorum.” dedi. Bakın, fotoğrafını da gönderdi. Sağlık emekçisine hamallık
yaptırılan bir sistemde yaşıyoruz.
Yine
geçtiğimiz gün odama bir KHK’li profesör geldi. Kendisiyle konuştuk, çok
çarpıcı şeyler söyledi, lütfen dinleyiniz. Çalışma yaptığı üniversitede bir
çalışmada Bank Asyadan ücret almış ve daha sonra KHK’yle ihraç edilmiş,
kendisinin kontenjanından doçent eşi de ihraç edilmiş ve ardından -tıp dışı bir
akademisyen- çeşitli fabrikalara giderek çalışmak istemiş ancak “Hocam, sen çok
iyi bir akademisyensin, Amerikalarda eğitim görmüşsün ancak KHK’lisin, seni
çalıştıramayız.” denmiş. Daha sonra parasız kalınca, malını mülkünü satmış iki
yıl boyunca. “Onlar da bitince ne yaptın Hocam?” dedim, dedi ki: “Şu anda
pazarda pazarcılık yapıyorum.” Profesörüne pazarda pazarcılık yaptıran, sağlık
emekçisine hamallık yaptıran bir Türkiye oluşturdunuz. Allah’tan korkun. 
Bakın,
net, somut örnekler veriyorum. Cenk Yiğiter Ankara Üniversitesi Hukuk Fakültesi
akademisyeni. İşinden ihraç ettiniz. Yetmedi, bilimsel toplantılara
katılamıyor, bilimsel dergilerde makalesi yayınlanamıyor ve bunun üzerine
tekrar üniversite imtihanına girdi ve gazetecilik bölümünü kazandı. Ancak bu
bölümde de öğrenci olarak başlayamadı. Rektör “Biz seni ihraç ettik. Burada üniversite
öğrencisi olarak bile bulunamazsın.” dedi. 
Yine
bir başka vaka, iki gün önce -bakın, bunu duyun lütfen- Diyarbakır’da yaşandı.
Çalışma izni verilmeyen bir öğretmen iki yıldır işsizdi güçsüzdü, parası yoktu,
GSS yaptıracak parası da yoktu, borçlar içinde yüzüyordu. Eşi hamileydi, GSS’si
de olmadığı için dört aylık bebek anne karnında öldü. 21’inci yüzyılda
Türkiye'de yaşandı bu. Bunlar Nazi Almanyasında yaşanmıyor, Türkiye'de
yaşanıyor. Elli altmış yıl önce Nazi Almanyasından Türkiye'ye doktorlar gelirdi,
şimdi Türkiye'den Almanya’ya doktorlar kaçmaya çalışıyor. Buna dikkat edelim. 
En
çok da bu zulümlere AK PARTİ’nin başörtülü vekilleri niye karşı çıkmıyor diye
merak ediyorum. Çünkü, bakın, bir hanımın başındaki başörtüsünden dolayı eğitim
alamaması, çalışma hayatının kısıtlanması kadar büyük bir zulüm yoktur. Ben bu
zulme yıllarca karşı çıktım. Beş yıl boyunca her hafta Kocaeli’de başörtüsü
yasağına şiddetle karşı çıktım. Eski vekiliniz Fatma Benli de ara sıra gelirdi
bizim gösterilerimize, hep birlikte “Zulme karşı direneceğiz.” diye slogan
atardık. Peki, nerede şimdi başörtülü vekil arkadaşlarımız? KHK’li diye bir
arkadaşımız üniversiteye öğrenci olarak bile başlayamıyorsa bu zulüm değil
midir? Bu zulmü nasıl onaylıyorsunuz? Bir KHK’li hekimin özel hastanede
çalışmaması, bir KHK’li öğretmene çalışma izni verilmemesi, hukukçuların
avukatlık ruhsatının verilmemesi zulüm değil mi arkadaşlar? Bunu asıl siz nasıl
onaylıyorsunuz, bunu aklım almıyor. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Gergerlioğlu.
ÖMER
FARUK GERGERLİOĞLU (Devamla) – Bakın, bu zulmü sizin onaylamamanız gerekiyordu,
vicdanınızın bunu size kabul ettirmemesi gerekiyordu ama nasıl oluyorsa
Komisyonda kabul edildi, buraya geldik. 
Değerli
arkadaşlar, bakın, ben size önemli bir sözü hatırlatıyorum, tarihî bir çağrı
yapıyorum. Rachel Corrie’yi çok iyi bilirsiniz, Yahudi bir Amerikalıdır.
İsrail’de Filistinlilere karşı devletin, İsrail’in yaptığı zulme karşı mücadele
etmiştir ve hayatını feda etmiştir. O bir Yahudi Amerikalı olarak diyordu ki:
“Zulüm bizdense ben bizden değilim.” Siz niye başörtülü eski mazlumlar olarak
şu anda bu yeni zulümlere karşı çıkmıyorsunuz? Bu, büyük bir vebal değil mi
arkadaşlar?
Değerli
arkadaşlar, bu, madde 5, gerçekten, vicdanların kabul edebileceği bir yasa
teklifi değildir. Bunu tümden iptal etmek zorundayız. Biliyorsunuz, güvenlik
soruşturmasıyla ilgili de problemler var. Bu güvenlik soruşturmalarını da
inceledik.
(Mikrofon
otomatik cihaz tarafından kapatıldı)
BAŞKAN
– Lütfen bağlayın sözlerinizi.
ÖMER
FARUK GERGERLİOĞLU (Devamla) – Bu güvenlik soruşturmaları tam bir skandal.
Fişleme notları, hepsi var elimde, bakın, burada; mahkemelerden sızan fişleme
notları bunlar. İşte kişinin abisi HDP il yönetiminde çalışıyormuş. Yok, annesi
kreşte aşçı olarak çalışıyormuş. Bunlardan dolayı kişi hakkında hiçbir şey
bulunamadığı hâlde güvenlik soruşturmaları olumsuz verildi. Mahkemelerin
kararlarını da getirdim, burada 5 tane idare mahkemesi kararı var. Bunlar bu
Sağlık Bakanlığı yetkililerinin kararlarını iptal etti ancak şimdi kalkmış bu
güvenlik soruşturmalarıyla biz bu doktorları sabıkalı, vebalı doktor ilan
ederek dört yüz elli gün beklemelerini istiyoruz, artı, üstüne, bu, daha yeni
mezun arkadaşlarımızdan para ödemelerini istiyoruz. Bu hangi vicdana, insafa
sığar? Bir kere, bu, güvenlik soruşturmaları skandalını ilk önce masaya
yatırmamız lazım. Bu denli hukuk dışı fişlemelerle insanların hayatı hayatları
boyunca karartılamaz.
Değerli
arkadaşlar, başörtülü arkadaşlara bir şey söyledim, önlerine bakıyorlar,
telefonla konuşuyorlar. Çok üzülüyorum gerçekten. Bu zulümdür arkadaşlar, bu
zulme karşı çıkalım.
Teşekkür
ediyorum Sayın Başkan. (HDP sıralarından alkışlar) 
BAŞKAN
– Teşekkürler Sayın Gergerlioğlu.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
İkinci
önergeyi okutuyorum.
Türkiye Büyük Millet Meclisi Başkanlığına
Görüşülmekte
olan Sağlıkla İlgili Bazı Kanun ve Kanun Hükmünde Kararnamelerde Değişiklik
Yapılmasına Dair Yasa Tasarısı’nın 1’inci maddesi ile 984 sayılı Kanun’un
11’inci maddesine eklenen fıkranın üçüncü cümlesinin aşağıdaki biçimde
değiştirilmesini öneriyoruz.
Gereğini
saygılarımızla arz ederiz.
 Esin Kara Ümit
Yılmaz Sefer Aycan
 Konya Düzce Kahramanmaraş
 Ahmet Erbaş Cemal
Enginyurt Ayşe Sibel Ersoy
 Kütahya Ordu Adana
 Ramazan
Kaşlı
 Aksaray
“Bu
fıkraya göre temin edilen ilaçlar için, yurtdışı ilaç listesine girdiği
tarihten itibaren iki yıl içerisinde izin/ruhsat sahibi tarafından ruhsat
başvurusunda bulunulması ve başvuru tarihinden itibaren en geç iki yıl
içerisinde ruhsat alınması zorunludur.”
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılmıyoruz efendim.
BAŞKAN
– Önerge üzerinde söz isteyen Ordu Milletvekili Cemal Enginyurt. 
Buyurun
Sayın Enginyurt. (MHP sıralarından alkışlar)
Süreniz
beş dakikadır.
CEMAL
ENGİNYURT (Ordu) – Sayın Başkan, sayın milletvekilleri; hepinizi saygıyla
selamlıyorum.
Sağlık
Bakanlığının bazı kanun maddelerindeki değişiklik teklifi üzerine söz almış
bulunmaktayım.
Konu
sağlık olunca Ordu ilindeki sağlık hizmetlerinden bahsetmek istiyorum. Ordu
2000 yılında yapılan bir devlet hastanesiyle, o da 57’nci Hükûmet döneminde
yapılan bir devlet hastanesiyle on sekiz yıldır hizmet vermeye çalışıyor.
Günlük poliklinik sayısı 10 binlere ulaştı, hastane artık yetersiz hâle geldi.
Eski adıyla SSK’ya bağlı olan sosyal sigortalar hastanesi artık işlevini
yitirdi, yıkılma kararı alındı. Bir şehir hastanesi yapılması için bir yıl önce
700 bin lira harcanarak ihale yapıldı, bir firma ihaleyi aldı, lakin firma
ihaleyi almış olmasına rağmen hastane ihalesi iptal edildi, firma mahkemede
devam ediyor. Hastanenin yeri değiştirilerek 14 trilyona yapılan bir botanik
bahçesi yerle bir edildi, Sayın Cumhurbaşkanımız tarafından açılan botanik
bahçemiz yerle bir edildi, “Hastane buraya yapılacak.” denildi ama maalesef
arazinin üzerinde 100’e yakın tapu ve yine Selçuklu Dönemi’nden kalma bir hamam
olması münasebetiyle Anıtlar Yüksek Kurulunun da müsaadesi olmadığı için,
arsanın Sağlık Bakanlığına tapu devri gerçekleşmediği için hastanemiz hâlâ
umutsuz bir vaka olarak hayatiyetini devam ettiriyor. Aslında ölü bir hastane
yatırımı olarak yolunu devam ettirecek diye bekliyoruz. 
Tabii,
bu iki hastanenin yıkım kararına rağmen, Ordu’da bir sağlık müdürümüz var, bu
sağlık müdürü sürekli, yıkılan iki hastanede onarım ihaleleri yapıyor büyük
miktarlarda. Bu onarım ihaleleri nedense hep il dışından geliyor, sağlık
müdürünün yakın arkadaşları tarafından gerçekleşiyor. Yine, Ordu İl Sağlık
Müdürü öyle ucube kararlara imza atıyor ki “Tasarruf genelgesi var.” diyerek
ameliyat yapılmaması gerektiği yönünde hastanelere yazı yazıyor ama aynı İl
Sağlık Müdürü, acil ihtiyaç olmadığı hâlde 1 trilyon 800 milyona, yıkılacak
hastanelere bekleme oturakları alıyor. Yine, Ünye ve Fatsa devlet
hastanelerimiz yeni yapılmış olmalarına rağmen yoğun bakım üniteleri açılmadı.
Ordu Devlet Hastanesinin yoğun bakım ünitesi yeterli değil. Bütün hastalar
Sivas’tan başlamak üzere Antep’e kadar yoğun bakıma giderken maalesef yolda
hayatını kaybediyorlar. Dolayısıyla, ihaleden başka hiçbir işle ilgilenmeyen
bir İl Sağlık Müdürümüz var, bunun dikkate alınmasını, özellikle Sağlık
Komisyonu Başkanının Ordulu olması münasebetiyle dikkate alınmasını Ordu için
sağlıklı buluyorum. Sağlıksız bu il müdürüne derhâl müdahale edilmesi
gerektiğine inanıyorum. 
Bir
de KHK’yle çıkarılan Taşeron Yasası’yla hastanelerdeki bilgi işlem uzmanları
maalesef kadroya alınmamıştır, bu büyük bir yanlıştır. Hastanenin yükünü çeken,
on yıla yakındır çalışan bu emekçi kardeşlerimize Taşeron Yasası yeniden gözden
geçirilerek kadro verilmesi gerektiğine inanıyorum. Bunu hassaten rica
ediyorum, Hükûmetten bekliyorum.
110
bin “yardımcı hizmet kadrosu” diye ifadelendirilen yardımcı hizmet sınıfının
kaldırılması gerekir. 657’ye göre memur kapsamında değerlendirilen bu insanlar
hizmetli kategorisinde görülmekte, kabul edilmekte, memur sınıfına, memur
hakkına tabi tutulmamaktadır. 
Bu
yanlıştan bir an önce dönülmesi gerektiğini buradan duyurmak istiyorum. Sadece
duyurmak istiyorum aslında çünkü bazen ben de duvara konuştuğumuzu düşünüyorum
çünkü dinleyen olmayınca, uygulayan olmayınca sadece duvara konuşmuş gibi
hissediyorum kendimi. İnşallah böyle olmaz diye düşünüyorum. Sağlık Komisyonu
Başkanı -tekrar söylüyorum- Ordulu olduğu için bu hassasiyetlerimiz…
MUSTAFA
SEZGİN TANRIKULU (İstanbul) – O da telefonla konuşuyor. 
CEMAL
ENGİNYURT (Devamla) – Ne yapsın, telefon geliyordur “Sayın Enginyurt
konuşuyor.” diye, onun içindir. 
Dolayısıyla,
bu hassasiyetlerimiz dikkate alınsın diyorum. 
Sağlık
Bakanımıza dün Plan ve Bütçe Komisyonunda söyledim, inşallah gereğini yapar, bu
sağlıksız il müdüründen bir an önce kurtulmak istiyoruz. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Enginyurt, buyurun.
CEMAL
ENGİNYURT (Devamla) – Şehir hastanemize kavuşmak istiyoruz. Şehir hastanemiz
Ordu için büyük bir aciliyet arz ediyor. Ordu 800 bin nüfusa sahip büyük bir
şehir. Bu şehir, şehir hastanesini fazlasıyla hak ediyor. O sebeple, yarın
yerel seçimler de var, bu seçimleri de dikkate alarak -zaten dikkate aldığınıza
da eminim- şehir hastanemizin müjdesini bir an önce bekliyor, hepinize saygılar
sunuyorum. (MHP sıralarından alkışlar)
BAŞKAN
– Teşekkürler Sayın Enginyurt. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Şimdi
okutacağım iki önerge aynı mahiyette olduğundan önergeleri birlikte işleme
alacağım. Aynı mahiyetteki önergelerden en kısa olanını okutup diğer önergenin
imza sahiplerini okutarak işleme alıyorum. 
Türkiye Büyük Millet Meclisi Başkanlığına
Görüşülmekte
olan 12 sıra sayılı Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Teklifi’nin çerçeve 1’inci maddesinin son cümlesinde
yer alan “Cumhurbaşkanı” ifadesinin “Sağlık Bakanı” olarak değiştirilmesini arz
ve teklif ederiz. 
 Ünal
Demirtaş Burhanettin Bulut Kani
Beko
 Zonguldak Adana İzmir
 Ömer
Fethi Gürer Ali Şeker Ali
Fazıl Kasap
 Niğde İstanbul Kütahya
 Neslihan
Hancıoğlu Çetin Arık Mustafa
Adıgüzel
 Samsun Kayseri Ordu

Ayni
mahiyetteki diğer önergenin imza sahipleri: 
 
Mehmet Metanet Çulhaoğlu  Ayhan
Erel  İsmail Koncuk
 Adana  Aksaray
 Adana
 Behiç Çelik Bedri
Yaşar 
 Mersin Samsun
BAŞKAN
– Komisyon aynı mahiyetteki önergelere katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılmıyoruz efendim. 
BAŞKAN
– Aynı mahiyetteki önergeler üzerinde söz isteyen, Ordu Milletvekili Mustafa
Adıgüzel. 
Buyurun
Sayın Adıgüzel. (CHP sıralarından alkışlar)
Süreniz
beş dakikadır. 
MUSTAFA
ADIGÜZEL (Ordu) – Sayın Başkan, sayın milletvekilleri; getirilen kanun
teklifinin 1’inci maddesinde “kurum ve kuruluşlar” ibaresi yerine “kamu kurum
ve kuruluşları” denilerek, Komisyonda değişiklik yapılarak bunu kamu
kuruluşlarından ibaret şekilde değiştirilmesi olumlu bir yaklaşım olmuştur. 
Madde
21’de sağlıkta şiddetle ilgili düzenleme yapılacağı algısı oluşturulmuş ancak
getirilen düzenleme sadece bir şiddet vakası hâlinde, buradaki ifade almanın
hastanede yapılacağına dair küçük bir değişiklik yapılarak bu geçiştirilmeye
çalışılmıştır. Bunun bizim, bahsettiğimiz sağlıkta şiddetin önlenmesiyle hiç
alakası yoktur. Bu konuda bizim, milletvekilleri olarak ayrıca verdiğimiz
sağlıkta şiddetin önlenmesine dair yasa teklifine hem iktidarın hem de
muhalefet partilerinin desteğini bekliyorum. 
Şimdi,
asıl mevzu nihayet 5’inci madde, garabet olan 5’inci madde. Değerli
arkadaşlarım, 2010 yılında bir referandum yaptınız ve sizleri uyardık, dedik
ki: “Bu referandumdaki birkaç madde özellikle FETÖ’ye hizmet eder.” Ve buradaki
iki tane madde nedeniyle FETÖ yargıya sızdı ve daha sonra gelinen süreci
yaşadık. Şimdi sizi yine uyarıyorum. Bu 5’inci madde bir bakıma FETÖ’yle
yapıldığı söylenen mücadeleyi sulandırmaya, yeni mağduriyetler üzerinden
masumiyet yaratmaya adaydır. Bu madde bu hâliyle -FETÖ’yle mücadeleye değil-
bizzat FETÖ’ye hizmet etmektedir. Bizim suçluyla bir işimiz yok. Yani zaten
suçlu olanın dışarıda işi ne? Suçlu olan cezasını çeksin. Bu 5’inci maddedeki
yetersiz ve geçersiz hukuki deliller… Daha önceden bu delillerle kamudan atılan
arkadaşlarımız şimdi de özel sağlık kuruluşlarından atılmak isteniyor. Bu
düzenlemede terör örgütleriyle irtibat ve iltisak kriterlerinin ne olduğu da
açık değil. Bu insanların yakınlarının mahkeme kararıyla kesinleşmemiş
suçlamaları da dâhil hiç alakası olmayan hekim arkadaşlarımıza irtibat
suçlaması yapılabiliyor. 15 Temmuz sonrasında Efkan Ala söylemişti,
hatırlarsınız, 81 Emniyet müdüründen 74’ünün terör örgütüyle ilişkili olduğu
ifade edilmişti. Şimdi düşünün, şu vahamete bir bakın, 74 Emniyet müdürü, onun
polisleri ve istihbarat elemanlarının tamamen istihbari faaliyette
söyledikleriyle bu insanları suçluyorsunuz. Güvenlik soruşturmalarının
altyapısının özellikle ilk dönemlerde yanlış kurgulandığı da ortaya çıktı daha
sonra. Neden? Aynı kurum içerisinde geçimsizlik ve sahibi belli olmayan
ihbarlar; yine, geçerli bir kanıt olmadan bilgi kirliliğiyle sulandırma amaçlı
bizzat FETÖ tarafından dezenformasyonlar; yine, geçerli bir kanıtı olduğu
konusunda derin şüphe olan bazı haberleşme ve mesajlaşma unsurlarının akıllı
telefonlara yüklenebildiği, ortak IP’yle hiç alakasız insanların suçlama altına
alındığı daha sonraki gelişen süreçte görülmüştür.
Arkadaşlar,
bir hekim kolay yetişmiyor. Ben de bir hekim olarak söylüyorum: 30 yaşından
aşağı yetişemiyoruz ve bizim en güzel yıllarımız 18-30 yaş arasında okullarda
geçiyor. Ve nihayet bir diploma sahibi oluyorsunuz, evleneceksiniz, çocuk
sahibi olacaksınız, yuva kuracaksınız ve gelecekle ilgili bütün planlarınızı,
projelerinizi, kazanımlarınızı ondan sonraya planlayacaksınız. Şimdi, siz tam
bu çağda bu insanların önüne yine hiç hukuksuz, kesin kanıt olmayan şeylerle
hayatla bunların arasına yeniden bir engel koyuyorsunuz. Siz bu insanlara
“Eşinle, çocuğunla aç kal, sefil kal, ağaç kabuğu ye, âdeta öl.” diyorsunuz.
Yeni sosyal yaralar açmaya namzetsiniz. Öte yandan, FETÖ’nün bizatihi
kendisiyle boy boy resimler alanlar, methiye düzenler, devletin içine bu kadar
sirayet etmesine neden olan insanlar milletvekili yapılıyor, genel müdür,
büyükelçi yapılıyor; FETÖ toplantılarına katılanlar Diyanet İşleri Başkanı
yapılıyor, onlar da gidiyor Yunan hayranı, Atatürk düşmanı birilerini onore
etmekle meşgul oluyor. Bu insanlar bedel ödemiyor ama alakasız insanlara bedel
çıkarıyorsunuz. Aslında olan şudur: Birlikte yol almışlığınızdan ötürü, gelinen
süreçte kendi payınıza düşeni de bu insanlara atıyorsunuz. Teklifin altında
imzası olan milletvekilinin FETÖ’yle resmi var ama bu 5’inci maddeden etkilenecek
insanlar hayatında FETÖ’yü hiç görmemişler, onunla hiçbir irtibatları yok. 
Sağlıkta
mecburi hizmet meselesine de taktım. Mecburi hizmet, sağlıkta hizmetin
devamlılığı için, gelişmişlik düzeyi geri kalan bölgelerde hizmet devamlılığı
için konulmuştur. Buradaki süreyi siz nasıl hizmet etmeme süresi olarak
yaratıyorsunuz? Burada da tarihe geçeceksiniz. Bunu da buradan söylüyorum. 
Bu
teklif buraya geldiğinde… 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın lütfen. 
Buyurun.
MUSTAFA
ADIGÜZEL (Devamla) – Değerli arkadaşlarım, İslam dini sadece ibadet değildir,
aynı zamanda adalettir.” Hak, hukuk, adalet” dedik, İstanbul’a kadar yürüdük
ama size yine anlatamadık. “Allah” demek aynı zamanda “adalet” demektir. O
yüzden, hak, hukuk, Allah Allah diyorum, belki böyle anlarsınız. Bu işe siyasi
bakmayalım, insani bakalım, ben insani bakıyorum. 
Buradan,
yine bir Ordulu olan Komisyon Başkanı Milletvekiline ve AKP Genel Başkan Vekili
Numan Kurtulmuş’a -yine bir Ordulu vekile- sesleniyorum: Bu 5’inci maddeyi geri
çekin ve bu Ordu Sağlık Müdürünü de geri çekin ve ona destek verip şemsiye
olan, bütün o olumsuz uygulamalarına, bir sürü ihalede fesada kol kanat geren
bürokratları da geri çekin. Ordu’nun da ülkenin de sağlığını daha fazla bozmayın.

Teşekkür
ediyor, saygılar sunuyorum. (CHP ve MHP sıralarından alkışlar)
CEMAL
ENGİNYURT (Ordu) – Mustafa Bey, bak, ben de alkışlıyorum.
BAŞKAN
– Teşekkürler Sayın Adıgüzel. 
Aynı
mahiyetteki önergeler üzerinde ikinci söz Adana Milletvekili Mehmet Metanet
Çulhaoğlu’na aittir. 
Buyurun
Sayın Çulhaoğlu. (İYİ PARTİ sıralarından alkışlar) 
Süreniz
beş dakikadır. 
MEHMET
METANET ÇULHAOĞLU (Adana) – Sayın Başkan, değerli milletvekilleri; 12 sıra
sayılı Kanun Teklifi’nin 1’inci maddesi üzerinde vermiş olduğumuz önerge
hakkında görüşlerimi ifade etmek için söz almış bulunuyorum. Yüce heyetinizi
saygıyla selamlıyorum. 
Değerli
milletvekilleri, bugün görüşülmesine başladığımız 42 maddelik bu yasa yine bir
torba yasa olarak geldi. “Sağlıkta şiddet yasası” diye sunduğunuz bu yasa
maalesef sağlıkta doktora, diş hekimine şiddet yasasına döndü. 5’inci madde
âdeta doktorun diplomasına el koyma, meslekten menetme gibi. Yargılanma sonucu
yargılamada suçlu olduğu sonucu çıkanlar zaten mevcut yasalarımıza göre
meslekten menedilir. Yargısız infaz kul hakkıdır. Bunun Allah indinde affı
yoktur. Bu madde ya çekilmeli ya da evrensel hukuk normuna uygun ve Anayasa'ya
aykırı olmayacak şekilde düzenlenmelidir.
Değerli
milletvekilleri, 2006 yılında Sağlık Bakanlığı ile Türk Eczacıları Birliği
arasında imzalanan protokolle Türkiye'de ruhsatlı olmayan veya ruhsatlı olup
piyasada bulunmayan ilaçlar reçeteli olarak şahsi kullanım için Sağlık
Bakanlığının izniyle Türk Eczacıları Birliği tarafından yurt dışından temin
ediliyordu ve kâr amacı olmadan ithal ediliyordu.
1’inci
maddede Türk Eczacıları Birliğinin yanına Sosyal Güvenlik ve Sağlık
Bakanlığının uygun göreceği kurum, kuruluşlar ilave ediliyordu, buna gerek
yoktu. Kuruluşların ilaç ithal etmesinin bazı şirketlere ilaç ithal etme yetkisi
verilmesinin önünü açacağını, bunun da ilaç ithalatının ticarileşmesine neden
olacağı için, İYİ PARTİ olarak, Komisyonda bunun kabul edilemeyeceği uyarasında
bulunduk. İYİ PARTİ’nin desteklediği önergeyle “kuruluşlar” ibaresinin
çıkartılmasını, “kamu kurum ve kuruluşları” olarak değişiklik yapılmasını ve
Türkiye'de ruhsatlı olmayan veya ruhsatı olan fakat bazı nedenlerle piyasada
bulunmayan beşeri tıbbi ürünler için ruhsat alınması ve bu ürünlerin
eczanelerden temin edilmesini kısmen olumlu buluyoruz. Maddenin son fıkrasında
“Ruhsat başvurusu yapılmayan veya ruhsatı alınmayan ilaçların bu şekilde
teminine devam edilmesine karar vermeye Cumhurbaşkanı yetkilidir.” denilmekte,
bunu doğru bulmuyoruz. 
Arkadaşlar,
siz hangi yasayı çıkarırsanız Sayın Cumhurbaşkanına yetki veriyorsunuz, ilaç
ithal etme yetkisini de veriyorsunuz. Ya, günahtır, bir insana bu kadar yük
ağır gelmez mi? Bakanlarınıza hiç mi güvenmiyorsunuz?
Değerli
milletvekilleri, madde gerekçesinde Türk Eczacıları Birliği yoluyla tedarikte
sıkıntı yaşandığı ifade edilmekte. Oysa vatandaşlarımızın piyasada ithal
ilaçları bulmakta sıkıntı yaşamasının ana sebebi, tüm ilaçlar için Beşeri Tıbbi
Ürünlerin Fiyatlandırılması Hakkında Tebliğ’e göre Bakanlık tarafından 2018
yılı başında tespit edilen 1 avronun 2,69 TL olarak hesaplanacağı kararının
revize edilmemesi olmuştur. Anayasa’mızın 56’ncı maddesi gereği olarak
hükûmetin ilaç fiyat kararnamesini ve kur revizyonunu ivedi olarak gözden
geçirmesi gerekmektedir. Kurun yükseldiği dönemde günün şartlarına göre yeniden
düzenleme yapsaydınız bugün bu maddeyi burada görüşmemize gerek de
kalmayacaktı. 
Değerli
milletvekilleri, ekim ayı başında İYİ PARTİ milletvekilleri olarak SMA
hastalarını ziyaret ettik. SMA hastalığı tüm dünyada çocukların hayatını
kaybetmesine neden olan, sinir hücrelerini etkileyen bir hastalıktır; tedavisi
için gerekli olan “Spinraza” adlı ilaç tüm SMA türlerine iyi gelmekte ve
hastalığı tedavi edebilmektedir. Ülkemizde Tip 1 hastaları sosyal güvence
altına alınarak ücretsiz tedavi edilmekte fakat ölümcül olan SMA Tip 1 hastalık
türüne sahip küçük çocuklarımız devletimizin belirlediği kriterler yüzünden
ilaçlarını alamayarak yaşamlarını yitirmektedirler. Bizim kamuoyunun dikkatine
sunduğumuz; Tip 2, Tip 3, Tip 4 hastalarının da sosyal güvence altına alınarak
ilaçlarının ücretsiz temin edilmesi ve kriterlerin gerçekçi olarak
belirlenmesiydi. Sağlık Bakanı duyarlı davranarak Tip 2 ve Tip 3 SMA hastaları
için de ilaç temin edileceğini açıkladı. Sayın Bakana hastalar ve yakınları
adına teşekkür ederiz. Temin edilecek ilaç Tip 1’de kullanılan ilaç olduğu için
ayrı bir prosedüre gerek olmadığından ilacın ivedi olarak temin edilmesi
hastalar için önem arz etmektedir. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
Buyurun.
MEHMET
METANET ÇULHAOĞLU (Devamla) – Teşekkür ederim Sayın Başkan.
İlaç
temininin hızlı olması hastaların hayata tutunmaları için önemlidir. Bu konuda
da Sayın Bakanın duyarlı davranarak kriterleri tekrar gözden geçirmesini hasta
yakınları adına talep ediyorum.
Bu
duygularla yüce heyetinizi selamlıyor, otuz yedi yıldır insan sağlığına hizmet
veren ve yöneticilik yapan bir hekim arkadaşınız olarak uyarılarımıza duyarlı
davranmanızı bekliyorum.
Hepinize
saygılar sunuyorum. (İYİ PARTİ sıralarından alkışlar)
BAŞKAN
– Teşekkürler sayın hatip.
Önergeleri
oylarınıza sunuyorum: Kabul edenler... Etmeyenler... Kabul edilmemiştir. 
1’inci
maddeyi oylarınıza sunuyorum: Kabul edenler... Etmeyenler... 1’inci madde kabul
edilmiştir. 
2’nci
madde üzerinde üç önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 12 sıra sayılı Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Teklifi'nin 2’nci maddesindeki "iki
bin Türk lirasından yirmi bin Türk lirasına kadar idarî para cezası verilir”
ibaresinin “beş bin Türk lirasından on bin Türk lirasına kadar idari para
cezası verilir” şeklinde değiştirilmesini arz ve teklif ederiz.
 Ünal
Demirtaş Burhanettin Bulut Kani
Beko
 Zonguldak Adana İzmir
 Ömer
Fethi Gürer Ali Şeker Neslihan
Hancıoğlu
 Niğde İstanbul Samsun 
 Çetin
Arık  Ali Fazıl Kasap
 Kayseri Kütahya
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılmıyoruz efendim.
BAŞKAN
– Önerge üzerinde Kütahya Milletvekili Ali Fazıl Kasap konuşacaktır.
Sayın
Kasap? Yok.
Diğer
önergeleri işleme aldıktan sonra Sayın Kasap gelirse kendisine söz vereceğim,
bu önergeyi daha sonra tekrar işleme alacağım.
İkinci
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Sağlıkla İlgili Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin 2’nci maddesinin birinci fıkrasının ilk
cümlesinde yer alan "riayet etmeyen” ibaresinin "uymayan” ibaresi
olarak değiştirilmesini arz ve teklif ederiz.
 Aytun
Çıray Ayhan Erel İsmail
Koncuk
 İzmir Aksaray Adana
 Feridun
Bahşi Dursun Ataş 
 Antalya Kayseri
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılmıyoruz efendim.
BAŞKAN
– Önerge üzerinde söz isteyen İzmir Milletvekili Aytun Çıray.
Buyurun
Sayın Çıray. (İYİ PARTİ sıralarından)
Süreniz
beş dakikadır.
AYTUN
ÇIRAY (İzmir) – Sayın Başkan, değerli milletvekilleri…
Sayın
Başkan, eskiden tokmağı insanları susturmak için kullanıyordunuz, şimdi şu
tokmağı vurun da herkes bir canlansın. Mecliste böyle bir rehavet, sessizlik,
ruhunda bir eksiklik görüyoruz. 
BAŞKAN
– Hatiplere iş düşüyor, biraz daha heyecanlı konuşmalar yapmanız gerekiyor
galiba. 
AYTUN
ÇIRAY (Devamla) – Biraz canlandıralım.
Değerli
milletvekilleri, yasa yapımı çok önemli bir iştir. Anayasal devletlerin
meclislerinde keyfîliğe, “Ben yaptım oldu.”ya yer yoktur; ülkemize eğer böyle
yaparsanız, keyfîlikleri yasa hâline getirirseniz, o zaman ülkemize ve
milletimize zarar verirsiniz. Anayasal medeniyet nedir sayın milletvekilleri?
Anayasal medeniyet, devletin vatandaşların temel haklarıyla sınırlandığı bir
rejimdir. Yasalar, eğer “yasa” adını hak edeceklerse temel haklara asla aykırı
olamazlar. 
Değerli
milletvekilleri, içinizde bulunan değerli meslektaşlarım, Hipokrat yemini etmiş
bir hekim olarak üzgünüm ve hatta kederliyim çünkü hangi şartlarla olursa olsun
insanımızın hayatını teslim ettiğimiz hekimleri Anayasa korumasının dışına
çıkaramazsınız. Bunu yapmayın. Yaparsanız onların Anayasa’dan kaynaklanan
haklarını berhava edersiniz. Böylece evrensel insan haklarını ve Avrupa İnsan
Hakları Sözleşmesi’ni ayaklar altına almakla kalmaz, vatandaşlarını
vatandaşlıktan çıkaran milletvekili unvanını ömür boyu bir çıngırak gibi
boynunuzda taşırsınız. 
Madde
diyor ki: “Devletin millî güvenliğine karşı faaliyette bulunduğuna karar
verilen yapı, oluşum ve gruplarla irtibatlı ve iltisaklı olduğu
değerlendirilerek…” “Değerlendirilerek” diyor. Kim değerlendiriyor, ölçüsü ne?
Değerlendirilmek, mahkemede hukuki ilke ve kurallara uygun bir şekilde
yargılanmak demek değildir. Haydi, hain kalkışmanın olduğu dönemde acil
tedbirler aldınız, uzaklaştırmalar yaptınız, doğruydu. Peki, ya sonra? Sonra bu
ülkenin hekimlerinin terör örgütüyle ilişkilerinin olup olmadığının bir
değerlendirme olmaktan çıkarılıp yargı kararıyla bir sonuca bağlanmaları
gerekmez miydi? Size sormak zorundayım: Millî güvenliğe kim karşı, kim değil?
Onu objektif olarak belirleyecek merci neresi? Değerlendirme makamı mı, yargı
makamı mı?
Bu
durumda değerli milletvekilleri, bu kanunun tarih önünde adını koyalım. Bu
kanun, hekimlerin medeni ölüme mahkûm edilmeleri kanunudur yani 5’inci madde
masumiyet karinesinin reddidir. Kısacası bu madde, kesinleşmiş yargı kararı
almadan ilgili hekimlerin mesleklerini diğer meslektaşları gibi yapmalarını
engelliyor. Bu nedenle Anayasa’nın 10’uncu maddesine, Anayasa’nın masumiyet
karinesine vurguda bulunan 38’inci maddesinin dördüncü fıkrasına, çalışma ve
girişim özgürlüğünü vurgulayan 48’inci maddesine ve bunların yanı sıra birçok
maddesine aykırıdır.
Değerli
vekiller, bu kanunun 5’inci maddesine oy verirken anayasal bir medeniyet ülkesi
mi, yoksa keyfe göre anayasa ülkesi mi olacağız, ona karar vereceksiniz.
Unutmayın, Gazi Mustafa Kemal Atatürk’ün tasavvur ettiği muasır medeniyet
ideali, esasen bir anayasal cumhuriyet idealidir. Torba yasanın içine monte
edilen bu 5’inci madde mevcut şekliyle kabul edilirse eğer bizi bir kez daha bu
idealden uzaklaştıracaksınız, özgürlük ve güvenlik dengesine dayalı barış,
huzur ve refah umutlarımızı iyiden iyiye karartacaksınız. Sizler söylüyorsunuz
“Bu terör örgütü bizi aldattı, kandırdı.” diyorsunuz. O hâlde, aldandığınız
için insanlarımızın aldatılmalarına neden olduğunuzu neden itiraf etmiyorsunuz?

Bu
arada, kötü niyetlileri ve kripto FETÖ’cüleri de buradan uyarayım. 
(Mikrofon
otomatik cihaz tarafından kapatıldı) 
BAŞKAN
– Buyurun, devam edin Sayın Çıray. 
AYTUN
ÇIRAY (Devamla) – Kandırdığınız Adalet ve Kalkınma Partililere yaptığımız
eleştirileri sakın başka yerlere çekmeyin çünkü biz yani bu Meclisin tüm
üyeleri, FETÖ ve PKK gibi kanlı ve hain terör şebekeleriyle ilişkileri hukuki
delillerle ispatlanmış kişilerin cezalandırılmasına karşı çıkanların da hain
olduğunda mutabıkız. Ancak Türkiye her şeyin alınıp satıldığı bir ülke hâline
getirilirken bu maddeye konulan para cümlesiyle artık özgürlükleri de alınıp
satılan bir meta hâline getireceksiniz. 
Bu
değerlendirmelerim sonucu, Adalet ve Kalkınma Partisinin sayın milletvekilleri,
sizleri nefretin karanlığı yerine sevginin aydınlığına oy vermeye davet
ediyorum. 
Hepinize
saygılarımı sunuyorum. (İYİ PARTİ sıralarından alkışlar) 
BAŞKAN
– Teşekkürler Sayın Çıray. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
1’inci
önergenin sahibi Sayın Kasap burada mı? 
ALİ
FAZIL KASAP (Kütahya) – Evet efendim. 
BAŞKAN
– O zaman önergeyi tekrar okutuyorum: 
Türkiye Büyük Millet Meclisi Başkanlığına
Görüşülmekte
olan 12 sıra sayılı Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Teklifi'nin 2’nci maddesindeki "iki
bin Türk lirasından yirmi bin Türk lirasına kadar idarî para cezası verilir”
ibaresinin “beş bin Türk lirasından on bin Türk lirasına kadar idari para
cezası verilir” şeklinde değiştirilmesini arz ve teklif ederiz.
 Ünal
Demirtaş Burhanettin Bulut Kani
Beko
 Zonguldak Adana İzmir
 Ömer
Fethi Gürer Ali Şeker Neslihan
Hancıoğlu
 Niğde İstanbul Samsun
 Çetin
Arık  Ali Fazıl Kasap
 Kayseri Kütahya
BAŞKAN
– Komisyon önergeye katılıyor mu? 
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılmıyoruz efendim. 
BAŞKAN
– Önerge üzerinde söz isteyen Kütahya Milletvekili Ali Fazıl Kasap.
Buyurun
Sayın Kasap. (CHP sıralarından alkışlar) 
ALİ
FAZIL KASAP (Kütahya) – Yüce Meclisi ve tüm milletvekili arkadaşlarımı saygıyla
selamlıyorum. 
Siyaset
samimiyet, nezaket ve sabır gerektiriyor ama samimi değilsiniz. Kanun teklifinin
geri çekilen 19’uncu maddesini teklifi hazırlayan arkadaşlar, Komisyondaki
arkadaşlar dahi bilmiyorlardı. Bu konuda Komisyon içinde teklif getiren
arkadaşların da hiç fikri olmadığı için bu maddeyi Komisyonda geri çektik.
Ciddiyetsizlik ve samimiyetsizlik Komisyonda tamamıyla yaşandı. Dedesini
ziyarete gelen torunlar dolaşıyordu Komisyon salonunda. Kimin torunuydu? Kanun
teklifini birinci derecede imzalayan arkadaşın torunuydu. Danışmanlar
giremiyordu Komisyon salonuna. Saat yedi çeyreklere, yedi buçuklara kadar devam
eden konuşmalarda, tartışmalarda uyuyan milletvekilleri Komisyon Başkanının
uyarısıyla uyandılar ve dinlemedikleri Komisyon görüşmeleri konusunda el
kaldırdılar “evet” veya “hayır” diye. Ciddiyetsizlik burada başladı. 
Yersiz
onay ve yersiz reddetme birtakım haysiyetlerin, hassasiyetlerin yitimi
demektir, samimiyetsizliktir. İnsanlık tarihi kadar kadim olan ahlak ve hukuk
kuralları var. Zulmün, haksızlığın veya ahlaksızlığın hangi türü olursa olsun,
bunlardan birine tevessül eden kimse zalimdir, her ne derseniz deyin.
Şimdi,
mevcut sağlık sisteminde ameliyatlar durdu. Hacettepe Üniversitesinde dört
aydır radyofrekans probu bekleyen hasta var. Türkiye’de olmadığı için değil,
değişik sebeplerle yapılamıyor. Beş dakikada muayene, daha önce bahsettim.
Milyonlarca hasta 182 MHRS randevusu bekliyor, Merkezi Hastane Randevu Sistemi.
Kuyruklar evde. Katılım payları zaten başlı başına bir facia. Her adımda soygun
var.
Şimdi,
bugüne geldiğimizde, steteskopla, enjektörle, tansiyon aletiyle darbe yapacağını
zannettiğiniz birtakım insanlar var. Bunlar çok okudukları için, muhalif
oldukları için mi acaba korkuyorsunuz? Yeni mezunlara altı yüz gün hekimlik
yaptırmıyorsunuz. “Evde bekle.” diyorsunuz, evde hapis. Sonrasında “İhtisas
yapamazsın.” Sonrasında, muayenehane açsanız, pratisyen arkadaşlarımız nasıl
muayenehane açacak? Ayrıca, bazı yan dal branşları var, muayenehane açması
mümkün değil. Nükleer tıpçı nasıl muayenehane açar? Yan dal uzmanları nasıl
muayenehane açar, muayenehane açsa kim gidecek? Bu “çalışma, öl yasası”dır.
“15
Temmuz gerçek manada aydınlanırsa eğer bugün kahraman dediklerimizin darbenin
içinde olduklarını göreceksiniz.” Tekrar okuyorum: “15 Temmuz gerçek manada
aydınlanırsa bugün kahraman dediklerimizin darbenin içinde olduklarını göreceksiniz.”
Bunu kim söyledi, biliyorsunuz. Şamil Tayyar’ın sözüdür. Ege Denizi’nde
botlarda boğulan doktorları görünce mutlu olursunuz gibi geliyor bana. Ama
iltisak neydi? Türk Dil Kurumunda kavuşma, birleşme, bitişme demek. “Bitsin bu
hasret” diyenler iltisaklı mı, irtibatlı mı, şaibeli mi, siz daha iyi
biliyorsunuz. Tabanı ibadetti, ortası ticaretti, sonrasına “ihanet” demiştiniz.
Çocukları o okullara gitmeyen var mı? Gitmeyenler ayağa kalksın desem, kimse
kalkamayacak. O okullardan, o dershanelerden geçmeyen yok mu? O kadar çok iyi
biliyorsunuz, bakanlarımız var. Hitler Almanyasında tıp fakültesi ve hukuk
fakültesi Nürnberg Yasalarıyla birilerine yasaklandı, Yahudilere yasaklanmıştı.
Şu anda eğer bu teklif yürürlüğe girer ise bizim onlardan bir farkımız kalmayacak.
Muktedirin konsolidasyonu, muktedirin korkusuyla taban konsolide etme amacını
güden bu hareketler pek hoş hareketler değil.
Bu
yasa teklifi, hepimizin vicdanını sızlatmaktadır; 7 bin hekimi betonla
mezarlara gömme yasasıdır. Bu teklifin ne şartlarda hazırlandığını,
arkadaşların, getiren arkadaşların okumadığını Komisyonda gördük ve buna rağmen
içiniz rahat olarak bu yasayı geçirmeyeceğiniz kanaatindeyim. 
Torunlarınıza
anlatacağınız bir hikâyeniz olsun diyorum, teşekkür ediyorum hepinize. (CHP sıralarından
alkışlar) 
BAŞKAN
– Teşekkürler Sayın Kasap.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.

Şimdi
diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 2’nci maddesinde geçen “memnuiyetlere”
kelimesinin “yasaklara” şeklinde değiştirilmesini arz ve teklif ederiz.
 Mehmet
Celal Fendoğlu Halil Öztürk Ali
Muhittin Taşdoğan
 Malatya Kırıkkale Gaziantep
 Ayşe
Sibel Ersoy Esin Kara Ramazan
Kaşlı
 Adana Konya Aksaray
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılmıyoruz efendim. 
BAŞKAN
– Önerge üzerinde söz isteyen Aksaray Milletvekili Ramazan Kaşlı. 
Buyurun
Sayın Kaşlı. (MHP sıralarından alkışlar) 
Süreniz
beş dakikadır. 
RAMAZAN
KAŞLI (Aksaray) – Sayın Başkan, değerli milletvekilleri; Aksaray’da yaşanan
sağlık sorunlarını ve çözüm önerilerini dile getirmek için söz almış
bulunuyorum. Sözlerime başlamadan önce heyetinizi, Genel Kurulu ve ekranları
başında bizi izleyen bütün hemşehrilerimi saygıyla selamlıyorum. 
Gazi
Meclisimizde milletin kürsüsünden yemin töreninden sonraki bu ilk konuşmamda,
özellikle 1969’da doğduğum Aksaray Cerit köyünde ülkücü hareketin üç hilalini
kurulduğu 1969’dan bugüne kadar yapılan bütün seçimlerinde, tarihinde ilk defa
1’inci parti yapan köylülerim, hemşehrilerim başta olmak üzere, Ortaköylü,
Eskilli, Sultanhanılı, Sarıyahşili, Ağaçörenli, Güzelyurtlu, Gülağaçlı ve
Aksaray merkezde ikamet eden bütün hemşehrilerimize partimizin 49’uncu yılında
49 değerli milletvekili arkadaşımla birlikte beni de 49 yaşında 49 bin oyla
Gazi Meclise gönderen bütün Aksaray’a samimi teşekkürlerimi, teşkilat
mensuplarımıza şükranlarımı sunuyorum. 
Ayrıca,
ülkücü harekete 50’inci yılında 50 milletvekiliyle de Meclise girmek nasip
oldu, onun için de sonradan katılan Hayati abimize teşekkür ediyorum. 
Değerli
milletvekilleri, Kapadokya’nın giriş kapısı, dünyaca ünlü Aksaray Ihlara Vadisi
yakınlarında bulunan Aşıklı Höyük’te bundan on bin yıl önce ilk beyin ameliyatı
yapılmıştır. Profesör Doktor Mihriban Özbaşaran Başkanlığındaki 25 yaşında bir
kadına ait olduğu tespit edilen ve ameliyattan sonra on gün daha yaşadığı
tahmin edilen kadının kafatası Aksaray Bilim ve Sanayi Müzesinde şu anda
sergilenmektedir. 
Değerli
milletvekilleri, tıp tarihinin bu kadar eski olduğu Aksaray’da, partimizin
ısrarlı takibi sonucu, üç yıl önce açılan Aksaray Tıp Fakültesinin öğrencileri
hâlâ Konya Necmettin Erbakan Üniversitesinde öğrenim görmektedirler. Tıp
fakültesinin açılmasıyla birlikte Aksaray Devlet Hastanesi, Aksaray
Üniversitesi Eğitim ve Araştırma Hastanesine dönüştürülmüştür. 
Bildiğiniz
üzere, sağlık hizmetlerinde ilk basamak, aile hekimlerimizin bulunduğu koruyucu
semt poliklinikleridir. İkinci kategoride devlet hastanelerimiz, üçüncü
kategoride eğitim ve araştırma hastanelerimiz, şehir hastanelerimiz ve özel
hastanelerimiz vatandaşlarımıza sağlık hizmetleri vermektedirler. Bu bağlamda,
şu anda Aksaray’da devlet hastanesi bulunmamaktadır. 29 Ekim günü yeni binasına
taşınan hastanemiz Aksaray Üniversitesi Eğitim ve Araştırma Hastanesi olarak
hizmet vermekte ancak öğrencilerimiz eğitimlerini Konya’da sürdürmektedirler. 
2017
verilerine göre, il dışına hasta sevki noktasında Aksaray, Kilis’ten sonra
Türkiye 2’ncisidir. Başka bir örnekle, bizimle aynı nüfusa sahip olan Edirne’de
1.069 hekim, 1.950 yatak kapasitesiyle hizmet verirken Aksaray’da 440 hekim,
700 yatak kapasitesiyle sağlık hizmeti vermektedir. 
Türkiye’de
sağlıkta dönüşüm konuşulurken olması gerekenin yarısı kadar sağlık hizmetinden
yatırım ve pay alan Aksaray’ımızda bugünlerde konuşulan tek konu yeni taşınılan
hastanenin hemen yakınlarında bulunan katı atık depolama tesislerinden
hastanenin her alanına yayılan ağır kokudur. Çevre düzenlemesinden inşaat
artıklarına, bozuk musluklardan çalışmayan cihazlara kadar birçok aksaklık
bulunmaktadır. 
Değerli
milletvekilleri, 9 Kasım günü il sağlık müdürü, hastane müdürü, başhekimle
birlikte yaptığımız incelemelerde gördüğümüz aksaklık ve eksikliklerin
giderileceği bilgisini almış bulunmaktayım. 
Çözüm
önerimiz şudur: Aksaray İl Özel İdaresi tarafından 23 milyon keşif bedelle
başlanıp 61 milyon liraya mal edilen 2 bloktan oluşan 2 bin kişilik öğrenci
yurdu şu an Aksaray’da ihtiyaç fazlasıdır. Yurtlarımızdaki doluluk oranı
KYK’den aldığımız bilgiye göre yüzde 71’dir. Aksaray Üniversitesi kampüsü
içerisinde yer alan binalardan birinin tıp fakültesi dekanlığı, diğerinin
eğitim ve araştırma hastanesine dönüştürülerek Konya’da eğitim gören öğrencilerimizin
burada eğitimlerine devam etmesidir ve Aksaray Devlet Hastanesinin tekrar
Aksaray devlet hastanesi statüsüne kavuşturulmasıdır. Şayet bu olmuyorsa çözüm
önerimiz, 575 yatak kapasiteli eski devlet hastanemizin Aksaray Üniversitesi
Eğitim ve Araştırma Hastanesi olarak kullanılmasıdır. Boşaltılan binaların
akıbetinin ne olacağını kimse bilmemektedir. 
Uzun
vadeli çözüm önerimiz ise uzun yıllardır Aksaraylıların ayağının alışık,
ulaşımının kolay olduğu “hastaneler bölgesi” olarak bilinen yerde bulunan
cezaevi ve Devlet Su İşlerinin bulunduğu bölgeye biner yataklı şehir ve devlet
hastaneleri yapılarak Aksaray halkı hakkı olan sağlık hizmetini almalıdır. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
RAMAZAN
KAŞLI (Devamla) – On yedi yıldır AK PARTİ’ye rekor derecede oy veren Aksaray’a
bunu yapmak, Hükûmetin boynunun borcudur. 
Değerli
milletvekilleri, Aksaray merkezinde kırk beş yıldır ticaretle uğraşan,
siyasetle uğraşan bir ailenin ferdi olarak Cenab-ı Allah’ın bir lütfu,
liderimizin takdiri, hemşehrilerimizin teveccühüyle Gazi Meclisimizin altında
Aksaray’ımızın sorunlarını bilen, çözüm önerilerini sunan, Aksaraylının
tanıdığı sesi olmaya devam etme azminde ve gayretinde olacağız. Elbette
esnafımızın, işverenimizin, işçimizin, sanayicimizin, çiftçimizin sorunları
vardır. Bunları buradan dile getireceğimizi beyan ediyor, bu vesileyle
sözlerime son verirken Gazi Meclisimizi bir kez daha selamlıyor, hepinize
saygılar sunuyorum. (MHP sıralarından alkışlar)
BAŞKAN
– Teşekkürler Sayın Kaşlı. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
2’nci
maddeyi oylarınıza sunuyorum: Kabul edenler… Etmeyenler… 2’nci madde kabul
edilmiştir. 
İYİ
PARTİ Grubunun bir talebi vardır, grup başkan vekili seçimini yapacakları için
birleşime on beş dakika ara veriyorum. 
Kapanma Saati: 18.12
DÖRDÜNCÜ OTURUM
Açılma Saati: 18.33
BAŞKAN: Başkan Vekili Mithat SANCAR
KÂTİP ÜYELER: Mustafa AÇIKGÖZ (Nevşehir), Şeyhmus DİNÇEL
(Mardin) 
----- 0 -----
BAŞKAN
– Türkiye Büyük Millet Meclisinin 17’nci Birleşiminin Dördüncü Oturumunu
açıyorum.
12
sıra sayılı Kanun Teklifi’nin görüşmelerine devam ediyoruz.
Komisyon?
Yerinde.
3’üncü
madde üzerinde iki önerge vardır, önergeleri aykırılık sırasına göre işleme
alıyorum.
Türkiye Büyük Millet Meclisi Başkanlığına
Görüşülmekte
olan 12 sıra sayılı Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Teklifi’nin çerçeve 3’üncü maddesiyle
düzenlenen geçici madde 1’in ilk cümlesindeki “başvuru süresi bu maddenin
yürürlüğe girdiği tarihte başlar” ibaresinin “başvuru süresi bu maddenin
yürürlüğe girdiği tarih itibariyle başlar” şeklinde değiştirilmesini arz ve
teklif ederiz.
 Ünal
Demirtaş Burhanettin Bulut Kani
Beko
 Zonguldak Adana İzmir
 Ömer
Fethi Gürer Neslihan Hancıoğlu Ali
Şeker
 Niğde Samsun İstanbul
 Çetin
Arık Ali Fazıl Kasap
 Kayseri Kütahya

BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim.
BAŞKAN
– Önerge üzerinde söz isteyen Zonguldak Milletvekili Ünal Demirtaş.
Sayın
Demirtaş? Yok galiba.
O
zaman, gerekçeyi okutalım ve işlemi sürdürelim.
Gerekçe:
Madde
metninin daha anlaşılabilir olması amaçlanmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Aynı
madde üzerindeki diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Sağlıkla İlgili Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin 3’üncü maddesinin birinci fıkrasının birinci
cümlesinde yer alan “tarihte başlar” ibaresinin “tarihten itibaren başlar”
ibaresi olarak değiştirilmesini arz ve teklif ederim.
 İsmail
Koncuk Ayhan Erel Tamer
Akkal
 Adana Aksaray Manisa
 Dursun
Ataş Feridun Bahşi
 Kayseri Antalya
BAŞKAN
– Komisyon önergeye katılıyor mu? 
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim. 
BAŞKAN
- Önerge üzerinde söz isteyen Adana Milletvekili İsmail Koncuk…
Sayın
Koncuk? Yok. 
Gerekçeyi
okutup işlemi sürdürüyorum. 
Gerekçe:

3’üncü
maddenin (1)’inci fıkrasının birinci cümlesinde yer alan “tarihte başlar”
ibaresi “tarihten itibaren” ibaresi olarak değiştirilmiştir. 
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir.
3’üncü
maddeyi oylarınıza sunuyorum: Kabul edenler… Etmeyenler… 3’üncü madde kabul
edilmiştir. 
4’üncü
madde üzerinde üç önerge vardır, önergeleri sırasıyla okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 4’üncü maddesinin kanun teklifinden
çıkarılmasını arz ve teklif ederiz. 
 Hüda
Kaya  Adnan Selçuk Mızraklı  Ömer Faruk
Gergerlioğlu 
 İstanbul
 Diyarbakır  Kocaeli

 Mahmut
Celadet Gaydalı Nusrettin Maçin 
 Bitlis
 Şanlıurfa
BAŞKAN
– Komisyon önergeye katılıyor mu? 
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim. 
BAŞKAN
- Önerge üzerinde söz isteyen Diyarbakır Milletvekili Adnan Selçuk Mızraklı. 
Buyurun
Sayın Mızraklı. (HDP sıralarından alkışlar) 
Süreniz
beş dakikadır. 
ADNAN
SELÇUK MIZRAKLI (Diyarbakır) – Sayın Başkan, değerli milletvekilleri; Genel
Kurulu saygıyla selamlıyorum. 
Yine,
önemli bir yasayı gündemimize almış bulunuyoruz. Daha önce son
konuşmalarımızdan bir tanesini evvelki hafta burada, 18.632 polis ve askerin
mesleki unvan kullanımlarından silah ruhsatlarının iptaline kadar içeren bir
vesileyle yapmıştık. Yani insanlar söz konusu olduğu zaman, onlarla beraber
aileler söz konusu olduğu zaman hakikaten hepimizin elimizi vicdanımıza
koyarak, eğer bir kişi bile zarar görecekse bundan o minval üzerine çok iyi
düşünmemiz gerekiyor. Şimdi, söz konusu olan bu yasayla normalde sağlıkta
şiddetin önlenmesi konusuyken, yasanın bu geliş şekli itibarıyla âdeta sağlık
meslek erbabına, başta hekimler olmak üzere, sosyal ve ekonomik şiddeti âdeta
getiren bir yasaya dönüşmüş durumda. Bu hâlinden bir an önce çekilmelidir yani
başta 5’inci madde, 11’inci madde gibi, 18’inci madde gibi maddelerin sağlıkta
yarattığı tahribat göz önünde bulundurularak çekilmelidir. 
Şimdi
arkadaşlar, ben hekimlik mesleğine girdiğim zaman üniversite sınavlarında
Türkiye derecesi yaparak girmiştim. Hacettepe’de okuyordum ve son sınıfa
geldiğim zaman Halepçe’ye kimyasal silah atılmıştı. O kimyasal silah atıldığı
dönemde Türkiye’de âdeta yer sağır gök bakır olmuştu. Türkiye’nin gazeteleri
burnunun dibinde kimyasal silah kullanıldığı zaman âdeta bihaber gibi
davranıyordu. Bizler de bölgeden haber alan gençler olarak birçok yere
başvuruda bulunuyor ve duyurusunu yapmaya çalışıyorduk. Şimdi ben düşünüyorum,
sadece oradaki talihsiz insanlık vahşetini duyurmak için ben o çabaları
gösterirken, tıp fakültesini bitirdiğimde demek ki güvenlik soruşturmasına
girseydim, benim için de benzeri bir kararı verebilirlerdi. Veya benzeri
şekilde burada da ifade edildiği gibi sağdan veya soldan, Türk veya Kürt hiç
önemli değil, kim olursa olsun, eğer devletin bu yasal düzenlemelerle yapmış
olduğu veya idari tasarruflarından kaynaklı olarak gadre uğruyorsa hepimizin
oturup düşünmesi gerekir. Yeni yeni mağduriyetler yaratacak birtakım işlemlerin
kesinlikle müsebbibi olmamalıyız. Hani pek kullanmak istemiyorum, buradaki hiç
kimsenin inancını da tartışmaya açmak istemiyorum ama kul hakkı yememeliyiz.
Yani bu minval üzere, herkesin bu noktadaki tutumu gözden geçirmesi gerekiyor. 
Şimdi
arkadaşlar, yani, ilk önce problemi ortaya çıkarıyoruz, hani, bir kuyuya taş
atıyoruz, akıllı olarak kuyuya taş atıyoruz, bu defa 101 tane akıllı olarak da
o kuyudan taşı çıkartamıyor durumundayız şu anda. Yani ortaya bir şey getirdik,
bu getirdiğimiz veya yaptığımız bu idari tasarruflar üzerinden ortaya çıkan
oldukça sıkıntılı durumlar var ve bunu ayaklarının üzerine tekrar nasıl
oturtabiliriz, onun tartışmasını yapıyoruz çünkü mağduriyet yarattıklarını eğer
ben biliyorsam siz de haydi haydi biliyorsunuzdur, sonuçlarından hepiniz
haberdarsınızdır. Bu minval üzere meseleye yaklaşmak gerektiğini söylüyorum. 
Şimdi,
benim genç hekim arkadaşım Mustafa atanmamıştı, Diyarbakır’da ve Toptancılar
Sitesi’nde minibüste şoförlük yapıyordu ailesinin ihtiyaçlarını karşılamak
için, ailesinin umuduydu. Şimdi, dönüp baksak, yani hiçbir hukuki çemberden
geçmeksizin bu tür durumları yaratıyorsak eğer hepimiz düşünmek zorundayız. 28
Şubatın o astsubayı vardır meşhur, hepiniz bilirsiniz; atılır, atıldıktan sonra
eşine, çocuklarına bile söyleyemez, her gün gider dışarıda çalışır, ta ki
matbaada iş buluncaya kadar. Matbaada iş bulduğu gün gider eşine der ki: “Ben
işimden atıldım.” Ama her sabah o asker elbiselerini giyip servis saatinde
çıkar, gider o güne kadar. Dolayısıyla burada böyle çok, hepimizin vicdanları
veya şeye özellikle sanki vurgu yapıyormuş gibi algılanmak da istemiyorum ama
herkesin, bu meseleyi masaya yatırdığı zaman, önüne aldığı zaman lütfen buradan
çıkacak sonuçları çok iyi düşünmesi gerekiyor.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Mızraklı, buyurun. 
ADNAN
SELÇUK MIZRAKLI (Devamla) – Özür diliyorum. 
BAŞKAN
– Rica ediyorum. 
Buyurun.

ADNAN
SELÇUK MIZRAKLI (Devamla) – Çünkü şunu çok iyi biliyoruz: Buradaki kullanılan
kavramların hukuktaki karşılıklarıyla bile problemli olduğunu biliyoruz tarif
noktasında “iltisak” gibi. Şimdi öyle dediğiniz zaman, şu kürsüde konuşma
yapmış ve bir de tarih koymuşuz üzerine, 17-25 Aralık. Yani hukukun hiçbir
yerinde “Şu tarihten öncekiler, milattan önce, milattan sonra…” gibi bir tarih
yoktur. Hukuk böyle bir kavram da kabul etmez. Bu kürsüde konuşma yapanlar
iltisaklı kabul edilebilirlerdi ama onlar kabul edilmiyorlar, başkaları çok
sudan gerekçelerle “iltisaklı” denilerek mağduriyetlere uğruyorlar. 
Ben
çok iyi bilirim, 2008’de Dicle Üniversitesinde çok sayıda öğretim üyesi göreve
başlatılıyordu. 143 öğretim üyesi göreve başlatılmıştı. Bakmıştım, bunların
143’ünün 143’ü de Diyarbakırlı olmayan kişilerdi. Sonra sordum “Ya, bu ne
iştir, ne oluyor?” diye; dediler ki: “Buralarda, Dicle Üniversitesinde kimin
başlayacağına Kahramanmaraş Sütçü İmam’da bir tane yardımcı doçent var,
imamdır, o karar veriyor.” 2008’te ben bunu duydum; bu devletin kocaman
kulakları var, kocaman gözleri var, onlar mı duymadılar? Şimdi, dolayısıyla
hani o iltisak kavramının nelere tekabül ettiğini sizler benden çok daha iyi
biliyorsunuz. 
Bu
noktada, vereceğimiz kararlarla dediğim gibi ayıp işlemeyelim, yanlış
yapmayalım, hukuksuzluk yapmayalım diyorum. 
(Mikrofon
otomatik cihaz tarafından kapatıldı) 
ADNAN
SELÇUK MIZRAKLI (Devamla) – Teşekkür ediyorum.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkürler Sayın Mızraklı.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 12 sıra sayılı Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Teklifi’nin çerçeve 4’üncü maddesinin
aşağıdaki şekilde değiştirilmesini arz ve teklif ederiz. 
 Ünal
Demirtaş Burhanettin Bulut Kani
Beko
 Zonguldak Adana İzmir
 Ali
Şeker  Erkan Aydın Ömer
Fethi Gürer
 İstanbul Bursa Niğde
 Ali
Fazıl Kasap Çetin Arık Neslihan
Hancıoğlu
 Kütahya Kayseri Samsun
“MADDE
4 - 984 sayılı Ecza Ticarethaneleriyle Sanat ve Ziraat İşlerinde Kullanılan
Zehirli Ve Müessir Kimyevi Maddelerin Satıldığı Dükkânlara Mahsus Kanun’un
3’üncü maddesinin birinci fıkrasının üçüncü cümlesi yürürlükten
kaldırılmıştır.”
BAŞKAN
– Komisyon önergeye katılıyor mu? 
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim. 
BAŞKAN
– Önerge üzerinde söz isteyen, Bursa Milletvekili Erkan Aydın.
Buyurun
Sayın Aydın. (CHP sıralarından alkışlar)
Süreniz
beş dakikadır.
ERKAN
AYDIN (Bursa) – Teşekkür ederim Sayın Başkanım.
12
sıra sayılı “Sağlıkta şiddet” diye kamuoyunda bilinen kanun teklifiyle ilgili,
4’üncü maddesi üzerine söz almış bulunmaktayım. Yüce heyetinizi saygıyla
selamlıyorum. 
Evet,
kamuoyunu yaklaşık üç haftadır meşgul eden ve aslında sadece 5’inci maddesinin
önem arz ettiği, diğerlerinin daha sonradan monte edildiği ve onun da Komisyonda
sabahlamamıza rağmen, geç saatlere kadar kalmamıza rağmen Genel Kurula
bırakılarak, orada çözülebilecekken çözülmeyip bugün, bu maddeden sonra
görüşmesini hep birlikte yapacağız ve sonucu da bütün milletimiz görecek. 
Evet,
“Sağlıkta şiddeti önleyecek.” diye gelen yasa aslında bir sağlıkta şiddeti
neredeyse teşvik edecek duruma gelmiş durumda. Umarım biraz sonra gelecek
5’inci maddede o getirdiğiniz para teklifleri, görevini yapamayana 75 bin
lirayla 125 bin lira gibi ödeneklerin çıkartılacağı, altı yüz gün gibi
beklemenin olmayacağı, hatta yargı kararı yoksa direkt görevine başlayabileceği
bir kanun maddesi buradan geçer ve gözü kulağı şu anda Mecliste olan binlerce
doktorun, diş hekiminin bu kâbusu sona erer diyorum.
Evet,
bu maddeleri getirdiniz, aslında ülkenin gündemi sadece bunlarla sınırlı değil.
Bakın, memleket kan ağlıyor. Benim memleketim, seçim bölgem Bursa’da bir
tekstilci, bir esnaf sesini duyuramadığı için, 9 tane tezgâh makinesini
durdurmak zorunda kaldığı için, 4 yaşındaki oğluna ekmek götüremediği için
geçen gün, iki gün önce sosyal medyada bir video yayınladı. O videoda feryadını
figanını yüz binlere duyurdu ama kime duyuramadı? Maalesef, iktidar partisine
duyuramadı. Bu esnaf, bakın, şurada, 36 yaşında, ailesi, 4 yaşındaki çocuğu…
İşveren ama 9 makinesi durmuş, hiçbir şekilde de gelecekle ilgili umudu
kalmamış, büyük kaygı içerisinde. İsyan ediyor, sesini duyurmaya çalışıyor. Biz
iş yerine gittik, kendisini ziyaret ettik. Bununla ilgili, tabii ki biz
elimizden geleni yapacağız, onun çözümüyle ilgileneceğiz ama halkın gündemi iş,
aş, geçim iken maalesef iktidarın gündemiyse burada şatafat içerisinde, lüks
içerisinde -bütçe kanunu görüşülüyor şu anda, o bütçe kanununda nerelere ne
kadar israf yapıldığı, ne kadar para harcandığı maalesef konuşuluyor- halkın
gerçek gündeminden uzaklaşıyor. 
Şimdi,
bu kanunda bizim eczacılıkla ilgili de maddeler vardı, bu 4’üncü maddede de
eczacı ortaklığı kaldırıldı ama mesul müdürlüğü devam ediyor, olumlu bir karar.
Aynı
zamanda, 2 bin lira reçetesiz satılan ilaçlara ceza vardı, o da tekliften
çıkarıldı. Onun da olumlu olduğunu düşünüyoruz.
Yardımcı
eczacılık konusu da zaman içerisinde uygulamaya geçtikten sonra bakılacak
artısına eksisine ve ona göre de karar verilecek. 
Evet,
bu yasa tasarısının, “sağlıkta şiddet” diye geçen yasa tasarısının umarım
5’inci maddesinin hiçbir tahditte bulunmadan, yargı kararı kesinleşmemişse,
güvenlik soruşturmasındaki durumları aleyhte çıkmamışsa bütün hekimlerin, diş
hekimlerinin mesleğini yapabilmesi ve bu konuda o kadar doktor açığı varken,
Sağlık Bakanlığının doktor ihtiyacı varken bunun giderilmesi yönünde bir
düzenleme umarım buradan geçer ve Meclisi izleyen, buradan geçecek olan kanun
maddesini kendi geçimini, kendi geleceğini, çoluğunun çocuğunun aşını
ilgilendiren bu madde, umarım ki herkesin sağduyusuyla, ortak bir iş
birliğiyle, burada başka saikler göz önünde bulundurulmadan geçer ve Türkiye
Büyük Millet Meclisi de kendine yakışanı yaparak, gözü kulağı burada olanlara
da müjdeli bir haber verir diyorum. 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Aydın.
Şimdi
önergeyi oylarınıza sunuyorum: Kabul edenler... Etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Sağlıkla İlgili Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin 4’üncü maddesinin birinci fıkrasında yer
alan “kaldırılmıştır” ibaresinin “çıkarılmıştır” ibaresi olarak
değiştirilmesini arz ve teklif ederiz.
 İsmail
Koncuk Ayhan Erel Bedri
Yaşar
 Adana Aksaray Samsun
 Zeki
Hakan Sıdalı Enez Kaplan  Behiç
Çelik
 Mersin Tekirdağ Mersin
 Hüseyin
Örs
 Trabzon
BAŞKAN
– Komisyon önergeye katılıyor mu?
SAĞLIK
KOMİSYONU BAŞKANI ŞENEL YEDİYILDIZ (Ordu) – Katılamıyoruz efendim.
BAŞKAN
– Önerge üzerinde söz isteyen Trabzon Milletvekili Sayın Hüseyin Örs. 
Buyurun.
(İYİ PARTİ sıralarından alkışlar) 
Süreniz
beş dakikadır Sayın Örs. 
HÜSEYİN
ÖRS (Trabzon) – Sayın Başkan, çok değerli milletvekili arkadaşlarım; hepinizi
en derin saygılarımla selamlıyorum. Konuştuğumuz madde üzerinden de esinlenerek
hepinize sağlık diliyorum. 
Konuşmama
başlamadan önce bir hususu dile getirmek istiyorum. Bizim de tasvip etmediğimiz
ve tepki gösterdiğimiz, Diyanet İşleri Başkanının hem de 10 Kasımın hemen
öncesinde malum şahsı ziyaretiyle, Cumhuriyet Halk Partisi Tekirdağ
Milletvekili İlhami Özcan Aygun’un yaptığı bir açıklamada, Trabzon şehrini ve
Trabzonluları töhmet altında bırakarak, mesnetsiz benzetmeler üzerinden bölücü
bir üslup kullanmasını Türkiye Büyük Millet Meclisinin kürsüsünden kınıyorum.
(İYİ PARTİ sıralarından alkışlar) 
Trabzon’un
tarihinden habersiz, yakışıksız bir açıklamayla Trabzon’a kara çalacağını
zanneden Aygun’a yüce Meclisimizin kürsüsünden, cumhuriyetimizin kurucusu Gazi
Mustafa Kemal Atatürk’ün 17 Eylül 1924’te söylediği “İlk defa Samsun’a ayak
bastığım zaman bana kalp kuvveti veren vatandaşlarımın ilk sırasında
Trabzonluların bulunduğunu asla unutmayacağım. Sakarya Büyük Meydan Savaşı’nda
3’üncü tümenle yetişen Trabzon evlatlarının savaş meydanında gösterdikleri
özverilerin değerli anısı daima beynimde canlı kalacaktır. Trabzon, Türk
topluluğunda cumhuriyetin zengin, güçlü, duyarlı, pek önemli dayanak
kaynaklarından biridir.” sözlerini hatırlatıyorum. 
Değerli
milletvekilleri, çok değerli arkadaşlarım; Trabzon şehri, Fatih Sultan
Mehmet’in fethettiği, Yavuz Sultan Selim’in valilik yaptığı, Kanuni Sultan
Süleyman’ın doğduğu, cumhuriyetimizin kurucusu Gazi Mustafa Kemal Atatürk’ün
“Benim bütün mal varlığım Türk milletine armağan olsun.” dediği yerin adıdır.
Ben de bu şehrin bir milletvekili olarak Cumhuriyet Halk Partisi Tekirdağ
Milletvekili Aygun’u bu konuşmasından ötürü tüm Trabzonlulardan özür dilemeye
davet ediyorum. Herkes bilsin ki Trabzon Türkiye'nin T’sidir. (İYİ PARTİ
sıralarından alkışlar)
Çok
değerli milletvekili arkadaşlarım, Türkiye Cumhuriyeti Anayasası’nın 56’ncı
maddesi “Herkes, sağlıklı ve dengeli çevrede yaşama hakkına sahiptir.”
devamında da “Devlet, herkesin hayatını, beden ve ruh sağlığı içinde sürdürmesini
sağlamak; insan madde gücünde tasarruf ve verimi artırarak, işbirliğini
gerçekleştirmek amacıyla sağlık kuruluşlarını tek elden planlayıp hizmet
vermesini düzenler.” demektedir. Devlet baba her bir vatandaşına hiçbir
karşılık beklemeden sağlık hizmeti sunan devlettir. AK PARTİ Hükûmeti
sağlıktaki uygulamalarıyla halkımıza yalancı bir bahar yaşatmış, ancak,
geldiğimiz noktada ameliyatların yapılamadığı, hastanelerin birbirine “Bana
hasta sevk etme.” dediği bir döneme girilmiştir. Hastayı müşteri olarak gören,
Kamu Hastaneleri Birliği uygulamalarıyla sağlık hizmetlerini ticarileştiren,
“katılım payı” adı altında dar gelirlilerin bütçesine göz dikerek âdeta
hastalık vergisi gibi maaşlarından para kesen ama adına “sağlıkta dönüşüm” adı
verilen AK PARTİ sağlık politikaları iflas etmiştir.
Hepinizi
en derin saygılarımla selamlıyorum. (İYİ PARTİ sıralarından alkışlar) 
BAŞKAN
– Teşekkürler Sayın Örs.
Önergeyi
oylarınıza sunuyorum…
ENGİN
ALTAY (İstanbul) – Sayın Başkanım…
BAŞKAN
– Önce işlemi tamamlayayım, sonra dinleyeceğim.
Kabul
edenler… Kabul etmeyenler… Önerge kabul edilmemiştir.
Buyurun
Sayın Altay.
IV.- AÇIKLAMALAR (Devam)
33.- İstanbul Milletvekili Engin Altay’ın, Tekirdağ
Milletvekili İlhami Özcan Aygun’un, Trabzon halkı için kullandığı ifadeden dolayı
Milletvekilimizin kendisi ve CHP grubu olarak özür dilediklerine ilişkin
açıklaması
ENGİN
ALTAY (İstanbul) – Teşekkür ederim Sayın Başkan.
Biraz
önce konuşan sayın milletvekilimizin hassasiyetine katılıyorum, katılıyoruz.
Ortada gerçekten kastı aşan bir ifade vardır. Milletvekilimizin kastı, Büyük
Atatürk’e ağır hakaretler eden malum şahısla ilgilidir. 
Sayın
Milletvekilim, siz kürsüdeyken, biraz önce, beş dakika önce Tekirdağ
Milletvekilimiz Türkiye Büyük Millet Meclisinde bir basın toplantısı yapmak suretiyle
Trabzon halkından, bütün Trabzonlulardan ve Trabzon’dan özür dilemiştir, hem
Genel Kurul tutanaklarına geçsin. Trabzon halkının kahramanlığını sayın
milletvekilim kadar, vatanseverliğini sayın milletvekilim kadar bizler de
bilmekteyiz. Bu vesileyle buradan, Trabzon halkından, biz de Cumhuriyet Halk
Partisi Grubu olarak, incindikleri için özür diliyoruz, sevgi ve saygılarımızı
sunuyoruz efendim. (CHP ve İYİ PARTİ sıralarından alkışlar) 
HÜSEYİN
ÖRS (Trabzon) – Teşekkür ederim Sayın Başkanım.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Samsun Milletvekili Ahmet Demircan ve 5
milletvekilinin Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi (2/1186) ile Sağlık, Aile, Çalışma ve
Sosyal İşler Komisyonu Raporu (S. Sayısı: 12) (Devam)
BAŞKAN
– 4’üncü maddeyi oylarınıza sunuyorum: Kabul edenler... Etmeyenler... Madde
kabul edilmiştir.
Birleşime
beş dakika ara veriyorum. 
Kapanma Saati: 18.56
BEŞİNCİ OTURUM
Açılma Saati: 19.08
BAŞKAN: Başkan Vekili Mithat SANCAR
KÂTİP ÜYELER: Mustafa AÇIKGÖZ (Nevşehir), Şeyhmus DİNÇEL
(Mardin) 
----- 0 -----
BAŞKAN
– Türkiye Büyük Millet Meclisinin 17’nci Birleşiminin Beşinci Oturumunu
açıyorum.
MAHMUT
TANAL (İstanbul) – Sayın Başkanım…
BAŞKAN
– 12 sıra sayılı Kanun Teklifi’nin görüşmelerine devam ediyoruz.
MAHMUT
TANAL (İstanbul) – Sayın Başkanım…
BAŞKAN
– Komisyon? Yerinde.
5’inci
madde üzerinde ikisi aynı mahiyette olmak üzere…
MAHMUT
TANAL (İstanbul) – Sayın Başkanım, özür dilerim sizden.
BAŞKAN
– Buyurun Sayın Tanal.
MAHMUT
TANAL (İstanbul) – Değerli Başkanım, 5’inci maddeye geçiyoruz, usul açısından
şunu söylemek isterim ben. Mevcut olan bu 5’inci madde… Anayasa’mızın 1’inci
maddesi “Devletin şekli cumhuriyettir.” der. 2’nci maddesi cumhuriyetin
niteliklerini yazar. 3’üncü maddesinde devletin bütünlüğü, resmî dili, bayrağı
ve millî marşı yazar. 4’üncü maddeyse değiştirilemeyecek maddeleri şöyle yazar:
“Anayasanın 1’inci maddesindeki Devletin şeklinin Cumhuriyet olduğu hakkındaki
hüküm ile, 2’nci maddesindeki Cumhuriyetin nitelikleri ve 3’üncü maddesi
hükümleri değiştirilemez ve değiştirilmesi teklif edilemez.” Yani bu ne demek?
Parlamentonun yasama yetkisinin sınırlarını… Siz çok iyi bir kamu
hukukçususunuz, Türkiye’de bilinenlerin arasındasınız.
BAŞKAN
– Estağfurullah.
MAHMUT
TANAL (İstanbul) – Yani bu anlamda 4’üncü maddedeki bu hüküm şunu söylüyor:
“Cumhuriyetin niteliklerini değiştirecek, zayıflatacak, güçten düşürecek olan
kanunları Parlamento yapamaz.” Parlamentonun sınırları; yani bu Parlamento
Türkiye Cumhuriyeti devletinde bayrağı değiştiremez, İstiklal Marşı’nı
değiştiremez, başkenti değiştiremez, cumhuriyetin niteliklerini değiştiremez,
yetkileri burada sınırlı. Getirilen bu maddeyle cumhuriyetin niteliklerinden
olan hukuk devleti değiştirilmektedir.
BAŞKAN
– Teşekkür ederim.
MAHMUT
TANAL (İstanbul) – Bu açıdan, sizden -resen göz önüne alıp- bu maddenin geri
çevrilmesini istirham ediyorum, Anayasa'ya aykırıdır.
Saygılarımı
sunarım.
BAŞKAN
– Teşekkür ederim verdiğiniz bilgiler için ama benim bunu yapma yetkim yok.
Anayasa'ya aykırılık önerisi gruplardan gelir Komisyonda ve Genel Kurulda kabul
edilir veya edilmez. Edilirse zaten görüşme yapılmaz, edilmezse de usul
gereğince, İç Tüzük hükümleri gereğince görüşmeler devam eder. Sonraki aşama
Anayasa'ya aykırılık başvurusudur.
Bilgiler
için teşekkürler Sayın Tanal.
5’inci
madde üzerinde ikisi aynı mahiyette olmak üzere dört önerge vardır. İlk
okutacağım iki önerge aynı mahiyettedir. Aynı mahiyetteki önergelerden en kısa
olanını okutup diğer önergenin imza sahiplerini okutarak işleme alıyorum:
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 5’inci maddesinin kanun teklifinden
çıkarılması arz ve teklif ederiz.
 Meral
Danış Beştaş Serpil Kemalbay Pekgözegü Semra Güzel
 Siirt İzmir Diyarbakır
 Mahmut
Toğrul Adnan Selçuk Mızraklı
 Gaziantep Diyarbakır

Aynı
mahiyetteki diğer önergenin imza sahipleri:
 Ünal
Demirtaş Burhanettin Bulut İbrahim Özden
Kaboğlu
 Zonguldak Adana İstanbul
 Kani
Beko Ali Şeker Ömer
Fethi Gürer
 İzmir İstanbul Niğde
 Ali
Fazıl Kasap Çetin Arık Neslihan
Hancıoğlu
 Kütahya Kayseri Samsun
BAŞKAN
– Komisyon önergeye katılıyor mu? 
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) – Katılamıyoruz
efendim.
BAŞKAN
– Önerge hakkında söz isteyen Siirt Milletvekili Meral Danış Beştaş. 
Süreniz
beş dakikadır.
Buyurun
Sayın Danış Beştaş. (HDP sıralarından alkışlar)
MERAL
DANIŞ BEŞTAŞ (Siirt) – Teşekkürler Sayın Başkan.
Değerli
milletvekilleri, 5’inci maddeye geçmeden önce, bugün 7’nci gün, Hakkâri
milletvekilimiz süresiz dönüşümsüz açlık grevinde, Diyarbakır E-Tipi Cezaevinde
tutuluyor ve talebi tümüyle hukuk çerçevesindedir, tecridin son bulması,
hukukun geçerli olması yönündedir. Bu konuda Meclisin de kendi milletvekiline
sahip çıkması gerektiğini ifade etmek istiyorum.
5’inci
maddeye gelince, gerçekten, iki haftadır 5’inci maddeyle ilgili hem Türkiye
kamuoyunda hem dünya kamuoyunda ve TTB’nin, Tabipler Odasının inanılmaz bir
çabası, tepkisi ve kamuoyunun demokratik güçlü bir muhalefeti oldu. Biz
Komisyonda da aralıksız üç gün bu konuyu tartıştık aslında ve gelinen aşamada,
maalesef, madde tümüyle çekilmedi. Bir iki olumlu düzenleme olmakla birlikte,
güvenlik soruşturmasına takılan genç hekimlerin dört yüz elli gün boyunca
beklemesine ve dört yüz elli gün sonunda sadece özel sağlık kuruluşlarında
çalışmasına ilişkin iktidar partisi önerge verdi. 
Evet,
gerçekten, güvenlik soruşturması nedir diye öncelikle sormak gerekir. Aslında
güvenlik soruşturması OHAL’in getirdiği bir KHK’yle gelmiştir. 676 sayılı Kanun
Hükmünde Kararname’nin 74’üncü maddesiyle güvenlik soruşturması geldi ve biz
OHAL süreklileşti derken tam da bunu söylüyoruz. Güvenlik soruşturması hukuk
dışıdır, Anayasa’ya aykırıdır ve kesinlikle kabul edilebilir bir ölçü
barındırmamaktadır. 
Peki,
güvenlik soruşturmasının dayanağı nedir yani ne yapılır güvenlik
soruşturmasında? Güvenlik soruşturmasında, normalde, aranıp aranmadığı, kolluk
kuvvetleriyle ilgili adli sicil kaydı, sınırlama… Yani uzun olduğu için, sürem
yetmiyor, bunları sayamıyorum. Yine arşiv araştırması da somut veriler
içermektedir aslında yasaya göre. Fakat şu anda güvenlik soruşturması neye göre
yapılıyor? Tümüyle subjektif, keyfî ve iktidardan yana olmadığı düşünülen herkes
bu güvenlik soruşturmasına takılıyor. 
Sadece
2 örnek vereceğim değerli milletvekilleri. Bir tanesinde “Şahıs hakkında hiçbir
bilgiye rastlanılmamakla birlikte, annesinin 2013-2014 yıllarında PDY/FETÖ’ye
müzahir şirkette aşçı olarak SGK kaydının bulunduğu…” -dikkatinizi çekerim,
aşçı olarak- deniyor.
Başka
bir örnek: Yine kendisi hakkında bir bilgi yok ama “1996 yılında -tarihe
dikkatinizi çekmek istiyorum- PKK terör örgütünün siyasi uzantısı olan partiye
üye olduğu…” Zaten bu, baştan sona kabul edilemez bir tanımlama. Babasının,
abisinin üyeliği, bir siyasal partiye, demokratik bir partiye üyeliği güvenlik
soruşturması olarak… Bunlar ekran kayıtlarıdır, gizli bilgilerdir ama bunu
edindik. Bunlar subjektif veriler. 
Şimdi,
burada bu maddeyle ne amaçlanıyor? Tam açmak istersem, bir kere, lisede
üniversitelerin tıp fakültesi bölümünü tercih etmek isteyenlere, tıp
fakültesinde okuyanlara ve genç hekimlere şöyle bir tehdit yapılıyor: “Aman ha
dikkat edin; iktidardan yana olmak zorundasınız. Eğer olmazsanız biz sizi
kamuda çalıştırmayacağız.” demek istiyor. Kamuda ömür boyu zaten çalışma yasağı
konuluyor bunlara ve bu, sadece şu anki genç hekimlere değil, tıp fakültesine
girmeyi düşünen ve tıp fakültesinde okuyan öğrencilere yönelik de çok ciddi bir
tehdittir. 
Şimdi,
kanuna göre, otuz gün ve altmış günlük süreler var; otuz gün arşiv
soruşturması, altmış gün güvenlik soruşturması. Bu sürelere kati surette
uyulmuyor. Bir yıla yakındır atanmayı bekleyen genç doktorlar var, kendilerine
hiçbir bilgi verilmiyor. Bu yasalaşırsa, bu genç doktorlar bu bir yılın üstüne
bir de dört yüz elli gün daha mesleklerini icra edemeyecekler. 
Başka
çok önemli bir konu, TUS sınavı ve eğitim hakkı değerli arkadaşlar. Anayasa
42’ye göre, eğitim hakkı tartışılmazdır. Hepimiz biliyoruz ki doktorlar
pratisyen hekim olarak ömürlerini sürdürmek istemezler, bir dalda uzmanlık
yapmak isterler ve TUS sınavı onlar için hayati önemdedir. Bu madde yasalaştığı
takdirde, TUS sınavını kazansalar bile -girmelerinin önünde hiçbir engel yok
ama- hiçbir üniversitede araştırma görevlisi olamayacaklar, uzmanlık
yapamayacaklar, o akademik unvanlara kavuşamayacaklar. Yani hekimleri
pratisyenliğe mahkûm ediyoruz, özelde çalışmaya mahkûm ediyoruz ve özel
hastanelerin bu genç hekimleri hangi koşullarda çalıştırma ihtimalini de
takdirinize sunmak istiyorum.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Danış Beştaş.
MERAL
DANIŞ BEŞTAŞ (Devamla) – Evet, gerçekten bu madde hiçbir yönüyle kabul
edilemez. Güvenlik soruşturması dediğimiz şey, aslında, 15 Temmuz bahanesiyle
KHK’yle düzenlenen ucube, garabet bir maddeye dayanıyor. Biz zaten güvenlik
soruşturması mantığına karşıyız. Ama diyelim ki bir an için yapılsa bile bu,
kişiye bağlı bir şeydir. Kişi hakkında bir dava yok, bir suç yok, bir soruşturma
yok, bir Emniyet kaydı yok, hiçbir arşiv kaydı yok, hiçbir şey yok. Yani devlet
diyor ki: “Ben seni yargılayamam, ben seni soruşturamam ama benim senin
hakkında bir kanaatim var; senin annen, senin baban, senin kardeşin şurada
burada üye ya da aşçı ya da SGK’lı, ben seni doktor yapmıyorum.” Bu hiçbir
vicdana, hiçbir etiğe, hiçbir adalet ilkesine ve hiçbir hukuk ilkesine
dayanmaz. Bu nedenle, gelin, bu yapılan olumlu düzenlemeye bir ek daha yapalım
ve bu maddeyi gerçekten geri çekelim. Bu kadar doktor ihtiyacının olduğu, bu
kadar ciddi bir meslekte…
(Mikrofon
otomatik cihaz tarafından kapatıldı) 
BAŞKAN
– Bağlayın Sayın Danış Beştaş.
MERAL
DANIŞ BEŞTAŞ (Devamla) – Çok teşekkür ederim Sayın Başkan.
Yani
bir rakam vereyim. Şu anda Türkiye’de ciddi bir hekim açığı vardır, bunu da
dikkate alın; 100 bin kişiye 179 hekim düşüyor, oysa OECD ülkelerinde bu rakam
100 bin kişiye 339 hekim biçimindedir ve buna rağmen şu anda hekimler göreve
başlatılmıyor, KHK’yle ihraç edilmişler ve üstelik biz bu hekimlere, hem de
gencecik çocuklara, lise çağındaki çocuklara doktorluğu sevdirmek yerine,
teşvik etmek yerine uzaklaştırıyoruz. Tıp fakültesi öğrencilerinin kâbusu
olacak bir maddeye imza atmayalım. Hepimizin burada, çocuğu olmayabilir ama bir
şekilde kardeşi, eşinin kardeşi, çocuğu, yakınları ya da herhangi bir genç, hiç
önemli değil bu… Bu meslek aşkını ya da eğitim hakkını ortadan kaldırmaya bizim
hakkımız yok. Halk bize oy verirken onların haklarını korumamız için verdi.
Onların eğitim hakkını, yaşam hakkını ortadan kaldıracak imzalara “Hayır.”
dememiz lazım.
Hepinizi
vicdana ve adalete davet ediyorum.
Teşekkür
ediyorum. (HDP sıralarından alkışlar) 
BAŞKAN
– Teşekkürler Sayın Danış Beştaş.
Aynı
mahiyetteki önerge üzerinde ikinci söz, İstanbul Milletvekili İbrahim Kaboğlu’na
aittir.
Buyurun
Sayın Kaboğlu. (CHP sıralarından alkışlar) 
Süreniz
beş dakikadır.
İBRAHİM
ÖZDEN KABOĞLU (İstanbul) – Sevgili Başkan, Divan, sayın üyeler; 5’inci madde
değiştirildi, iyileştirildi. Bu, olumlu bir adım fakat 5’inci maddenin ilk şekliyle
şu anda aldığı biçim karşılaştırıldığı zaman esasen bu maddenin yazımının
haklılığını, ikna ediciliğini ve meşruluğunu ciddi biçimde sorgulama olanağını
tanımaktadır bize. Ama daha genel olarak, bu yasa vesilesiyle Türkiye Büyük
Millet Meclisinin özerkliği, Komisyonun parti gruplarına göre özerkliği ve
Anayasa’ya aykırılık sorununun testi bakımından da önemli bir deneyim olmuştur.

Bu
madde vesilesiyle burada tabii ki sadece hekimler değil, aynı zamanda hastalar,
aynı zamanda vekiller, yasa yapım süreci açısından Anayasa’nın 17’nci
maddesinin mağduru konumundadır. Gece yarılarından sonra, yorarak, bıktırarak
bir yasanın nasıl yapılmaması gerektiğinin örneği burada sergilenmiştir.
Fakat
bu yasa metninin 5’inci maddesinin içeriği iyileştirildiği hâlde esasen özü,
kanun hükmünde kararnamelerde yer alan formül olarak muhafaza edilmektedir.
Millî Güvenlik Kurulu, iltisak, irtibat ve güvenlik soruşturması... Bu bakımdan
olağanüstü hâle, 15 Temmuza yollama yapmak gerekiyor çünkü 15 Temmuzdan sonraki
OHAL düzenlemelerinin bir uzantısıdır, onların kalıcı hâle gelmesini sağlayacak
olan bir metindir.
Bilindiği
gibi, 15 Temmuza Türkiye, özellikle Anayasa’nın ihlali sonucu, özellikle de
dinin politikaya alet edilmesi ve liyakat ilkesine uyulmaması sonucu gelmiştir.
Yine,
bilindiği gibi, OHAL, Anayasa dışı kullanıldı. OHAL’de meşru olmayan Anayasa
değişikliği yapıldı, geçiş dönemi de meşru olmayan yol ve yöntemlerle
kotarıldı. 
Aynı
şekilde bu Mecliste, OHAL kanun hükmünde kararnameleri kanunlaştırılarak OHAL
kalıcı hâle getirildi. 
Bununla
yetinilmedi, 7145 sayılı Yasa’yla OHAL örtülü bir biçimde üç yıl daha uzatıldı.

İşte,
bütün bunlar yetmiyormuş gibi, 5’inci maddeyle aslında OHAL’i kalıcı kılmak
amacıyla bir düzenleme yapılmış bulunuyor. Burada Millî Güvenlik Kuruluna
verilen yetki Anayasa’ya aykırıdır açıkça. İltisak ve irtibat yine ceza hukuku
ilkelerine aykırıdır. Değerlendirme özneldir, ilgili mevzuat da belli değildir.
Fakat bunun yanı sıra “güvenlik soruşturması” kavramının bu şekilde yasaya
girmesi kabul edilemez çünkü güvenlik soruşturması, değinildiği gibi, 676
sayılı Kararname’yle bir OHAL düzenlemesidir, Anayasa’ya açıkça aykırıdır,
özellikle Anayasa’nın liyakat ilkesini düzenleyen uzmanlık ve bilim temelinde
yazılan maddelerine aykırıdır. Bu yazım tarzı belirttiğim iki ana ögeyle
birlikte bir yargısız infaz maddesidir. Bu yazım tarzıyla, esasen, yasa yoluyla
yasama, yürütme ve yargı yetkileri yargısız infaz yaptırımı konusunda
birleştirilmektedir. Bu açıdan Anayasa’ya açıkça aykırıdır, Türkiye'nin taraf olduğu
sözleşmelere aykırıdır ve Türkiye'nin, geçmişte, 12 Eylülden sonra 12 Eylül
hukukunu aşma konusunda mahkeme kararları yoluyla edindiği kazanımlara da
açıkça aykırılık taşımaktadır. 
Burada,
Komisyonda özellikle dile getirildi, “sadakat” dendi. Yöneticilere sadakat
gösterilmez, sadakat hukuka gösterilir ve bu sadakat da Anayasa’nın 2’nci
maddesinde yazılıdır, “insan haklarına dayanan laik ve demokratik hukuk
devleti” denilmektedir. Hukuk devleti, hukuk kuralları bütünüdür; eğer bir
kişiden, bir görevliden sadakat bekliyorsanız o kişinin hukuka sadık olup
olmadığı testinden geçirmek durumundasınız. Yoksa yöneticiye sadakat esas
kriter alınırsa o zaman Türkiye 15 Temmuz süreçlerini yaşama talihsizliğiyle
daha çok karşı karşıya gelir. Bu bakımdan, esasen Türkiye'nin son dört yılda
yaşadığı anayasasızlaştırma süreci, burada, bu yasa maddesiyle, buna paralel
olarak bir tür yasasızlaştırma sürecine girmiş bulunuyor. Çünkü bu yasa maddesi
“Bir madde nasıl yazılmaz, bir yasa maddesi nasıl yazılmaz?” bunun örneğini
oluşturuyor. Tabii, bunun yapım tarzı da “Bir yasa maddesi, bir yasa nasıl
yapılmaz?” onun örneğini oluşturmuş bulunuyor. 
(Mikrofon
otomatik cihaz tarafından kapatıldı) 
BAŞKAN
– Toparlayın lütfen. 
İBRAHİM
ÖZDEN KABOĞLU (Devamla) – Bu bakımdan, sayın üyeler, gerçekten, Türkiye'nin
eğer bir kez daha 15 Temmuz hain darbe girişimi benzeri darbeyle karşılaşmasını
istemiyorsak, biz bu şekilde fiilî ve keyfî düzenlemelerle değil, hukuka
dönüşle ancak toplumsal barışı sağlayabiliriz, kamu düzenini sağlayabiliriz.
Barış ancak hukuktan geçer yoksa ifade edildiği gibi, barışın yerine biz fiilî
durumu hâkim kılarsak, fiilî durum yerine keyfiliği getirirsek ve Anayasa
suçlarını sürekli hâle getirirsek o zaman barışı sağlayamayız. 
O
bakımdan, buradaki iki önemli ögeyi dikkate alarak -özellikle Millî Güvenlik
Kurulu kalıbı, OHAL esinli ve güvenlik soruşturması- bu metni tümüyle
kaldıralım. 5’inci madde tümüyle geri çekilmediği sürece bu yasa içerisinde
Anayasa’ya, Anayasa’nın bütününe çok yönlü olarak…
(Mikrofon
otomatik cihaz tarafından kapatıldı) 
İBRAHİM
ÖZDEN KABOĞLU (Devamla) – …aykırılık devam edecektir ve bu yasa bir sağlık
yasası değil sağlığı katleden bir yasa olacaktır. (CHP sıralarından alkışlar)
BAŞKAN
– Teşekkürler Sayın Kaboğlu.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
LÜTFÜ
TÜRKKAN (Kocaeli) – Bir daha yapalım Başkan, bir daha yapalım. 
BAŞKAN
– Değerli milletvekilleri, oylamayı elektronik cihazla yapacağım.
İki
dakika süre tanıyorum.
Pusula
kabul edilmeyecektir.
(Elektronik
cihazla oylama yapıldı)
BAŞKAN
– Önerge reddedilmiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Sağlıkla İlgili Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin 5’inci maddesinin aşağıdaki şekilde
değiştirilmesini arz ve talep ederim.
"MADDE
5- Terör örgütlerine veya Millî Güvenlik Kurulunca Devletin millî güvenliğine
karşı faaliyette bulunduğuna karar verilen yapı, oluşum veya gruplara üyeliği,
mensubiyeti veya iltisak yahut bunlarla irtibatı olduğu değerlendirilerek
ilgili mevzuat çerçevesinde kamu görevinden çıkarılmış olan tabipler, diş
tabipleri ve tıpta uzman olanlar ile ilgili kesinleşmiş yargı kararı bulunanlar
sadece 12 nci maddenin ikinci fıkrasının (c) bendi kapsamındaki sağlık kurum ve
kuruluşlarında mesleklerini icra edebilir.”
 Fahrettin
Yokuş Mehmet Metanet Çulhaoğlu Lütfü Türkkan 
 Konya Adana Kocaeli
 Feridun
Bahşi İsmail Koncuk
 Antalya Adana
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim. 
BAŞKAN
– Önerge hakkında söz isteyen Kocaeli Milletvekili Lütfü Türkkan.
Buyurun
Sayın Türkkan. (İYİ PARTİ sıralarından alkışlar)
LÜTFÜ
TÜRKKAN (Kocaeli) – Sayın Başkan, değerli milletvekilleri; bu kanun gündeme
geldiğinden beri hep beraber 5’inci maddede takıldık farkındaysanız. Yani bu
konuda Adalet ve Kalkınma Partisi Grubundan samimi yaklaşımlarını gördüğümüz
arkadaşlarımız oldu. Sayın Bakanın da bizzat telefonla arayıp bu konuda bilgi
verdiği ama bana göre yeterli bir mesafe katedemediğimiz bir madde bu. Yani bu
madde aslında, ben inanıyorum ki burada Adalet ve Kalkınma Partisi Grubunda
bulunan arkadaşların da içine sinmiş değil. Zira, nereden baksanız -istediğimiz
kadar düzeltilmiş hâli olsun- vicdanları yaralayacak ciddi meseleler var
içinde. Yani dört yüz elli güne bağlayarak insanların mağduriyetini
giderebiliyor muyuz? Hayır. Bunu kaldırıp para meselesini ortaya koyarsak
giderebiliyor muyuz? Onda da hayır. Yani netice itibarıyla düzeltir gibi yapıp
aslında hiçbir şeyi düzeltemediğimiz bir madde olarak karşımızda duruyor. 
Ama
ben size buradan bir şey söylüyorum: Kendi grubumdaki arkadaşlara da söyledim,
bu maddenin yürürlüğü, göreceksiniz, bir yıldan fazla olmayacak çünkü öyle
mağduriyetler duyacaksınız ki “Ya, bu maddeyle bizim bu boynumuza aldığımız,
haklarına girdiğimiz, vebalini taşıdığımız insanların bu vebaliyle sokakta
yürüyemiyoruz.” diyeceksiniz. 
İddia
ediyorum, bu 5’inci maddenin yürütmesi bir yılı aşmayacaktır. Zira öyle
meselelerde, öyle konularda insanların günahına giriyor ki. Yahu, yeni okulu
bitirmiş bir doktorun herhangi bir sübuta ermemiş suçuyla ilgili
cezalandırılması kimi mutmain eder, kimi mutlu eder, kimin kanun yaptım diye
ortada salını salını gezmesine müsaade eder? 
Bence
bu kanunun bu maddesinin aslında doğru olan geri çekilmesiydi. Yani her
defasında söylüyorum, güvenlik soruşturması devlette çalışanlar için çok önemli
bir meseledir. Bunun kesinlikle yanındayım ama güvenlik soruşturması
konusundaki kıstas ne arkadaş, ne? Yani güvenlik soruşturmasıyla ilgili bir
sonucu bu memleketin meselelerinin dışa vurulmasına engel bir mesele olduğu
için mahkemeye neticeyi bildirmiyorum dediğiniz zaman mahkeme bu konuda size
bir daha soru soramıyor. Netice itibarıyla bu arkadaşın mahkemeye gitmesi
meseleyi de çözmüyor çünkü herhangi bir bilgi alma hakkına sahip değil. 
Bakın,
ben size bir şey söylüyorum, yapılan haksızlıkları… Daha bugüne kadar neler
yaptınız? Ben insanları görüyorum, “iltisaklı” diye bir mesele uydurdunuz ya,
neyle ilgili olduğunu çok anlayabilmiş değilim, hiçbiriniz de anlamadınız daha.
Adam kendisinin suçlandığı konuyla alakalı gitmiş mahkemeye “Kovuşturmaya yer
yok.” denilmiş, gitmiş savcıya takipsizlik almış, daha başka birisi gitmiş
mahkemeye yargılanmış, beraat etmiş, kanun hükmünde kararnameyle görevine son
verdiğiniz adamların atamasını yapmıyorsunuz, açlığa mahkûm ediyorsunuz. Bu ve
bunun gibi meseleler sizi ruzimahşerde çok zora sokacak, emin olun. 
Çok
vakit geçmiş değil, bu meselenin burada, bu akşam halledilmesi de mümkün. Yani
inat edip “Vallahi biz bu konuda yeterince geri çekildik...” Biz ip yarışı
yapmıyoruz ki kim daha fazla çekerse çizgiyi geçen mağlup sayılacak. Bu,
insanların yararına olsun diye çıkarılmış bir kanun, zararına olduğunu
görürseniz geri çekerseniz. Bunda ne geri çektik diye kendinize ait bir
eksiklik hissedeceksiniz ne de bizim tarafımızdan “Ya biz bunları yendik, biz
galip geldik.” diye herhangi bir vehme kapılacağız. Doğru olanı yapmak aslolandır,
Adalet ve Kalkınma Partisi Grubuna yakışan da bu olmalı. Bu kanunun geri
çekilmesi birçok vicdanı da rahatlatacaktır. 
İddia
ediyorum, bakın, seçim bölgelerinize gittiğinizde bu 5’inci maddeyle ilgili çok
ciddi eleştirilerle karşılaşacaksınız, keşke doğrusu olsaydı. Ama “maalesef
yapamadık. Yani “Yeterince biz adım attık, birtakım şeyleri değiştirdik.”
demeniz sizi belki mutlu ediyor ama hasıl olan sonuç milleti mutlu eden bir
sonuç değil, bunu bilmenizi istiyorum. Özellikle biraz evvel ifade ettiğim, takipsizlik
kararı almış, kovuşturmaya yer yok, beraat etmiş adamların atamasını yapın ya,
bu adamlar ekmeklerinden olmasın. Cenab-ı Allah insanların rızkını veriyor, siz
bu rızkı “Hayır, ben kesiyorum.” diyorsunuz. Sümme haşa, “Nesiniz?” diye sormak
istiyorum ya. Olur mu böyle bir şey? 
(Mikrofon
otomatik cihaz tarafından kapatıldı)
LÜTFÜ
TÜRKKAN (Devamla) – Toparlıyorum.
BAŞKAN
– Tamamlayın Sayın Türkkan. 
LÜTFÜ
TÜRKKAN (Devamla) – Lütfen bu konuda gerekli adımların atılması için
girişimlerde bulunun. Yani hukuken beraat etmiş, kovuşturmaya yer yok ve
takipsizlik kararı almış KHK kader mahkûmları onlar, onların göreve iadesi
konusunda da Hükûmetten adım atılmasını bekliyorum. 
Bu
vesileyle çıkarılacak kanun memleketimize, milletimize, sağlık camiasına
hayırlı olsun demek istiyorum. Ama bir daha söylüyorum, vicdanları rahat
ettiren bir kanun değil, özellikle 5’inci madde konusunda tekrar sizi düşünmeye
sevk ediyorum. 
Hepinize
saygılar sunuyorum, sağ olun. (İYİ PARTİ sıralarından alkışlar)
BAŞKAN
– Teşekkürler Sayın Türkkan. 
Önergeyi
oylarınıza sunuyorum: Kabul edenler… Etmeyenler… (CHP, HDP ve İYİ PARTİ
sıralarından “Kabul edildi.” sesleri)
BAŞKAN
– Evet, elektronik cihazla oylama yaptırıyorum. 
İki
dakika süre tanıyorum. 
(Elektronik
cihazla oylamaya başlandı)
LÜTFÜ
TÜRKKAN (Kocaeli) – AK PARTİ Grubundan vicdanlı olanlar “Kabul” verecek, ben
biliyorum. 
(Elektronik
cihazla oylama yapıldı)
BAŞKAN
– Önerge reddedilmiştir.
5’inci
madde üzerinde bir önerge daha vardır, okutuyorum:
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin çerçeve 5’inci maddesiyle 1219 sayılı
Kanun’a ilave edilen ek 15’inci maddenin aşağıdaki şekilde değiştirilmesini arz
ve teklif ederiz.
 Muhammet
Emin Akbaşoğlu Mehmet Doğan Kubat Fehmi Alpay Özalan
 Çankırı İstanbul İzmir
 Selahattin
Minsolmaz Habibe Öçal Ramazan
Can
 Kırklareli Kahramanmaraş Kırıkkale
 Abdullah
Güler
 İstanbul
"EK
MADDE 15- Terör örgütlerine veya Millî Güvenlik Kurulunca Devletin millî
güvenliğine karşı faaliyette bulunduğuna karar verilen yapı, oluşum veya
gruplara üyeliği, mensubiyeti veya iltisakı yahut bunlarla irtibatı olduğu
değerlendirilerek ilgili mevzuat çerçevesinde kamu görevinden çıkarılan veya
güvenlik soruşturması sonucuna göre kamu görevine alınmayan tabiplerden Devlet
hizmeti yükümlüsü olanlar, çıkarılma veya göreve alınmama kararının verildiği
tarihten itibaren, 7/5/1987 tarihli ve 3359 sayılı Sağlık Hizmetleri Temel
Kanununun ek 3 üncü maddesinin birinci fıkrasında üçüncü grup ilçe merkezlerine
bağlı yerleşim yerleri ile dördüncü grup ilçe merkezleri için belirlenen Devlet
hizmeti süresinin sonunda mesleklerini icra edebilirler. Devlet hizmeti
yükümlülüğünü yerine getirirken kamu görevinden çıkarılanların hizmet süreleri
bu süreden düşülür”
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Takdire bırakıyoruz efendim.
BAŞKAN
– Önerge üzerinde Çankırı Milletvekili Muhammet Emin Akbaşoğlu konuşacaktır.
Buyurun
Sayın Akbaşoğlu. (AK PARTİ sıralarından alkışlar) 
Süreniz
beş dakikadır. 
MUHAMMET
EMİN AKBAŞOĞLU (Çankırı) – Sayın Başkan, değerli milletvekilleri; hepinizi
hürmetle selamlıyorum. 
Tabii,
hakikaten önemli bir kanunu görüşüyoruz. Değerli arkadaşlar, bu kanun teklifine
bakıldığında birçok madde düzenlenmekte; bunlara da yakından baktığımızda,
piyasada bulunmayan ilaçlarla ilgili hastalarımızın ihtiyaç hissettiği
ilaçların Türk Eczacıları Birliğinin yanında, Sosyal Güvenlik Kurumu ve Sağlık
Bakanlığı tarafından da temin edilebilmesi, tabip ve diş tabiplerinin daha
geniş bir serbestiyet içerisinde çalışabilmesine imkân tanınması, sağlık
çalışanlarına hukuk önünde etkin koruma sağlanarak cumhuriyet savcılığınca bu
hususların değerlendirmesinin zorunluluğa bağlanması, tütünle mücadelede önemli
düzenlemeler getirilmesi, tüp bebek uygulamalarında finansman yönünden Sosyal
Güvenlik Kurumu tarafından ödeme imkânlarının daha da genişletilmesi, halkın
güvenli ürün kullanımına ilişkin Sağlık Bakanlığının daha etkin rol üstlenmesi
bu kanun teklifiyle düzenlenmekte ve Genel Kurula getirilmektedir.
Sayın
Başkan, değerli milletvekilleri; hakikaten son on beş yılda sağlıkta büyük
devrimler yaşanmıştır. SSK, BAĞ-KUR ve Emekli Sandığı tek çatı altında
toplanmış ve bütün vatandaşlarımız devlet, üniversite ve özel hastanelerden
yararlanabilme imkânına kavuşmuştur ve hakikaten, 7’den 77’ye bütün
vatandaşlarımız genel sağlık sigortası kapsamına alınmıştır. Hastane yatak
kapasitesi 104 binden 240 bine, doktor sayısı 137 binden 231 bine, sağlık
çalışanı sayısı 378 binden 928 bine, ambulans sayısı 618’den 5 bine, 112 Acil
istasyonu 481’den 2.688’e çıkarılmış, 6 şehir hastanesi hizmete alınmış, 3
tanesi -inşallah- çok yakın zamanda hizmete alınacak ve diğer devam eden
inşaatlarla birlikte nitelikli 45 bin yatak sağlık sektörüne, Sağlık
Bakanlığına -inşallah- dâhil edilmiş olacak.
Değerli
arkadaşlar, 5’inci madde, çok tartışıldı hem Komisyonda hem de malum Genel
Kurulda. Değerli arkadaşlar, üzerinde farklı farklı fikirler ortaya kondu. Şunu
ifade etmek isterim ki: 5’inci maddeye baktığımızda şu şekilde düzenlenmiş
“Terör örgütlerine veya Millî Güvenlik Kurulunca Devletin millî güvenliğine
karşı faaliyette bulunduğuna karar verilen yapı, oluşum veya gruplara üyeliği,
mensubiyeti veya iltisakı yahut bunlarla irtibatı olduğu değerlendirilerek
ilgili mevzuat çerçevesinde kamu görevinden çıkarılan tabipler, diş tabipleri
ve tıpta uzman olanlar sadece 12’nci maddenin (2)’nci fıkrasının (c) bendi
kapsamındaki sağlık kurum ve kuruluşlarında mesleklerini icra edebilirler.”
Evet, bu düzenleme Komisyonda bu şekle büründürülmüş. Daha önce sadece Sosyal
Güvenlik Kurumlarıyla anlaşması olmayan hastanelerde çalışabilme imkânı söz
konusuyken şimdi yapılan bu değişiklikle hakikaten özel sektörün tüm
boyutlarında, ister serbest meslek erbabı olarak ister SGK’yle anlaşması olsun
veya olmasın, bütün özel hastanelerde çalışabilme imkânı getiriliyor. 
ALİ
FAZIL KASAP (Kütahya) – İhtisas yapamayacaklar.
MUHAMMET
EMİN AKBAŞOĞLU (Devamla) – Arkadaşlar, daha önce düzenlenen raporlar geçerli
sayılmazken geçerli hâle getiriliyor ve hizmet yükümlülüğüyle ilgili de,
değerli arkadaşlar, diğer devlet hizmet yükümlüsü olan hekimlerin durumuyla
aynı şekilde bir bekleme süresinden sonra çalışabilme imkânı getiriliyor.
Dolayısıyla, bu neden kaynaklanıyor peki? Biraz evvel Anayasa ve yasalarla
ilgili düzenlemelere atıflar yapılmak suretiyle değerlendirmeler yapıldı. Millî
Güvenlik Kurulu Anayasal bir kuruluştur arkadaşlar ve onun güvenlikle ilgili
değerlendirmeleri de bir mevzuata dayanmakta.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Akbaşoğlu.
MUHAMMET
EMİN AKBAŞOĞLU (Devamla) – Bu çerçevede 657 sayılı Devlet Memurları Kanunu’nun
48’inci maddesinin (A) bendinin (8)’inci fıkrası bu konuyla ilgili arşiv
araştırması veya güvenlik soruşturması yapılmasını düzenlemekte ve genel ve
özel şartlar aramakta devlet memurluğuna atanmada. Dolayısıyla, bu mevzuat
hükümleri çerçevesinde, bununla uyumlu bir düzenleme yapılmak nedeniyle bu
şekliyle bir düzenleme söz konusu idi. Biz, bütün kamuoyunun da yaklaşımları,
partilerimizin yaklaşımları, değerli AK PARTİ’li milletvekili arkadaşlarımızın
yaklaşımları, hep beraber bu değerlendirmeleri yapmak suretiyle, işte biraz
evvel ifade ettiğim imkânları ortaya koyan bir önergeyle 5’inci maddede bir
değişikliğe gidip…
(Mikrofon
otomatik cihaz tarafından kapatıldı.)
BAŞKAN
– Bağlayın lütfen. 
MUHAMMET
EMİN AKBAŞOĞLU (Devamla) – Son sözlerim, toparlayacağım, bağlayacağım. 
Efendim,
inşallah, bu konuda herhangi bir problem yaşanmaması hususunda da gerekli
hassasiyetler uygulamada da gösterilmek suretiyle bu düzenleme burada teklif
edilmiştir. 
Ve
şunu da ifade edeyim ki herhangi bir spekülasyona sebebiyet vermeden. Değerli
arkadaşlar, Bakanlıkla yaptığımız görüşme neticesinde güvenlik
soruşturmalarının bir ay gibi bir sürede sonuçlandırıldığı şu anda ifade
edilmiştir, onu da paylaşıyorum. Her zaman Anayasa ve ilgili kanunlar
çerçevesinde idarenin her türlü eylem ve işleminin de yargısal denetime tabi
olduğu düzenlemesi esastır ve asıldır. Dolayısıyla, bu konuda gerek idari
yönden gerek hukuki yönden, her yönden bir denetim mekanizması da işin
içindedir. Dolayısıyla, biz, sağlık camiasının, güvenliğini, onların daha iyi
imkânlarda çalışabilmelerini ve vatandaşlarımıza daha iyi hizmet etmeyi öngören
bu düzenlemenin, inşallah, hayırlara vesile olmasını diliyor, hepinize
saygılarımı sunuyorum. (AK PARTİ sıralarından alkışlar) 
ALİ
FAZIL KASAP (Kütahya) – Uzmanlık yapamıyorlar, ihtisas yapamıyorlar. 
BAŞKAN
– Teşekkürler Sayın Akbaşoğlu. 
Önergeyi
oylarınıza sunuyorum: Kabul edenler… Etmeyenler… Önerge kabul edilmiştir. 
Kabul
edilen önerge doğrultusunda 5’inci maddeyi oylarınıza sunuyorum: Kabul
edenler... Etmeyenler... Madde kabul edilmiştir.
6’ncı
madde üzerinde iki adet önerge vardır, okutup işleme alacağım.
Türkiye Büyük Millet Meclisi Başkanlığına
Görüşülmekte
olan 12 sıra sayılı Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi'nin 6'ncı maddesindeki "1219
sayılı Kanuna” ibaresinin "1219 sayılı Tababet Ve Şuabatı San'atlarının
Tarzı İcrasına Dair Kanuna" şeklinde değiştirilmesini arz ve teklif
ederiz.
 Ünal
Demirtaş Burhanettin Bulut Kani
Beko
 Zonguldak Adana İzmir
 Ali
Şeker Neslihan Hancıoğlu Candan
Yüceer
 İstanbul Samsun Tekirdağ
 Ali
Fazıl Kasap Çetin Arık Ömer
Fethi Gürer
 Kütahya Kayseri Niğde
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim. 
BAŞKAN
– Önerge üzerinde Tekirdağ Milletvekili Candan Yüceer konuşacaktır.
Buyurun
Sayın Yüceer. (CHP sıralarından alkışlar) 
Süreniz
beş dakikadır.
CANDAN
YÜCEER (Tekirdağ) – Sayın Başkan, değerli milletvekilleri; 12 sıra sayılı Kanun
Teklifi’nin 6’ncı maddesi üzerine söz almış bulunuyorum. Yüce heyetinizi
saygıyla selamlıyorum.
Değerli
milletvekilleri, Sayın Bakan Komisyonun başındaki toplantılarında yaptığı
sunumda bu teklifin, bu torba kanunun sağlıkla ilgili pek çok konuda
iyileştirme ve geliştirmeler getireceğini söyledi. Sağlıkta şiddet konusunda
dağın fare doğurmasını, sağlık çalışanlarının beklentilerinin karşılanmamasını
bir kenara bırakıyorum ama yaratılan medeni ölümlere bakıldığında, insanların
ekmeğinden, aşından edildiğine bakıldığında, açlığa mahkûm edildiğinde nerede
iyileşme yapıldığını gerçekten ben merak ediyorum. 
Şimdi,
sözde 5’inci maddede iyileştirme yapıldı. Güvenlik soruşturması nedeniyle bu
soruşturmadan geçemeyenler dört yüz elli gün bekleyecek ya da eğer pratisyen
hekimse 75 bin TL, uzman hekimse 120 bin TL ödeyerek özelde çalışabilecek.
MUHAMMET
EMİN AKBAŞOĞLU (Çankırı) – Yok öyle bir şey.
CANDAN
YÜCEER (Devamla) – Şimdi, bu ne demek sayın milletvekilleri? Bu şu demek:
Sizlerin insanlara hak ettikleri çalışma hakkını vermeniz için bu bir teklif
demek. 
Sayın
Bakan gelişmeden söz ediyor. Suçlu, suçsuz herkesi aynı torbaya koyarak,
savunma hakkını ihlal ederek, insanları ekmeğinden aşından ederek hangi tür bir
gelişmeden bahsediyor; ben merak ediyorum. “İltisak” gibi gerçekten içini
kimsenin dolduramadığı bir kavramla bu insanların, hayatını mesleğine adamış, insan
sağlığına hizmet gibi kutsal bir görevi yapmakla kendi hayatını geçiren sağlık
personelinin hayatıyla, şerefiyle oynayarak, haysiyet cellatlığı yaparak nasıl
bir iyileştirme yapıyor; ben gerçekten merak ediyorum. Görünen o ki ve ne yazık
ki “iltisak” gibi soyut, subjektif, her şeyi kapsayabilecek bir kavramla
insanları aşından işinden ederek onların hayatıyla, şerefiyle oynamaya hakkınız
bence yok. Bu yaptığınızın hakla, hukukla hiçbir ilişkisi yok. 
Suçlularsa,
suça bulaşmışlarsa, eğer varsa bir suçları, yardım yataklık yapmışlarsa
yargılansınlar, mahkemeye çıksınlar, cezalarını alsınlar; buna kimsenin itirazı
olmaz herhâlde. Ama niyet asıl suçluları cezalandırmak değil, niyet topluma bir
mesaj vermek. Bu mesaj çok net aslında. “Taraf olmazsan bertaraf olursun. Hatta
taraf olman da yetmez, benden taraf olmazsan işinden aşından, mesleğinden
ederim seni.” diyor bu mesajda. Maksat yalnızca birilerini susturmak da değil,
maksat aslında topluma korku iklimini kabul ettirebilmek, suskun bir toplum
yaratmak; hepimizde, bizlerde “Aman, bizim de başımıza gelir, çoluğumuz
çocuğumuz acı çeker.” korkusunu hâkim kılmak. 
Yani
AKP hem suçlu hem güçlü çünkü FETÖ’yü maalesef bu topluma, devlete musallat
eden muhakkak kendileri. Ama kullandıkları güç kötü bir güç, maalesef bu güç
zulümle yapılmaya çalışılıyor. Ha, iltisaklı birilerini arıyorlarsa eğer,
Pensilvanya’da el etek öpme kuyruğuna girenlere bakabilirler, Fetullah Gülen’e
söz söyletmeyenlere bakabilirler, cemaatin hizmetlerini öve öve
bitiremeyenlere, Hoca Efendi’ye selam göndermeden söze başlamayanlara
bakabilirler; asıl iltisak sanırım orada. Siz devleti parsel parsel
vereceksiniz, Allah’ın garibanını, bankaya kira yatırdı diye, hakkında nereden
geldiği belli olmayan ihbar var diye maalesef işinden, aşından, ekmeğinden
edeceksiniz. Siz “Kandırıldık.” diyeceksiniz “Allah affetsin.” diyeceksiniz,
sıyrılacaksınız; peki, siz kandırıldınız da medeni ölüme mahkûm ettiğiniz
insanlar ne olacak? Sizlere ayrı hukuk, onlara ayrı hukuk mu işleyecek? Hani,
üstünlerin hukukuydu… “Üstünlerin hukukunu önleyeceğiz, hukukun üstünlüğü
olacak.” dediniz ama maalesef böyle olmadı. 
Şunu
söylemek lazım: Her ne kadar söylene söylene klişe olsa da doğruluğundan hiçbir
şey kaybetmeyen bir söz var, hukuk herkese lazım olur, bir gün gelir size de
lazım olur. Şunu açık yüreklilikle ifade ediyorum: O gün geldiğinde, siz de
haksızlığa uğradığınızda emin olun sizin yanınızda da olacak insanlar biziz ve
bugün söylediğimiz gerçekleri o gün de söylemeye devam edeceğiz diyor, hepinize
saygılar sunuyorum. (CHP ve İYİ PARTİ sıralarından alkışlar) 
BAŞKAN
– Teşekkürler Sayın Yüceer.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.

Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Sağlıkla İlgili Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin 6’ncı maddesiyle 1219 sayılı Kanun’a
eklenecek geçici madde 13’ün üçüncü cümlesinde yer alan “altı ay” ibaresinin
“üç ay” olarak değiştirilmesini arz ve teklif ederiz. 
 Hayrettin
Nuhoğlu Ayhan Erel Ümit
Beyaz
 İstanbul Aksaray İstanbul
 Fahrettin
Yokuş Tamer Akkal
 Konya Manisa

BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim.
BAŞKAN
– Önerge üzerinde İstanbul Milletvekili Hayrettin Nuhoğlu’nun söz talebi
vardır.
Buyurun
Sayın Nuhoğlu. (İYİ PARTİ sıralarından alkışlar) 
Süreniz
beş dakikadır.
HAYRETTİN
NUHOĞLU (İstanbul) – Görüşülmekte olan kanunun 6’ncı maddesinde, diş
hekimlerinin uzmanlık alanına giren oral patolojinin kanun kapsamına
alınmasıyla ilgili bir ifade vardır. Bu ifadeye katıldığımız için… Verilen
müracaat süresi üç ay ama Tıpta Uzmanlık Kurulunun bunu inceleme süresi altı
ay. Bu altı ayın çok uzun olduğunu düşünüyoruz, onun için bunun da üç aya
indirilmesini önerdik. Bu konuda desteklerinizi bekliyoruz. 
Değerli
arkadaşlar, bu vesileyle iki konuya değinmek istiyorum. Bunlardan bir tanesi,
bilindiği gibi, Andımız konusunda Danıştayın serbest bırakma kararına Millî
Eğitim Bakanlığı itiraz etmişti. O itirazda bazı ifadeleri salı günkü grup
toplantısında Genel Başkanımız Sayın Akşener şiddetle kınamıştı ve bu
görevlilerin görevden alınmasını istemişti. O itirazda yer alan hususlardan bir
tanesi, Türk milleti için “ulus bilincine en geç ulaşan topluluk” Andımız için
de “ilkel, çağ dışı, faşizan” ifadeleri kullanılmıştı. Öğrendik ki bu yazıyı
yazan Hukuk Hizmetleri Genel Müdürü ve 2 avukat görevden alınmış ama bu yetmez,
bu ifadeleri kapsayan o itirazın da geri alınmasını bekliyoruz. 
Diğer
taraftan, bugün, Adalet ve Kalkınma Partisi Sözcüsü Diyanet İşleri Başkanına
sahip çıkarak hem de kuvvetli bir şekilde destek vererek, arkasında olduklarını
ifade etti. İnsani bir ziyaretmiş ve şu andaki Diyanet İşleri Başkanı FETÖ’yle
mücadele ediyormuş, onun için de Adalet ve Kalkınma Partisi hükûmetleri
tarafından çok takdir edilen bir ilim adamıymış. 
Değerli
arkadaşlar, o FETÖ’yle mücadele ettiğini söyledikleri Diyanet İşleri Başkanı
bakın ne yapmış: Şu anda FETÖ’nün en başında görünen Adil Öksüz’ün doktora tezi
jürisinde yer almış. Hani vardır ya bir söz: “Bana arkadaşını söyle, sana kim
olduğunu söyleyeyim.” O jürideki arkadaşlarından bir tanesi FETÖ firarisi
Profesör Doktor Suat Yıldırım, diğeri de FETÖ mahkûmu Profesör Davut Akyüz.
FETÖ’nün başına doktora tezinde olumlu oy kullanmış Diyanet İşleri Başkanı ve
şimdi FETÖ’yle etkin mücadele ettiği için Hükûmet tarafından takdir
ediliyormuş. Bu adamın ziyaret ettiği o meczup var ya o meczup, arkadaşlar, o
meczup, ziyaret edilen perşembe gününün bir günü sonrası Diyanet İşleri
Başkanlığını kuran Atatürk hakkında sohbet ediyormuş ve o sohbette Atatürk için
şunu söylüyor, sıralıyor bazı şeyleri, gene Yunan’la mücadeleyi ve diyor ki:
“Gâvurluk yaptı.” Yani buna söylenecek söz bulamıyorum ben. Eğer Atatürk
olmasaydı senin soyun, sopun, bugünkü çocuklarının babası bile belli olmazdı
be! Utanmaz adam, arlanmaz adam!
Değerli
arkadaşlar, bu rezalete son vermek Adalet ve Kalkınma Partisine düşer. Olamaz,
Atatürk’e bu kadar ağır dil uzatan bir adamı ziyaret eden kişi de Diyanet
İşleri Başkanlığında oturmamalıdır, istifa etmelidir ya da görevden
alınmalıdır; aksi hâlde, siz de bu rezalete ortak olacaksınız. 
Onun
için, değerli arkadaşlar, sağlıkla ilgili kanunu görüşüyoruz ama zaten bizim
söylediklerimiz Adalet ve Kalkınma Partisinin çoğunluğu tarafından kale
alınmıyor, dinlenmiyor ama hiç olmazsa devletin kurucusuna karşı dil uzatan bu
meczuplar için bir adım atsınlar, onları görevden alsınlar, istifa ettirsinler.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
HAYRETTİN
NUHOĞLU (Devamla) – Söyleyeceklerim bundan ibarettir zaten, beklentimi ifade
ettim. 
Diyanet
İşleri Başkanlığını işgal eden o meczubu Adalet ve Kalkınma Partisi görevden
almak suretiyle ve diğer taraftan, Atatürk’e dil uzatan öbür meczupla da
ilişkisini kesmesini bekliyorum.
Hepinize
saygılar sunuyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir.
6’ncı
maddeyi oylarınıza sunuyorum: Kabul edenler… Etmeyenler… 6’ncı madde kabul
edilmiştir.
7’nci
madde üzerinde üç adet önerge vardır, okutup işleme alacağım: 
Türkiye Büyük Millet Meclisi Başkanlığına
Görüşülmekte
olan (2/1186 ) esas numaralı Sağlıkla İlgili Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi’nin 7’nci maddesindeki
"1219 sayılı Kanuna" ibaresinin "1219 sayılı Tababet ve Şuabatı
San'atlarının Tarzı İcrasına Dair Kanuna" şeklinde değiştirilmesini arz ve
teklif ederiz.
 Ünal
Demirtaş Burhanettin Bulut Kani
Beko
 Zonguldak Adana İzmir
 Ali
Şeker Ömer Fethi Gürer Neslihan
Hancıoğlu
 İstanbul Niğde Samsun
Çetin
Arık Ali Fazıl Kasap  Turan Aydoğan
Kayseri Kütahya
 İstanbul
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim.
BAŞKAN
– Önerge üzerinde İstanbul Milletvekili Turan Aydoğan konuşacaktır. 
Buyurun
Sayın Aydoğan. (CHP sıralarından alkışlar)
Süreniz
beş dakikadır.
TURAN
AYDOĞAN (İstanbul) – Teşekkür ediyorum Sayın Başkanım.
Yüce
Meclisi saygıyla selamlıyorum.
Meclisin
sol tarafına döneceğim ve hepiniz iltisaklısınız, hepiniz irtibatlısınız
diyeceğim çünkü bir yasa çıkarıyorsunuz ve içine böyle, subjektif ifadeleri
yerleştiriyorsunuz. Bir gün karşınıza çıkar diyoruz, “Çıkmaz.” diyorsunuz.
Çıkmaması garip zaten. Bu yasayla beraber FETÖ’yle mücadele ettiğinizi
söylüyorsunuz, Türkiye'nin ne kadar muhalifi varsa, ne kadar aydını varsa, ne
kadar bu toplumun geleceği üzerinde söz sahibi olabilecek yetişmiş insanı varsa
tamamını harcıyorsunuz ama geçmişinize dönüp bakmıyorsunuz. “FETÖ’cü” dediğiniz
gerçek FETÖ’cülerle beraber on yıl boyunca bu devleti her kademede yönettiniz;
savunma beraber, güvenlik beraber, millî eğitim beraber, yargı beraber.
Binlerce insanı bu kadrolara yerleştirdiniz, bu ülkeyi beraber yönettiniz.
Sizde iltisak yok, sizde irtibat yok, düşünen, aydın, bu ülke için her türlü
özveride bulunan tabipler iltisaklı, öyle mi? Cevher gibi yetişmiş Türk
Tabipleri Birliği Başkanı Raşit Tükel iltisaklı, siz tertemizsiniz. İstanbul
Üniversitesinin büyük oy farkıyla tercih ettiği, rektör olarak tercih ettiği
kişiyi atamayacaksınız, onun yerine alakasız bir insanı atayacaksınız, sonra
ilk 500 üniversitenin içine giremediniz diye dert yanacaksınız, o iltisaklı
olacak, siz burada oturacaksınız, öyle mi? Bir de döneceksiniz, bu meslek
kuruluşlarına saldıracaksınız. Anayasa’nın 135’inci maddesini yok sayacaksınız,
bu meslek kuruluşlarının üyelerinin birbiriyle olan ilişkilerini ve demokratik
anlamda o kuruluşlar kanalıyla yaşamlarını yönlendirmesini hiçe sayacaksınız,
bu meslek kuruluşlarının elindeki yetkileri almaya kalkacaksınız, Türk
Tabipleri Birliği terörist olacak, Türk Tabipleri Birliği gereksiz olacak, Türk
Tabipleri Birliği 80 bin küsur tabibi temsil etmeyecek, siz hiç kimseye
sormadan bu yasayı getireceksiniz, burada çıkarmaya kalkacaksınız, dışarıda
hekimler bağıracaklar, eylem yapacaklar, çatıya çıkacaklar, kendilerini
neredeyse yakacak hâle gelecekler, sonra da munis munis bu yasada yaptığınız
değişikliği de çok güzel bir şeymiş gibi anlatacaksınız. 
Dünyanın
var olan bütün normlarını yok sayacaksınız, Birleşmiş Milletlerin
uygulamalarını yok sayacaksınız, Anayasa Mahkemesinin kararlarını yok
sayacaksınız, Anayasa’yı yok sayacaksınız, -48’inci, 49’uncu maddesini- çalışma
özgürlüğüyle alakalı maddeleri yok sayacaksınız, Anayasa’nın 2’nci, 8’inci,
9’uncu, 11’inci, 12’nci, 38’e dört, 138, 135, bütün maddelerini yok
sayacaksınız, geleceksiniz, bunu bize burada anlatacaksınız, öyle mi? Herkes
bilir ki çalışma hakkı yaşama hakkıyla bitişiktir. İnsanlar onurlarını
koruyacak şekilde kazanmak ve yaşamak durumundadırlar; Birleşmiş Milletlerin
evrensel olarak koymuş olduğu ilke budur. Bu ilke sizi hiç ilgilendirmiyor mu?
Suçluyorsunuz insanları idari kararlarla, bir yargı kararı olmaksızın
“Uğraşın.” diyorsunuz, yargı yerine geçiyorsunuz, Anayasa’nın 9’uncu maddesini
de hiçe sayıyorsunuz, sizi bağlayan hiçbir şey yok, bu yasayı buradan
geçireceksiniz, biz de buna müsaade edeceğiz. Hiç düşünmüyor musunuz, bu
ülkenin bir Anayasası var, bu Anayasa kurumlar arası ilişkileri düzenlemiş. Bu
yasama kurumunu da bağlıyor bu Anayasa. Bu yasama kurumu, bu Anayasa’ya uygun
yasalar yapmak mecburiyetindedir. Hekimleri aç, susuz, sefil bırakacak bir
yasayı yapma hakkını nasıl kendinizde görüyorsunuz? 
Az
önce size saydım, Anayasa’da sosyal devlet ilkesi var, Anayasa’da hukuk devleti
ilkesi var, Anayasa’nın üstünlüğü tarifi var. Siz bir grup insan elinizi
kaldıracaksınız, burada bütün partiler buna muhalif olacak, bu yasayı
getireceksiniz, geçireceksiniz, sonra da mutlu mutlu buradan ayrılacaksınız. 
İYİ
PARTİ Grubu adına bir önceki hatip dedi ki: “Bir yıl sonra değiştireceğiniz
yasayı yapmayın.” Bana göre hiç uygulayamayacağınız bir yasa yapıyorsunuz. Bir
süre sonra birbirinize düşeceksiniz, birbirinizi “iltisaklı” diye içeri
alacaksınız. Ben sizi uyarıyorum, Komisyonda da uyardım, bu yasayı yapanlar
dikkat etsinler. Yasa yapıldıktan sonra tabancadan çıkmış mermiye döner, geri
dönemezsiniz. İltisakla en fazla suçlanacak adam sizin içinizde var; il, ilçe
teşkilatlarınıza bakın, bugüne kadar beslediğiniz kadrolara bakın, o kadroların
içinden çıkar bunlar. Bu ülkenin aydınlarını, entelektüellerini yemek için
yaptığınız yasa bir süre sonra sizi yemeye başlar. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Aydoğan. 
TURAN
AYDOĞAN (Devamla) - Ama bir şeyi unutmayın McCarthy dönemi de dâhil olmak üzere
hiçbir baskıcı iktidarın, hiçbir totaliter iktidarın böyle bastıra bastıra
getirmiş olduğu yasalar ilanihaye kalmamıştır. Size 12 Eylül rejimini
hatırlatırım, size 28 Şubat sürecini hatırlatırım, size bundan önce çeşitli
kavramlar üzerinden bu toplumda aydınlara, entelektüellere yapılan baskıları
hatırlatırım. Bir gün bu baskıların süjesi olarak tarih sizi çok kötü anacak.
Öyle parmak kaldırdılar, işini yaptı, gittiler demeyecek; bu ülkenin
aydınlarını, entelektüellerini, düşün sermayesini yiyen adamlar olarak
anılacaksınız. 
Saygılar
sunuyorum. (CHP ve İYİ PARTİ sıralarından alkışlar)
BAŞKAN
– Teşekkürler Sayın Aydoğan.
Önergeyi
oylarınıza sunuyorum: Kabul edenler... Kabul etmeyenler... Kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Sağlıkla İlgili Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin 7’nci maddesinin birinci fıkrasında yer alan
“eklenmiştir” ibaresinin “ilave edilmiştir” ibaresi olarak değiştirilmesini arz
ve talep ederim.
 Ümit
Dikbayır Fahrettin Yokuş Ayhan
Erel
 Sakarya Konya Aksaray
 Tamer
Akkal  İsmail Koncuk
 Manisa Adana
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim. 
BAŞKAN
– Önerge üzerinde Sakarya Milletvekili Ümit Dikbayır konuşacaktır. 
Buyurun
Sayın Dikbayır. (İYİ PARTİ sıralarından alkışlar)
Süreniz
beş dakikadır. 
ÜMİT
DİKBAYIR (Sakarya) – Değerli milletvekilleri, Sağlıkla İlgili Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Teklifi’nin
7’nci maddesi üzerinde konuşma yapmak üzere söz almış bulunmaktayım. Ancak şu
anda sizlere, maalesef üzülerek bir konuşma yapmak durumundayım. 
Ben
yeni seçilen bir milletvekiliyim, benim gibi yeni seçilen arkadaşlarımız da var
bu Mecliste. Sizler doğal olarak daha tecrübelisiniz. Ancak yine üzülerek
söylüyorum ki sizler halktan kopmuşsunuz. Bakın, burası milletin Meclisi, bize
sadece vekâlet verdiler; bunu size hatırlatmak istiyorum. Milletvekilliğinin
kelime anlamını unutmuşsunuz. Biz milletin vekiliyiz, lütfen bunu hatırlayın.
Milletin işi gücü var, onlar kendi işlerinde çalışırken sadece bize vekâlet
verdiler. Niye verdiler? “Bizim verdiğimiz vergilerden maaşınızı alın, bizim
refahımız, huzurumuz için çalışın.” Protokollerde milleti temsil etmek milletvekilliği
değildir.
Bakın,
siz ne istediyseniz bu millet verdi, oy verdi, vergi verdi; bir sürü fedakârlık
yaptı. Bakın, şimdi sıra sizde. Milletimiz gerçekten çok zor durumda, özellikle
elektrik, doğal gaz ve akaryakıta gelen zamlar ve yükselen döviz kuru yaşamın
her alanına zam olarak yansıdı. Geçim sıkıntısı had safhalara ulaştı. İnsanlar
geçinemiyor, birbirlerine borçlarını ödeyemiyor, birbirlerinden kaçıyorlar.
İnsanlar bakkaldan kaçıyor, ev sahibinden kaçıyor, marketten kaçıyor. Bir baba
düşünün ki çocukları ondan bir şey isteyemesin diye, çocuklar uyuduktan sonra
eve giriyor, biliyor musunuz? Önceden insanlar “Sebze meyve taze olsun.” diye
pazara sabah saatlerinde çıkardı, şimdi akşamüstü çıkıyorlar “Daha ucuz.” diye.
Durumu daha kötü olanlar ne yapıyor, biliyor musunuz? Gece karanlığında
çıkıyor, maalesef çöplerden sebze meyve topluyor. Marketten kuru gıda
alışverişi daha içler acısı. Hele hele kasabı sorarsanız bu bir facia. 
Değerli
milletvekilleri, bakın, öğrenciye “beleşçi”, esnafa “fırsatçı”, çiftçiye “Gözünü
toprak doyursun.”, emeklilikte yaşa takılanlara “devlete yük” diyerek
sorumluluktan kaçamazsınız. Şimdi, en azından şunu yapalım: Bakın, dolar kuru
7,20 olduğu zaman elektrik ve doğal gaza yaklaşık yüzde 50 oranında zam
yapıldı. O günden bugüne dolar 5,5’a indi, 5,50 yani arada yüzde 30’luk bir
düşüş var. Bunu niye fiyatlara yansıtmıyorsunuz? Yani o zaman 100 liraya
aldığınız ürünü şu an 70 liraya alıyorsunuz, vatandaşa yansıtın. Vatandaşın
nefes alacağı bir alan yaratalım. 
Bakın,
elektrikte TRT payını kaldıralım, kayıp kaçak bedeli ve sayaç okuma bedeli gibi
saçma sapan bir şeyi buradan kaldıralım. Sayaç okuma bedeli nedir? Zaten bir
hizmet veriyor, buradan para kazanıyor, çalıştırdığı insanın parasını da yine
milletten alıyor. Kayıp kaçak bedeli. Firmalar bundan sorumlu, gerekli
önlemlerini alsınlar, bunu da vatandaşın sırtına yüklemeyelim. 
Temel
ihtiyaçlarda özel tüketim vergisini kaldıralım, KDV oranını yüzde 1’e çekelim.
Bakın, en azından temel ihtiyaçlarda bunu yapalım. Bakın, eğer bunu yapmazsanız
bir sosyal patlamaya sebep olacaksınız. İnsanlar birbiriyle kavga ediyor,
birbirlerine borçlarını ödeyemiyorlar, geçim sıkıntısı nedeniyle çiftler
boşanıyor. Bakın, bu boşanan çiftlerin çocukları annesiz, babasız büyüyecek.
Bunun günahı, vebali ağır olur. 
Allah
rızası için, milletimiz tarafından size verilen yetkiyi ve görevi milletin
çıkarları için kullanın, ahireti ve hesap gününü unutmayın. 
Teşekkür
ediyorum. (İYİ PARTİ sıralarından alkışlar)
BAŞKAN
– Teşekkürler Sayın Dikbayır.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 7’nci maddesinde geçen “4 yıl” ibaresinin
“5 yıl” şeklinde değiştirilmesini arz ve teklif ederiz.
 Ayşe
Sibel Ersoy Ali Muhittin Taşdoğan Esin
Kara
 Adana Gaziantep Konya
 Mehmet
Celal Fendoğlu Tamer Osmanağaoğlu Ramazan
Kaşlı
 Malatya İzmir Aksaray
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim. 
BAŞKAN
– Önerge üzerinde İzmir Milletvekili Tamer Osmanağaoğlu konuşacaktır. 
Buyurun
Sayın Osmanağaoğlu. (MHP sıralarından alkışlar)
Süreniz
beş dakikadır.
TAMER
OSMANAĞAOĞLU (İzmir) – Sayın Başkan, değerli milletvekilleri; görüşülmekte olan
12 sıra sayılı Kanun Teklifi’nin 7’nci maddesi üzerinde verdiğimiz önerge
hakkında söz almış bulunmaktayım. Bu vesileyle, İzmir ilimizin sorunları ve
çözüm önerileriyle ilgili bazı önemli hususları dile getirmek istiyorum. Yüce
heyetinizi ve ekranları başında bizleri izleyen yüce Türk milletini saygı ve
muhabbetlerimle selamlıyorum.
İzmir
birçok uygarlığa ev sahipliği yapmış, tarihî, kültürel, ekonomik ve sosyal
alanlarda da her zaman öncülük eden bir şehrimizdir. Ancak günümüzde hem yerel
yönetim anlayışından hem de merkezî yönetimin yetersiz desteğinden kaynaklanan
bazı sorunlar hala devam etmektedir. 18 milyar dolar ihracat hacmiyle öne çıkan
İzmir ilimiz 191 ülkeyle ihracat, 160 ülkeyle de ithalat ilişkisi olan bir
ticaret merkezi olmasının yanı sıra, turizm sektörü açısından da her yıl
milyonlarca insanı misafir ettiğimiz, ağırladığımız bir şehrimizdir. Yabancı
sermayeli 35 ülkeden 182 firmanın faaliyet gösterdiği, yüksek eğitimli kalifiye
iş gücümüzün yüzde 25’inin bulunduğu, üretim hacminde millî gelirinin yüzde
6,2’sine sahip İzmir ilimizin tüm bunlara rağmen yeterli ve gerekli desteği
görmemesi üzülerek müşahede ettiğimiz bir diğer husustur. 
Değerli
milletvekilleri, İzmir’in kronikleşen sorunlarıyla yüzleşmenin zamanı çoktan
gelmiştir. Hatta bu yüzleşme konusunda biraz daha geç kalır isek güzelliklerini
bahsede bahsede bitiremediğimiz İzmir'den maalesef hatıralarımızda bahsetmek
zorunda kalacağız. Kronikleşen altyapı sorunları artık İzmir'i ve İzmirli
hemşehrilerimizin yaşamını tehdit eder hâle gelmiştir. Islah edilmeyen dereler,
yetersiz altyapı sebebiyle her doğa olayından sonra yaşanan sel felaketleri
İzmir'e yakışmayan, İzmirlinin hak etmediği görüntülerin ortaya çıkmasına sebep
olmaktadır. Yıllardır uygulanan çarpık kentleşme anlayışının bir sonucu olarak
bir yanda gecekondulara teslim edilen İzmir’le karşılaşırken diğer yanda da
âdeta gökdelenlere teslim edilen, yaşam alanı yetersiz bir İzmir’le karşılaşmak
istisnasız bütün İzmir sevdalılarını rahatsız etmektedir. Bu sebeple İzmir'e
yakışan bir kentsel dönüşüm sürecinin hem yerel yönetim tarafından hem de
merkezî idarenin yetkili kurumları tarafından uzlaşılarak ve haksız rant
kapıları kapatılarak hayata geçirilmesi zaruridir.
İzmir'in
bir sanayi kenti olduğu da göz önünde bulundurulursa çevre kirliliğinin
sebepleri iyi araştırılmalı, istihdam dengesini bozmayacak önlemler
alınmalıdır. Çevresi, doğası ve tarihî güzellikleriyle göz kamaştıran ve güzel
İzmir olarak anılan bu şehrin çevre kirliliğiyle anılması sanıyorum bütün İzmir
sevdalılarını rahatsız etmektedir.
İzmir'in
en büyük problemlerinden birisi de artık İzmirlileri canından bezdiren, raylı
sistemlere ve toplu ulaşıma yönelme eğilimi olmasına rağmen bir türlü çözüme
kavuşturulamayan trafik sorunudur. Yanlış şehirleşme, yerel yönetimlerin
sorunun çözüme kavuşturulması için hayata geçirdiği ve geçirmeye çalıştığı
eksik ve yanlış projeler işi daha da içinden çıkılamaz bir hâle sokmuştur.
Değerli
milletvekilleri, İzmir, bir muhalefet partisinin iktidarın uygulamalarını
mazeret göstererek siyasi rantlarına malzeme yapacağı bir şehir değildir. Yine,
İzmir, iktidarın, bir muhalefet partisinin yanlış yerel politikalarını mazeret
göstererek kaderine terk edeceği sahipsiz bir şehir de değildir. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Osmanağaoğlu. 
TAMER
OSMANAĞAOĞLU (Devamla) – Teşekkür ederim. 
İzmir,
denizci Çaka Bey'in, Aydınoğlu Umur Bey'in, Timur Han’ın, Yüzbaşı
Şerafettin'in, Büyük Önder Mustafa Kemal Atatürk'ün bizlere bir mirası değil,
emanetidir.
Birçok
firmanın da bulunduğu Aliağa’da yapılacak bir bölge hastanesi bölgemizin
itibarı açısından da önem arz etmektedir. Hastane yeriyle ilgili tahsis
işlemleri tamamlanmıştır. Hastane yapımıyla ilgili imar planı teklifi Çevre ve
Şehircilik Bakanlığında onay beklemektedir. Temennimiz ve talebimiz,
prosedürlerin bir an önce gerçekleştirilerek Aliağa'nın ihtiyacı olan
hastanenin yapımına başlanmasıdır.
Sayın
milletvekilleri, Değerli Başkan; Milliyetçi Hareket Partisi olarak İzmir'in
geleceği için, İzmirlinin refahı için atılacak her türlü adımı
destekleyeceğimizi açık bir şekilde beyan ediyorum. 
Sözlerimi
liderimiz Sayın Devlet Bahçeli Beyefendi’nin İzmirli hemşehrilerimize hitaben
yapmış olduğu konuşmasındaki şu ifadeleriyle sonlandırmak istiyorum…
(Mikrofon
otomatik cihaz tarafından kapatıldı) 
BAŞKAN
– Açalım mikrofonu. 
TAMER
OSMANAĞAOĞLU (Devamla) – "Güzel İzmir, vakurlu İzmir, onurlu İzmir, dik
duruşlu İzmir, maviliklerinde Türk’ün kudretli asırlarını yüzdüren İzmir,
hasretle seni bağrıma basıyorum.”
Saygılarımla.
(MHP sıralarından alkışlar)
MAHMUT
TANAL (İstanbul) – Sayın Başkanım.
Değerli
hatip, partimizin kurumsal yapısına sataşmada bulunmuştur. Atila Sertel Bey bu
konuda eğer izin verirseniz…
BAŞKAN
– Gerekçeyi söyler misiniz.
MAHMUT
TANAL (İstanbul) – Gerekçesi şu: “İzmir Büyükşehir Belediyesi hizmetleri
yapmamaktadır ve orada bu hizmetleri yapmadığı için İzmir halkı mağdurdur.” Bu
anlamda…
BAŞKAN
– Buyurun Sayın Sertel.
İki
dakika süre veriyorum.
VIII.- SATAŞMALARA İLİŞKİN KONUŞMALAR
1.- İzmir Milletvekili Atila Sertel’in, İzmir
Milletvekili Tamer Osmanağaoğlu’nun 12 sıra sayılı Kanun Teklifi’nin 7’nci
maddesiyle ilgili önerge üzerinde yaptığı konuşmasında Cumhuriyet Halk
Partisine sataşması nedeniyle konuşması
ATİLA
SERTEL (İzmir) – Sayın Başkanım, sayın arkadaşlarım; tabii İzmir’de oturan,
İzmir’de yaşayan, İzmir’in havasını soluyan bir arkadaşınız olarak İzmir’de
Türkiye’nin en başarılı yerel yönetimi ve Türkiye’de en başarılı yerel kalkınma
modelini uygulayan, kentin içerisinde ulaşımı raylı sistemle çağdaş bir kent
hâline getiren, İzmir Körfezi’ni temizleyen ve Türkiye’de yaklaşık 654 arıtma
tesisinin 154’ünün İzmir’de olduğu, toprağının, havasının temiz olduğu ve dünya
ölçeğinde, Avrupa ölçeğinde bakıldığında yaşanabilecek on kent arasında olan
İzmir’e yönelik suçlamaları asla kabul etmek mümkün değildir. Siyaseten bile
olsa İzmir’de doğan, İzmir’de büyüyen ya da İzmir’e göç ederek yaşayan insanlar
olarak İzmirlilerin ortak özellikleri vardır. Birincisi Bayrağına saygılıdır,
ikincisi Mustafa Kemal Atatürk’e saygılıdır, üçüncüsü cumhuriyete saygılıdır,
dördüncüsü demokrasiye ve insan haklarına olan saygısı çok önemlidir.
İnsanların birbirini dini, dili, rengi, ırkı, mezhebi hiç ayırmaksızın bir kardeşlik
yaşamı içerisinde yaşadığı ve o memleketin evladı olmanın onurunu duymayı
yaşatan bir kenttir İzmir. İzmir, adamı İzmirli yapar. İki sene, üç sene, beş
sene oturduktan sonra İzmirlileşirsin, o ruhu kazanırsın. O ruh seni öyle bir
sarar sarmalar ki ve öyle bir kucaklar ki İzmirli olmakla da gurur duyarsın.
İzmir’i, burada, Türkiye Büyük Millet Meclisinde bir İzmir milletvekilinin
kötülemesini bir arkadaşınız, bir kardeşiniz olarak asla içime sindiremem. Biz
İzmir’de yaşamaktan çok mutluyuz. İzmir 4 veriyor bu ülkeye. Bütün insanları
namusludur, çalışan fabrikatörü, sanayicisi, işçisi…
(Mikrofon
otomatik cihaz tarafından kapatıldı)
BAŞKAN
– Bağlayın lütfen. 
ATİLA
SERTEL (Devamla) - …köylüsü, hepsi vergisini öder, yasal olarak yaşar, hiçbir
şekilde, yasa dışı hiçbir işe müdahale etmez ve İzmir’de yaşamaktan o insanlar
onur duyar, gurur duyar. İzmir’de eğer İzmir’e yönelik bir sıkıntısı olan varsa
veya bir beklentisi olan varsa, işte, yerel seçimler yakında, gelirler, aday
olurlar, 30 ilçemizle birlikte, büyükşehrimizle birlikte, gelirler, demokrasi
içerisinde yarışırlar ve herkes hem boyunun hem oyunun ölçüsünü alır. 
Teşekkür
ediyorum, saygılar sunarım. (CHP sıralarından alkışlar)
TAMER
OSMANAĞAOĞLU (İzmir) – Sayın Başkan, yerimden söz istiyorum.
BAŞKAN
- Sayın Osmanağaoğlu, buyurun, yerinizden bir dakika süreyle söz veriyorum. 
IV.- AÇIKLAMALAR (Devam)
34.- İzmir Milletvekili Tamer Osmanağaoğlu’nun, İzmir
Milletvekili Atila Sertel’in sataşma nedeniyle yaptığı konuşmasındaki bazı
ifadelerine ilişkin açıklaması
TAMER
OSMANAĞAOĞLU (İzmir) – Sayın Başkan, konuşmamın bütününü herhâlde arkadaşlar
dinlemediler. Ben bu konuda, İzmir’le ilgili konuştuğumda, herhangi bir polemik
konusu yaratmamak adına, hiç kimseyi kastederek konuşmadım, ben İzmir’in
problemlerinden bahsettim. Eğer İzmir’in problemlerini bu arkadaşlarımız
bilmiyorsa ona benim diyecek bir şeyim yok ama bizim İzmir’de tespit ettiğimiz
problemler herkesin ayan beyan gördüğü problemlerdir. Bu konuda arkadaşımızın
söylediklerini kabul etmiyorum. İzmir’deki sorunların çözülebilmesi için bir
partili gibi değil, İzmir’de yaşayan bir İzmirli gibi davranmalarını talep
ediyorum.
Teşekkür
ederim. 
BAŞKAN
– Teşekkürler. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Samsun Milletvekili Ahmet Demircan ve 5
milletvekilinin Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi (2/1186) ile Sağlık, Aile, Çalışma ve
Sosyal İşler Komisyonu Raporu (S. Sayısı: 12) (Devam)
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir. 
7’nci
maddeyi oylarınıza sunuyorum: Kabul edenler… Etmeyenler… Madde kabul
edilmiştir. 
8’inci
madde üzerinde dört adet önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 8’inci maddesinin kanun teklifinden
çıkarılmasını arz ve teklif ederiz.
 Meral
Danış Beştaş Serpil Kemalbay Pekgözegü Habip Eksik
 Siirt İzmir Iğdır
 Mahmut
Toğrul Adnan Selçuk Mızraklı
 Gaziantep Diyarbakır
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim.
BAŞKAN
– Önerge üzerinde Iğdır Milletvekili Habip Eksik konuşacaktır.
Buyurun
Sayın Eksik. (HDP sıralarından alkışlar)
Süreniz
beş dakikadır.
HABİP
EKSİK (Iğdır) – Sayın Başkan, değerli milletvekilleri ve değerli halklarımız;
yaklaşık üç gün önce maalesef bu Meclis Anayasa’ya da aykırı bir şekilde
yaklaşık 7 bin doktorun medeni ölümünü Meclis çoğunluğu olan AKP ve MHP
oylarıyla Komisyonda kabul etmişti. Bugün Genel Kurul sürecinde bu hatadan bir
nebze dönüldü fakat özrü kabahatinden beter şeklinde. 5’inci maddeyi değiştirip
ne yaptı iktidar? İnsanların büyük emeklerle elde ettikleri diplomalarını dört
yüz elli gün kullandırmıyor, hele bakalım daha ne zulümler planlıyor iktidar?
İşte, yukarıdan emirle hareket ederseniz her şeyi böyle elinize, yüzünüze
bulaştırırsınız.
Şimdi,
bu 8’inci maddeyle ilgili elbette söyleyeceğimiz çok söz var yalnız demokrasi,
adalet, eşitlik, barış olmadan bunları çok da tartışmanın bir gereği yok bence.

Buradan,
öncelikle, işleri ellerinden alınmış yoldaşlarıma ve güvenlik soruşturması
nedeniyle ataması yapılmayan yeni mezun kardeşlerime şunu demek istiyorum:
Hemen enseyi karartmayın. Bu kadar zalimleşmelerinin sebebi, gideceklerini
anladıklarındandır ve mücadelemizden korkmalarındandır. Evet, gidecekler,
gidiyorlar, gidiyorsunuz. Sadece, gitmeden önce içimizdeki o güzel duyguyu,
yeryüzünün o en büyük gücünü, sevgiyi yok etmek istiyorlar; buna izin
vermeyelim çünkü Gandi’nin de dediği gibi “Sevgi, yeryüzünün en incelikli
gücüdür.” Buna asla izin vermemeliyiz. Ey, zulmü kendine yol seçmişler bilin ki
sizin zulmünüzden korkmuyoruz, korkmayacağız, boyun eğmiyoruz, diz çökmüyoruz.
OYA
ERONAT (Diyarbakır) – Vay!
HABİP
EKSİK (Devamla) – Çünkü biz özgürlük mücadelesinin çocukları, Seyit Rıza’nın
torunlarıyız. Biz sizin hilelerinizle, oyunlarınızla baş edemedik, bu bize dert
oldu ama sizin önünüzde de diz çökmedik, bu da size dert olsun. 
OYA
ERONAT (Diyarbakır) – Vay! Bir alkış!
HABİP
EKSİK (Devamla) – Sen konuşmak istediğin zaman gelip şey yaparsın. Burada hep
sataşmak için duruyorsun, biliyoruz. 
Bu
coğrafyada sizin gibi zorbalara, zalimlere dün de direnenler oldu ve o zorbalar
yenildiler. 
RECEP
ÖZEL (Isparta) – Hop! Düzgün konuş ama sensin zorba, sensin zorba.
HABİP
EKSİK (Devamla) – Bugün de zalimlere ve zorbalara sonuna kadar direnecek olan
Selahattin Demirtaş’lar, Figen Yüksekdağ’lar, Leyla Güven’ler var, biz varız,
biz, biz milyonlar varız. (HDP sıralarından alkışlar) 
AHMET
ÖZDEMİR (Kahramanmaraş) – Hadi oradan!
HABİP
EKSİK (Devamla) – Gideceğinizi gördüğünüzden dolayı bu kadar hırçınlaşıyorsunuz
ve zalimleşiyorsunuz. 
RECEP
ÖZEL (Isparta) – Sensin hırçın ya, bak sensin hırçın.
HABİP
EKSİK (Devamla) – Dinleyin, dinleyin arkadaşlar, dinleyin, hırçınlaşmayın,
dinleyin arkadaşlar. 
RECEP
ÖZEL (Isparta) – Ya, sensin hırçın ya, baksana.
HABİP
EKSİK (Devamla) – Sözlerime Adnan Yücel’in bir şiirinin dizeleriyle devam etmek
istiyorum:
“Saraylar
saltanatlar çöker/Kan susar bir gün/Zulüm biter/Menekşeler de açılır
üstümüzde/Leylaklar da güler/Bugünlerden geriye/Bir yarına gidenler kalır/Bir
de yarınlar için direnenler/Şiirler doğacak kıvamda yine/Duygular yeniden
yağacak kıvamda/Ve yürek/İmgelerin en ulaşılmaz doruğunda/Ey herşey bitti
diyenler/Korkunun sofrasında yılgınlık yiyenler/Ne kırlarda direnen çiçekler/Ne
kentlerde devleşen öfkeler/Henüz elveda demediler/Bitmedi daha sürüyor o
kavga/Ve sürecek/Yeryüzü aşkın ve barışın yüzü oluncaya dek!”
Şimdi,
ben size şunu söylüyorum, hepinize tüm inancım ve samimiyetimle diyorum ki:
Zalimler ve zorbalar sonsuza dek kazanmazlar, elbet bir gün kaybedecekler.
Faşizm elbet kaybedecek. Şairin dediği gibi, yeryüzü aşkın, sevginin,
eşitliğin, barışın adaletin yüzü oluncaya dek biz mücadele edeceğiz. Direnmek
yaşamaktır.
Hepinizi
saygıyla, sevgiyle selamlıyorum. (HDP sıralarından alkışlar)
BAŞKAN
– Teşekkürler Sayın Eksik. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum. 
Türkiye Büyük Millet Meclisi
Başkanlığına
Görüşülmekte
olan 12 sıra sayılı Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 8’inci maddesinin aşağıdaki
şekilde değiştirilmesini arz ve teklif ederiz.
MADDE
8 – 14/5/1928 tarihli ve 1262 sayılı İspençiyari ve Tıbbi Müstahzarlar
Kanunu’nun 5’inci maddesi ikinci fıkrası aşağıdaki şekilde değiştirilmiştir. 
“İspençiyari
ve tıbbi mevat müstahzaratın her türlü fenni ve iyi imalat uygulamaları
şartlarını taşıyan, yeterli donanıma sahip bir laboratuvar veya fabrikada imali
zorunludur.”

 Ünal
Demirtaş Burhanettin Bulut Kani
Beko
 Zonguldak Adana İzmir
 Ali
Şeker  Erkan Aydın Ömer
Fethi Gürer
 İstanbul Bursa Niğde
 Ali
Fazıl Kasap Çetin Arık Neslihan
Hancıoğlu
 Kütahya Kayseri Samsun
 Gamze
Taşcıer
 Ankara
BAŞKAN
– Komisyon önergeye katılıyor mu? 
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim. 
BAŞKAN
– Önerge üzerinde Ankara Milletvekili Gamze Taşcıer konuşacaktır.
Buyurun
Sayın Taşcıer. (CHP sıralarından alkışlar)
Süreniz
beş dakikadır. 
GAMZE
TAŞCIER (Ankara) – Teşekkür ederim Sayın Başkan.
Değerli
milletvekilleri, bildiğiniz gibi hekimleri açlığa mahkûm edecek, eczacılarımızı
sebepsiz bir şekilde zor durumda bırakacak bir teklifle karşı karşıyayız.
Komisyonda bunların pek çoğunda uzlaşma sağlanarak olumlu düzenlemeler yapıldı
ancak yeterli değil. Toplum sağlığını düşünüyorsanız uyarılarımızı dikkate
almalısınız. En nihayetinde bizim önerilerimiz sağlık içerisinde çalışanların,
emek verenlerin talepleri, meslek örgütlerinin altını çizdiği düzenlemeler.
Onlara kulaklarınızı tıkayarak yapılacak her düzenleme eksik, yanlış olacaktır.
Bu yanlışlık sağlık söz konusu olduğunda geri dönülemez hatalar doğabilir tıpkı
“Kriz var, tasarruf uyguluyoruz.” diyerek, halkın önceliği olan şeyleri
kısmanın yanlışlığı gibi. 
Dün
Plan ve Bütçe Komisyonunda Sağlık Bakanlığının bütçesi görüşüldü. Bütçe
teklifine ya da uygulamalara bakıyoruz Cumhurbaşkanlığına alınan araçlara
uygulanmayan tasarruf sağlıkta uygulanıyor. Şu an bizim uğraşımız yeni araçlar
değil bulunmayan ilaçlar olmalı. “Yokluk var.” diyorum, “Önceliğimizi
sıralayalım.” diyorum; sizce sağlıktan daha önemli ne olabilir? Önemli bir
kısmı yaşamsal nitelikte olan tam 171 kalem ilacın üç aydan beri piyasada
olmadığını biliyor musunuz? İhtiyacı olmayan bilemez. Keşke kimsenin ihtiyacı
olmasa ama vatandaş ilaç yokluğunda perişan. Bununla birlikte belirli
aralıklarla ve sınırlı sayıda piyasaya sürülen ilaçlar var. Bunlar da yine
iktidarın yanlış ilaç ve kur politikası nedeniyle karşılaştığımız sorunlar. 
Bakın,
8 Kasım itibarıyla 738 kalem ilaç piyasada belirli aralıklarla bulunamıyor. Tek
bir yurttaşımız ilaca ulaşamadığı için hayatını kaybederse bunun vebalini
hangimiz ödeyebilir? Bu durum toplum sağlığı açısından olduğu kadar ekonomi
açısından da bir risk değil midir? Her fırsatta yerli ve millî vurgusu
yapıyorsunuz, buna rağmen yerli ve millî bir ilaç politikası oluşturamıyorsunuz.
İktidarın dışa bağımlı ilaç politikası yüzünden 1980’li yıllarda ilaç
ihtiyacının yüzde 80’ini yerli üretimle karşılayan Türkiye, geldiğimiz noktada
dışa bağımlılık oranını yüzde 20’den 60’a çıkardı. Bu mu yerlilik ve millîlik?
İlaç endüstrisinde AR-GE faaliyetleri yeterince teşvik edilseydi, yerli ilaç
üretimi özendirilseydi durum böyle olur muydu? Dışa bağımlılığı karakter hâline
getirdiniz, ilaçta olduğu gibi ilaç hammaddesinde de dışa bağımlılık oranı
yüzde 80 gibi büyük bir oran. Bu ekonomiyi de etkileyen yine önemli bir unsur.
Değerli
milletvekilleri, sadece ilaçta mı yanlış politikalarınız? Sağlık çalışanlarının
durumu çok mu iyi? Elbette değil. Bildiğiniz gibi TİTCK’da çalışan kamu
eczacıları ve hekimler, kurumun döner sermaye geliri olmadığı için diğer
kurumlarda çalışan ve aynı işi yapan meslektaşlarından daha az maaş alıyor. Bu
durum hem Anayasa’nın eşitlik ilkesine aykırı hem de eşit işe eşit ücret
esasına da aykırılık teşkil ediyor. Bu durumda olan yüzlerce, binlerce insandan
bahsetmiyoruz, bu durumda sadece 326 eczacı ve 36 hekim bulunuyor. Yani çok
küçük maliyetlerle bu sorun düzeltilebilir. Kendileri, iktidar partisine ve
bakanlara bu haklı taleplerini ilettiklerinde mali durumun müsait olmadığını,
bütçenin yetersiz olduğunu söylüyorsunuz. Eğer sayıları 400’ü bile bulmayan bu
insanların haklı taleplerini yerine getiremiyorsak bütçe yapmanın ne anlamı
kaldı? Kamu eczacılarının haklı talebine para yok, Cumhurbaşkanlığına alınacak
44 araç için para var. Kamu eczacılarının haklı taleplerine para yok,
Cumhurbaşkanının yazlık sarayı etrafındaki arazileri kamulaştıracak para var.
Kamu eczacılarının haklı talebine para yok, Meclisin koridorlarına 1 milyon 350
bin liraya halı döşemeye para var. Bu insanların haklı talebinin maliyeti sarayın
on beş günlük maliyeti bile değil ve siz bu insanlara “Para yok.” diyorsunuz.
Para var ama her zaman söylüyoruz, bütçe bir tercih meselesi. Siz bütçeyi halk
için değil, bir kişi için yaparsanız, sonucu bu olur.
Değerli
milletvekilleri, temmuz ayında bu konuyla ilgili bir kanun teklifi verdim, daha
sonra Sağlık Komisyonunda da bir önerge verdik ancak iktidar partisi
milletvekilleri tarafından reddedildi. Eğer bizim teklifimizi kabul
etmiyorsanız, siz verin, biz sizinkini destekleyelim. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Taşcıer. 
GAMZE
TAŞCIER (Devamla) – Ama, bu sorunu çözmek zorundayız. Bu sorun çözülene kadar
mücadeleyi sürdüreceğimizi de net bir şekilde ifade etmek istiyorum.
Sözlerime
son verirken şunu belirtmek istiyorum: Sadece yiyecekler, içecekler, radyasyon,
çevre gibi etkenler değil, yanlış sağlık politikaları da halkın sağlığının en
büyük düşmanıdır. Gelin, halkın sağlığıyla oynayacak düzenlemelerden
vazgeçelim. 
Hepinizi
saygıyla selamlıyorum. (CHP ve İYİ PARTİ sıralarından alkışlar) 
BAŞKAN
– Teşekkürler Sayın Taşcıer. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 8’inci maddesinin aşağıdaki şekilde
değiştirilmesini arz ve teklif ederiz. 
Madde
8: 14/05/1928 tarihli ve 1262 sayılı İspençiyari ve Tıbbi Müstahzarlar
Kanunu’nun 5’inci maddesinin ikinci fıkrasında geçen “İspençiyari ve tıbbi
mevat ve müstahzaratın her türlü fenni ve iyi imalat uygulamaları şartlarını
haiz, kafi tesisatı muhtevi bir laboratuvar veya fabrikada imali mecburidir.”
ibaresindeki “imali mecburidir” ibaresinin “üretimi zorunludur” olarak
değiştirilmesini teklif ederiz.
 Metin
Nurullah Sazak Nevin Taşlıçay Ümit
Yılmaz 
 Eskişehir Ankara Düzce
 Sefer
Aycan Hayati Arkaz
 Kahramanmaraş İstanbul
BAŞKAN
– Komisyon önergeye katılıyor mu? 
SAĞLIK
KOMİSYONU BAŞKANI ŞENEL YEDİYILDIZ (Ordu) – Katılamıyoruz efendim. 
BAŞKAN
– Önerge üzerinde Düzce Milletvekili Ümit Yılmaz konuşacaktır. 
Buyurunuz
Sayın Yılmaz. (MHP sıralarından alkışlar) 
Süreniz
beş dakikadır.
ÜMİT
YILMAZ (Düzce) – Sayın Başkan, değerli milletvekilleri; 12 sıra sayılı Kanun’un
8’inci maddesinde değişiklik önergesi vererek benim de mensubu bulunduğum
eczacılık mesleğinin yaşadığı sorunları dile getirmek için söz almış
bulunmaktayım. 
Değerli
milletvekilleri, 2004 yılında yapılan Sağlıkta Dönüşüm Projesi’yle SSK
eczanelerinin kapanması ve hastaların ilaçlarını serbest eczanelerden almasıyla
hem vatandaşlarımızın ilaç alım hizmeti hem de eczacılarımızın sağlık
danışmanlığı vatandaşlarımızın aldığı sağlık hizmet kalitesini artırmıştır.
Ancak bu balayı dönemi meslektaşlarımız açısından çok kısa sürmüştür. Sağlık
Bakanlığının ilaç fiyatlandırma politikasındaki değişiklikler, eczacıların
üzerine vazife olmamasına karşılık muayene ücretlerinin eczanelerden tahsilatı,
sağlık uygulama tebliğinde sık yapılan değişiklikler ve benzeri sorunlar
eczacılarımızı mesleki açıdan zor durumda bırakmıştır. 
Her
ne kadar meslektaşlarımıza verilen reçete hizmet bedeli ücretleri iyileştirme
gibi görünse de sağlıkta dönüşümün en ağır bedelini maalesef eczacılarımız
ödemiştir ve ödemeye devam etmektedir. Özellikle ilaç fiyatlandırmasında euro
kurunun 2,69 TL gibi gerçek kur fiyatının yarısından bile az olması hem
eczacılarımızı ekonomik olarak zor durumda bırakmakta hem de özellikle ithal
ilaçların bazılarının temininde güçlük çıkarmaktadır. Eczacılarımızın isteği,
bir an önce kurdaki fiyatlandırmanın düzenlenmesidir. Aksi takdirde, işletme
maliyetleri her geçen gün artan eczanelerimizin ekonomik açıdan yaşadıkları
zorluklar dayanılmaz hâle gelecek ve birçok serbest eczane kapanmak durumunda
kalacaktır. 
Eczacılarımızın
problemleri sadece bunlarla kalmamaktadır. Bazı ilaç firmalarının keyfî olarak
uyguladığı, daha doğrusu uygulamadığı kamu kurum iskontosunu vermemesi ve kurum
tarafından herhangi bir yaptırımın bu firmalara uygulanmaması sorunlardan bir
tanesidir. 
Eczacılarımızın
nöbette yaşadığı sıkıntıların başında gelen, bugün de görüştüğümüz sağlıkta
şiddet sorunu oldukça önemlidir. Birçok meslektaşımız gecenin ilerleyen
saatlerinde nöbette saldırıya uğramaktadır. Nöbetlerde eczacıların güvenli kamu
hizmetini sunmalarına yönelik önlemler bir an önce alınmalıdır. 
Değerli
milletvekilleri, internette ve bazı satış noktalarında satılan, ne idiği
belirsiz, ruhsatsız, endikasyon belirtilerek sunulan ürünler “bitkisel ve
zararsız tedavi” adı altında halk sağlığını tehdit etmekte ileri aşamaya gelmiştir.
Bu şekilde ilaç temin eden birçok vatandaşımız ağır sağlık problemleri yaşamış,
bazıları hayatını kaybetmiştir. Konuyla alakalı çalışmalar ve iyileştirmeler
önceki dönemde yapılmışsa da yetersizdir. 
Serbest
eczanelerin yanı sıra kamuda çalışan eczacılarımızın sorunları da oldukça
fazladır. Özellikle SGK’de çalışan eczacılar ile Sağlık Bakanlığı bünyesinde
çalışan eczacıların özlük haklarındaki farklılıkların bir an önce giderilmesi
gerekmektedir. Kamuda çalışan eczacılarımızın özlük haklarında geçen haftalarda
Mecliste yapılan düzenleme doğru ama maalesef eksiktir. Hekim ve diş
hekimlerinin emekli maaşlarında yapılan iyileştirme maalesef eczacılarımıza
yapılmamıştır. Bu eksikliğin bir an önce giderilmesi gerekmektedir.
Değerli
milletvekilleri, son yıllarda eczacılık fakültelerinin sayısındaki plansız
artış, önümüzdeki dönemde eczacı istihdam sorununun yaşanacağının açık bir
göstergesidir. İstihdam sorununun çözümüne yönelik ikinci eczacılık ve yardımcı
eczacılık konuları oldukça önemlidir. Özellikle yardımcı eczacılık kanununun
getirilmesine rağmen yönetmeliğin hâlen çıkmaması yeni mezun arkadaşlarımızı
zor durumda bırakmaktadır. Yardımcı eczacılığın görüştüğümüz kanun teklifinden
çıkarılması, yeni bir kafa karışıklığına mahal vermeden yönetmeliğin bir an
önce düzenlenmesi gerekmektedir. 
Hepinizi
saygıyla selamlıyorum. (MHP sıralarından alkışlar) 
BAŞKAN
– Teşekkürler Sayın Yılmaz.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.

Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Sağlıkla İlgili Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin 8’inci maddesinde yer alan “mecburidir”
ibaresinin “zorunludur” olarak değiştirilmesini arz ve teklif ederiz. 
 Tuba
Vural Çokal Ayhan Erel İsmail
Koncuk
 Antalya Aksaray Adana
 Fahrettin
Yokuş Tamer Akkal
 Konya Manisa

BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim.
BAŞKAN
– Önerge üzerinde Antalya Milletvekili Tuba Vural Çokal konuşacaktır.
Buyurun
Sayın Vural Çokal. (İYİ PARTİ sıralarından alkışlar) 
Süreniz
beş dakikadır.
TUBA
VURAL ÇOKAL (Antalya) – Sayın Başkan, değerli milletvekilleri; “sağlıkta şiddet
tasarısı” adı altında önümüze bir yasa getirildi fakat burada dikkat çeken en
önemli madde 5’inci maddeydi. Evet, 5’inci madde Sağlık Komisyonunda çok
şiddetli bir şekilde tartışıldı ve Genel Kurulda, en azından belli maddelerinde
yumuşama yapıldı. Bundan dolayı teşekkür ediyoruz.
Ben
de bir hekimim ve bu yasa tasarısı tartışıldığında öğrencilik yıllarıma geri
gittim, düşündüm, 5,5 yaşında ilkokula başladım ve yirmi iki-yirmi üç yıllık
bir eğitimden geçtim ve 6’ncı sınıftaki en büyük hayalim TUS sınavını
kazanmaktı, uzman olmaktı. Evet, bu yasa tasarısında getirdiğiniz
düzenlemelerle belki KHK’yle ihraç edilmiş uzman hekimlerin özel hastanelerde
çalışmasına izin veriyorsunuz ama 6’ncı sınıf öğrencilerinin bütün hayallerini
yıkıyorsunuz, bütün hayallerini yıkıyorsunuz. Bir gün seçim bölgenizde bu
hekimlerle yüz yüze geleceksiniz ve bu hekimlere nasıl bir açıklama
yapacağınızı çok merak ediyorum. Yani bu TUS haklarının ellerinden alınması
kabul edilebilir bir şey değildir diye düşünüyorum.
Tasarının
24’üncü maddesi sağlıkta şiddetle ilgili getirdiğiniz bir öneri. Yani burada
getirdiğiniz öneride kolluk güçleri geliyor ve savcılığa suçu işleyen kişiyi
götürüyorlar. Yani bir hekim olarak ben şiddete uğradığımda evet, kolluk
güçleri gelecek, bana şiddeti yapan kişiyi savcılığa sevk edecekler sonra ne
olacak, yani sonra ne olacak? Biz hastayı tedavi etmek için eğitim alıyoruz.
Yani, bizim şiddete uğramamız kabul edilebilir gibi bir şey değildir. Siz bir
bankaya gittiğinizde banka memuru 12.30’da “Evet, gişe kapandı, şu anda
işleminizi yapamıyorum.” dediğinde şiddet uygulayabiliyor muyuz? Yani neden
doktora bu kadar şiddet uygulama konusunda buradan bir yasa tasarısı gitmiyor?
Neden bu Meclisten çıkmıyor? Yani bütün doktorların istediği bu. Bu doktorlara
verilen bir ödül müdür yani? Savcılığa sevk etmek. 
2017
yılı sonu itibarıyla on beş senede sağlık çalışanlarına yönelik şiddet
olaylarında yüzde 68 oranında bir artış yaşandığı görülüyor. 2013 yılıyla 2018
yılları arasında her saat başı bir sağlık çalışanının şiddete maruz kaldığı
görülüyor. Yine, nisan 2018 tarihine kadar son altı yılda sağlık çalışanlarına
yönelik 68.375 şiddet vakasının geçtiği görülmektedir. 
2003
yılında Sağlıkta Dönüşüm Programı ilk uygulanmaya başladığı zamandan bu yana
biz doktorlar söylüyoruz: Bu program piyasa odaklı bir programdır, bu program
sağlık hizmetine meta, hastaya müşteri gözüyle bakmaktadır. Evet, bu programda
nitelik değil, nicelik esastır, bütün bunlar hekim ile hastayı karşı karşıya
getirmektedir. Evet, gene çok üzülerek söylüyorum ki biz hekimler haklı çıktık.
Ne dendi? “Sağlıkta kuyruk olmayacak. Alacaksın nüfus cüzdanını eline,
gedeceksin hastaneye istediğin saatte, istediğin hekime, istediğin şekilde
muayene olabileceksin.” Ne oldu peki? Hastanede kuyruklar oluşmaya başladı.
Performans yasası ne getirdi? Ne kadar çok hasta bakarsan o kadar çok para
alırsın. Hekim ne yaptı? Daha çok hasta bakmaya başladı, endikasyonu olmayan
daha çok ameliyat yapmaya başladı. Ne oldu bu sefer? Hasta mağduriyetleri
ortaya çıktı. Bunların bir an önce düzenlenmesi gerektiğini düşünüyorum. Yani,
Sağlıkta Dönüşüm adı verilen bu sistemle vatandaşa parasız, sırasız, sorunsuz
bir sağlık hizmeti vaat edildi ama bu istenildiği gibi olmadı. 
Burada,
doktorlar ve sağlık personeli, kendini 7/24, esnek, kuralsız, baskı ve risk
altında bir ortamda çalışırken buldu. Hastayı müşteri olarak gören bu
uygulamaya tüm STK’lar karşı çıkmasına rağmen, Sağlık Bakanlığı hâlâ biz
sağlıkçılara kulaklarını tıkamaya devam ediyor. 
Ben,
son olarak bir hekim arkadaşımın bana gönderdiği bir metni okumak istiyorum
buradan izninizle: “Evet, bu yasa teklifi doktora verilen bir ödüldür. Bu ödül,
daha lisedeyken çocukluğunu kaçırmanın ödülüdür. Bu ödül, zorlu üniversite
sınavında gecesini gündüzüne katıp bu ülkenin en zeki insanlarının arasında
olmanın ödülüdür. Evet, bu ödül, üniversitede sınavlar, kadavralar, sözlüler,
nöbetler, ölümler arasında sıkıştırılmaya çalışılan koskoca kaçan altı yıllık
bir hayatın ödülüdür. Bu ödül, TUS denilen ömür törpüsü bir sınava gençliğini,
saçlarını ve hatta sağlığını feda etmenin ödülüdür. Bu ödül, dört beş yıllık
asistanlık süresince hastaneyi evi bilmenin, evinden çok hastanede, bazen
sedyede…” 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Vural Çokal. 
TUBA
VURAL ÇOKAL (Devamla) – “…bazen sandalye üzerinde yarım saatlik tavşan uykusu
derinliğinde uykuların ödülüdür. Bu ödül, otuz altı saatlik uykusuz nöbetlerin,
kaçırılan bayram günlerinin, nöbet çıkışı eve gelip üstündekilerle bir köşede
uyuyup kalmanın ödülüdür. Bu ödül, en ufak bir şeyde ‘Aman doktor, yetiş.’
cümlesi daha soğumadan hastana müdahale ederken kendin hasta olduğunda kolunda
serumla işine devam etmenin ödülüdür. Bu ödül, hiçbir zaman alamayacağın
maaşlarla suçlanmanın ödülüdür. Bu ödül, hayatını başka hayatlara adamanın
ödülüdür.” 
Ödülünüzü
kutluyorum sevgili meslektaşlarım. 
Hepinize
teşekkür ediyorum. (İYİ PARTİ ve CHP sıralarından alkışlar) 
BAŞKAN
– Teşekkürler Sayın Vural Çokal. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
8’inci
maddeyi oylarınıza sunuyorum: Kabul edenler… Etmeyenler… 8’inci madde kabul
edilmiştir. 
9’uncu
madde üzerinde üç önerge vardır; bir önergenin sadece gerekçesini okutacağım,
diğerlerini de okutup işleme koyacağım. 
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 9’uncu maddesinin kanun teklifinden
çıkarılmasını arz ve teklif ederiz.
 Tülay
Hatimoğulları Oruç Züleyha Gülüm Tuma
Çelik
 Adana
 İstanbul Mardin
 Hasan
Özgüneş Ahmet Şık
 Şırnak İstanbul
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim.
BAŞKAN
– Önergenin gerekçesini okutuyorum:
Gerekçe:
Söz
madde ile 1262 sayılı Kanun’un 19’uncu maddesinin birinci fıkrasının
"Müstahzar olmamakla beraber hastalıkları teşhis ve tedavi ettiği beyanı
ile herhangi bir ürünün satışını, pazarlamasını veya reklamını yapanlar bir
yıldan beş yıla kadar hapis cezası ile cezalandırılır." şeklindeki üçüncü
cümlesinde yer alan "ve” ibaresinin "veya” olarak değiştirilmesi
teklif edilmiştir. Ancak söz konusu ibarenin teklifteki gibi değiştirilmesi
durumunda genelde cildiye doktorlarının eczacılara majistral (el ile) olarak
yaptırdıkları karışımın yapılması engellenecek ve sonuç itibariyle birçok
hastanın mağdur olmasına neden olacaktır.
BAŞKAN
– Önergeyi oylarınıza sunuyorum: Kabul edenler... Etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 12 sıra sayılı Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 9’uncu maddesinin aşağıdaki
şekilde değiştirilmesini arz ve teklif ederiz.
“MADDE
9- 1262 sayılı Kanunun 7 nci maddesinin birinci fıkrasının birinci cümlesinde
yer alan “nümuneler Sıhhat ve İçtimai Muavenet Vekaletince” ibaresi “numuneler
Sağlık Bakanlığı tarafından veya bakanlıkça yetkilendirilmiş olan
laboratuvarlarda” şeklinde değiştirilmiştir.”
 Ünal
Demirtaş Burhanettin Bulut Kani
Beko
 Zonguldak Adana İzmir
 Ali
Şeker Ömer Fethi Gürer Çetin
Arık 
 İstanbul Niğde Kayseri
 Ali
Fazıl Kasap Neslihan Hancıoğlu Mürsel
Alban
 Kütahya Samsun Muğla
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim.
BAŞKAN
– Önerge üzerinde Muğla Milletvekili Mürsel Alban’ın konuşması vardır.
Buyurun
Sayın Alban. (CHP sıralarından alkışlar)
Süreniz
beş dakikadır.
MÜRSEL
ALBAN (Muğla) – Sayın Başkan, değerli milletvekilleri; insanca yaşayabilmenin
en önemli iki ayağı vardır; biri eğitim, biri sağlık sistemidir fakat AKP
iktidarının on altı yılıyla birlikte önce eğitimde, daha sonra da sağlıkta
çöküş dönemi başladı. Sayenizde yalan rüzgârlarının 16’ncı yılına girmiş bulunmaktayız.

AKP
olarak, yönetim başına geldiğiniz ilk yıllarda Sağlıkta Dönüşüm Programı’nı
ilan ettiniz, sağlıkta reformlar yapacağınızı iddia ederek sağlık sistemini
çökerten düzenlemeler yaptınız. “Sağlıkta dönüşüm” adı verilen reform
çalışmalarıyla sağlığı temel bir hak olmaktan çıkardınız, sağlık hizmetlerini
hızla piyasaya devrettiniz. 
Sizin
döneminizde sağlık alanlarındaki yıkım politikalarından halkımız kadar sağlık
çalışanları da nasibini aldı. Uzman doktor açığı nedeniyle özellikle acil
servislerde yeterince hizmet veremediniz, sağlık çalışanlarıyla halkı karşı
karşıya getirdiniz. Sağlık çalışanları bir yandan iktidarınızın emek düşmanı
politikasının hedefi olurken bir yandan da onlara saldıranların ve cinayetlerin
hedefi hâline geldi. 
“Sağlıkta
çağ atladık.” dediniz, acil servislerde tekerlekli sandalye ve personel
olmadığı için tansiyonu 19’a çıkmış hastaları yürüterek içeriye aldınız, yatak
olmadığı için ayakta tedavi etmeye çalıştınız. 
“Hastanelerdeki
kuyruğa son verdik.” dediniz, hastalara aylar sonrasına randevu vererek evde
bekleme dönemini başlattınız. Hastalık randevuyla mı geliyor ki siz, hastalara
randevu veriyorsunuz, günlerce bekletiyorsunuz?
Kamuda
uygulanan performans sistemiyle hekimler yaptıkları tedavilere karşılık gelen
puanlara göre ek ödeme almaktadırlar. Son zamanlar hekimlerden insanca
yaşayabilmek, gelir elde etmek için akıl almaz puanlar yapılması isteniyor. Bu
puanların nitelikli sağlıklı koşullarda yapılmasının imkânı hekimler için
kaldırılmıştır.
“Vatandaş
ilacını istediği eczaneden, üstelik ucuza alıyor.” diyorsunuz fakat Sosyal
Güvenlik Kurumu birçok ilacı ödeme listesinden çıkarmıştır. Bu ilaçların
parasının tamamını vatandaşlar cebinden ödüyor, üstelik SGK hesaplama yaparken
eş değer ilaçların en ucuzunu esas almaktadır, aradaki fark da hastaların
cebinden çıkmaktadır. “Hortumları kestik, yolsuzlukları bitirdik.” diyorsunuz.
Sağlıktaki yolsuzluklar bitmek bir yana katbekat arttı. Sağlık sektörü
yolsuzluklarla birinciliği hiçbir sektöre kaptırmadı.
Sayın
Başkanım, değerli milletvekilleri; seçim bölgem olan Muğla’daki sağlık
alanındaki sorunlara değinmek istiyorum. AKP’nin sağlık performansından
faydalanan tek kesim özel hastane patronları olmuştur. AKP’nin döneminde Sağlık
Bakanlığının hastane sayısı çok az oranda artarken özel hastane sayısı yüzde
100’ü geçmiştir. Muğla ilimizde -konuyla ilgili olarak örnek vermek istediğim-
faaliyet göstermekte olan Muğla Devlet Hastanesi, 2011 yılında Muğla Sıtkı
Koçman Üniversitesiyle yapılan protokol sonrası Muğla Sıtkı Koçman Üniversitesi
Eğitim ve Araştırma Hastanesi olarak hizmet vermeye başlamıştır. 2011 yılından
bu yana ilimizde ikinci basamak devlet hastanesi bulunmamaktadır. Yanı
başımızdaki illerde, Aydın’da, Denizli’de en az 2 devlet hastanesi ve 1
üniversite hastanesi bulunmaktayken turizm sezonunda nüfusu 12 milyona yaklaşan
ilimizde ise tek hastane olması sağlık hizmetlerine erişimi zorlaştırmakta
hatta sağlık hizmetleri alınamamaktadır. Mevcut hastanemiz 501 yatak
kapasiteliyken 29/10/2017 tarihinde taşındığımız yeni hastane 567 yatak
kapasitesindedir, yeterli değildir. Merak ediyorum, sadece 66 yatak için mi
yeni bir hastane açtınız? Yıllardır Muğla’mıza hizmet veren 501 yataklı
hastaneyi kapatarak atıl duruma neden getirdiniz? Hastaneye yatırılan
hastaların hemen her gün yatak bulamadığı, doktorlar tarafından yatış verilen
hastaların yatışı iptal edilmekte veya hasta uzun saatlerce ayakta
bekletilmektedir. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Alban.
MÜRSEL
ALBAN (Devamla) – Peki, toparlıyorum hemen.
Kısaca,
sağlık alanında AK PARTİ’nin politikaları artık iflas etmiştir. Bu iflasın
faturası da halkımız ve emekçi hekimlere çıkartılmıştır. Konuşmamın sonunda, bu
kürsüde, zor şartlarla, kısıtlı imkânlarla hizmet üretmeye çalışan, bu kötü şartlar
yetmiyormuş gibi AKP iktidarının sağlık politikaları nedeniyle canlarından
bezdirilen sağlık çalışanlarına sesleniyorum: Direnin hekimler, direnin
hemşireler, direnin tüm sağlık emekçileri, direnin sağlıkta hizmet alamayan
Muğla halkı, direnin sağlığı bozulan Türkiye diyor, yüce Meclisi saygıyla
selamlıyorum. (CHP sıralarından alkışlar) 
BAŞKAN
– Teşekkürler Sayın Alban. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan “Sağlıkla İlgili Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifinin” 9’uncu maddesinde yer alan “yetkilendirilen”
ibaresinin “yetki belgesi verilen” ibaresi olarak değiştirilmesini arz ve
teklif ederiz. 
 Fahrettin
Yokuş Tamer Akkal Ayhan
Erel
 Konya Manisa Aksaray
 Hayrettin
Nuhoğlu İsmail
Koncuk
 İstanbul Adana
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim.
BAŞKAN
– Önerge üzerinde Konya Milletvekili Fahrettin Yokuş konuşacaktır. 
Buyurun
Sayın Yokuş. (İYİ PARTİ sıralarından alkışlar) 
Süreniz
beş dakikadır. 
FAHRETTİN
YOKUŞ (Konya) – Sayın Başkan, değerli milletvekilleri; hepinizi şahsım ve İYİ
PARTİ adına saygıyla selamlıyorum. 
Dün
bir saldırı sonucu Hakk’a uğurladığımız DİSK’e bağlı LASTİK-İŞ Sendikası Genel
Başkanı Abdullah Karacan Bey’e Allah’tan rahmet, sevenlerine başsağlığı
diliyorum. 
Değerli
milletvekilleri, Yemen’de büyük bir dram yaşanıyor, her on dakikada 1 çocuk
ölüyor, Yemen halkı perişan, eğer tedbirler alınmazsa toplu ölümler
gerçekleşecek. Türkiye Büyük Millet Meclisinin Yemen’le ilgili bir duyarlı
bildiri yayınlamasını buradan talep ediyorum. 
Değerli
milletvekilleri, Meclise geldiğimiz günden beri her konuşmacının FETÖ söz
konusu olduğu zaman “iltisak” ve “irtibat” kelimelerini kullandıklarını gördük.
Arapça’dan dilimize gelen bu kelimelerin ne anlama geldiğini artık hepimiz çok
iyi biliyoruz ama bu kelimelerin… Kimini cezaevine doldurduğunu, kimini bakan
yaptığını, hatta bazılarını Diyanet İşleri Başkanı yaptığını gördük. İlginçtir,
şu anda Diyanet İşleri Başkanlığı yapan muhterem, FETÖ’nün Kültürlerarası
Diyalog Platformu’nun Yönetim Kurulu üyesi, meşhur Abant Platformu’nun daimî
katılımcısı, yetmez, Kimse Yok Mu Derneği’nin müdavimi. Allah aşkına, bu
Mecliste kim kimi kandırıyor? Bu FETÖ iltisaklısı adam bu ülkede Diyanet İşleri
Başkanlığı yapıyorsa -AK PARTİ’liler olarak söylüyorum- daha sizin bu ülkede
çok işiniz var. Eğer siyasi ayağına dokunabilseydiniz, eğer siyasi ayağından
kaçmasaydınız belki biraz aklanırdınız ama bu Diyanet İşleri Başkanı orada
olduğu sürece sizlere biz haklı olarak “FETÖ’cüleri koruyanlar” demeye devam
edeceğiz. 
Değerli
milletvekilleri, sizlere Millî Eğitim Bakanından da söz etmek isterim. Sayın
Bakan “Efendim, yanlış savunma yaptık Andımız’la.” diyor. Ee? “Bu yanlış
savunmanın bedelini iki üç bürokrata ödettik.” diyor. Ne güzel ya! Sen nesin
Sayın Bakan? Onurluysan bunun bedelini ödersin, istifa edersin. Var mı öyle?
Türklüğe, beş bin yıllık Türk milletine hakaret edilecek “Pardon, bundan
haberim yoktu, benim bürokratım yapmış.” Böyle devlet yönetilmez. Böyle devlet
yönetirseniz bu devlet bir yere de gidemez. 
Değerli
milletvekilleri, gelelim pancar çiftçisinin sorunlarına. Fabrikaları
özelleştirmeye kalktınız, elinize yüzünüze bulaştırdınız, yarısını sattınız
yarısını satamadınız, süresinde satamadınız. Pancar çiftçisini perişan ettiniz,
yetmedi parasını vermediniz zamanında, yetmedi pancarın oranını düşürdü özel
firmalar, özel sattığınız şahıslar. Taşıyan kamyoncular perişan, malının
parasını iki ayda alamayan pancar çiftçisi perişan. Özelleşen fabrikalardan 2
bin civarında işçi atılmış, birçok işçi sürgüne gönderilmiş. Allah aşkına,
sizin derdiniz ne? Bunları satarak Cargill’e mi çalışıyorsunuz, Amerika’ya mı
çalışıyorsunuz? Saatlerdir sağlıkla ilgili konuşuyoruz. Yani bu millet
şekerpancarından üretilen şeker yerine kamıştan üretilen şeker mi yesin?
Derdiniz bu mu? Onun için, yaptığınız her iş sakat ve bu sakat işleri yapmaya
devam ediyorsunuz ama biz de buradan söylemeye devam edeceğiz. Pancar
çiftçisinin hakkını verin.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Yokuş.
FAHRETTİN
YOKUŞ (Devamla) – Pancar çiftçisi sizlere çuvallar dolusu oy verdi hâlâ da
vermeye devam ediyor ama siz bir gün onları dinlemediniz. Dünyanın neresinde
var bir hafta, on gün fabrikanın önünde malını teslim etmek için beklemek?
Ondan sonra, özel sektöre sattığınız fabrika polarını ölçecek pancarın,
firesini ölçecek güya pancarın yüzde 30’a kadar indirecek. Yazık değil mi ya
benim çiftçime? Siz, Allah aşkına adınızdaki şu “Adalet” lafını bir daha
değerlendirin, bunu bir daha değerlendirin, partinizin adını değiştirin diyor,
hepinize saygılar sunuyorum. (İYİ PARTİ sıralarından alkışlar)
BAŞKAN
– Teşekkürler Sayın Yokuş.
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Size söz vereceğim ama herkes arayı bekliyor. Şöyle Akbaşoğlu, isterseniz
aradan sonra…
MUHAMMET
EMİN AKBAŞOĞLU (Çankırı) – Yok, şu anda… 
BAŞKAN
– Ama siz “Sadece bir cümle” diye başladığınızda çok uzun sürüyor, lütfen.
“Kısaca, kayıtlara geçmek üzere” diye başlıyorsunuz sanırım. 
Mikrofonu
açıyorum. 
Buyurun.

IV.- AÇIKLAMALAR (Devam)
35.- Çankırı Milletvekili Muhammet Emin Akbaşoğlu’nun,
Konya Milletvekili Fahrettin Yokuş’un 12 sıra sayılı Kanun Teklifi’nin 9’uncu
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
MUHAMMET
EMİN AKBAŞOĞLU (Çankırı) – Şöyle Sayın Başkan: Yani hiç konuşmayalım aslında
ama “Adalet ve Kalkınma Partinizin ismini değiştirin.” diye başlayan, sağlıkla
ilgili bir kanun teklifinde sağlık dışında her şeyi yalan yanlış sıralayan bir
konuşmaya da, müsaadenizle, bir cümle olsun cevap verelim. 
ENGİN
ALTAY (İstanbul) – Size “yalancı” dedi.
BAŞKAN
– Yani, müsaade ediyorum, siz de takdir edin, sürekli söz veriyorum zaten. 
MUHAMMET
EMİN AKBAŞOĞLU (Çankırı) – Şöyle: “Amerika’ya mı çalışıyorsunuz?” gibi bir
cümle var, efendim, Millî Eğitim Bakanını istifaya davet var, birçok, böyle,
ilgisi olmayan hususlar, bodoslama birçok husus burada zikrediliyor. Buna cevap
vermeyeceğiz de neye cevap vereceğiz? 
BAŞKAN
– Verin. 
Buyurun
Sayın Akbaşoğlu. 
MUHAMMET
EMİN AKBAŞOĞLU (Çankırı) – Tabii. Estağfurullah. 
Şöyle
Sayın Başkanım: Sonuç itibarıyla bu konuşmaların hepsini reddediyor ve iade
ediyorum. 
Dolayısıyla,
Millî Eğitim Bakanımız da gereğini yapmış, yanlış ibareler kullanan ilgili
avukat ve bürokratı görevden almıştır. Dolayısıyla, oradaki bir bürokratın yapmış
olduğu işlemi Sayın Bakana hamletmek doğru değildir, Bakan gereğini yapmıştır
çünkü, kendisinin bilgisi dışında olan bir şeyle ilgili itham edilemez. Aynı
zamanda, hiçbir FETÖ’cü bürokrat da biline biline görevinde asla bırakılmaz ve
bırakılamaz. 
Bizim
ismimiz “Adalet ve Kalkınma”dır. Biz adaletin de gereğini, kalkınmanın da
gereğini bu millete elhamdülillah tattırdık, bunun da herkes bilincinde olsun. 
Sağ
olun. (AK PARTİ sıralarından alkışlar)
AYLİN
CESUR (Isparta) – Niye araştırma komisyonu kuramıyorsunuz?
BAŞKAN
– Teşekkürler Sayın Akbaşoğlu. 
FAHRETTİN
YOKUŞ (Konya) – Sayın Başkan, söz istiyorum. 
BAŞKAN
– Buyurun Sayın Yokuş, yerinizden. 
ENGİN
ALTAY (İstanbul) – “Yalancı” dedi adama Sayın Başkanım, buna yerinden olur mu
ya! “Yalancı” dedi ya, açıkça sataşma. 
BAŞKAN
– Bırakın kendisi talep etsin Sayın Altay, kendisi talep etsin, lütfen, onun da
grup başkan vekili var. 
MUHAMMET
EMİN AKBAŞOĞLU (Çankırı) – “Yalancı” değil, “yalan yanlış”.
BAŞKAN
– Buyurun siz, yerinizden. 
ENGİN
ALTAY (İstanbul) – Hayır, “Yalancı” dedi ya!
BAŞKAN
– Siz ne istiyorsunuz Sayın Yokuş?
FAHRETTİN
YOKUŞ (Konya) – Efendim, kürsüden konuşmak istiyorum.
MUHAMMET
EMİN AKBAŞOĞLU (Çankırı) – Bakın, ben yerimden konuştum ve sataşmadım. 
FAHRETTİN
YOKUŞ (Konya) – Sataşmadan dolayı kürsüden söz istiyorum. 
BAŞKAN
– Grup başkan vekili olmayınca, sataşmadan…
Buyurun,
tamam, iki dakika süre veriyorum. 
MUHAMMET
EMİN AKBAŞOĞLU (Çankırı) – O zaman biz de alacağız.
BAŞKAN
– Usulen şöyle olur: Sataşmanın gerekçesini açıklarsınız, ben de takdir ederim,
ona göre söz veririm. Yine de buyurun diyorum, siz iki dakika konuşun Sayın
Yokuş.
VIII.- SATAŞMALARA İLİŞKİN KONUŞMALAR (Devam)
2.- Konya Milletvekili Fahrettin Yokuş’un, Çankırı
Milletvekili Muhammet Emin Akbaşoğlu’nun yaptığı açıklamasında şahsına
sataşması nedeniyle konuşması
FAHRETTİN
YOKUŞ (Konya) – Sayın milletvekilleri, sabahtan beri pek çok konuşmacı burada
pek çok şey söyledi, anlaşılan bir benim konuşmam zorunuza gitti. Ben yalan
yanlış söylemedim, hepsini doğru söyledim. Ne oluyor, hayrola? Yani, Mecliste
yeniyiz diye böyle bir şeyiniz mi var? 
Şunu
söyleyeyim değerli milletvekilleri: Ben kırk yıl devlette, devletin nasıl
yönetildiğini bilen biriyim; on beş yıl FETÖ’cülerle sizin el ele, kol kola
ülkeyi nasıl yönettiğinizi de bilirim. 60 tane kamu kurumu sendikasının
üyelerinden oluşan bir sendika başkanıydım. Şimdi, onun için, sakın ha sakın
bana “yalan yanlış” demeyin, benim sözlerimin hepsi doğrudur. FETÖ noktasında,
FETÖ’nün yasa dışı dinlediği bir sendika başkanıyım. Onun için, bu konuda
hepiniz günahkârsınız, vebaliniz var. 
RECEP
ÖZEL (Isparta) – Hadi oradan ya, hadi oradan! Bir işi bulmuşsunuz,
tutturuyorsunuz böyle. 
FAHRETTİN
YOKUŞ (Devamla) – Eğer bu ülkenin…
RECEP
ÖZEL (Isparta) – Başka malzemen yok, malzeme bulmamışsın.
RADİYE
SEZER KATIRCIOĞLU (Kocaeli) – Cumhurbaşkanımız da dinlendi. 
FAHRETTİN
YOKUŞ (Devamla) – Dinleyin, dinleyin, dinlemesini öğrenin.
LÜTFÜ
TÜRKKAN (Kocaeli) – Recep, başka iş yap sen, bu işleri bırak artık, her dönem
aynı işi yapıyorsun. Rahat ol, dinle.
BAŞKAN
– Sayın vekiller, lütfen hatibin konuşmasını bölmeyelim.
FAHRETTİN
YOKUŞ (Devamla) – Bu ülkenin Cumhurbaşkanı…
RADİYE
SEZER KATIRCIOĞLU (Kocaeli) – O da dinlendi, o da dinlendi.
FAHRETTİN
YOKUŞ (Devamla) - …FETÖ’ye “Ne istedin de vermedik?” diyorsa, her istediğini
vermişse, kimin malını verdi? Benim vergilerimden verdi.
RADİYE
SEZER KATIRCIOĞLU (Kocaeli) – Cumhurbaşkanı da dinlendi, Cumhurbaşkanı da
dinlendi senin gibi. 
FAHRETTİN
YOKUŞ (Devamla) - Zehir zıkkım olsun verilenler, zehir zıkkım olsun neyi
verdiyse! Benim vergilerimle verdi. Öyle yağma yok, öyle yağma yok! 
ALİ
ÖZKAYA (Afyonkarahisar) – Sen ne vergisi verdin? Sendika başkanlığı…
RECEP
ÖZEL (Isparta) – Başka malzemen yok mu? Başka malzemen kalmamış herhâlde. 
FARHETTİN
YOKUŞ (Devamla) - FETÖ’yü kendi içinizde arayacaksınız, yalanı da kendi
içinizde arayacaksınız. Hadi oradan, hadi! (İYİ PARTİ sıralarından “Bravo!”
sesleri, alkışlar)
BAŞKAN
– Teşekkürler Sayın Yokuş.
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun Sayın Akbaşoğlu, yerinizden mi söz istiyorsunuz? 
MUHAMMET
EMİN AKBAŞOĞLU (Çankırı) – Evet.
BAŞKAN
– Buyurun.
IV.- AÇIKLAMALAR (Devam)
36.- Çankırı Milletvekili Muhammet Emin Akbaşoğlu’nun,
Konya Milletvekili Fahrettin Yokuş’un sataşma nedeniyle yaptığı konuşmasındaki
bazı ifadelerine ilişkin açıklaması
MUHAMMET
EMİN AKBAŞOĞLU (Çankırı) – Evet, FETÖ’yle mücadele eden parti AK PARTİ’dir,
bunu bütün dünya görmektedir.
ARSLAN
KABUKCUOĞLU (Eskişehir) - Yetiştiren kim? Büyüten kim, büyüten? Büyüten kim? 
METİN
ERGUN (Muğla) - Yemin et(!)
MUHAMMET
EMİN AKBAŞOĞLU (Çankırı) – Değerli arkadaşlar, FETÖ kırk yıl önce devletin
içine sızdırılmış bir teşkilat… 
METİN
ERGUN (Muğla) – Göktürklerde başladı, Oğuzlarda başladı!
MUHAMMET
EMİN AKBAŞOĞLU (Çankırı) – …olduğu anlaşıldığından itibaren AK PARTİ gerekli
tedbirleri almak suretiyle devletten temizleme fonksiyonunu icra etmektedir.
Dolayısıyla bunun şahidiyiz hep beraber. Bunu inkâr edici bir tutum ve davranış
ve yaklaşım gerçeği değiştirmez. Bir yalan tekrarlanmakla gerçek olmaz ve güneş
balçıkla sıvanmaz. (AK PARTİ sıralarından alkışlar) Dolayısıyla, değerli
arkadaşlar, burada hakikaten hatibe muhatap olmak nedeniyle ve gerçek dışı
birtakım ithamlar nedeniyle söz alarak cevap vermek mecburiyetinde kaldığımız
için söz alıyoruz, yoksa kanunların görüşülmesine devam ediyoruz. Her bir hatip
konuşmasına gerçeklikle bağlı olarak devam etmeli, yoksa ithamın sonu yok. Ama
Goebbels taktiğiyle bir yalanın, bir yanlışın propaganda amacıyla
tekrarlanmasıyla hiçbir zaman yalan, yanlış gerçeklik, hakikat noktasına
erişemez. Bunun böyle bilinmesini ve kayıtlara geçmesini istiyorum.
Teşekkür
ederim.
LÜTFÜ
TÜRKKAN (Kocaeli) – Sayın Başkan…
BAŞKAN
– Buyurun Sayın Türkkan.
37.- Kocaeli Milletvekili Lütfü Türkkan’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
LÜTFÜ
TÜRKKAN (Kocaeli) – Şimdi, öncelikle, sayın grup başkan vekilinin kürsüdeki
hatibin nasıl konuşacağına dair bir cevaz vermesi mümkün değil. Burası milletin
kürsüsü. Çıkan dilediği gibi kanun ve nizamlar çerçevesinde konuşabilir. 
ALİ
ÖZKAYA (Afyonkarahisar) – İç Tüzük’e uygun, temiz bir dille.
LÜTFÜ
TÜRKKAN (Kocaeli) - Dolayısıyla “Siz şöyle konuşmalısınız, siz böyle
konuşmalısınız.” diyebileceğiniz bir tek yer var: Arkanızdaki grup, burası
değil. Böyle bir şey yok. Bunu kabul etmiyorum. (İYİ PARTİ sıralarından
alkışlar) Beğenmeyebilirsiniz, hoşunuza gitmeyebilir, bu sizi rahatsız edebilir
ama milletin kürsüsünden konuşmaya engel olamazsınız. 
Teşekkür
ediyorum.
MUHAMMET
EMİN AKBAŞOĞLU (Çankırı) – Milletin kürsüsünden hep beraber doğruyu söyleyelim.

BAŞKAN
– Teşekkürler.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Samsun Milletvekili Ahmet Demircan ve 5
milletvekilinin Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi (2/1186) ile Sağlık, Aile, Çalışma ve
Sosyal İşler Komisyonu Raporu (S. Sayısı: 12) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
9’uncu
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
Birleşime
otuz dakika ara veriyorum.
Kapanma Saati: 21.16 
ALTINCI OTURUM
Açılma Saati: 21.50
BAŞKAN: Başkan Vekili Mithat SANCAR
KÂTİP ÜYELER: Mustafa AÇIKGÖZ (Nevşehir), Şeyhmus DİNÇEL
(Mardin) 
----- 0 -----
BAŞKAN
– Türkiye Büyük Millet Meclisinin 17’nci Birleşiminin Altıncı Oturumunu
açıyorum.
12
sıra sayılı Kanun Teklifi’nin görüşmelerine devam ediyoruz.
Komisyon?
Yerinde.
10’uncu
madde üzerinde iki adet önerge vardır, aykırılık sırasına göre işleme alıyorum.
Türkiye Büyük Millet Meclisi Başkanlığına
Görüşülmekte
olan 12 sıra sayılı Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 10’uncu maddesinin aşağıdaki
şekilde değiştirilmesini arz ve teklif ederiz.
 Ünal
Demirtaş Burhanettin Bulut Kani
Beko
 Zonguldak Adana İzmir
 Ömer
Fethi Gürer Neslihan Hancıoğlu Ali
Şeker
 Niğde Samsun İstanbul
 Çetin
Arık Ali Fazıl Kasap Veli
Ağbaba
 Kayseri Kütahya
 Malatya
Madde
10 – 1262 sayılı Kanunun 19 uncu maddesinin birinci fıkrasının üçüncü
cümlesinde yer alan “ve” ibaresi “ya da” şeklinde değiştirilmiştir.
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim.
BAŞKAN
– Önerge üzerinde Malatya Milletvekili Veli Ağbaba konuşacaktır.
Buyurun
Sayın Ağbaba. (CHP sıralarından alkışlar) 
Süreniz
beş dakikadır.
VELİ
AĞBABA (Malatya) – Sayın Başkan, değerli milletvekilleri; hepinizi saygıyla
selamlıyorum. 
Değerli
milletvekilleri, geçtiğimiz haftalarda 29 Ekim Cumhuriyet Bayramı’mızı her
kesimden insanın sokakta kutladığını gördük. Maalesef, AKP döneminde bütün
resmî bayramların yasaklandığını da hep beraber biliyoruz.
AKP,
ilk kez, cumhuriyet kutlamalarını başkent dışında… Ankara’da kutlamadı.
Ankara’da kutlanmamasının sebebini de biliyoruz.
Değerli
milletvekilleri, örgütlü bir, Atatürk ve laik demokratik cumhuriyet
düşmanlığıyla karşı karşıyayız. Niye Ankara’da kutlanmadı? Çünkü Ankara
cumhuriyetin başkenti. Devletin her kademesinde Atatürk ve cumhuriyeti savunan
insanların tasfiye edildiğini biliyoruz. Yine, cumhuriyet değerlerini savunan
insanların mülakatlarda devlete sokulmadığını da biliyoruz ama her gün
Atatürk’e, cumhuriyete küfredildiğini de görüyoruz. Bu küfreden insanların AKP
tarafından ödüllendirildiğini ibretle izliyoruz. Atatürk düşmanlığının âdeta
kamuda yükselmenin, itibar görmenin ve de para kazanmanın bir yolu olduğundan
hiç kuşkumuz yok. Bir gün bir öğretmen paylaşımında Atatürk’e “şeytan”
diyebiliyor, diğer bir başka gün gazeteci olduğu iddia edilen ve her devrin
uşağı olan bir alçak tarafından 10 Kasımda genelevin açık olup olmadığı
yazılabiliyor. Hükûmetin kollayıp AKP’li belediyelerin kadrolu olarak konuşmacı
yaptığı Süleyman Yeşilyurt gibi meczuplar Atatürk’ün manevi kızına Çankaya’nın
gayrimeşru eşi olduğunu söyleyebiliyor. Yine saray sofrasında oturan bir başka
kişi, Atatürk’ün annesinin namusuna dil uzatabiliyor. 
Bunları
uzatmak mümkün ancak geçtiğimiz 9 Kasımda, Atatürk’ün tam ölüm yıldönümüne
rastlayan günde, Diyanet İşleri Başkanlığı koltuğunda oturan bir zat basın
bülteni göndererek bir fotoğraf paylaştı. O fotoğraf tarihe geçecek bir
fotoğraf çünkü o koltukta oturan zat… Bu fotoğraf tarihe geçecek ve hafızalara
kazındı. Kim bu? “Keşke Yunan galip gelseydi.” “Vasiyetimdir, Mustafa Kemal’e
zerre muhabbeti olan cenazeme gelmesin.” “10 Kasımda 9.05’te kenefe gidin.”
“Atatürk heykellerinin köpek leşi gibi sürüklendiğini göreceğimiz günler
yakındır.” diyen bir meczubu, bir Atatürk düşmanını Diyanet İşleri Başkanı Ali
Erbaş ziyarete gitti. Gelen tepkiler üzerine, bunun insani bir ziyaret olduğunu
söyledi.
Devletin
verdiği cüppe ve sarıkla özel bir ziyarete gidilmediğini herkesten iyi Ali
Erbaş bilir. Bu, açıkça utanmazlıktır. Bu, Atatürk’e karşı yapılmış büyük bir
terbiyesizliktir. Diyanet İşleri Başkanı derhâl istifa etmelidir. Herkes bilsin
ki Ali Erbaş bu saatten sonra Atatürk’ü seven, cumhuriyete inanan hiçbir
insanın Diyanet İşleri Başkanı değildir, ona da saygı göstermediğimizi, onu
tanımadığımızı bütün Türkiye’nin de bilmesini istiyoruz. Atatürk’e hakaret eden
birine saygı gösteren, önünde diz çöken birine ne yapılır, onu da siz takdir
edin.
Bu
konuyla ilgili AKP’nin tutumunu ibretle izliyoruz ve üzülerek söylemek isteriz
ki bunu onaylayan bir tutum içerisinde açıklamaları da görüyoruz. Yine, bu
AKP’den aldığı güçle bu meczup “Rejimi, şeriattı gâvurluk yaptı.” diyor,
AKP’den aldığı güçle. 
Değerli
milletvekilleri, Atatürk’ün aynı kanunla kurmuş olduğu yani hem Diyanet İşleri
hem Genelkurmay Başkanlığı kanunla kuruluyor, Genelkurmay Başkanı, şu anda
Millî Savunma Bakanlığı koltuğunda oturan zatımuhterem de Atatürk’ün kızına laf
söyleyen bir köşe yazarı müsveddesine ziyarete gidebiliyor, nezle olduğu için
ziyarete gidebiliyor. Bu, Atatürk’ün koltuğunda oturan Genelkurmay Başkanı,
eski Genelkurmay Başkanı, Mehtap Yılmaz’ı hastanede ziyaret ediyor. Herkes
bilsin ki bu ziyaretler tesadüfen yapılmış bir ziyaret değildir. Atatürk’ün
kurduğu kurumun başındaki zatlar, Atatürk’e küfreden insanları bilinçli bir
şekilde, organize bir şekilde ziyaret etmekte. 
Konuşmamın
başında söyledim, organize bir Atatürk ve cumhuriyet düşmanlığıyla karşı
karşıyayız. Andımız tartışması aynı şekilde. Andımız’da itiraz edilen şey ne
ırkçılık ne başka bir şey, orada geçen Atatürk ismi. Yine İş Bankası
tartışmasında amaç CHP değil, amaç Atatürk’ün mirasıdır. Yapılmak istenen şey,
organize bir şekilde yapılmak istenen şey Atatürk’ün mirasını yok etmektir. 
Hiç
kuşkusuz en büyük mirası Atatürk’ün cumhuriyettir, laik demokratik
cumhuriyettir. Yaşadığımız coğrafyaya bir bakınca, cumhuriyet, ne kadar önemli
olduğunu bir kez daha bize her gün gösteriyor. Her gün bir kez daha görüyoruz
ki cumhuriyet hepimiz açısından, bu ülkede yaşayan herkes açısından hava kadar,
su kadar önemlidir. 
Değerli
arkadaşlar, her şeye rağmen, AKP’ye rağmen… 
(Mikrofon
otomatik cihaz tarafından kapatıldı)
BAŞKAN
– Devam edin Sayın Ağbaba. 
Buyurun.

VELİ
AĞBABA (Devamla) – …Türkiye hâlâ diğer Müslüman ülkelerden üstün gözüküyor. Bir
bakın örnek alınan ülkelere, yukarıdan bakın; Pakistan’a, Afganistan’a,
Bangladeş’e, İran’a, Irak’a, Suriye’ye, Libya’ya, Suudi Arabistan’a, Yemen’e,
Tunus’a bir bakın; hepsinde kan var, göz yaşı var, yoksulluk var; bir de
Türkiye'ye bakın. Bunu herkes bilsin ki Türkiye Suriye değilse, Irak değilse,
insanlar mezhebinden dolayı katledilmiyorsa, kızlarımız köle pazarında cariye
gibi satılmıyorsa bunu laik demokratik cumhuriyete borçluyuz; bunu, sizin her
gün küfrettiğiniz, “iki ayyaş” dediğiniz, bu toprakların yetiştirmiş olduğu en
büyük devrimci Mustafa Kemal Atatürk’e borçluyuz. 
Ben
bu Atatürk düşmanlığı karşısında toplumun göstermiş olduğu tepkinin çok önemli
olduğunu bir kez daha yinelemek istiyorum. AKP'nin de bu konudaki tavrını merak
ettiğimizi, duymak istediğimizi… Bu meczuba yapılan ziyaretin ne anlama
geldiğini merak ediyoruz. Sarayın sofrasında oturan bu soytarıya neler
söylediklerini de bilmek istiyoruz.
Teşekkür
ediyorum. (CHP sıralarından alkışlar) 
BAŞKAN
– Teşekkürler Sayın Ağbaba.
Sayın
Akbaşoğlu, buyurun.
MUHAMMET
EMİN AKBAŞOĞLU (Çankırı) – Konuşmacının ifadelerinin hiçbiri kabul edilemez
çünkü hepsi gerçek dışıdır, AK PARTİ’ye yönelik ithamlarının hepsi gerçek
dışıdır. 
ALİ
ÖZTUNÇ (Kahramanmaraş) – Hepsi doğru.
MUHAMMET
EMİN AKBAŞOĞLU (Çankırı) – Birtakım sözleri de çarpıtarak farklı farklı
yorumlama cihetine gitmek kimseye, hakikaten, bir olumlu sonuç getirmez. 
VELİ
AĞBABA (Malatya) – Kına o zaman, kına Diyanet İşleri Başkanını. 
MUHAMMET
EMİN AKBAŞOĞLU (Çankırı) – Atatürk, bu milletin ortak değerlerindendir,
dolayısıyla CHP’nin de tekelinde değildir. Dolayısıyla Diyanet İşleri
Başkanının bir hasta ziyareti üzerinden AK PARTİ’ye yönelik siyasi ve onu da
aşarak hatta, ideolojik sonuçlar doğurmaya çalışmak… Bu, kesinlikle bağlamından
kopartılan ve başka bir anlamı ihtiva eden bir içerik taşımaktadır. 
VELİ
AĞBABA (Malatya) – Kına, kına.
MUHAMMET
EMİN AKBAŞOĞLU (Çankırı) – Dolayısıyla bu konuşma asla ve kata kabul edilemez.
Bize atfedilen bütün bu sıfatları ve bütün yaklaşımları iade ediyorum, bir.
İkinci
olarak: Cumhuriyet, 81 vilayetimizde -Ankara'da ve İstanbul'da- kutlanmıştır.
Bu 29 Ekimin, bu Cumhuriyet Bayramı’nın önemli özelliği de cumhuriyetimizin
95’inci yıl dönümünün dünyanın en büyük eseri havalimanıyla taçlandırılması
olmuştur. 
Değerli
arkadaşlar, biz cumhuriyetimizi kuru kuru değil, tarihe geçecek eserlerle
kutluyoruz. (AK PARTİ sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Akbaşoğlu.
MUHAMMET
EMİN AKBAŞOĞLU (Çankırı) – Dolayısıyla, arkadaşlar, sağlıkla ilgili bir
kanunda, tamamen konu dışında, AK PARTİ’ye yönelik bu ithamların hiçbirisinin
kabul edilmediğini kayıtlara geçirmek için söz aldım.
Teşekkür
ederim.
ALİ
ÖZTUNÇ (Kahramanmaraş) – Hepsi doğru, hepsi, hepsi.
BAŞKAN
– Teşekkürler Sayın Akbaşoğlu.
Söz
isteğiniz mi vardı Sayın Altay?
ENGİN
ALTAY (İstanbul) – Tedbiren tutuyorum, şimdilik yok.
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir. 
10’uncu
madde üzerindeki diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Sağlıkla İlgili Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin 10’uncu maddesinde yer alan “veya” ibaresinin
“ya da” ibaresi olarak değiştirilmesini arz ve teklif ederiz.
 Ümit
Özdağ Ayhan Erel İsmail
Koncuk
 İstanbul Aksaray Adana
 Feridun
Bahşi Ahmet Kamil Erozan Behiç Çelik
 Antalya Bursa Mersin
 Fahrettin
Yokuş Dursun Ataş
 Konya Kayseri
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim.
BAŞKAN
– Önerge üzerinde Bursa Milletvekili Ahmet Kamil Erozan’ın konuşması vardır.
Buyurun
Sayın Erozan.
Süreniz
beş dakikadır.
AHMET
KAMİL EROZAN (Bursa) – Sayın Başkan, değerli milletvekilleri; aslında bu
konuşmayı önerge sahibi Sayın Ümit Özdağ yapacaktı fakat kendisi Burdur’daki
bir toplantıya katılmak mecburiyetinde olduğu için ayrıldı ve ben bu görevi
deruhte ediyorum.
Öncelikle
bir soru sorarak başlayacağım. Basri Aktepe’yi tanıyan var mı aramızda? Mutlaka
vardır. Yani “Var mı?” diye sorarken bu tarafa da bakabilirim, bu tarafa da
bakabilirim.
VELİ
AĞBABA (Malatya) – Tanımazlar mı canım!
AHMET
KAMİL EROZAN (Devamla) – Niye bu soruyu sorduğumu da açıklayayım. Aslında
bilenler bilmeyenlerden öğrensin demeyeceğim, ben size birtakım bilgileri
sağlayacağım.
Basri
Aktepe FETÖ örgütünün istihbarat imamıdır, bu kadar basit.
VELİ
AĞBABA (Malatya) – MOBESE’nin B’si, MOBESE’nin B’si; o da bunlar tarafından
yerleştirildi.
ZAFER
IŞIK (Bursa) – “Bunlar” deme, “bunlar” deme. Ne kadar ayıp! Çok ayıp!
AHMET
KAMİL EROZAN (Devamla) – Basri Aktepe, FETÖ’nün Emniyet imamı Kemalettin
Özdemir tarafından 1987 yılında İstanbul Emniyet Müdürlüğü İstihbarat Şubesi
Grup Amiri olarak görevlendirilmiştir. 90’lı yılların sonlarında ABD’ye dil
eğitimine gönderilmiş, Federal Soruşturma Bürosu Ulusal Akademisinde eğitim
görmüş, Türkiye'ye döndükten sonra dönemin FETÖ imamı Kemalettin Özdemir’in
girişimleriyle İstihbarat Dairesi Başkanlığı Bilgi İşlem Merkezini yönetmiştir.
Bu başarılarından dolayı kendisine “Kozmik Basri” adı verilmiştir.
Basri
Aktepe örgütle de ailevi bağlar içindedir. Gülen’in yerine geçeceği ifade
edilen Şerif Ali Tekalan’ın ağabeyinin damadıdır. Basri Aktepe, FETÖ’nün başta
Türk Silahlı Kuvvetleri olmak üzere bütün devlet kurumlarına karşı yürütmüş
olduğu operasyonların istihbarat zeminini oluşturmuştur. Basri Aktepe bütün
dinlemeleri yöneten kişidir. Nitekim 3 Haziran 2008 tarihinde CHP grup
toplantısında konuşan Sayın Baykal, dinlemeleri Emniyet içindeki cemaat
yapılanmasının gerçekleştirdiğini ifade etmiştir. CHP Genel Başkanı Sayın
Baykal, Önder Sav’ın dinlenmesi konusunda “Başbakanın tayin ettiği TİB’in 35
kişilik kadrosu dikkat çekicidir. Aktepe -yani Basri Aktepe- 1999’da Emniyetin
hazırladığı ve Devlet Güvenlik Mahkemesine sunduğu Fetullahçı polisler
raporunun ilgili listesinin 15’inci sırasındadır…”
Onun
için bu taraflara bakarak, o taraflara bakarak “Basri Aktepe’yi tanıyanlar var
mı?” dedim.
VELİ
AĞBABA (Malatya) – Sayın Vekilim, bize bakmayın, oraya bakın, onlar iyi tanır
“Basri” deyince onlar tanır yani.
AHMET
KAMİL EROZAN (Devamla) – Yani ben konuşuyorum, herkes anladığını anlayacaktır
inşallah.
Bu
arada, Basri Aktepe’nin zamanın Başbakanı Erdoğan’la iletişim içinde olduğuna
dair işaretler bulunmaktadır. Sayın Erdoğan Basri Aktepe’yi hastanede ziyaret
edince MHP Grup Başkanı Oktay Vural da Başbakanın yanıtlaması istemiyle verdiği
önergede “25 Aralık 2008’de, 16.30’da Basri Aktepe’yi hastanede ziyaret ettiniz
mi? Bu görevliyle Sayın Başbakan arasında nasıl bir ilişki vardır?” diye
sormuştur. Bu soruya cevap çıkmamıştır.
FETÖ’nün
istihbarat karargâhına dönüşen Telekomünikasyon İletişim Başkanlığı yine Basri
Aktepe tarafından yönetilmiştir. Daha sonra, 2011 senesinde Hakan Fidan
tarafından MİT’e davet edilmiş, Elektronik Teknik İstihbarat Dairesi Başkanı
olmuş, Genelkurmay Başkanlığından devralınan GES Komutanlığının başına
geçirilmiştir. Basri Aktepe daha da terfi ettirilmiş, istihbarat teşkilatları
arasındaki istihbarat çatışmalarını önlemek ve istihbaratın tek elden
toplanabilmesi hedefiyle oluşturulan, istihbaratın can evi olarak
nitelendirilen Müşterek İstihbarat Koordinasyon Merkezi Genel Sekreterliğine
atanmıştır. 
Basri
Aktepe FETÖ’nün yapmış olduğu bütün yasa dışı dinlemelerin bir numaralı
sorumlusudur. Basri Aktepe olmadan FETÖ’nün hiçbir operasyonu gerçekleştirmesi
mümkün değildi. Basri Aktepe’nin Uludere bombalanmasını Sayın Erdoğan’ı
Lahey’de yargılatmak için bilerek ve devleti yanıltarak yaptırdığı AKP
mecrasındaki medya tarafından da ileri sürülmüştür. Aktepe’nin FETÖ’nün MİT’ten
sorumlu imamları arasında yer alan Atilla Öztürk’le 2011-2015 arasında
müteaddit defa telefonla görüştüğü saptanmıştır. Aktepe’nin yine, HTS
kayıtlarına göre FETÖ’nün üst düzey yöneticileri arasında yer alan Bayram
Arslan, Tuncay Delibaşı ve Mustafa Mert’le görüştüğü bilinmektedir. Aktepe’nin
15 Temmuz darbe girişimini Akıncı Üssü’nden yöneten sivil imamlardan Harun
Biniş’le o gece 23 kez telefonda görüştüğü saptanmıştır. Bunların hepsi
ortadadır.
Şimdi,
bu bilgileri bir kenara koyun, aşağı yukarı, ben bilen bilmeyen için Basri
Aktepe’nin ne olduğunu ifade ettim. Önümüzdeki bu sağlık yasasının ne alakası
var diyeceksiniz Basri Aktepe’yle. 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın Sayın Erozan. 
AHMET
KAMİL EROZAN (Devamla) – Önümüzdeki sağlık yasası çerçevesinde KHK’lerle
atılmış, niçin atıldıkları belli olmayan insanları yeniden iş ortamına
dönüştürmek için bir engelli koşu önlerine çıkarılıyor. O kadar kolay olmayan
bir yol. Bu yolda meşakkatli bir çaba içinde olmak isteyen sağlık personeli
varken sözünü ettiğim Basri Aktepe bu hafta salıverilmiştir. Bu dosyayla
salıverilmiş bir insandan bahsediyorum. Dolayısıyla, maalesef bu anlayışla
FETÖ’yle mücadele olmaz, adalet de olmaz, kamu vicdanı da yaralanır. 
Teşekkür
ediyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
10’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Sayın
milletvekilleri, 11’inci madde üzerinde ikisi aynı mahiyette olmak üzere üç
önerge vardır. 
İlk
okutacağım iki önerge aynı mahiyettedir. Aynı mahiyetteki önergelerden en kısa
olanını okutup diğer önergenin imza sahiplerini okutarak işleme alıyorum.
Türkiye Büyük Millet Meclisi Başkanlığına
Görüşülmekte olan 12 sıra sayılı Kanun Teklifi’nin
11’inci maddesinin kanun teklifinden çıkarılmasını arz ve teklif ederiz.
 Semra
Güzel  Meral Danış Beştaş Mahmut
Toğrul
 Diyarbakır Siirt Gaziantep
 Serpil
Kemalbay Pekgözegü Adnan
Selçuk Mızraklı
 İzmir Diyarbakır


Aynı
mahiyetteki diğer önergenin imza sahipleri:

 Ünal
Demirtaş Burhanettin Bulut Kani
Beko
 Zonguldak Adana İzmir
 Ömer
Fethi Gürer Çetin Arık Neslihan
Hancıoğlu
 Niğde Kayseri Samsun
 Ali
Şeker Ali Fazıl Kasap Haşim
Teoman Sancar
 İstanbul Kütahya Denizli
BAŞKAN
– Komisyon aynı mahiyetteki önergelere katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim.
BAŞKAN
– Önergeler üzerinde söz isteyen Diyarbakır Milletvekili Semra Güzel.
Buyurun
Sayın Güzel. (HDP sıralarından alkışlar)
Süreniz
beş dakikadır. 
SEMRA
GÜZEL (Diyarbakır) – Teşekkür ediyorum.
Sayın
Başkan, değerli milletvekilleri; Genel Kurulu saygıyla selamlıyorum. 
İlgili
kanun teklifinin 11’inci maddesine ilişkin grubum adına söz almış
bulunmaktayım. Tasarının 11’inci maddesinin aslında bu ülkenin bir özeti hâline
gelen yok sayma politikalarının bir sonucu olarak ortaya çıktığını söylemek
istiyorum. Mevcut değişiklik OHAL sürecinin bir devamıdır. Tasarının bu
maddesinde mesleki etik ve kamu yararından hiçbir şekilde bahsedilmediğini
hatırlatmak isterim. 6023 sayılı Türk Tabipleri Birliği Kanunu’nun 1’inci
maddesinde diyor ki: “Tabip Odasının asli görevi hekimlerin ve hastaların
haklarını korumaktır.” Peki, geçirilmek istenen yasa teklifi neyi vadediyor?
Hekimlerin başka bir kurumda çalışmasının denetiminin tabip odalarından
alınmasını. Eğer 6023 sayılı Yasa’nın 1’inci maddesinde yer alan “Meslek
mensuplarının hak ve yararlarını korumak amacıyla kurulmuştur.” ifadesi yasada
yer alıyorsa bir tabibin başka bir sağlık kuruluşunda çalışmasına karar vermesi
gereken merci Türk Tabipleri Birliği değil de neresidir? Diğer maddelerde de
olduğu gibi bu maddede de haklı bir gerekçe, halk sağlığına hizmet edecek bir
sebep sunulamamaktadır. Türk Tabipleri Birliği herhangi bir hak ihlaline ya da
halk sağlığını tehlikeye atacak bir karara bir imza atmış mıdır? Ya da herhangi
bir tabip bu işleyişten kaynaklı bir mağduriyet yaşamış mıdır? Hayır. Öyleyse,
bu kararın gerekçesi nedir? Yasaların yapılış nedeni halkın ihtiyaçlarını
gidermek ve kamusal düzende işleyişi sağlamaktır. Tıp etiğinden bir an bile
sapmayan, asıl işi halka nitelikli sağlık hizmeti götürmek olan bu kurumun bu
kararla yetkilerinin kısıtlanmasının hiçbir mesleki ve hukuki gerekçesi yoktur.
Şunu tekrar belirtmekte ve hatırlatmakta fayda görüyorum: Meslek haklarını ve
hasta haklarını hekimlerden daha iyi kimse bilemez ve koruyamaz.
Özel
bir sağlık kuruluşunda çalışan bir doktor eğer zincir bir işveren kurumunda
çalışıyorsa ve işverenin talebi doğrultusunda başka hastanelerde çalışması da
istenirse bunun önüne kim, nasıl geçecek? Özellikle özel hastanelerin bir
ticarethane gibi işlediği ülkemizde daha az hekimle daha fazla hasta tedavi
ettirmeye çalışmanın önü açılıyor. Bu şekilde, sağlık piyasalaştırılıyor. Türk
Tabipleri Birliğinin bu noktadaki görevi işveren ve hekim arasındaki hukuku
mesleki etik ve kamu yararı çerçevesinde düzenlemektir fakat teklifi sunan
Komisyon üyeleri tarafından yapılan açıklamaların hiçbiri halk sağlığı ve kamu
yararı baz alınarak yapılan açıklamalar değildir çünkü teklifin asıl hedefi
özel sağlık kuruluşlarının kârını artırmak, sağlığı piyasalaştırmak ve Türk
Tabipleri Birliğini etkisiz kılmaktır, seçim yoluyla alınamamış Türk Tabipleri
Birliğinin bu şekilde üye sayısını azaltarak içine boşaltmaktır. 
Bu
sürece yeni başlanmadı, biliyoruz. 2016 yılında, OHAL’le beraber sayısız basın-yayın
kuruluşu kapatıldı, demokratik seçimle kazanılan belediyelere kayyum atandı,
sivil toplum örgütlerinden kamu kurumlarına kadar binlerce kurum kapatıldı. Bu
teklif, bir anlamda, bu uygulamaların devamıdır ve yapılacak yeni
düzenlemelerin de habercisidir. 
Türk
Tabipleri Birliğine yönelik yaptırımlar 24 Ocak 2018 tarihinde gözle görülür
bir şekilde uygulanmaya başlandı. 24 Ocak 2018 tarihinde, Türk Tabipleri
Birliği Afrin’le ilgili “Savaş bir halk sağlığı sorunudur, bu suça ortak
olmayacağız.” şeklinde savaş karşıtı bir açıklama yayımladı ve yayımlanır
yayımlanmaz hedef gösterilen Merkez Konsey yöneticileri gözaltına alındı ve
örgüt propagandasıyla suçlandı. Dünya Tabipler Birliği de “Türk Tabipleri
Birliğinin insan haklarını ve barışı destekleme görevi vardır.” şeklinde Türk
Tabipleri Birliğini destekleyen açıklamalarda bulundu. Normal şartlarda
yayınladıkları bu açıklamalar insan hakları açısından birçok yerde takdir
edilecek söylemlerken bu süreçten sonra Türk Tabipleri Birliği gözaltılarla
baskılara maruz kaldı. Bir hekim birliği olarak desteklenip nitelikli halk
sağlığı için devlet kurumlarıyla iş birliği yapabilmesi gerekirken iktidar
tarafından düşman ilan edildi. Türk Tabipleri Birliğine yönelik bu düşman
hukuku uygulamaları şimdi de bu yasayla devam ettirilmek istenmektedir. Biz bu
politikaları sendikaya üye oldukları gerekçesiyle iş hakları gasbedilen Flormar
işçisi kadınlarından biliyoruz, işçi mezarlığına dönüşen üçüncü havalimanında
haklarını aradıkları için tutuklanan işçilerden biliyoruz. Amacınız hak arama
kültürünü öldürmek ve yok saymak. Teklifin bu maddesinin emek karşıtı
politikalarınızın bir devamı olduğunu açık ve net bir şekilde görebiliyoruz. Bu
kurumun zedelenmesi, hekimlerin bu kurumdan uzak tutulmaya çalışılması ne
ahlaki ne etik ne de kamu yararınadır.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Güzel.
SEMRA
GÜZEL (Devamla) - Son olarak, unutmamak gerekiyor ki, meslek etiğini hepimizden
daha çok düşünen bu kuruma yönelik yapılan bu değişiklik buradan geçse dahi bu
hukuksuzluklarla sonuna kadar mücadele edeceğimizi belirtmek istiyoruz.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkürler Sayın Güzel.
Aynı
mahiyetteki önergeler üzerinde ikinci konuşmacı Denizli Milletvekili Haşim
Teoman Sancar.
Ben
de soyadıdaşımı merak ediyordum doğrusu.
Süreniz
beş dakikadır.
Buyurun
Sayın Sancar. (CHP sıralarından alkışlar) 
HAŞİM
TEOMAN SANCAR (Denizli) – Çok teşekkür ediyorum.
Sayın
Başkan, değerli milletvekilleri; günlerdir bir meslek örgütünün ve
mensuplarının kaderini belirleyecek bir kanun teklifiyle gündem meşgul
ediliyor. Ve bu teklif sadece hekimlerin değil aynı zamanda hastaların da
kaderini ve sağlığını hayati derecede tehdit etmektedir.
İç
Tüzük'e aykırı işler Gazi Meclisimize yakışmıyor. Bunlarla ilgili yapılan
oylamaları yangından mal kaçırır gibi acil ve hızlı bir şekilde geçirerek
sadece milletimizin sosyal medyadan izlemesine vesile oluyoruz. Çünkü bu ülkede
artık muhalif bir televizyon kanalı bile bulma şansımız kalmadı. 
Şu
sorunun cevabını tüm Türkiye'nin merak ettiğini düşünüyoruz: Tabiplerin kamu
görevi dışında birden fazla iş yerinde çalıştırılmaları veya çalışmaları
hâlinde, bu tür çalışmaların sağlık hizmetlerine ve sağlık hizmet ortamına
etkilerinin odalar tarafından değerlendirilmesine ilişkin kuralların
kaldırılmasına neden ihtiyaç duyulur? Neden ihtiyaç duyulmuştur ki bu kanun
teklifi gecenin bu saatinde tartışılmaktadır?
Değerli
vekillerim, 90 bin tabip üyesi bulunan, anayasal bir yapıyla oluşturulmuş Türk
Tabipleri Birliğinin kurumsal kimliğine nasıl zarar verdiğimizin, nasıl
işlevsiz hâle getirildiğinin farkında olmanızı, düşünmenizi istiyorum. (CHP
sıralarından alkışlar)
Geçmişte
Türk Mühendis ve Mimar Odalarında da maalesef, aynı uygulamaları yaparak ülkenin
kurumsal dernek ve odalarında bir yetki tırpanını kendinizde düşünmeden ve
anlamadan görmektesiniz. Mimarlar odalarının proje yetkilerini elinden aldınız.
“Mimarlar odasındaki projeler artık belediyelere direkt gelsin, odaları
tanımıyoruz.” dediniz. İnşaat Mühendisleri Odasının proje onaylarını elinden
aldınız, Elektrik Mühendisleri Odasının proje onaylarını elinden aldınız ve
bugün baktığımızda, maalesef, bu odaların kaderi iktidarla aynı fikirde
olmamaktan kaynaklanmaktadır ama, Türkiye'de, maalesef ve maalesef, iktidardan
başka yaşayan vatandaşlar ve insanlar da vardır.
Değerli
arkadaşlar, sizlere Anayasa’nın 135’inci maddesini önemle hatırlatmak isterim:
”Kamu kurumu niteliğindeki meslek kuruluşları ve üst kuruluşları; belli bir
mesleğe mensup olanların müşterek ihtiyaçlarını karşılamak, mesleki
faaliyetlerini kolaylaştırmak ve mesleğin genel menfaatlere uygun olarak
gelişmesini sağlamak, meslek mensuplarının birbirleri ile ve halk ile olan
ilişkilerinde dürüstlüğü ve güveni hâkim kılmak üzere meslek disiplini ve
ahlakını korumak maksadı ile kanunla kurulan ve organları kendi üyeleri
tarafından kanunda gösterilen usullere göre yargı gözetimi altında, gizli oyla
seçilen kamu tüzelkişilikleridir.” Bu tüzel kişiliklerin hangi rahatsızlığı
mevcuttur ki bugün bu saatte tabiplerimizin özellikle bu yetkilerini ve
odaların yetki tırpanını sağlamaya çalışmaktayız? 
Bu
değişiklik önergesinin gerekçesi olarak hekimlerin çalışma izinlerinin Bakanlık
tarafından verilmesi gösterilmektedir. Bakanlık tarafından düzenlenen çalışma
belgesi yeni bir uygulama olmayıp odalar tarafından yapılan değerlendirmelerin
de alternatifi değildir. Burada elma ile armut bilinçli olarak
karıştırılmaktadır. Burada, Türk Tabipleri Birliği bugüne kadar hiçbir yandaş
tavır ve davranışta bulunmadığı için yetkilerini tırpanlamakta ve âdeta “Biz
Tabipler Odasını, İnşaat Mühendisleri Odasını, Mimarlar Odasını, bize aykırı
olan hiçbir oda ve kurumu tanımıyoruz.” demektesiniz. (CHP sıralarından “Bravo”
sesleri, alkışlar) 
Bugün,
ortaya çıkan bu uygulamayla aslında farkında olmadan, insan hayatının en önemli
hakkı olan ve kutsal yaşam hakkı olan sağlıkla ilgili… Bir doktorun bugünden
sonra Denizli’mizde, Denizli’nin 19 ilçesinde ayrı ayrı görevlendirilmesine
vesile olarak vatandaşımızın sağlık hizmetini doğru almasını da
engellemektesiniz. 
Bu
vesileyle bu 11’inci madde demokratik değildir, yasal değildir. “Odaları
tırpanlıyorum.” derken aslında milletimizin ve vatandaşımızın sağlık alma
hakkını tırpanlamaktasınız. Bunun için, tekrar ve tekrar 11’inci maddenin
değerlendirilmesini ve insani kararlar boyutunda sağlık hizmetlerinin siyasete
alet edilmemesini önemle istirham ediyorum. 
Bunun
yanında da bütün konuşmacılarımızın da gündemde tuttuğu ve devamlı dile
getirdiğiniz 15 Temmuz demokrasi nöbetleriyle ilgili… 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın. 
HAŞİM
TEOMAN SANCAR (Devamla) – …yürekten söylemek isterim ki biz Cumhuriyet Halk
Partililer demokrasi nöbetini 1923 yılından beri tutuyoruz ve tutmaya devam
edeceğiz. 
Saygılarımla.
(CHP sıralarından “Bravo” sesleri, alkışlar) 
BAŞKAN
– Teşekkürler Sayın Sancar. 
Aynı
mahiyetteki önergeleri oylarınıza sunuyorum: Kabul edenler… Etmeyenler…
Önergeler kabul edilmemiştir. 
11’inci
madde üzerinde bir önerge daha vardır, okutuyorum:
Türkiye Büyük Millet Meclisi Başkanlığına
Görüşülmekte
olan Sağlıkla İlgili Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin 11’inci maddesinin birinci fıkrasında yer
alan “kaldırılmıştır” ibaresinin “çıkarılmıştır” ibaresi olarak
değiştirilmesini arz ve teklif ederiz.
 Metin
Ergun Ayhan Erel İsmail
Koncuk
 Muğla Aksaray Adana
 Tamer
Akkal Feridun Bahşi Dursun
Ataş
 Manisa Antalya Kayseri
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim.
BAŞKAN
– Önerge üzerinde Muğla Milletvekili Metin Ergun konuşacaktır. 
Buyurun
Sayın Ergun. (İYİ PARTİ sıralarından alkışlar)
Süreniz
beş dakikadır.
METİN
ERGUN (Muğla) – Teşekkür ederim Sayın Başkan.
Değerli
milletvekilleri, bu teklifin en dikkat çekici kısmı, takdir edersiniz ki ihraç
edilen hekimlerle ilgili olan kısmıdır. Kamuoyuna yansıyan bilgilere göre -ne
kadar doğru onu da bilmiyoruz- 7 bin civarında doktor ihraç edilmiş durumdadır.
Haklarında henüz ciddi bir soruşturma olmadan, hukuken terör örgütleriyle
iltisakına yönelik delil bulunmayan başta doktorlar ve hemşireler olmak üzere
çok sayıda sağlık çalışanının da ihraç edildiğini biliyoruz. Bu sağlık
çalışanları içerisinde çok sayıda subjektif kanaatle görevinden uzaklaştırılan
sağlıkçılar konusunda kamuoyuna yansıyan çok fazla örnek vardır. Ben daha
önceki bir konuşmamda ifade etmiş idim; benim bir öğrencim, sadece, ismi
yanlışlıkla listeye girdiği için KHK’yle atıldı ve bir buçuk yıl sonra ancak
dönebildi, bir buçuk yıl sonra ve aynı üniversiteye değil, başka bir
üniversiteye dönmek zorunda kaldı. 
Hükûmetin,
terör örgütleriyle bağlantısı hukuken sabit olan personeli uzaklaştırmasına
kimsenin bir şey dediği yok. FETÖ’yle veya diğer terör örgütleriyle iltisaklı
bir kimse devlet kadrolarında istihdam edilsin demiyoruz. Denilen şudur:
Masumları yakmayalım, mağdur etmeyelim. Bizim karşı olduğumuz, KHK’yle
uzaklaştırılmış ve suçu henüz ispatlanmamış sağlık çalışanlarımızın, doktorlarımızın
mağdur edilmesi, karşı olduğumuz budur. Bu mücadeleyi hukuk ve adalet
ilkelerine göre adil bir şekilde yapalım. Bu meselede azami titizliği
gösterelim. Bu titizliği göstermez isek Türkiye olarak masumların hakkına
girmiş oluruz, sonuçları çok ağır olur. Bu konuda sizi aklıselimle hareket
etmeye ve suçlu ile suçsuzu ayırmaya çağırıyoruz.
Değerli
arkadaşlar, konunun vahametinin anlaşılması açısından şimdi size birkaç çarpıcı
rakam vereceğim. Türkiye’de 572 kişiye 1 doktor düşmektedir yani 10 bin kişiye
17 doktor düşüyor. OECD ülkelerinde ise bu rakam 10 bin kişiye 35 doktor
şeklindedir. Bu rakamlar, doktor ihtiyacımızın yüksekliğinden dolayı bizlere bu
mücadelede ne kadar hassas davranmamız gerektiğini göstermektedir. Bizim asıl
derdimiz, kazanması da okuması da hayli zor olan tıp fakültesi mezunu bu
doktorlarımızı hele hele ülkemizin doktor ihtiyacının son derece yüksek olduğu
bu koşullarda bu kadar kolay harcamanın ülkemize vereceği zarardır. Bir doktor
kolay yetişmiyor. Bir doktorun yetişebilmesi için devletimizin ve ailelerimizin
harcadıkları parayı ele aldığınız zaman bile ne kadar gayriiktisadi bir iş
yaptığınız ortaya çıkacaktır. Bir doktorun yetişebilmesi için bu ülkenin
kaynaklarından milyonlarca lira para harcanıyor. İşi rakamlara döktüğümüz
zaman, on milyonlarca liralık bir kaynağın yok edilmesine kadar gidiyor.
Türkiye'nin böyle bir lüksü yok arkadaşlar. Devleti yönetenlerin ülkemizin
sosyal sermayesini ve iktisadi kaynaklarını bu kadar kolay israf etmeye hakkı
yoktur. İhraç edilen doktorlarla ilgili yapılan soruşturmalarda ve itirazlarda
sizi daha adil ve titiz olmaya çağırıyorum.
Hepinizi
saygıyla selamlıyorum. (İYİ PARTİ sıralarından alkışlar) 
BAŞKAN
– Teşekkürler Sayın Ergun. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
11’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
12’nci
madde üzerinde üç önerge vardır, okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 12’nci maddesinin kanun teklifinden
çıkarılmasını arz ve teklif ederiz. 
 Serpil
Kemalbay Pekgözegü Meral Danış Beştaş Mahmut
Toğrul
 İzmir Siirt Gaziantep
 Adnan
Selçuk Mızraklı Hüda Kaya
 Diyarbakır İstanbul
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılmıyoruz efendim. 
BAŞKAN
– Önerge üzerinde konuşma talebi yok. 
Gerekçeyi
okutuyorum: 
Gerekçe:
Sağlık
Bakanlığı merkez ve taşra teşkilatında döner sermaye işletmesi kurulabilir.
Bakanlık
merkez ve taşra teşkilatı için tahsis edilen döner sermaye miktarı 10 milyar
Türk lirasıdır. Bu miktar her bütçe yılı içinde Cumhurbaşkanı tarafından
ihtiyaca göre artırılabilir. Sağlık Bakanlığının gölge bütçesi hâline gelen,
muhasebe kayıtlarının yanlış tutulduğu, harcamaların yasaya aykırı yapıldığı
Sayıştay raporlarıyla belgelenen döner sermaye harcamalarında denetim ve
açıklık sağlanmamakta ve Sağlık Bakanlığı tek yetkili hâle getirilmektedir. Sağlık
Bakanlığının tek yetkili hâle getirilmesi, denetim sorunlarına yol açacaktır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
12’nci
madde üzerindeki diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 12 sıra sayılı Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 12’nci maddesinin aşağıdaki
şekilde değiştirilmesini arz ve teklif ederiz.
 Ünal
Demirtaş Burhanettin Bulut Kani
Beko
 Zonguldak Adana İzmir
 Neslihan
Hancıoğlu  Ali Fazıl Kasap Ali
Şeker
 Samsun Kütahya İstanbul
 Ömer
Fethi Gürer Çetin Arık Ali
Mahir Başarır
 Niğde Kayseri Mersin
Madde
12 - 4/1/1961 tarihli ve 209 sayılı Sağlık Bakanlığına Bağlı Sağlık Kurumları
ile Esenlendirme (Rehabilitasyon) Tesislerine Verilecek Döner Sermaye Hakkında
Kanunun 1’inci maddesi aşağıdaki şekilde değiştirilmiştir.
"Sağlık
Bakanlığı Merkez ve taşra teşkilatında döner sermaye işletmesi kurulabilir.
Bakanlık merkez ve taşra teşkilatı için tahsis edilen döner sermaye miktarı on
milyar Türk Lirasıdır. İhtiyaç durumunda bu miktar, her bütçe yılı içinde
Cumhurbaşkanı tarafından artırılabilir.”
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılmıyoruz efendim. 
BAŞKAN
– Önerge üzerinde Mersin Milletvekili Ali Mahir Başarır’ın söz talebi vardır. 
Buyurun
Sayın Başarır. (CHP sıralarından alkışlar)
Süreniz
beş dakikadır. 
ALİ
MAHİR BAŞARIR (Mersin) – Genel Kurulu saygıyla selamlıyorum.
Sağlıkta
şiddet yasasını konuşuyoruz, tartışıyoruz; yalnız, dün 2 doktor Meclisin önünde
hakkını ararken hem gözaltına alındı hem de tartaklandı. Tabii ki
doktorlarımızı, sağlık çalışanlarımızı şiddetten koruyacağız, görevleri başında
saldırıya uğradıkları zaman en ağır tepkiyi Meclis olarak biz vereceğiz.
Yalnız, bu Hükûmetin eylemlerinden, şiddetlerinden doktorlarımızı nasıl
koruyacağız, onu çok merak ediyorum. Burada tıkanıyoruz. 
Gelen
teklife baktığımız zaman, doktorların haklarını, hukuki durumlarını,
güvencelerini hiçe saydığını görüyoruz. Doktor Levent Özbay, İdari Hizmetler
Başkanı; ivedi olarak yolluyor, konu Suriyeli hekimlerin eğitimi. Şunu
söylüyor: “Geçici Koruma Sağlanan Yabancıların Çalışma İzinlerine Dair Yönetmelik’le
Suriyelilerin istihdam edilmesine izin verildiği…” Mersin Şehir Hastanesine
yazılıyor bu yazı. Kendi doktorlarımızı, yetiştirdiğimiz hekimlerimizi, sağlık
çalışanlarımızı sudan sebeplerle kapının önüne koyuyoruz, Mersin Şehir
Hastanesine Suriyeli doktorları yerleştiriyoruz. Bakın, Sağlık Bakanlığının
yazısı bu. Mersin’de çalışacak doktor yok mu? Sağlık görevlisi yok mu? Bence
çok, işsizliğin en fazla olduğu illerden bir tanesi Mersin ama nedense öncelik
Suriyelilere veriliyor. Zaten Mersin’de bir de bir Suriyeli vali atarlarsa tüm
eksik kapanacak AKP için. 
Şehir
hastanesine gelmişken şehir hastanelerini ne kadar inceliyorsunuz, ne kadar
gidiyorsunuz, bilmiyorum; şehir hastanelerinde hastalar golf araçlarıyla bir
yerden bir yere gidiyor, bir birime giderken navigasyon kullanmak zorunda
kalıyor. Şehir hastanesinde insanlar ameliyat olmak istiyor, “Stentini al gel.”
diyorlar, protez temin edilemiyor. Şehir hastaneleri gerçekten bir felaket
durumda. Ne üzüntü vericidir ki şehir hastanelerini büyük bir zafer, büyük bir
eser olarak anlattınız; nasıl ki köprülere, yollara yolcu, araba garantisi
verdiyseniz şehir hastanelerinde de hasta garantisi verdiniz. 
HAYDAR
AKAR (Kocaeli) – Müşteri garantisi verdi, hasta değil müşteri.
ALİ
MAHİR BAŞARIR (Devamla) – Dünyanın, herhâlde, ilk ve tek iktidarı hasta
garantisi veren. 
HAYDAR
AKAR (Kocaeli) – Müşteri…
ALİ
MAHİR BAŞARIR (Devamla) – Aslında vermenize gerek yok, on altı yıldır zaten
sayenizde bu toplumun yüzde 80’i hasta durumda. 
Bakın,
bunları konuşmuyoruz, kas hastalarımız var, BMD hastaları. Kırıkkale
Milletvekilimiz burada, Sayın Ramazan Bey herhâlde. Daha dün bir hasta geldi,
17 yaşında, birkaç günlük ömrü var. Özellikle, Türkiye'nin hiçbir hastanesinde
kas hastalarını tedavi edebileceğimiz teknolojide bir hastane yok. Hacettepeyi
aradık, yok; Gaziyi aradık, yok; onu aradık, yok. Bakın, Türkiye’de kas
hastaları on üç yıl yaşıyor ortalama, en fazla da on sekiz yıl yaşıyor,
Amerika’da elli yıl yaşıyor. Hacettepe Üniversitesinden ve Cumhuriyet
Üniversitesinden 2 tıp doktoru Amerika’da yaptığı çalışmalarla bu süreyi elli
yıla uzattı ve bu hastalığı yenmek üzere belki Amerika ama bizim
hastanelerimize bütçe verilmediği için, bizim hastanelerimize imkân verilmediği
için, doktorlarımıza sahip çıkılmadığı için gidip Amerika’da bu tedaviyi
geliştirmek zorundalar. Çok acı bir durum. 
Sağlıkla
ilgili veya diğer yasalara baktığımız zaman maalesef, hukuk güvenliğini hiçe
sayıyoruz. AKP bu ülkeyi bir şirket olarak yönetmek istiyor; holding saray,
bakanlıklar anonim şirketi, alt birimler limitet şirketi. Her şeye kendisi
karar vermek istiyor. “Ben alırım, ben atarım.” diyor, “Doktoru da atarım,
valiyi de atarım, istediğim zaman görevden alırım.” diyor. İdari yargılama,
Danıştay, Anayasa, hepsi bir hiç sizin için. Bence yasaları yaparken insanların
hukuk güvenliğine önem verelim, kişi güvenliğine önem verelim. Bu kadar
doktoru, bu kadar memuru, bu kadar emekliyi sokağa atarsak, aç bırakırsak bunun
hesabını sizden sorarlar. 
Sabahtan
beri FETÖ konuşuluyor, bence bu konuda hiç cevap vermeyin. Anadolu’da çok güzel
bir söz var “Kuyruğu kâğıttan olan ateşe yaklaşmaz.” FETÖ konusunda AKP’nin her
tarafı kâğıttan bence. (CHP sıralarından alkışlar)
BAŞKAN
– Teşekkürler Sayın Başarır.
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, buyurun.
MUHAMMET
EMİN AKBAŞOĞLU (Çankırı) – Sadece kayıtlara geçmesi açısından ifade etmek
isterim ki evet, hakikaten, şehir hastanelerimizde beş yıldızlı otel
standartlarında hastalarımıza hizmet edilmektedir ve hakikaten, sağlık
turizminde de Türkiye bir patlama yaşamaktadır. Bu konuda sağlık sektörü
Türkiye’de çok ilerlemiştir. Sağlıkta muazzam işlere imza atılmıştır on beş on
altı yılda ve bütün vatandaşlarımız da genel sağlık sigortası kapsamına
alınmıştır. Hastaneler modernleşmiştir, cihazlar modernleşmiştir. Sağlık
çalışanlarımız artırılmış, yatak sayısı, kapasitesi çok yukarılara çıkarılmış;
hakikaten, cumhuriyet dönemi boyunca yapılan bütün yatırımların fevkinde,
üstünde, onu katlayacak hastaneye ve yatak kapasitesine sahip olunmuştur. 
Aynı
zamanda da hasta garantisiyle ilgili herhangi bir uygulama, bir sözleşme
mevzubahis değildir. Bunların bilinmesi gerektiği için, zabıtlara geçmesi için
ilettim.
Teşekkür
ederim.
HAYDAR
AKAR (Kocaeli) – Sayın Başkan…
BAŞKAN
– Buyurun.
HAYDAR
AKAR (Kocaeli) – Sayın Başkan, bizim konuşmacımızın “şehir hastanelerinde hasta
garantisi verilmesi” demesi üzerine AKP Grup Başkan Vekili “Böyle bir şey
yoktur, söz konusu değildir.” diyor. Eğer bilmiyorsa Sayın Grup Başkan Vekili
hemen yanında eski Sağlık Bakanı var, sorabilir.
RECEP
AKDAĞ (Erzurum) – Yok, yok, öyle bir şey yok.
HAYDAR
AKAR (Kocaeli) – Yüzde 70 hasta garantisi verildiğini herkes biliyor
sözleşmelerde. 
RECEP
AKDAĞ (Erzurum) – Yok öyle bir şey, bilmiyorsunuz.
HAYDAR
AKAR (Kocaeli) – O zaman açık açık sözleşmeleri verirsiniz bize.
RECEP
AKDAĞ (Erzurum) – Ezbere konuşuyorsunuz, olmayan şeyi konuşuyorsunuz.
HAYDAR
AKAR (Kocaeli) – Doğru söylemiyorlar, her zamanki gibi yanlışlarıyla vatandaşı
kandırıyorlar.
RECEP
AKDAĞ (Erzurum) – Yalanı siz söylüyorsunuz, olmayan şeyi konuşuyorsunuz.
HAYDAR
AKAR (Kocaeli) – Dünya biliyor böyle olduğunu.
BAŞKAN
– Teşekkürler.
MUHAMMET
EMİN AKBAŞOĞLU (Çankırı) – Olmayan bir şeyi konuşmanın bir âlemi yok. Doğru
olmayan bir şeyin tekrarla gerçek olması mümkün değil. Biraz evvel de
konuşmuştuk.
Teşekkür
ederim.
BAŞKAN
– Karşılıklı konuşmayalım lütfen.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
12’nci
madde üzerinde bir önerge daha vardır, okutuyorum:
Türkiye Büyük Millet Meclisi Başkanlığına
Görüşülmekte
olan Sağlıkla İlgili Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin 12’nci maddesinin son cümlesinde yer alan
“artırılabilir” ibaresinin “değiştirilebilir” ibaresi olarak değiştirilmesini
arz ve teklif ederiz.
 Ümit
Beyaz Zeki Hakan Sıdalı Behiç
Çelik
 İstanbul Mersin Mersin
 Bedri
Yaşar Fahrettin Yokuş
 Samsun Konya
BAŞKAN
- Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim. 
BAŞKAN
– Önerge üzerinde İstanbul Milletvekili Ümit Beyaz konuşacaktır. 
Buyurun
Sayın Beyaz. (İYİ PARTİ sıralarından alkışlar)
Süreniz
beş dakikadır.
ÜMİT
BEYAZ (İstanbul) – Değerli milletvekilleri, konuşmama başlamadan önce
Hakkâri’nin Çukurca ilçesinde PKK’lı teröristlerin hain saldırısı sonucu şehit
olan Mehmetçiğimize ve iş makinesi operatörümüze Allah’tan rahmet, kederli
ailelerine başsağlığı diliyorum, yaralılarımıza da acil şifalar temenni
ediyorum.
Sağlıkla
İlgili Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Teklifi’nin 12’nci maddesiyle ilgili söz almış bulunuyorum. Bu vesileyle
yüce Meclisi saygıyla selamlıyorum.
Bildiğiniz
gibi, Meclis çatısı altında kurulan komisyonlar önlerine gelen yasa tasarısı ve
tekliflerin önce Anayasa’ya uygun olup olmadığına bakmakla yükümlüdür. Bir
tasarı veya teklif Anayasa’ya uygunluk şartları taşımıyorsa ilgili komisyon bu
tasarı ya da teklifin maddelerini müzakere etmeden reddetmekle mükelleftir.
Anayasa’ya uygunluk denetiminin yapılıp yapılmadığı meçhul olan bu yasa
teklifinin bu hâliyle tartışmaya açılması ve sonrasında Genel Kurula
getirilmesi usule ve kanuna aykırıdır. Yasa teklifi dikkatlice incelendiğinde
Anayasa’nın pek çok hükmüne aykırı konular içerdiği görülecektir.
Değerli
milletvekilleri, yasa teklifi vesilesiyle sağlık çalışanlarının temel bir
sorununu seslendirmek istiyorum. Artık sürdürülemez hâle gelmiş döner sermaye
sistemini Meclis gündemine getirmek istiyorum. İlgili yasa teklifi, Sağlık
Bakanlığında uygulanmakta olan döner sermaye bütçesinin Cumhurbaşkanlığı
tarafından belirlenmesini teklif ederken, sağlık çalışanlarının kanayan yarası
olan döner sermaye sisteminin iyileştirilmesine yönelik herhangi bir adım
atmamaktadır. Sağlık Bakanlığınca, Sağlıkta Dönüşüm kapsamında 2004 yılından bu
yana uygulamaya konulan, performansa göre döner sermaye katkı payı ödemesi
sistemi sağlık çalışanlarımızın haklarını gasbeden bir hâle dönüşmüş, sağlıkta
döner sermaye sistemi tıkanmış, âdeta iflas etmiştir. Sağlık çalışanlarının
maaşlarındaki düşüklüğün giderilmesini öngören döner sermaye üzerinden ek ödeme
sistemiyle sağlık çalışanlarının hakları performans sistemiyle gasbedilerek
cezalandırılmaktadır. Sağlıkta Dönüşüm Programı’yla sağlık kurumlarımızı işletmelere,
sağlık hizmetlerini ticari faaliyetlere dönüştürerek sosyal devlet vasfından
uzaklaşan AK PARTİ iktidarı, Sağlık Bakanlığı merkez ve taşra teşkilatları için
tahsis edilen döner sermaye miktarının belirlenmesini Cumhurbaşkanına
bırakırken sağlık çalışanlarının bu mağduriyetini gidermek adına hiçbir adım
atmamaktadır. Sağlık çalışanlarının iş motivasyonunu da yerle bir eden bu
adaletsiz sistem gelinen noktada sağlık çalışanlarını sabit bir ek ödemeye
mahkûm etmiş durumdadır. Sağlık çalışanlarının aldığı bu ek ödeme
emekliliklerine de yansımamaktadır. Ayrıca başka bir mağduriyet yaşanmaktadır.
Sabit ek ödeme başka kurumlarda çalışan kamu görevlilerinin gelir vergisi
matrahlarına dâhil edilmezken sağlık çalışanları gelir vergisine tabi
tutulmaktadır. Ağır iş yükü taşıyan, ezilen hemşireler, laborantlar,
radyologlar, teknik hizmetliler, memurlar ve hizmetli personel bu haksız ve
adaletsiz döner sermaye uygulamasından haklarını alamamaktadırlar. Dolayısıyla
bütün sağlık çalışanlarını kapsayacak biçimde çözüm getirilmelidir, mevcut
sistem bütün yönleriyle ele alınıp değerlendirilmelidir, bütün sağlık
çalışanlarının beklentilerini karşılayacak biçimde iyileştirilmelidir, döner
sermaye yükseltilmeli ve emekliliğe yansıtılmalıdır. 
Hepinizi
saygıyla selamlıyorum. (İYİ PARTİ sıralarından alkışlar) 
BAŞKAN
– Teşekkürler Sayın Beyaz. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
12’nci
maddeyi oylarınıza sunuyorum: Kabul edenler… Kabul etmeyenler… 12’nci madde
kabul edilmiştir. 
13’üncü
madde üzerinde üç adet önerge vardır, okutup işleme koyuyorum. 
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 13’üncü maddesinin kanun teklifinden
çıkarılmasını arz ve teklif ederiz. 

 Meral
Danış Beştaş Mahmut Toğrul Filiz
Kerestecioğlu Demir
 Siirt Gaziantep Ankara
 Serpil
Kemalbay Pekgözegü Adnan Selçuk Mızraklı
 İzmir
 Diyarbakır
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim.
BAŞKAN
– Önerge üzerinde Ankara Milletvekili Filiz Kerestecioğlu konuşacaktır. 
Buyurun
Sayın Kerestecioğlu. (HDP sıralarından alkışlar) 
Süreniz
beş dakikadır. 
FİLİZ
KERESTECİOĞLU DEMİR (Ankara) – Teşekkürler. 
Sayın
Başkan, değerli milletvekilleri; “Yaşamak ve yaşatmak istiyoruz.” Dün Meclis
önünde 2 genç hekim bunu söylüyordu. 
Evet,
bir ülkede Sağlık Bakanlığı ne işe yarar? Bugün bu basit sorunun yanıtını
hatırlayamayacak hâle geldik. Ama gerçekten hakkını teslim etmek lazım, on altı
yılda Sağlık Bakanlığı çok önemli bir misyonu yerine getirdi. AKP’nin kalkınma
adı altında tüm kamu hizmetlerini özelleştirme programının başat
uygulayıcılarından biri oldu Sağlık Bakanlığı. Sağlıkta Dönüşüm Programı’yla,
son olarak da şehir hastaneleriyle sağlığı ticarileştirdi, bir hak olmaktan
çıkardı ve şirketlerin kâr elde edebileceği bir sektöre, rant alanına
dönüştürdü. Sağlıkta Dönüşüm Programı marifetiyle AKP yurttaşların sağlık
hakkını metalaştırırken sağlık çalışanlarını da güvencesiz bir çalışma ortamına
mahkûm etti. Aslında sağlık çalışanlarının emeğinin karşılığını vermek ve
sağlık giderlerinin bir kısmını karşılamak için kullanılması gereken döner
sermaye bütçesi bugün “kamu özel ortaklığı” adı altında şirketleri zenginleştirmeye
yarayan bir gölge bütçeye dönüştü. Kamu özel ortaklığı kapsamındaki giderler
ile personel payları arasında bir denge gözetilmediği gibi müteahhitleri
zenginleştirmek pahasına kamunun sırtına korkunç borçlar yüklendi. Tabii,
buradaki “kamu” lafı da aslında psikolojik bir eşiği ifade ediyor. Ortada kamu
falan yok, ortada sadece ticaret var, para var. 
Şimdi
de teklifin 13’üncü maddesiyle döner sermaye harcamalarının takibinin Maliye
Bakanlığı yetkililerinden alınarak Sağlık Bakanlığı tarafından yürütülmesi
öngörülüyor. Peki, Sayıştay raporlarıyla muhasebe kayıtlarını yanlış tuttuğu,
yasaya aykırı harcama yaptığı belgelenen Sağlık Bakanlığı, döner sermaye
harcamalarında denetim ve açıklığı nasıl sağlayacak? Bu düzenleme önerisiyle
gerçekten denge ve denetim mi amaçlanıyor yoksa bu düzenleme “Başkanlık
sistemi” adı altında süregiden rejim değişikliği için istediğiniz rutin bir
uyumlulaştırma maddesinden mi ibaret? 
Denge
denetim, basitçe farklı organların birbirinin gözü olduğu, birbirini gözeterek
hesap verdiği, bunu gerçekleştirdiği bir uyum demektir. Peki, siz bundan niye
korkuyorsunuz? Yıllardır denetleme yetkisi olan tüm kurumlara savaş açtınız. Bu
Meclise, sivil toplum örgütlerine, meslek örgütlerine âdeta savaş açtınız ve
denetleme yetkisi olan herkesi görevden aldınız. En son örneğini de Sayıştay
Başkan Yardımcısını, işte bütün bunları ortaya döken birisini görevden
aldığınızda gördük. 
Aslında
iktidarınızı sürdürmek için inşa ettiğiniz denetimsizlik ve cezasızlık rejimini
güçlendirmek istediğinizi hepimiz biliyoruz. Güvenlik soruşturması uygulamasını
olgunlaştırarak tüm yurttaşları zan altında bırakıyorsunuz. Evet, herkes sizin
için potansiyel suçlu.
Değerli
arkadaşlar, yaşadığımız yüzyılı diğer yüzyıllardan ayıran bir şey var. Bugün
yirmi yaşında olan bir genç önceki kuşakların duymadığı kadar “güvenlik” sözünü
duymuş olmalı. Her ülkede popülist, aşırı sağ, alternatif sağ adına ne derseniz
deyin sağ siyasetçiler bir diğerini düşman gösteriyor ve dışarıda düşmanı
bulamazsa içeride bir düşman yaratıyor. Her gün -ne demekse- kendi iyiliğimiz
için daha da büyüyen bir güvenlik çemberine hapsoluyoruz. Arkadaşlar, bu
Meclise girerken her gün artan bariyerleri görüyor musunuz, farkında mısınız
bunların bilmiyorum. Her gün önümüze yeni bir bariyer çıkıyor Meclise girerken,
tam bir güvenlik paranoyası içerisindeyiz, işte vatandaşları da aynı şekilde
buna hapsediyoruz. 
Evet,
hazır Hükûmet bu sıralar ABD’yi çokça eleştiriyorken Türkiye’den değil ABD’den
bir örnek vererek bitirmek istiyorum. 11 Eylülün hemen ardından bir yasa
tasarısı hazırlandı, yüzlerce sayfalık bir yasaydı bu. İnsanların süresiz
gözaltında tutulmasına izin vermek, kütüphane ve kitapçı kayıtlarının gözetimi
yoluyla insanların okuma alışkanlıklarının izlenmesi için istihbarat
toplanmasına izin vermek…
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Kerestecioğlu.
FİLİZ
KERESTECİOĞLU DEMİR (Devamla) - …özel mülke ve e-posta banka hesaplarına
devletin erişebilme hakkı, bunun gibi genişletilmiş maddeler vardı. Bu yasanın
adı neydi dersiniz? Vatanseverlik yasasıydı bu yasanın adı. Yani yurttaşların
haklarına, kişisel bilgilerine devletin fütursuzca el koymasına karşı gelmeyen
herkes vatanseverken diğerleri vatan haini yapıldı. Oysa tek bir amaç vardı,
yurttaşların içinde yanı başındakine karşı korku yaratmak ve toplumun her
zerresini kontrol eder hâle gelmek. Böylece de iktidarı sürekli elinde tutmak.
İşte siz de aynen bunu yapıyorsunuz herkese karşı. Ama tekerlek aşağı doğru
dönüyor ve onun tekrar yukarıya dönüşü yok.
Saygılar
sunarım. Yaşamak ve yaşatmak istiyoruz herkesi. (HDP sıralarından alkışlar)
BAŞKAN
– Teşekkürler Sayın Kerestecioğlu. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 12 sıra sayılı Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 13’üncü maddesinin aşağıdaki
şekilde değiştirilmesini arz ve teklif ederiz.
“Madde
13 - 209 sayılı Kanunun ek 2 nci maddesi aşağıdaki şekilde değiştirilmiştir.
EK
MADDE 2- Sağlık Bakanlığına bağlı döner sermaye işletmelerinin muhasebe
işletmeleri Bakanlıkça yürütülür. Ancak, Bakanlık tarafından teklif edilen ve
Hazine ve Maliye Bakanlığınca uygun görülen döner sermaye işletmelerinin
muhasebe hizmetleri Hazine ve Maliye Bakanlığı eliyle yürütülebilir."
 Ünal
Demirtaş  Burhanettin Bulut  Kani
Beko
 Zonguldak
 Adana  İzmir
 Ali
Şeker  Çetin Arık  Ömer
Fethi Gürer
 İstanbul
 Kayseri  Niğde
 Neslihan Hancıoğlu  Ali
Fazıl Kasap
 Samsun  Kütahya
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKAN VEKİLİ MÜŞERREF PERVİN TUBA
DURGUT (İstanbul) – Katılmıyoruz. 
BAŞKAN
– Önerge üzerinde Samsun Milletvekili Neslihan Hancıoğlu konuşacaktır. 
Buyurun
Sayın Hancıoğlu. (CHP sıralarından alkışlar) 
Süreniz
beş dakikadır. 
NESLİHAN
HANCIOĞLU (Samsun) – Sayın Başkan, saygıdeğer milletvekilleri; Sağlıkla İlgili
Bazı Kanun ve Kanun Hükmünde Kararnamelerde Değişiklik Yapılması Hakkında Kanun
Teklifi’nin 13’üncü maddesi için söz almış bulunuyorum. Hepinizi saygıyla
selamlıyorum. 
Görüşmekte
olduğumuz madde, Sağlık Bakanlığına bağlı döner sermaye işletmelerinin muhasebe
hizmetlerine ilişkin düzenlemeler içeriyor. Önergemiz maddenin daha anlaşılır
hâle getirilmesini amaçlamakta olup bu teklife hem Komisyon safhasında hem de
Genel Kurul aşamasında teknik ve mesleki konularda destek için çaba
gösterdiğimizi bilgilerinize sunuyorum. 
Bu
noktanın altını çizdikten sonra, sağlıkta şiddet konusuna dikkatlerinizi çekmek
istiyorum. 
Sayın
Başkan, değerli milletvekilleri; teklif Meclis Başkanlığına sunulduğunda
kamuoyuna şöyle lanse edildi: “Sağlıkta şiddeti önleme yasası.” Sağlıkçılar
bunu duyunca inanın çok mutlu oldular. Sağlık hizmeti sunarak kutsal bir görevi
yerine getiren sağlıkçılarımız için saldırıya maruz kalmak, yaralanmak,
öldürülmek ülkemizde o kadar sıradan bir hâl aldı ki; bu nedenle, sunulan
teklif bizler gibi sağlıkçılarımızı da umutlandırmıştı. Cezalar caydırıcı
olacak, yaptırımlar ağırlaşacak, sağlık çalışanları güvenli bir biçimde
mesleklerini icra edebilecek diye düşünüldü ama bir baktık ki 44 maddelik
paketin sadece bir maddesi bununla ilgili, o maddede de ne diyor? Özetle
“Saldırıya uğrayan hekim ifade vermek için karakola gitmeyebilir, ifadesini
hastanede verebilir.” diyor. Bu mu caydırıcılık? Bu maddeyle mi sağlıkçılar
kendilerini güvende hissedecekler? Ya da birileri bu maddeyi görünce korkup
şiddet uygulamaktan vaz mı geçecek? Hayır değerli milletvekilleri, sağlıkta
şiddeti bu bakış açısıyla önleyemeyiz, önlenemeyecektir. 
Sayın
Başkan, değerli milletvekilleri; şiddet şüphesiz psikolojik bir olgudur ancak
toplumsal yaşama etkileri şiddeti sosyolojik bir olguya dönüştürüyor. Aile içi
şiddet, kadına yönelik şiddet, eğitimde şiddet, sokakta şiddet, siyasette
şiddet; bunlar artık münferit olaylar değil sosyolojik kaos vakalarıdır. Toplum
olarak öfke patlaması yaşıyoruz. Tahammül, hoşgörü, saygı hızla yok oluyor. Biz
bu noktaya nasıl geldik? Birincisi: Halkımızın yaşam koşullarının hızla
kötüleşmesi. Temel ihtiyaçların karşılanamadığı bir ailede huzur kalmaz, insan
kendini suçlu hisseder ve psikolojik bir çöküntü yaşar ve öfkesini dışa vurur;
bu süreç, aile kurumunu darmadağın eder. Bugün Türkiye’de en istikrarlı artış
grafiği nedir biliyor musunuz? Boşanma sayıları. TÜİK verilerine göre boşanma
sayısı bir önceki yıla göre yüzde 1,8 arttı; bu yıl 128.411 aile dağıldı. Aile
toplumu meydana getiren kurumların temeliyse bu istatistikler bize toplumumuzun
temelden dağılmakta olduğunu anlatıyor.
Şiddetin
bir diğer kaynağı da toplumun veya onun bir bölümünün kendisine rol model
olarak gördüğü figürler, bu figürlerin eylem ve söylemleridir. Bu rol
modellerin kürsülerde kendisi gibi olmayan herkese nefret kusması, olaylara,
olgulara kendisi gibi bakmayanları ihanetle suçlaması, ötekileştirmesi, hedef
hâline getirmesi şiddeti körüklüyor. Bu iki meseleyi çözmedikçe ne sağlıkta ne
eğitimde ne sokakta ne de aile içindeki şiddet önlenemez. Bu konuda atılacak
bütün adımları desteklediğimizi, destekleyeceğimizi her zeminde dile getirdik.
Ancak “Bu yasa sağlıkta şiddeti önleyecek.” derseniz kendinizi ve her koşulda
size inanmış olan insanları kandırmış olursunuz. Önerimiz, özelde sağlık,
genelde ise toplumda artan şiddet eğiliminin gerçek nedenlerini ortaya çıkarmak
için konunun tüm muhataplarıyla bir araya gelerek sorunu her yönüyle masaya
yatırmak ve atılacak adımları ortak akılla belirleyip hayata geçirmektir.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Hatip.
NESLİHAN
HANCIOĞLU (Devamla) – Bu duygu ve düşüncelerle Genel Kurulu saygıyla
selamlıyorum. (CHP sıralarından alkışlar)
BAŞKAN
– Teşekkürler Sayın Hancıoğlu. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Sağlıkla İlgili Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin 13’üncü maddesinde yer alan “Bakanlıkça”
ibaresinin “Sağlık Bakanlığınca” ibaresi olarak değiştirilmesini arz ve teklif
ederim.
 Yasin Öztürk Ayhan
Erel İsmail Koncuk
 Denizli Aksaray Adana
 Fahrettin Yokuş Tamer
Akkal
 Konya Manisa
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKAN VEKİLİ MÜŞERREF PERVİN TUBA
DURGUT (İstanbul) – Katılmıyoruz.
BAŞKAN
– Önerge üzerinde Denizli Milletvekili Yasin Öztürk konuşacaktır.
Buyurun
Sayın Öztürk. (İYİ PARTİ sıralarından alkışlar)
Süreniz
beş dakikadır.
YASİN
ÖZTÜRK (Denizli) – Sayın Başkan, kıymetli milletvekilleri; görüşülmekte olan
maddeyle ilgili İYİ PARTİ Grubu adına söz almış bulunmaktayım. 
Konumuz,
döner sermayelerin muhasebe hizmetleri. Sayın Cumhurbaşkanı “Tasarruf edin.”
derken birileri döner sermayeden yiyip içiyor. 
Bir
idareci kendi personeline çıkan yemekten yemek yerine özel yemek yiyorsa ve
bunu personelinin gözü önünde yapıyorsa o personelde ne moral kalır ne de
verimlilik. Daha dün, 13 Kasım tarihinde Denizli İl Sağlık Müdürü Berna Öztürk
Tavas Devlet Hastanesinde mevcut personelin yemek saatini bir saat öne çekerek
aynı yemekhanede üst düzey bürokratına canlı müzik eşliğinde yemek vermiş.
Sorun şu: Personele pırasa, kendilerine pirzola; oh, ne âlâ!
İlgili
maddeye geçmeden evvel kanun teklifinin vicdanları yaralayan 5’inci maddesiyle
ilgili can alıcı bir noktaya değinmeden geçemeyeceğim. 11 Ocak 2018’te dönemin
Sağlık Bakanı 944 yabancı doktor olduğunu, bini aşkın Suriyeli doktor başvurusu
olduğunu belirtmişti. Sadece İstanbul’da bu ekim ayında 78 Suriyeli aile hekimi
göreve başladı. 22 Şubat 2012 tarihinde Resmî Gazete ile yürürlüğe giren
yabancı sağlık mensuplarının Türkiye’de çalışmasına yönelik yönetmelikte
istenen şartlarda, dikkatinizi çekiyorum, yabancılarla ilgili güvenlik
soruşturması yok. Gelenler ajan mı, terör örgütü bağlantısı var mı; soruşturan
yok. Kendi vatandaşına güvenlik soruşturması yap, Suriyeli doktora ne olursan
ol! 
Madde
Sağlık Bakanlığı tarafından teklif edilen, Hazine ve Maliye Bakanlığınca da
uygun görülen döner sermayelerin muhasebe hizmetlerini Hazine ve Maliye Bakanlığının
kontrolüne bırakıyor. Yeni kurulan hastane sistemi ve döner sermayesi
oturuncaya kadar hazineden destek verilmesi maksadıyla bu madde eklendiyse
eyvallah; tam tersi, yüksek kâr elde eden döner sermayelerin parasını hazineye
aktarmaksa orada durmak lazım. 
Bu
maddeye benzer şekilde Devlet Malzeme Ofisi tarafından uygulamaya konulan
Sağlık Market Uygulaması Sağlık Bakanlığına bağlı hastanelerin tıbbi sarf
malzeme ihtiyacını karşılamak amacıyla kurulan bir sistemdir. Devlet Malzeme
Ofisi hâlihazırda tıbbi demirbaş malzemelerini tedarik etmektedir. Devlet
Malzeme Ofisinden alınan cihazlarda verimsiz kullanım ve teknik destek
yetersizliği sebebiyle sıkıntılar oluşmaktadır. Aynı şeyi şimdi tıbbi sarf
malzemeleri için de uygulamak ne kadar verimli olacaktır. Sadece Denizli’de, İl
Sağlık Müdürlüğünden yetki almış 60 adet tıbbi cihaz satış merkezi vardır.
Türkiye genelindeyse bu rakam 8-10 bin firma civarındadır. Bu kadar büyük bir
pazarda buradan geçimini sağlayan binlerce firma ve on binlerce çalışanı bu uygulamayla
devre dışı bırakılacaktır. Zaten vadelerin uzamasıyla ayakta zor duran
firmaları bu karar daha da zora sokacaktır. Sektör merkezde birkaç firmaya
bırakılarak tekelleşme oluşacaktır. Mesela yakın zamanda laboratuvar hizmet
alımlarında irili ufaklı yüzlerce firma varken alımların toplulaştırılması ve
şartnamelerin ortaklaşması gibi nedenlerle ve her ihtiyacın firmaya bırakılması
politikası sayesinde şu an Türkiye'de sektör 10 kadar yabancı firma ve
bayilerin eline kalmıştır. Bu sayede fiyatlar yükseldi, kamuda maliyeti arttı;
kalite artmadı, ismi ve sadece şekli, maliyeti değişti. Bu noktanın da gideceği
yer aynısıdır.
Bir
diğer husus da şehir hastaneleri mevzusu. Özel şirketlere tahsis edilen hazine
arazisi üzerinde şehir hastaneleri için devlet, sözleşmelerde belirlenmiş
süreler boyunca bu yerler için kira ödeyecek. Devletin kira yükümlülüğünün yanı
sıra vergi kaybı da söz konusu. Şirketlerin finansmanı için yurt dışından
aldıkları uluslararası kredilere de tam hazine garantisi verilmekte. Yani şirket
kredi borcunu ödeyemezse devlet ben öderim diyor. 
Şehir
hastaneleri sistemi kapsamındaki bir diğer uygulama ise yüzde 70 doluluk oranı
garantisi. Sağlık Bakanlığı şehir hastanelerini işletecek özel sektöre doluluk
oranlarının yüzde 70’ini sağlama garantisi veriyor. Sayın grup başkan vekilli
biraz önce “Yok öyle bir şey.” dedi ama yoksa sözleşmeleri neden gizliyor,
kamuoyundan saklıyorsunuz? Yatak sayısı artmayacak, mevcut hastaneler kapanacak
çünkü şehir hastanelerinin yapılmasına, yapılacak hastanedeki yatak sayısı
kadar mevcut hastanelerden azaltılması ya da mevcut hastanelerin kapatılması
kaydıyla izin verilmektedir. Yani şehir hastanesi kurulan illerde bir adet yeni
bina yapılıyorken mevcut hastaneler kapatılmakta böylece yeni hasta yatağı
oluşmamaktadır.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Öztürk.
Buyurun.
YASİN
ÖZTÜRK (Devamla) – Peki, kapatılan hastanelerin arsaları kimlere hangi amaç
için verilecektir? Sözleşmeler ticari sır olarak saklandığı için şehir hastanelerinin
yükümlülüklerinin nasıl işleyeceği de sır. Örneğin, Yozgat’ta eski parayla
aylık 11,5 trilyon kira garantisine karşı, aylık 4,5 trilyon ciro var.
Dolayısıyla 7 trilyon zarar ediyoruz.
Şimdi,
bu maddede şehir hastanelerini ve sağlık marketi uygulamalarını neden anlattım?
Sağlık Bakanlığının bu yılki bütçesinin içinde “yurt dışı transfer harcamaları”
adı altında eski parayla 83 trilyona yakın gizlenmiş rakam var. Döner
sermayelerin muhasebe sistemini manipüle edip gizleyerek Bakanlığın faaliyetine
giren şehir hastaneleri yüzünden ödenen zararı mı gizleyeceksiniz, sonraki
dönemlerde oluşan ayıpları mı örteceksiniz? 
Yasaları
uygulayacak olan, siyasi iradeye bağlı bürokrasidir. Niyetleri iyi olduğu
müddetçe bu madde fayda sağlar. Niyetleri halis olmayan, hantal ve cahil bir
yapı bu maddeyle işleyen tekere çomak sokar.
Genel
Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Öztürk.
MUHAMMET
EMİN AKBAŞOĞLU (Çankırı) – Bana bir atıfta bulunduğu için bir açıklamada bulunmak
istiyorum.
BAŞKAN
– Buyurun Sayın Akbaşoğlu.
IV.- AÇIKLAMALAR (Devam)
38.- Çankırı Milletvekili Muhammet Emin Akbaşoğlu’nun,
şehir hastanelerinde tek garantinin hastalara hizmet garantisi olduğuna ilişkin
açıklaması
MUHAMMET
EMİN AKBAŞOĞLU (Çankırı) – Konuşmacı bana ithafen “Grup başkan vekili, şehir
hastanelerinde her ne kadar hasta garantisi yoksa da var.” dedi. Ben bir daha
tekrarlıyorum: Şehir hastanelerinde bir tek garanti var, o da hizmet
garantisidir, hastalarımıza hizmette garantimiz var. (AK PARTİ sıralarından
alkışlar) 
ARSLAN
KABUKCUOĞLU (Eskişehir) – Sözleşmeyi gösterin, sözleşmeyi. 
MUHAMMET
EMİN AKBAŞOĞLU (Çankırı) – İkinci olarak: Biz insanımıza hizmet için buradayız,
yaşamak ve yaşatmak için buradayız. “İnsanı yaşat ki devlet yaşasın.”
anlayışının temsilcileriyiz. “Halk içinde muteber bir nesne yok devlet gibi,
olmaya devlet cihanda bir nefes sıhhat gibi.” Dolayısıyla, biz hizmet için
buradayız arkadaşlar.
Teşekkür
ederim.
YASİN
ÖZTÜRK (Denizli) – Sayın Başkan...
BAŞKAN
– Buyurun Sayın Öztürk, siz de yerinizden konuşun.
39.- Denizli Milletvekili Yasin Öztürk’ün, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
YASİN
ÖZTÜRK (Denizli) – Özellikle o konuyu dinlemiştim, özellikle de sorunun içinde
sizin vereceğiniz cevaba cevap vermiştim. Yoksa madem, sözleşmeleri neden
gizliyorsunuz, kamuoyundan saklıyorsunuz?
Teşekkür
ederim. 
BAŞKAN
– Teşekkürler Sayın Öztürk. 
MUHAMMET
EMİN AKBAŞOĞLU (Çankırı) – Saklanan herhangi bir şey yoktur, onu da söylemek
isterim. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Samsun Milletvekili Ahmet Demircan ve 5
milletvekilinin Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi (2/1186) ile Sağlık, Aile, Çalışma ve
Sosyal İşler Komisyonu Raporu (S. Sayısı: 12) (Devam)
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir. 
13’üncü
maddeyi oylarınıza sunuyorum: Kabul edenler… Etmeyenler… 13’üncü madde kabul
edilmiştir. 
14’üncü
madde üzerinde iki adet önerge vardır, okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 12 sıra sayılı Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 14’üncü maddesinin aşağıdaki
şekilde değiştirilmesini arz ve teklif ederiz.
 Ünal Demirtaş Burhanettin
Bulut Kani Beko
 Zonguldak Adana İzmir
 Ömer Fethi Gürer Neslihan
Hancıoğlu Ali Şeker
 Niğde Samsun İstanbul
 Çetin Arık Nazır
Cihangir İslam
 Kayseri İstanbul
MADDE
14- 209 sayılı Kanunun ek 3’üncü maddesinin birinci fıkrasının ikinci
cümlesinde bulunan “Kamu hastane birliklerinde” ibaresi "İl sağlık
müdürlüğünün" şeklinde, ikinci fıkrasında yer alan "Sağlık Bakanlığı
ve Bağlı Kuruluşların Teşkilat ve Görevleri Hakkında Kanun Hükmünde
Kararnamenin 33 üncü" ibareleri "11/10/2011 tarihli ve 663 sayılı
Sağlık Alanında Bazı Düzenlemeler Hakkında Kanun Hükmünde Kararnamenin 42
nci" şeklinde değiştirilmiştir.
BAŞKAN
– Komisyon önergeye katılıyor mu? 
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKAN VEKİLİ MÜŞERREF PERVİN TUBA
DURGUT (İstanbul) – Katılmıyoruz efendim. 
BAŞKAN
– Önerge üzerinde İstanbul Milletvekili Nazır Cihangir İslam konuşacaktır. 
Buyurun
Sayın İslam. (CHP sıralarından alkışlar)
Süreniz
beş dakikadır. 
NAZIR
CİHANGİR İSLAM (İstanbul) – Aslında laf atma meselesine mutlak olarak karşı
değilim. Yani üretken ve yaratıcı laf atmak gerçekten buradaki tartışmalara çok
büyük renk katabilir, bize yeni kapılar açabilir. Konuyla ilgili olsun, mesela
bilgi artıran, bilgiyi düzelten ve maddi bilgi hatalarını ortadan kaldıran laf
atmalar olsun. Mantık zemininde olsun yani bir çelişkiyi, bir karşıtlığı ortaya
koysun. Ama sahte akıl yürütme içermesin yani sofistçe olmasın, safsata
olmasın. İyi olana yöneltsin, ahlaki olana yöneltsin, bir de estetik olsun yani
estetiği içkin bir laf atma olsun. Ha, mizahı da katarsak gerçekten burada çok
güzel şeyleri çok verimli bir şekilde konuşabiliriz. 
Benim,
şimdi güvenlik soruşturmasından geçemeyen hekim tabiplerin dört yüz elli gün
beklemesi meselesi burada tartışıldı, neden olduğunu anlamam mümkün değil ama
Komisyonda ne konuştuk? Pratisyen 75, âdeta kurban pazarlığı yapar gibi, uzman
125 olsun, olmasın… Burada anladık ki mesele güvenlik meselesi değil. Yani, 75
bini basan, 125 bini basan, eğer o şekilde çıksaydı yasa, zihninize geldiği
şekilde, o zaman meselenin güvenlik meselesi olmadığını anlıyoruz arkadaşlar.
Ben sizi zaten burada uyarmak istiyorum. Yani “köle” lafını ağır buldunuz.
Doğru, ağır bir laf ama ben bir gerçeklikten bahsediyorum yani fidyeden
bahsediyorum, özgürlüğün alınmasından bahsediyorum. Sizin kafanızda sanki her
şeyin bir fiyatı var, dışarıdan böyle görünüyorsunuz. 
Bakın,
karşısına aldığı herhangi bir nesneye, bir insana, bir hayvana, dağa, taşa “Ben
bundan kaç para çıkartabilirim.” kafası kapitalist bir kafadır arkadaşlar.
Aslında kapitalist kafanın zenginlikle doğrudan bir alakası da yoktur,
amalesinizdir ama kafa kapitalist olabilir, milletvekilisinizdir ama kafa
kapitalist olabilir. (CHP, HDP ve İYİ PARTİ sıralarından gülüşmeler)
Hayır,
lütfen arkadaşlar… 
ABDULLAH
GÜLER (İstanbul) – Arkadaşlarınız size gülüyor ama, anlamadık. 
NAZIR
CİHANGİR İSLAM (Devamla) – Mesela, güvenlik soruşturmasından geçemeyen anne,
baba, çocuklar, kardeşler kamuya alınmıyor; sınavlardan, derslerden
çıkartılıyor. Yani, bakın, bu şu demektir: Ben bir sivil ölüyüm -bunu siz
tanımladınız, bu tanımı siz yaptınız- bu da sivil ölümün kefeni, siyah kefen,
ben de bunu giydim “kabul” dedim koyduğunuz şartlarda ama siz, ana, babayı,
kardeşleri ve çocukları, usulü ve füruyu içine kattığınız zaman artık sivil
ölümden sivil soykırıma geçiyorsunuz, bunu anlamanızı istiyorum.
Bakıyoruz
medyaya, yalan, iftira, tehdit, şantaj, rehin alma, linç, kriminalizasyon,
insanları sabıkalı hâle getirme… Ya, dış görünüşünüz şöyle: Rönesans Dönemi’ne
bir bakın, “desperado” maceracı bazı romantik akımlar var, kendi toplumlarını
felakete sürüklemiş akımlar; hakikaten onlara benziyorsunuz, sizi o yüzden
uyarmak istiyorum. Totaliter rejimlerin ideolojik ve bastırıcı bütün
aygıtlarını kullanıyorsunuz. 
Size
bir doktor hikâyesi anlatıp ayrılacağım. Düşünün, bir hasta, cerraha geliyor,
anlaşıyorlar, ameliyata alıyor ama ameliyatta narkozu verdikten sonra bu
cerrah, ortopedik cerrah yanına bir sınıkçıyı alıyor, ehliyeti olmayan birini.
Bu hastayı alıyorlar, ameliyat ederken sakatlıyorlar, hastanın başına iş
açıyorlar. Tam hasta ölecekken aynı zamanda bunlar bir de para tartışmasına
giriyorlar, ortaklık tartışmasına “Sen bu kadar alacaksın, ben bu kadar
alacağım” ve hasta o arada oksijensiz kalıyor, gidiyor ama ameliyathaneye
Allah'tan hastanın yakınları geliyor ve ilk yardım bilgileriyle hastayı
kurtarıyorlar ama bir bakıyorlar ki o sınıkçı, cerrahı bisturiyle kovalıyor,
parada anlaşamamışlar ve hasta yakınları o sınıkçıyı durduruyor, doktoru
kurtarıyor. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın İslam.
Buyurun.
NAZIR
CİHANGİR İSLAM (Devamla) – Şimdi, hasta, sınıkçı ve hasta yakınları arasında
olan bu hikâyede yani para anlaşmazlığı yüzünden o doktorun hayatını ve
hastanın hayatını kurtaran bu hasta yakınlarını bir birlikte düşünün. Sizden
şunu istiyorum: Bunların hangisi millet, hangisi FETÖ’yü de içeren o dinî
topluluk, hangisi AK PARTİ?
Hepinize
saygılarımı sunuyorum. 
Sağ
olun. (CHP, HDP ve İYİ PARTİ sıralarından alkışlar) 
BAŞKAN
– Teşekkürler Sayın İslam.
Sayın
Akbaşoğlu, açıklama mı, sataşma mı?
MUHAMMET
EMİN AKBAŞOĞLU (Çankırı) – Açıklama, bir cümleyle açıklama.
BAŞKAN
– Tamam.
Buyurun.
IV.- AÇIKLAMALAR (Devam)
40.- Çankırı Milletvekili Muhammet Emin Akbaşoğlu’nun,
safsatanın kölesi olanların hakikate kör olduklarına ilişkin açıklaması
MUHAMMET
EMİN AKBAŞOĞLU (Çankırı) – Safsatanın kölesi olanlar hakikate kördürler, ancak
bunun şuuruna varamazlar ve şuurunda değillerdir.
Teşekkür
ederim.
NAZIR
CİHANGİR İSLAM (İstanbul) – Sayın Başkan…
BAŞKAN
– Yerinizden söz vereyim.
Buyurun.
41.- İstanbul Milletvekili Nazır Cihangir İslam’ın,
Çankırı Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
NAZIR
CİHANGİR İSLAM (İstanbul) – Hakaret anlamında kullanmadım. Sofistler var,
bilirsiniz, Platon döneminde Atina’da yaşamış. Safsata, aslında sofistlerin
bizim literatüre girmiş ismi safsatacılar, sofistler yani. 
BAŞKAN
– Teşekkürler Sayın İslam.
MUHAMMET
EMİN AKBAŞOĞLU (Çankırı) – Şöyle: Aynı cümleyi kendisi için kullanmış oldu.
Dolayısıyla ben iade etmiş oldum, kendi bağlamında iade ettim.
Teşekkür
ederim.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Samsun Milletvekili Ahmet Demircan ve 5
milletvekilinin Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi (2/1186) ile Sağlık, Aile, Çalışma ve
Sosyal İşler Komisyonu Raporu (S. Sayısı: 12) (Devam)
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Sağlıkla İlgili Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin 14’üncü maddesinin ilk cümlesinde yer alan
“yer alan” ibaresinin “bulunan” ibaresi olarak değiştirilmesini arz ve teklif
ederiz.
 Aylin
Cesur Dursun Ataş Feridun
Bahşi
 Isparta Kayseri Antalya
 Ayhan
Erel Aydın Adnan Sezgin
 Aksaray Aydın
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKAN VEKİLİ MÜŞERREF PERVİN TUBA
DURGUT (İstanbul) – Katılmıyoruz.
BAŞKAN
– Önerge üzerinde Isparta Milletvekili Aylin Cesur konuşacaktır. 
Buyurun
Sayın Cesur. (İYİ PARTİ sıralarından alkışlar) 
Süreniz
beş dakikadır.
AYLİN
CESUR (Isparta) – Sayın Başkan, değerli milletvekilleri; hepinizi saygıyla
selamlıyorum.
Görüşülmekte
olan sağlıkla ilgili kanun teklifinin 14’üncü maddesi üzerinde görüşlerimi
ifade etmek üzere huzurunuzdayım. 
Değerli
milletvekilleri, öncelikle bir tıp doktoru olarak ifade etmeliyim ki ülkemizde,
maalesef, sağlıkta dönüşüm kapsamında yapılan uygulamalarla yeniden yasal düzenlemelere
ihtiyaç vardır. Örneğin, on altı yıldır Sağlıkta Dönüşüm Programı kapsamında
uygulanan, kaynakların daha verimli ve etkili kullanılacağı savunulan Kamu
Hastaneleri Birliği yapılanmasının ömrü sadece altı yıl sürebildi ve tekrar
eski sisteme dönüldü ve bu dönüşümün nedeni de çok başlılık olarak ifade
edildi. 
Sağlıkta
şiddetin arttığı bir dönemde yine baskın bir teklifle milletimizin karşısına
çıkıyorsunuz. Komisyon tutanaklarını incelediğimde gördüm ki sivil toplum
örgütlerinin temsilcilerinin de es geçildiği, Anayasa’nın ne kadar maddesi
varsa ihlal edildiği bir yasa teklifi bu maalesef. Bu yasa teklifi Anayasa’nın
2’nci, 23’üncü maddesine aykırı, 125’inci maddesindeki hak arama hürriyetine
aykırı, 38’e dörtteki masumiyet karinesine aykırı, 135’inci maddeye aykırı,
130’uncu maddeye aykırı; bulabileceğiniz bütün Anayasa maddelerine aykırı.
Şimdi,
emeği geçen meslektaşlarıma sormak istiyorum. Siz bunu, belli işte, sayısal
çoğunluk nedeniyle geçireceksiniz; peki, geçtikten sonra karşı karşıya kaldığınız
meslektaşlarımıza anlatabilecek misiniz? 83 bin üyeli tabip odalarına gidip
savunabilecek misiniz? 30 bin üyeli eczacılar odasında, 26 bin üyeli diş
hekimleri odasında savunabilecek misiniz? Bu rakamlar sizi ürkütmeli sayın
milletvekillerim. Akademik kadroların sayılarına da girecek olursak yüzlerine
bakıp da açıklama yapmak zorunda kalacaklarınızın sayısı çok fazla artacak, en
iyisi bu rakamlara hiç girmeyelim ama “rakam” dedik madem, vaktim elverdiğince,
ben, Sayıştay rakamlarına girmek istiyorum. 
Evet,
Sayıştay yaptığı denetimde, OHAL kapsamında çıkarılan 694 sayılı KHK’yle, il
sağlık müdürlüklerinde çalıştırılmak üzere sözleşme yapılan başkan ve başkan
yardımcılarından bazılarının, Sağlık Bakanlığı merkez teşkilatlarında müsteşar
yardımcısı, genel müdür, genel müdür yardımcısı, daire başkanı, Strateji
Geliştirme Daire Başkanı ve Türkiye İlaç ve Tıbbi Cihaz Kurumu Başkan
Yardımcısı olarak görevlendirildiğini tespit etmiş. Sayıştay, sözleşme
imzalanarak taşra teşkilatlarına atanan personelin merkez teşkilatlarında üst
düzey göreve getirilmelerini “Hem sözleşme gereklerine hem de atama usulüne
uygun değildir.” diyerek eleştiriyor ve aynı denetimde, kuruma ait alacakların
sağlıklı bir şekilde kayıt, takip ve muhasebeleştirilmesinin yapılmadığı ve
alacaklara faiz işletilmediği somut örneklerle saptanmış. Bu durum, tek
kelimeyle bir skandaldır ve Bakanlık, alacaklarından bihaber demektir. 
Evet,
İzmir Halk Sağlığı Müdürlüğünce yapılan incelemede 7 milyon 834 bin 636 liralık
alacağın ancak 2012 yılına kadar takibinin yapılabildiğini ve daha önceki
verilere ulaşılamadığını belirlemişler. Ancak “Alacağın takibi için gereken
bilgiler idarede mevcut değildir.” denmiş ve geçmiş. 
Yine,
İzmir İl Sağlık Müdürlüğünde yapılan incelemede idare bünyesinde alacak takip
biriminin olmadığı tespit edilmiş. Keza, Trabzon’da da uygulama benzer ve
Ankara Halk Sağlığı Müdürlüğünce yapılan incelemedeyse 2016 yılından itibaren
hizmet verilip de fatura kesilmeyen, dolayısıyla, alacak kayıtlarında yer
almayan 9 ile ilişkin 6 milyar 338 milyon 729 lira tutarında eksik tahakkuk
olduğu anlaşılmış. Çeşitli illerde benzer alacakların mali tablolarda
görülmediği de saptanmış. Bunlar Sayıştay raporları. Şimdi, böyle bir aymazlık
ve rezalet nasıl olabilir, ben bunu sormak istiyorum bu emeği geçen
meslektaşlarıma. Devlet, alacaklarını takip etmek için bir birim kurmaz mı? 
Sonuç:
Sayıştayın denetim raporlarından özetle âdeta Sağlık Bakanlığının saldım çayıra
Mevla’m kayıra şeklinde yönetildiğini anlıyoruz. Bunu mali tablolara yansıtmaz
mı? Bu nasıl bir ciddiyetsizliktir ben bir tıp doktoru olarak anlayamıyorum. Ve
sonra çıkıp milletimize diyeceksiniz ki: “Kriz falan yok.” Ben de diyorum ki:
Kriz milletin cebinde; kriz, yüzde 45 artan elektrik faturasında; kriz,
milyonlarca emeklide; kriz, EYT bekleyenlerde; kriz, 117 bin öğretmen açığı
varken atanamayan 400 bin öğretmende ve kriz 1.603 liraya çalışan 6 milyon
asgari ücretlide. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Cesur. 
AYLİN
CESUR (Devamla) – Ve kriz “Kadro vereceğiz.” deyip de vermediğiniz taşeron
işçilerde; kriz, yirmi bir gün askerlik nedeniyle işinden olacağı için
umutsuzluktan travma yaşayan gençlerimizde ve kriz, son on beş yılın en yüksek
işsizlik rakamlarını oluşturan ve çoluğuna çocuğuna ekmek götüremediği için
cebindeki elektrik faturasına intihar notu yazıp intihara kalkışan ve intihar
eden kadın işçide, Isparta’da oldu bu olay ve daha bugün sayın milletvekilleri,
Türkiye Büyük Millet Meclisi çatısında Halkla İlişkiler Binası’nın en yüksek
tepesine çıkarak intihara kalkışan vatandaşımız Ağrı’dan gelmiş AK PARTİ
milletvekiliyle görüşmek üzere, sayın vekil yerinde yokmuş, görüşememiş.
Türkiye Büyük Millet Meclisine gelmiş kriz, Türkiye Büyük Millet Meclisinin
çatısından kriz size bağırıyor. Vatandaşın sesini duyun sayın milletvekilleri,
vatandaşın sesini duyun, sesimizi duyun lütfen.
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Cesur.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
14’üncü
maddeyi oylarınıza sunuyorum: Kabul edenler… Etmeyenler… Madde kabul
edilmiştir.
Birleşime
on dakika ara veriyorum.
Kapanma Saati: 23.18
YEDİNCİ OTURUM
Açılma Saati: 23.31
BAŞKAN: Başkan Vekili Mithat SANCAR
KÂTİP ÜYELER: Mustafa AÇIKGÖZ (Nevşehir), Şeyhmus DİNÇEL
(Mardin) 
----- 0 -----
BAŞKAN
– Türkiye Büyük Millet Meclisinin 17’nci Birleşiminin Yedinci Oturumunu
açıyorum.
12
sıra sayılı Kanun Teklifi’nin görüşmelerine devam ediyoruz.
Komisyon?
Yerinde.
15’inci
madde üzerinde iki adet önerge vardır, aykırılık derecesine göre işleme
alıyorum. 
Türkiye Büyük Millet Meclisi Başkanlığına
Görüşülmekte
olan 12 sıra sayılı Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 15’inci maddesinin teklif
metninden çıkarılmasını arz ve teklif ederiz. 
 Ünal
Demirtaş Burhanettin Bulut Kani
Beko
 Zonguldak Adana İzmir
 Ömer
Fethi Gürer Neslihan Hancıoğlu Ali Fazıl
Kasap
 Niğde Samsun Kütahya
 Ali
Şeker Çetin Arık
 İstanbul Kayseri

BAŞKAN
– Komisyon önergeye katılıyor mu? 
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim. 
BAŞKAN
– Önerge üzerinde Kayseri Milletvekili Çetin Arık konuşacaktır. 
Buyurun
Sayın Arık. (CHP sıralarından alkışlar) 
Süreniz
beş dakikadır. 
ÇETİN
ARIK (Kayseri) – Teşekkür ederim Sayın Başkan. 
Teklifin
15’inci maddesi üzerine söz almış bulunuyorum. Aziz milletimizi ve onun
temsilcisi sayın milletvekillerini saygıyla selamlıyorum. 
Bu
torba yasa teklifinin içinde birçok düzenlemenin yanı sıra evlat hasretiyle
yanıp tutuşan insanlarımızla ilgili düzenlemeler de var. 
Sayın
milletvekilleri, yasalar toplumsal yaşamı düzenlerken insan vicdanını es
geçemez, geçmemeli. Maalesef, görüştüğümüz kanun teklifinde vicdanlar
yaralanıyor, es geçiliyor. 
Değerli
milletvekilleri, teklifin 15’inci maddesinde dört ayrı kategoride
incelenebilecek mahiyette suç unsurları düzenlenmiştir. Nedir bunlar?
Embriyoyla ilgili işlem yapan, embriyoyu alıp satan, buna özendiren, reklam
veren kişiler aynı cezaya çarptırılacaktır. Burada farklı içerikteki suçlar
aynı başlık altında toplanmış ve net bir ayrım yapılmamıştır. Kanuna aykırı
biçimde embriyoyla işlem yapan kişiyle bu işleme özendirdiği belirtilen kişinin
aynı cezaya tabi tutulması hakkaniyetli bir durum değildir. Konuyla ilgili
olarak her ne kadar yargı karar verecek ise de kanunda farklı suç tiplerinin
aynı cezayla cezalandırılması öngörüldüğünde mahkemelerin kanun hükmünü
değiştirmeleri mümkün olmayacağından farklı ağırlıktaki dört ayrı suça aynı
cezanın uygulanması söz konusu olacaktır. Dolayısıyla görevini yapan, bir
soruya yanıt veren hekimle komisyonculuk yapan bir kişi arasında cezai hukuk
bakımından herhangi bir ayrım olmayacaktır.
Biz
kadın doğumcular “infertile” yani çocuğu olmayan bir çift geldiğinde öncelikle
bunun nedenini araştırırız. Öyle sonuçlarla karşılaşırız ki “Bunu çifte nasıl
söyleyebiliriz?” diye düşünürüz. Örneğin 23 yaşındaki genç bir kadına “Senin
yumurtalıkların doğuştan yok.” veya “Senin yumurtalıklarında hiç yumurta yok.”
ya da “Senin ‘uterus’un yani rahmin doğuştan yok.” demek kolay bir şey değildir
sayın milletvekilleri. “Senin çocuk sahibi olabilmen için donasyona ihtiyacın
var.” ya da “Senin anne olabilmek için tek şansın taşıyıcı annelik.” demek çok
kolay bir şey değildir. Ya da 20 yaşındaki genç bir erkeğe “Kardeşim, senin
tetkik sonuçlarına göre baba olma şansın yok ya da tek şansın donasyon.” demek
hiç ama hiç kolay olan bir şey değildir.
Sayın
milletvekilleri, evlat demek canın en tatlı yeri, baktığın gözün, tuttuğun
elin, yürüdüğün ayakların, yemeğin, suyun, nefesin, “Ona gelmesin, bana gelsin
tüm acılar.” dediğin tek varlıktır. Evet, evlat sahibi olanlar için evlat böyle
bir şey. Peki, evlat sahibi olamayanlar için? Bir doktor, bir hastasına “Senin
rahmin ve yumurtalıkların gelişmemiş.” dediğinde, kadının doktora ağlamaklı bir
şekilde soracağı ilk soru “Peki, benim hiç çocuğum olmayacak mı?” sorusu
olacaktır. Bu soruya cevap veren kadın doğumcu hekim “Tek şansınız donasyon.”
dediğinde, bir sonraki soru “Peki, nerede yaptırabilirim?” olacaktır.
İşte,
bu soruya yanıt veren hekim, bu maddeye göre özendirme suçu işlemiş olacaktır,
bu işin komisyonculuğunu yapan, embriyo alıp satan kişiyle aynı cezaya
çarptırılacaktır; üç ila beş yıl arası hapis cezası ve çok ağır para cezalarıyla
karşı karşıya kalacaktır.
Sayın
milletvekilleri, bilgiye ulaşmanın insanların parmaklarının ucunda olduğu
çağımızda, insanların bilgiye ulaşmasını engellemek mümkün değildir, önemli
olan insanlarımızın doğru bilgiye ulaşmasını sağlamaktır. 
Bu
noktadan hareketle, çocuğu olmayan bir çifti doğru bilgilendirecek olan kişiler
kadın doğumcular olmalıdır, doktorlar olmalıdır. Hastasını doğru bilgilendiren
bir doktoru, bu işin komisyonculuğunu yapan kişilerle aynı kategoride
değerlendirmek vicdansızlıktır, haksızlıktır. Hukukun üstünlüğünün egemen
olduğu bir hukuk devletinde hukuki güvenliğin sağlanması zorunlu olup, yapılan
düzenlemelerde istikrar, belirlilik ve öngörülebilirlik göz önünde
bulundurulmalıdır. Bireyin insan olarak varlığının korunmasını amaçlayan hukuk
devletinde, vatandaşların hukuk güvenliğinin sağlanması zorunludur.
Bu
nedenlerle, bu teklif hukuki güvenliğe aykırı olup, kişileri açık ve belirgin
olmayan kurallarla karşı karşıya bırakmaktadır. Bu nedenlerle, hukuka aykırı
olan “özendirme” ibaresinin geri çekilmesi gerekir.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Arık, buyurun. 
ÇETİN
ARIK (Devamla) – Teşekkür ederim Sayın Başkan.
Özendirme
suçuyla ilgili olarak Türk Ceza Kanunu’nda bizlere ışık tutabilecek bir hüküm
yer almaktadır. Türk Ceza Kanunu madde 190’da özendirme suçunun bir örneğinin
düzenlendiği görülmektedir. 
Bu
hükümden hareketle “Bu fiilleri özendiren, bunları yönlendiren” ibaresi yerine,
“Bu fiillerin işlenmesine özel yer, donanım veya malzeme sağlayan, bu fiilleri
işleyenlerin yakalanmalarını kolaylaştıracak önlemleri alır.” şeklinde
değiştirilmelidir.
Teşekkür
ediyorum.
Saygılar
sunuyorum. (CHP sıralarından alkışlar)
BAŞKAN
– Teşekkürler Sayın Arık. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Sağlıkla İlgili Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin 15’inci maddesinin üçüncü fıkrasına “ve bu
kişilere bin güne kadar adli para cezası verilir” cümlesinin eklenmesini arz ve
teklif ederiz. 
 Tamer
Akkal Dursun Ataş Feridun
Bahşi
 Manisa Kayseri
 Antalya 
 Aydın
Adnan Sezgin Ayhan Erel
 Aydın Aksaray

BAŞKAN
– Komisyon önergeye katılıyor mu? 
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim. 
BAŞKAN
– Önerge üzerinde Manisa Milletvekili Tamer Akkal konuşacaktır. 
Buyurun
Sayın Akkal. (İYİ PARTİ sıralarından alkışlar) 
Süreniz
beş dakikadır. 
TAMER
AKKAL (Manisa) – Sayın Başkan, değerli milletvekilleri; 1991’den bu yana 14
Kasım, Dünya Diyabet Günü olarak belirlenmiştir. Diyabet, tıbben tedavisi
olmayan, insülin bağımlısı olarak yaşamayı gerektiren bir hastalıktır ve genel
olarak çocukluk çağlarında ortaya çıkmaktadır. Son dönemde artış hızı yüksek
olan bu hastalığın tedavisi için gerekli olan ilaçların Türkiye’ye ulaşımında
ciddi sıkıntı vardır. Çocuklarımızın sağlığı ve geleceği için büyük önem arz
eden diyabet ilaçlarının ve teknolojilerinin ülkemize düzenli olarak ulaşamıyor
olması kabul edilebilir bir durum değildir. Ülkenin geleceğinin temeli olan
çocuklarımızdan bu hastalığa yakalanmış olanlar devletimizin özel ilgi ve
yaklaşımını hak etmektedir. 
Kan
ölçümü yapan sensör ve insülin pompaları gibi gerekli olan malzemelerin temin
edilmesinde Sağlık Bakanlığımızı harekete geçmeye davet ediyorum. 
Yapıcı
bir muhalefet anlayışıyla, torba yasayla teklif edilen sağlık çalışanlarına
karşı şiddetin önlenmesine yönelik düzenleme, sigara yasağının kapsamının
genişletilmesi, doku ve organ nakline yeni standartlar getirilmesi gibi olumlu
gördüğümüz her noktada desteğimizi verdik ancak bu yasa tekliflerinin içinde
gizlenmiş bazı maddeler var ki bunları akıl ve vicdan kabul etmiyor. 
Bu
maddelerden bir tanesi, insan haklarının âdeta yok sayıldığı 5’inci madde ve
onunla uygulanmak ve başlatılmak istenen cadı avıdır. Bu maddede “Millî
güvenliğine karşı faaliyette bulunduğuna karar verilen yapı, oluşum veya
gruplara üyeliği, mensubiyeti, iltisakı veya bunlarla irtibatı olduğu için kamu
görevinden çıkarılan doktorlar sadece Sosyal Güvenlik Kuruluşuyla sözleşmesi
bulunmayan sağlık kuruluşlarında çalışabilecek.” deniyordu, biraz önce
değiştirildi, şimdi de “Hadi çalışsınlar ama dört yüz elli gün beklesinler.”
deniyor. 
Peki,
bu madde kimi tarif ediyor? Mahkeme kararıyla suçu sabit bulunmuş, hüküm giymiş
doktorları mı tarif ediyor? Hayır. Bir terör örgütüyle irtibat, iltisak,
bağlantı olduğuna dair bir mahkeme kararı varsa, zaten Türk Ceza Kanunu’na göre
hekimler mesleklerini icra edemezler. Ancak burada ifade edilen, bir mahkeme
kararı olmaksızın, istihbarat raporlarına dayalı olarak, bürokratik
mekanizmalar içerisinde, yalnızca kanaatlere yönelik olarak verilen
kararlardır. Bu durumda, kanun hükmünde kararnameyle ihraç edilmiş bir doktor
hakkında mahkemenin vermiş olduğu bir hüküm ya da ceza olmamasına karşın, bir
nevi dört yüz elli gün hak mahrumiyeti cezası almaktadır. Bu, her şeyden önce,
adaletin en temel dayanağı olan masumiyet karinesine aykırıdır. Suç
kesinleşmediği sürece hiç kimse hükümlü sıfatıyla değerlendirilemez. Suçu ispat
edilinceye kadar herkes masumdur. Ancak teklifin bu ilgili maddesiyle birlikte,
suçluluğu ispatlanmamış, mahkemesi sonuçlanmamış, yalnızca KHK’yle görevine geçici
olarak son verilmiş doktorlar suçlu ve hükümlü muamelesine tabi tutuluyor.
Mahkeme süreci tamamlanmamış her doktoru peşinen terör örgütü üyesi ilan etmek
ve bu insanların hayatlarını adayarak elde ettikleri doktorluk mesleklerini
ellerinden almak veya ara vermelerini istemek ne hukuka ne vicdanlara sığan bir
durumdur. Antidemokratik rejimlerde bile rastlanmayacak kadar vahim bir
içerikte olan bu madde kabul edilemez. Bir insanın hekim olup olmadığına,
hekimlik yapıp yapamayacağına mezun olduğu okul, aldığı diploma, mesleki
yeterliliği üzerinden karar verilir. Mesleğini icra etmeye engel bir suç veya
ceza olmadığı sürece de hekimliğini yapmaya devam eder. Suçlu, elbette, cezası
neyse onu çekecektir. Bu millete ve bu devlete karşı suç işleyen, ihanet eden her
kim varsa bir gün elbet bedelini misliyle ödeyecektir. Bizim burada karşı
çıktığımız husus, kanun teklifinin suç işleyenleri değil, yalnızca şüphe
duyulan vatandaşları doğrudan cezalandırmasıdır. Eğer mesele FETÖ terör
örgütüyle iltisak meselesiyse AK PARTİ’nin önce dönüp kendisine maalesef ki
bakması gerekiyor. 
Bu
fotoğrafta FETÖ’yle iltisaklı olduğu kanıtlarıyla sabit, FETÖ liderini ziyaret
edip el etek öpen, hatıra fotoğrafı çekilen AK PARTİ’li vekiller hâlâ bu
sıralarda, bu koltuklarda, hepimizin arasında oturuyor. FETÖ lideriyle doğrudan
bağlantı kurmuş bu kişileri yeniden milletvekili sıfatıyla Meclise sokacaksınız
ancak henüz yargılama süreci bitmemiş, tamamlanmamış, hüküm giymemiş, suçlu
bulunmamış doktorları ve sağlık personelini “FETÖ’yle iltisakı olabilir.”
diyerek mesleklerinden men edeceksiniz ya da açığa alacaksınız, açlığa mahkûm
edeceksiniz.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Akkal.
TAMER
AKKAL (Devamla) – Böyle adalet de olmaz, böyle mücadele de olmaz. 
Şu
resimde FETÖ elebaşıyla masada oturan herkes dışarıda, tutuklu değil. Burada
tek tutuklu kim biliyor musunuz?
ALİ
ÖZKAYA (Afyonkarahisar) - Masa yok orada.
TAMER
AKKAL (Devamla) – Pardon, yanlış resmi gösterdim.
Elinde
sürahiyi tutan, oradaki sadece sürahiyi tutan kişi içeride. İşte sizin FETÖ’yle
mücadele anlayışınızın özeti maalesef ki budur. FETÖ’nün siyasi ayağının Meclis
tarafından araştırılmasını istedik, kabul etmediniz. Bu hıyanet şebekesi
Emniyetten istihbarata, Silahlı Kuvvetlerden doktor ve sağlık çalışanlarına
kadar her türlü alana sızdı ama bir tek Meclise sızmadı. Hiç FETÖ’cü grup
başkan vekili yok muydu? Hiç FETÖ’cü bakan yok muydu? Hiç genel başkan
yardımcısı, hiç Başkanlık Divanı üyesi yok muydu? 
(Mikrofon
otomatik cihaz tarafından kapatıldı) 
TAMER
AKKAL (Devamla) – Çok az kaldı.
BAŞKAN
– Tamam, bağlayın, Sayın Akkal.
TAMER
AKKAL (Devamla) – Maide suresi 42’nci ayette Yüce Allah diyor ki: “Hükmedersen
adaletle hükmet. Allah, adaletle hükmedenleri, adaleti ayakta tutanları sever.”
Siz adaletle hükmetmiyorsunuz. İlk önce Allah katında, sonra da hukuk devleti
nezdinde bu adaletsizlik elbet karşılık bulacaktır. 
Saygılar
sunuyorum. (İYİ PARTİ sıralarından alkışlar)
BAŞKAN
– Teşekkürler Sayın Akkal. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
15’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
Madde
16’ya bağlı ek madde 1 üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 12 sıra sayılı Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 16’ncı maddesinin teklif
metninden çıkarılmasını arz ve teklif ederiz.
 Ünal
Demirtaş Burhanettin Bulut Ali
Şeker
 Zonguldak Adana İstanbul
 Ömer
Fethi Gürer  Yüksel Özkan
 Niğde Bursa
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim. 
BAŞKAN
– Önerge üzerinde Bursa Milletvekili Yüksel Özkan konuşacaktır. 
Buyurun
Sayın Özkan.
Süreniz
beş dakikadır. 
YÜKSEL
ÖZKAN (Bursa) – Sayın Başkan, sayın milletvekilleri; Plan ve Bütçe Komisyonunda
dün Sağlık Bakanlığımızın bütçesini görüştük. Sayın Sağlık Bakanının yaptığı
sunumda, yılda toplam 750 milyon hasta bakıldığı, 2017 yılında MHRS’yle yani
Merkezi Hekim Randevu Sistemi’yle 121 milyon hasta bakıldığı, 100 bin kişiye
186 hekimin, yine 100 bin kişiye 272 ebe ve hemşirenin düştüğü ülkemizde, günde
1 milyon 200 bin poliklinik muayenesi yapıldığı vurgulanmıştır. OECD
ortalamasının 100 bin kişiye 351 hekim ve yine 100 bin kişiye 1.025 ebe ve
hemşirenin düştüğü gerçeğiyle bütün bu veriler, sağlık çalışanlarının bu iş
yükü altında ne kadar özverili çalıştığının bir göstergesidir.
Sevk
zincirinin uygulanmadığı ülkemizde kamu hastanelerinde beş dakikada 1 muayene
zorlaması yapılmaktadır. Hâlbuki Dünya Sağlık Örgütüne göre bu sürenin yirmi
dakika olduğu dikkate alınırsa, beş dakikada bir hastanın muayenesiyle hekimin
bir hastasına ne kadar faydalı olacağının değerlendirmesini siz değerli
milletvekillerine bırakıyorum. 
Sayın
milletvekilleri, siz böyle bir sağlık sistemine “Evet.” mi diyorsunuz? Beş
dakikalık muayeneye “Evet.” mi diyorsunuz bu yasayla? Halkın sağlığını beş
dakikalık bir bakıyla mı değerlendireceksiniz? “Sağlıkta Dönüşüm Programı”
dediniz ve gelinen noktada sağlık çalışanları için sağlıkta şiddete dönüştü. Bu
olumsuz şartlardan dolayı her gün yüzlerce sağlık çalışanı sözlü, psikolojik,
fiziki saldırıya uğramaktadır. CHP Grubumuzun sağlıkta şiddet raporuna göre son
altı yılda 20.706 sağlık çalışanına fiziksel saldırıda bulunulmuştur ve bu,
kayıtlara geçmiştir. Sağlık çalışanlarının birçoğu bıkkınlık sendromuyla
mücadele ediyor ve tedavi alıyor. Bütün bunlardan dolayı hekimler tazminat
davası olasılığına karşı kendilerini koruma içgüdüsüyle komplike hasta
gruplarından uzaklaşıyorlar yani defansif hekimlik yapmaya başladılar.
Hastasına yeterli zaman ayıramayan hekimler manyetik rezonans görüntüleme,
bilgisayarlı tomografi gibi ileri tetkiklere başvuruyorlar; amaçları tanıda
eksik kalmamak, hastasına zarar vermemek. Hâlbuki esas olan muayenedir. Bu ve
buna benzer ileri tetkikler nedeniyle sağlık giderleri artmaktadır. Tıbbi sarf
malzemelerinin yaklaşık yüzde 80’ini ithal ediyoruz. Döviz dalgalanmasından,
ekonomik krizden dolayı tıbbi sarf malzeme temini kısıtlanmış olup ve hatta
“Kurumu zarara uğratmakla suçlanacaksınız.” diye hekimler belirli yazılarla
uyarılmaktadır. İhaleyle tıbbi malzeme veren firmalar SUT fiyatlarının güncellenmemesi,
kur artışından ve alacaklarını yaklaşık dokuz aydır alamamalarından dolayı
ihalelere girmemektedirler. Tüm bu olumsuzlukların faturası hekime, sağlık
çalışanına çıkarılmaktadır. Sonuç: Saldırı, şiddet, tehdit. 
Yetmiyormuş
gibi, birçok kurum ve üniversite hastanelerinde ek ödemelerin aylardır
yapılamadığı veya azaltıldığı bir gerçektir. Özlük hakları hâlâ arzu edilen
noktada değildir. Sağlık çalışanları geçim derdindedir. Psikolojik, fiziki ve
ekonomik baskının esas sebebi performans, nicelikli ve popülist temelli
yürütülen sağlık politikalarıdır. Palyatif çözümlerle ancak gününüzü
kurtarırsınız. 
Üniversitelerimizin
son durumu da dikkate alındığında korkarım ki ileride kendimizi emanet edecek
hekimler bulamayacağız. Çalışanın sağlığı bozuldu, toplumun aynı şekilde. 
Cumhuriyetimizin
kurucusu Gazi Mustafa Kemal Atatürk “Beni Türk hekimlerine emanet edin.”
demiştir.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın lütfen. 
YÜKSEL
ÖZKAN (Devamla) – Bu arada hatırlatmak isterim ki 26 ülkede Ulu Önderimiz’in
anıtı vardır, büstü vardır, heykeli vardır; yalnız ülkemizde, bizim
cumhuriyetimizin kurucusunun heykellerine, büstlerine saldırı vardır. Onun için
diyorum ki gelin, sağlıktaki düzenlemeleri, çıkarılacak tüm kanun maddelerini
Anayasa’mıza uygun olacak şekilde, ilgili meslek ve akademik odalarımızın,
sendikalarımızın önerileri doğrultusunda yapalım. Sizleri empati yapmaya davet
ediyorum, sizleri adalete davet ediyorum. 
Son
olarak, görevi başında öldürülen, benim de sınıf arkadaşım olan Doktor Fikret
Hacıosman ve diğer tüm sağlık çalışanı şehitlerimizi rahmetle anıyorum, ruhları
şad olsun. 
Artık
hekimler ölmesin diyor, hepinizi saygıyla selamlıyorum. (CHP sıralarından
alkışlar)
BAŞKAN
– Teşekkürler Sayın Özkan. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Madde
16’ya bağlı ek madde 2 üzerinde iki önerge vardır, okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 16’ncı maddesine bağlı ek 2’nci maddenin
teklif metninden çıkarılmasını arz ve teklif ederiz. 
 Hasan
Baltacı Ednan Arslan Ali
Şeker
 Kastamonu İzmir İstanbul
 Ünal
Demirtaş Kani Beko
 Zonguldak İzmir
BAŞKAN
- Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim. 
BAŞKAN
– Önerge üzerinde Kastamonu Milletvekili Hasan Baltacı konuşacaktır. 
Buyurun
Sayın Baltacı. (CHP sıralarından alkışlar)
Konuşma
süreniz beş dakikadır.
HASAN
BALTACI (Kastamonu) – Sayın Başkan, değerli milletvekilleri; öncelikle, Genel
Kurulumuzu saygıyla selamlıyorum.
Her
şeyden önce şunu belirtmeliyim: Bu kanun teklifinin en çok tartışılan 5’inci
maddesinde kısmen de olsa bir iyileştirme getirilmiştir ama yeterli değildir.
Yalnız, Meclisin bundan sonra yapacağı tüm yasama faaliyetlerinde toplumun tüm
kesimlerinin çıkarını gözeten ve uzlaşmaya dayanan bir tutumun öne çıkması için
daha çok çaba harcamamız gerekiyor. Çünkü özellikle bu yasada olduğu gibi yani
sağlıkta şiddeti önlemek istiyorsak, kadına şiddetle mücadele etmek istiyorsak,
toplumsal barışı yeniden tesis etmek istiyorsak öncelikle bu Meclisin çatısı
altında uzlaşma kültürünü hâkim kılmalıyız. Ortak değerlerimizi daha fazla öne
çıkarmalıyız, ortak kaygılarımızı daha çok konuşmalıyız.
Şimdi,
eğer sağlıkta şiddeti önlemek istiyorsak başta hekimler olmak üzere tüm sağlık
çalışanlarının çalışma koşullarını iyileştirmeliyiz. Her şeyden önce, sağlık
hizmeti ulaşılabilir, yerinde ve ücretsiz olmalıdır. Düşünün, hastalar hastane
hastane gezerken, randevu sistemi ihtiyaca cevap vermezken, acil servisler
yoğun bakım ünitesi gibi, poliklinik gibi hizmet verirken, acil servislere
başvuru Türkiye genelinde 100 milyon kişiyi aşmışken, hekim ve sağlık
çalışanlarının sayısı yetersizken, bir de bunun üstüne bütçeden sağlığa yeteri
kadar pay ayrılmamışken, ambulanslar hastaneler arasında mekik dokurken,
önleyici ve koruyucu sağlık hizmeti verilemezken nasıl olacak da sağlıkta
şiddetin önüne geçeceğiz? Şimdi, gerçekçi olmamız lazım. Şiddeti uygulayan her
kim olursa olsun öncelikle bunun cezasız kalmayacağını bilmeli, verilen cezanın
uygulanacağını herkes bilmeli ama bunların yeterli olmayacağı kanısındayım
çünkü biz her şeyden önce sağlık sistemini bir bütün olarak ele almalıyız,
hastanın hekime ulaşmasının önündeki tüm engelleri kaldırmalıyız, hekim ve
sağlık çalışanlarının sayısını artırmalıyız, onlara barışçıl bir çalışma ortamı
sunmalıyız ve hekim ve sağlık çalışanlarına karşı uygulanan siyasi ve idari
baskıya bir an önce son vermeliyiz.
Bir
diğer husus da özellikle hekimlerin çalışma performansını etkileyen bu Sağlıkta
Performans Sistemi’ni yeniden değerlendirmeliyiz ve bence tümden kaldırmalıyız
çünkü muayene sürelerine baktığımızda Dünya Tabipler Birliğince belirlenen
standartlara göre hekimin hastasına ayırması gereken süre en az yirmi dakika.
Bu, Avrupa’da yirmi beş dakika bizde ise -günde 80 ila 200 hasta muayene eden
doktor- özellikle psikiyatri kliniklerinde sekiz dakika, diğer kliniklerde ise
beş dakikaya bir randevu alıyor. Bu sistem hekimi tüccar, hastayı da müşteri
gören bir anlayışa sahiptir. Hasta kendisini müşteri olarak gördüğünde bu sefer
de “müşteri memnuniyeti” gibi, sağlık hizmetiyle hiç alakası olmayan bir kavram
devreye giriyor. Bütün bunlar yapılmazsa zaten kendisi tedaviye muhtaç olan
sağlık sistemini ayağa kaldıramayız, şiddeti önleyemeyiz.
Ayrıca,
sağlığı, devletin vatandaşına borçlu olduğu bir toplumsal hizmet olarak, bir
kamu malı olarak değil de ticari bir meta olarak görüyorsunuz. Sizi ayakta
tutan rant ekonomisinin bir parçası yaptınız sağlık sistemini. Şehir
hastaneleriyle sağlığı yandaşa kaynak aktaracak bir araç olarak görüyorsunuz.
Hastalar hekim beklerken hekimlik hakkını satışa çıkarıyorsunuz. Yani sizin
için sağlık sistemi bir hizmet değil, kriz çıkaran ekonomik sisteminize kaynak
aktaracak bir araçtan başkası değildir. Eğer bu ekonomik krizle mücadele etmek
istiyorsak ekonomimizi ayakta tutan üretici güçleri, işçileri, emekçileri,
memurları, köylüyü, gençleri, kadınları yaşatmak zorundayız; üretici güçlerin
sağlığını yeniden ayaklar üstüne dikmek durumundayız. Aksi takdirde yaklaşan ve
derinleşen krizle mücadele etmek imkânımız yoktur. 
Hepinize
teşekkür ediyorum, sağ olun. (CHP sıralarından alkışlar) 
BAŞKAN
– Teşekkürler Sayın Baltacı.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
Madde
16’ya bağlı ek madde 2 üzerinde bir önerge daha vardır, onu okutacağım.
Türkiye Büyük Millet Meclisi Başkanlığına
Görüşülmekte
olan, Sağlıkla İlgili Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin 16’ncı maddesi ile 2238 sayılı Kanun’a
eklenen ek 2’nci maddenin 2’nci fıkrasında yer alan “15 gün içinde” ibaresinin
“7 gün içinde” ibaresi olarak değiştirilmesini arz ve teklif ederim.
 Arslan
Kabukcuoğlu Dursun Ataş Feridun
Bahşi
 Eskişehir Kayseri Antalya
 Ayhan
Erel Aydın Adnan Sezgin
 Aksaray Aydın
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim. 
BAŞKAN
– Önerge üzerinde Eskişehir Milletvekili Arslan Kabukcuoğlu konuşacaktır.
Süreniz
beş dakikadır.
Buyurun
Sayın Kabukcuoğlu.
ARSLAN
KABUKCUOĞLU (Eskişehir) – Sayın Başkan, değerli üyeler; 12 sıra sayılı Kanun
Teklifi üzerinde söz almış bulunmaktayım.
Bugün
Diyabet Günüdür. Ülkemizde 8 milyon civarında diyabetli olduğu tahmin ediliyor.
Beslenme bozukluğu ve fiziksel aktivitedeki azalmayla diyabet hastasının
gelecek yıllarda daha da artacağı tahmin ediliyor. Diyorum ki özellikle
çocuklarınızın fit olmasını sağlayınız.
Organ
yetersizliği on binlerce hastayı ilgilendiren, önemli bir maddi manevi külfet
yaratan ciddi bir sağlık sorunudur. Kadavradan veya canlıdan organ alınması bu
hastalar için önemli bir kurtuluş ve iyi olma ümididir. Ülkemizde kadavradan
transplantasyon beklenenin altındadır. Sayın Profesör Doktor Mehmet Haberal’ın
verilerine göre, 20 binden fazla böbrek hastası, 2 binden fazla karaciğer
hastası ve binden fazla kalp hastası transplantasyon için beklemektedir. Bizde
kadavradan doku alma son derece düşüktür, aşağı yukarı organ
transplantasyonunun yüzde 20’sini kadavradan, yüzde 80’ini de canlıdan alınan
organlarla karşılamaktayız. Organ transplantasyonu için Şiraz’da kadavradan
yararlanma yüzde 95, Tahran’da yüzde 60 iken ülkemizde yüzde 30 civarındadır;
İran’ın bile çok çok altındayız. 
Ülkemizde
neden kadavradan organ transplantasyonu az miktarda olmaktadır? Bununla ilgili
pek çok çaba vardır. Diyanet İşleri Başkanlığının cuma hutbeleri başta olmak
üzere değişik ortamlarda organ transplantasyonunun canlıdan yapılabileceğine ve
organdan yapılabileceğine dair vaizleri mevcuttur. Ancak muhtemeldir ki tüm din
adamları aynı görüşte değildir, onların bu konuda bilinçlerinin artırılması
gerekiyor. Ayrıca, hekimlerin bu konudaki tecrübelerini de tartışmak gerekiyor.
Bir kazazede geldiğinde ve durumu iyi değilse, “ex” olması bekleniyorsa uygun
bir ortamda hasta yakınları hekimler tarafından alınmalı ve yavaş yavaş
hastasının kaybedileceğine ve buradan organ bağışının gerekliliğinin
anlatılması, inandırılması gerekmektedir. 
Ülkemizde
2.500 kazazede donasyona yatkın bulunuyor. Bu 2.500 kazazedenin de sadece yüzde
20’sinden doku transplantasyonunda faydalanabiliyoruz. Bunun hâlbuki
ülkemizdeki ventilatör sayısına bakıldığında 5 misli olması gerekiyor. Niye
böyle oluyor diye araştırıldığı vakit beyin ölümü tanısının geç konulduğu
anlaşılıyor. Hâlbuki beyin ölümü tanısı el Doppler’iyle dahi yapılabilecek bir
şey. Burada Sağlık Bakanlığı, yoğun bakım ünitelerini, özellikle ventilatör
bulunan yoğun bakım ünitelerini alet edevat bakımından dört başı mamur hâle
getirmelidir. Her ne kadar MR ya da tomografi cihazlarıyla beyin ölümü
gerçekleştiği gösterilebiliyorsa da her merkezde bu yoktur ama bir Doppler
ultrasonu koymak karşılaşılan maddi külfet karşısında son derece ekonomik bir
yatırımdır. 
Yine,
Bakanlık, halk toplantıları yapmalı ve hekimler halkı sürekli olarak
bilgilendirmelidir. 
Bir
diğer konu immünolojik uyum tespitinin tam yapılamaması. Bu da şöyle oluyor:
Ülkemizde 82 merkezde organ transplantasyonu yapılmaktadır. Şu durum eksik ki
her merkez kendi içinde çalışıyor. Buradan şunu demek istiyorum: Bir organ
vericisini, canlıyı buluyorlar, vermeye hazır ama karşı tarafın immünolojik
değeri uygun bulunmuyor ve bunu ayarlamak için benzer bir hasta gelmesini
bekliyorlar. Hâlbuki Sağlık Bakanlığı bunu tüm Türkiye’de kendi bünyesine alır
ve takibini yaparsa merkezlerde bunun için bekleyen immün grupları tespit eder,
merkezlerden hastalar ayrılmadan organlar alınır, yine Sağlık Bakanlığının
organizasyonuyla, eş değer olarak aynı zamanda… 
(Mikrofon
otomatik cihaz tarafından kapatıldı) 
BAŞKAN
– Tamamlayınız Sayın Kabukcuoğlu. 
ARSLAN
KABUKCUOĞLU (Devamla) – Tabii efendim. 
…gitmesi
gereken merkeze ulaştırılır ve hastalara büyük bir yardım yapılır ve ülkemiz
sigorta şirketleri büyük bir maddi külfetten kurtarılır. 
Burada
her şey hazır, toplum hazır; eksik olan, Sağlık Bakanlığının küçük bir fırça
darbesidir. Umuyoruz ki bunu da yakın zamanda yaparlar ve hastalarımızın
hayrına bir iş gerçekleşmiş olur. 
Hepinize
teşekkür ederim. (İYİ PARTİ sıralarından alkışlar) 
BAŞKAN
– Teşekkürler Sayın Kabukcuoğlu. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Maddeyi
oylarınıza sunuyorum: Kabul edenler… Etmeyenler… Madde kabul edilmiştir.
17’nci
madde üzerinde aynı mahiyette üç önerge vardır, önergeleri okutup birlikte
işleme alacağım.
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 17’nci maddesinin kanun teklifinden
çıkarılmasını arz ve teklif ederiz.
 Oya
Ersoy Semra Güzel Meral
Danış Beştaş
 İstanbul Diyarbakır Siirt
 Tulay
Hatımoğulları Oruç  Serpil Kemalbay Pekgözegü
 Adana İzmir

Aynı
mahiyetteki diğer önergenin imza sahipleri:

 Ünal
Demirtaş Burhanettin Bulut Kani
Beko
 Zonguldak Adana İzmir
 Ali
Şeker Müzeyyen Şevkin Neslihan
Hancıoğlu
 İstanbul Adana Samsun
 Ömer
Fethi Gürer Çetin Arık Ali
Fazıl Kasap
 Niğde Kayseri Kütahya

Aynı
mahiyetteki diğer önergenin diğer imza sahipleri:

 İbrahim
Halil Oral Dursun Ataş Feridun
Bahşi
 Ankara Kayseri Antalya
 Ayhan
Erel Aydın Adnan Sezgin Ahmet Çelik
 Aksaray Aydın İstanbul
 Zeki
Hakan Sıdalı
 Mersin
BAŞKAN
– Komisyon önergelere katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) -
Katılamıyoruz efendim.
BAŞKAN
– Önergeler üzerinde ilk söz, Adana Milletvekili Müzeyyen Şevkin’e aittir. 
Buyurun
Sayın Şevkin. (CHP sıralarından alkışlar)
Süreniz
beş dakikadır.
MÜZEYYEN
ŞEVKİN (Adana) – Sayın Başkan, değerli milletvekilleri; görüşülmekte olan
teklifin 17’nci maddesiyle ilgili partimiz Cumhuriyet Halk Partisi adına söz
almış bulunuyorum. 
Değerli
milletvekilleri, Türkiye maalesef çok uzun süredir yaşanan ve bugün etkilerini
daha derinden hissettiğimiz büyük bir ekonomik, siyasi, sosyal ve kültürel
krizle boğuşmaktadır. 12 Eylül 1980 darbesinin bir ürünü olarak otuz yedi
yıldan bu yana bilimsel, özerk üniversitenin önündeki en büyük engel olarak
duran Yükseköğretim Kurulu üniversiteleri vesayet altına alarak kontrol altında
tutma anlayışını sürdürüyor. Bilime, bilimsel özgürlüğe, ifade hürriyetine
yönelik baskı ve engellemelere paralel olarak YÖK’le beraber özerkliği tamamen
ortadan kaldırılan üniversiteler ne yazık ki farklı düşüncelerin sorgulandığı
ve üretildiği yerler olmaktan çıkmış durumdadır. Üniversitelerimiz daha çok
dogmatik düşüncelerin kabul edildiği ve öğretildiği meslek liseleri düzeyinde
kalmıştır. AKP hükûmetleri döneminde YÖK’ün de hüneriyle yürütme erkinin
kontrolüne giren üniversiteler Bologna süreciyle birlikte tamamen piyasa
dinamiklerine teslim edilmek istenmiş, yükseköğretim de dâhil olmak üzere,
eğitim hizmetlerinin ticarileştirilmesi, üretilen bilginin metalaştırılması,
muhafazakârlaşma ve kadrolaşma, üniversite yönetimlerinin otoriterleşmesi
yönündeki politikalarda artışlar yaşanmıştır. Gerekli özen ve ilgi
gösterilmeyerek, yapısı bozularak sürekli geri bırakılan üniversitelerin, iyi
niyetli ve saygın bilim insanlarının tüm samimi uğraşlarına karşın, bilim
politikası ve stratejileri yoktur. Altyapı yetersizliği, eğitimde ezbercilik,
son dönemdeki, bilime inanmayan niteliksiz öğretim üyeleri üniversiteleri çağın
gerisinde bırakmıştır. 
Sayın
milletvekilleri, G20 ülkeleri arasında olmasına rağmen üniversitelerimiz dünya
sıralamasında ilk 100’e girememektedir. Sayın Cumhurbaşkanımız da haklı olarak
serzenişte bulunmuş, “Neden ilk 100 içerisinde değiliz?” demiştir. Son derece
haklıdır ama herhâlde bunda en büyük sorumluluk yine Adalet ve Kalkınma
Partisinindir diye düşünüyorum. 
AKP,
kontrolüne aldığı YÖK’ün kurumsal yapısının sağladığı baskıcı imkânları sonuna
kadar kullanmaktadır. Devletin muhalif tüm kesimlere karşı şiddet araçlarını
sınırsızca kullandığı bir dönemde, üniversiteler YÖK aracılığıyla teslim
alınmak istenmiş, soruşturma, sürgün, işten çıkarma, psikolojik baskı, kadro
vermeme gibi uygulamalarla siyasal iktidara yönelik her türlü muhalefet
sindirilmeye çalışılmıştır. Bilim insanlarının toplum, doğa yararına çalışmalar
yapması ve toplumla paylaşımları her fırsatta engellenmiştir. AKP
muhalefetteyken baskıcı ve antidemokratik olduğu gerekçesiyle eleştirdiği ve
kaldırılması gerektiğini savunduğu YÖK’ü kendi iktidarı döneminde bağrına
basmıştır. Bu nedenle, üniversitelerin bilim, sanat, özgür düşüncenin, halkın
ve cumhuriyetin beklentilerine cevap verebilmesi için siyasi iktidarın kontrolü
altında olmaktan çıkması gerekiyordu. İşte, bu çerçevede, bugün yasalaştırılmak
istenen kanun teklifi bu isteklerimizi karşılamak yerine sorunları daha da
derinleştiren, üniversite hastanelerimizi ve üniversitelerimizi daha derin
çıkmazlara sürükleyen içeriklerle doludur. Zaten bilimsel ve ekonomik anlamda
çok büyük zorluklarla karşı karşıya bırakılan üniversitelerimiz ile üniversite
hastanelerimiz âdeta bir uçuruma yuvarlanmak istenmektedir.
Değerli
milletvekilleri, 17’nci maddede yer alan düzenlemeyle, özerk yapıda olması
gereken “mütevelli heyeti” kapsamına giren bir kadro niteliğinde olan “Sağlık
Bakanı Yardımcısı, Sağlık Bakanının seçtiği bir üye” eklenmekte, üniversitenin
özerkliği sarsılmaktadır. Bu maddeye ilişkin olarak 2016 yılında yapılan ve
Sağlık Bakanı müsteşarı ile Sağlık Bakanı tarafından atanacak bir kişinin
mütevelli heyetinde yer aldığı düzenleme Anayasa Mahkemesi tarafından, bilimsel
özerkliğe aykırı olduğu gerekçesiyle, iptal edilmiştir ve 2/11/2016 tarihli
Resmî Gazete’de de bu yayımlanmıştır. Bugün, Adalet ve Kalkınma Partisi, iptal
edilen ve bilimsel özerkliği sarsan bu hükmü tekrardan yasa maddesi hâline
getirmeyi hedeflemektedir. Teklifin, bu hâliyle, Anayasa’ya aykırılığı
sürmektedir. Biz şimdi merak ediyoruz: Acaba bu teklif sorunları aşmayı mı
yoksa var olan sorunları daha derinleştirerek üniversitelerimizde kaosu
körüklemeyi mi amaçlıyor?
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Şevkin.
MÜZEYYEN
ŞEVKİN (Devamla) – Bu sorulara dikkatinizi çekiyor ve herkesin, vicdanının
sesini dinleyerek hareket etmesini temenni ediyorum. 
Ayrıca,
şehir hastaneleriyle ilgili Adana özelinden bahsedecek olursak, Güney Adana’da
1 milyona yakın insana ulaşmayan bir hastane; neredeyse hiç kimsenin yer
almadığı Balcalı bölgesinde yer alan Şehir Hastanesine yüzlerce insan
ulaşabilmek için… Sağ kalmayıp ne yazık ki yolda ölerek Şehir Hastanesine
ulaşılmaktadır; maalesef, Adana’da da böyle bir gerçeklikle karşı karşıyayız.
Teşekkür
ediyorum, Genel Kurula saygılar sunuyorum. (CHP sıralarından alkışlar)
BAŞKAN
– Teşekkürler Sayın Şevkin.
Önergeler
üzerinde ikinci söz, Ankara Milletvekili İbrahim Halil Oral’a aittir.
Buyurun
Sayın Oral. (İYİ PARTİ sıralarından alkışlar)
Süreniz
beş dakikadır. 
İBRAHİM
HALİL ORAL (Ankara) – Sayın Başkan, kıymetli milletvekilleri; hepinizi saygıyla
selamlıyorum.
Sağlıkla
ilgili kanun teklifinin 17’nci maddesi üzerinde söz almış bulunuyorum. Bu
maddede AK PARTİ iktidarlarının sağlık eğitimi alanındaki büyük hatalarının
tekrarlandığını görmekteyiz. Bunlar, akademik özgürlüğün kısıtlanması, ehliyet
ve liyakat gözetmeksizin yapılan kadrolaşmalardır. Sağlık eğitimi bu maddeyle
bilimsellikten uzaklaşarak âdeta iktidarın kadrolaşma için kullanacağı bir alan
hâline gelecektir. Buradan teklifi veren arkadaşlarımıza ve dolayısıyla Sağlık
Bilimleri Üniversitesini kuran iktidara da soruyorum: Madem bu eğitim kurumunu
kurdunuz ve içinde GATA’nın birimlerinin de olduğu 12 fakülte, 4 meslek
yüksekokulu, 5 enstitü ve 58 eğitim araştırma hastanesini bağladınız, o zaman
neden bu üniversitenin bilimsel özerklik niteliğini rahat bırakmıyorsunuz?
Bakın, bu maddeyle aynı niteliği taşıyan eski madde Anayasa Mahkemesince iptal
edildi. Peki, neden iptal edildi? Gerekçe aynen şöyle: “Merkezî idareye
üniversite üzerinde denetim ve gözetim yetkisini aşan nitelikte bir yetki
tanınması Anayasa’nın 130’uncu maddesiyle güvence altına alınan bilimsel
özerklik ilkesiyle bağdaşmamaktadır.” denilmektedir. 
Şimdi
bakalım, teklifinizde mütevelli heyeti kimlerden oluşuyor: Rektör, Sağlık
Bakanı Yardımcısı, Sağlık Bakanının seçtiği bir üye, YÖK tarafından seçilen bir
profesör ile Türkiye Sağlık Enstitüleri Başkanlığı (TÜSEB) Yönetim Kurulunca
belirlenen Sağlık Bilimleri Üniversitesi dışından bir üye yani toplam 5 üye.
Anayasa Mahkemesinin “Müsteşar var, Bakan üye seçiyor.” diye bilimsel özerkliğe
aykırı bulduğu maddeye siz bakan yardımcısını koyuyorsunuz, yetmiyor Sağlık
Bakanına bir üye seçtiriyorsunuz, yetmiyor Sağlık Bakanının ve bakan
yardımcısının üyesi olduğu TÜSEB Yönetim Kuruluna bir üye daha seçtiriyorsunuz.
Oldu olacak Sayın Bakanı aynı zamanda rektör atasaydınız. Malum, Sayın
Cumhurbaşkanımız da kendisini Varlık Fonu Başkanı olarak atamıştı. 
Bu
nedenle 17’nci madde daha önce iptal edilen maddeyle aynı niteliklere sahiptir
ve Anayasa’ya aykırıdır. AK PARTİ’li milletvekili arkadaşlarımıza sesleniyorum:
Dün “Ne istediler de vermedik.” diyerek FETÖ’ye teslim ettiğiniz kadroları
bugün de bu kanunla kim bilir kime teslim edeceksiniz. Türk milleti yeni bir 15
Temmuz daha yaşamak istemiyor, Türk milleti devlet kadrolarına sızan
teröristlerden bir kez çok çekti, yeniden çekmek istemiyor. Elinizi vicdanınıza
koyun ve şeffaf bir yönetimin önünü açın. Sayın Genel Başkanımızın bize
grubumuzda söylediği gibi “Benden gelen bir talimat ile vicdanınız arasında
kalırsanız vicdanınızı seçin.” sözünün sizin grubunuz tarafından da
değerlendirilmesini arzu ederim. (İYİ PARTİ sıralarından alkışlar) 
Zaten
bu kanun teklifinin 5’inci maddesi bütün toplum kesimlerinde tedirginlik ve
şüphe yaratmış, ayrıca önümüzdeki günlerde infiallere de yol açacaktır. FETÖ ve
terör örgütüyle mücadele mutlaka yapılmalıdır ancak bu adaletle olur. Devletin
dini adalet, küfrü zulümdür. Zulmederek terörle mücadele edemezsiniz. Ortada
bir suçlu varsa mahkeme karşısına çıkarılmalı ve cezası neyse verilmelidir. Bu
insanların mesleklerini ellerinden alarak, çocuklarının rızıklarını keserek
belki de başka suçlara sevk edeceksiniz. 
Saygıdeğer
milletvekilleri, kanun teklifinin 17’nci maddesi hem Anayasa’ya aykırıdır hem
de ehliyet, liyakat ve adalet ilkelerini görmezden gelen bir niteliktedir.
Genel Kurulumuzun yüce iradesi bunu görmeli ve bu yanlışı reddetmelidir. İlgili
madde tekliften çıkarılarak bu adaletsiz uygulamaların önüne geçilmelidir.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Oral.
Buyurun.
İBRAHİM
HALİL ORAL (Devamla) – Kıymetli arkadaşlarım, sayısal çoğunlukla bu kanunların
geçeceği ortada ama kayıtlara düşsün diye 10 Kasımdan itibaren milletimizin
bağrını, vicdanını ve gönlünü zedeleyen bir meseleyi gündeme getirmek
istiyorum. Büyük şair Necip Fazıl Kısakürek şöyle diyor: “Din adına yol kesen
dünkü yobazın oğlu/Şimdi sen kesiyorsun İslam adına yolu.” Necip Fazıl bu iki
cümlelik sözüyle meczubu ve meczubu ziyaret eden Sayın Diyanet İşleri
Başkanlarını ne güzel izah ediyor. 
Değerli
kardeşlerim, iki şey evrensel hukukta, medeni hukukta ve İslam hukukunda
farklıdır. Birisi kasıt öbürü hatadır. Hatayla yapılan bir hareket insan olarak
özür dilenir ve geçer ama anlaşılıyor ki özür dilenmediğine göre, milletimizden
özür dilenmediğine göre bu bir kasıttır, kasıt ihanettir.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Oral.
İBRAHİM
HALİL ORAL (Devamla) – Toparlıyorum Sayın Başkanım.
Türkiye
Cumhuriyeti’nin Diyanet İşleri Başkanlığını elinde bulunduran bir zatın kasten
ihanet etmeye hakkı yoktur. Cumhuriyet tarihinde bu yüce Meclis kürsüsünden, o
yüce makama, Diyanet İşleri Başkanlığı makamına hiç bu kadar haklı olarak
eleştiri bugüne kadar bulunmamıştır. Bu manevi makamı bu duruma düşüren zat
onurlu bir davranış göstererek istifa etmelidir diyor, hepinizi saygı ve
hürmetle selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Oral.
Önergeler
üzerinde son söz, İstanbul Milletvekili Oya Ersoy’a aittir. 
Buyurun
Sayın Ersoy. (HDP sıralarından alkışlar)
Süreniz
beş dakikadır.
OYA
ERSOY (İstanbul) – Sayın Başkan, değerli milletvekilleri; konuşmama başlamadan
önce başta Türk Tabipleri Birliği ve Sağlık ve Sosyal Hizmet Emekçileri
Sendikası olmak üzere bütün sağlık meslek kuruluşlarını, örgütlerini ve
sokaklarda fenerle adalet arayan hekimlerimizi ve daha dün şu Meclis kapısına
hekimlerin “Yaşamak ve yaşatmak istiyoruz.” çığlığını getiren ve “Eğitim ve
çalışma hakkımız engellenemez." diyen genç hekimlerimiz Mihriban Yıldırım
ve Onur Erden’i saygıyla selamlıyorum. 
Mihriban
Yıldırım ve Onur Erden sadece Meclis önünde eylem yapan 2 genç hekim değil.
Mihriban, Karadeniz Teknik Üniversitesi Tıp Fakültesinde Psikiyatri Ana Bilim
Dalında ihtisas yaparken 672 sayılı KHK’yle ihraç edilen bir hekim ve
ihracından bir ay sonra hiçbir neden, hiçbir gerekçe bildirilmeden, yargılama
yapılmadan ihraç edilen bu hekim arkadaşımız hakkında Trabzon gibi bir yerde,
öğrenci hareketinden geldiği bilinen ve Tabipler Birliğinin Asistan Hekimler
Komisyonunun temsilcisi olan bir kadın hekim hakkında byLock iddiasıyla dava
açıldı ve ne oldu biliyor musunuz? Bu dava da beraatle sonuçlandı ve Mihriban
Yıldırım, o Meclisin kapısının önüne gelen genç hekim meslektaşımız hâlâ ihraç,
hâlâ mesleğini yapamıyor. Ne zamandan beri? 1 Eylül 2016’dan beri.
Yine,
Onur Erden Çanakkale Tıp Fakültesinden mezun olmuş ve Van’da 112’de çalışan
genç bir hekim iken 675 sayılı KHK’yle işinden edildi. Hakkında tek bir
soruşturma yok, hâlâ yok, tek bir yargılama yok, tek bir ceza yok, nedensiz,
sorgusuz, sualsiz ihraç. Bunu neden anlatıyorum? Bunu şunun için anlatıyorum:
İşte, bu teklifle hukuk dışı, akıl dışı, vicdan dışı bu fiilî uygulama, AKP
iktidarının OHAL’i fırsata çevirerek uyguladığı bu fiilî uygulama
yasalaştırılacak, yasalaştırılmış hâle getirilecek. Öncelikle üç tane özet.
Birincisi:
Bu yasa teklifi hekimlere dönük, sağlık çalışanlarına dönük şiddeti engelleyen
en küçük bir düzenleme getirmemektedir; bu, kocaman bir balon. 
İki:
Demin anlattığım gibi, sadece ihraçlar değil, aynı zamanda güvenlik
soruşturması giyotiniyle insanlar üzerinde, hekimler üzerinde, özellikle genç
hekimler üzerinde ciddi bir baskı aracı olarak kullanılmaktadır ve bu kamu
görevine alınmayan hekim ve diş hekimlerinin mesleklerini yapma hakkı, çalışma
hakkı ve eğitim hakkını engelleyen bir tekliftir. 
Üçüncüsü:
Sadece hekimlerin sorunu değildir bu yasa teklifi; bu, bu memleketin geleceğinin
sorundur, nasıl bir ülke istediğinizin sorunudur ve aynı zamanda, her şeyden
önemlisi, hasta haklarının sorunudur. İnsanların, halkın nitelikli sağlık
hizmetine ulaşma hakkının bizzat gasbedilmesidir bu teklifle yapılmak istenen. 
Kamu
görevinden çıkarılan veya kamu görevine alınmayan mecburi hizmet yükümlüsü
hekimlerin ister altı yüz ister dört yüz elli gün deyin, bir gün bile hekimlik
yapmaktan yasaklanması hukuka aykırıdır.
Mecburi
hizmet bir kamu görevidir, ödevidir ve Anayasa 70’inci maddeye göre, aynı
zamanda kamu hizmetine girmek bir haktır. Siz bu hakkı elinden alıyorsunuz,
aynı zamanda ek bir yaptırım daha getiriyorsunuz. Bu ek yaptırımı getirmek
hukuka aykırılığı bir yana, akla uygun değildir.
Hekimler
hekimlik yapma hakkını siyasilerden değil, mesleği öğrendikleri kurumlarından
almaktadır. Hekimliğe dönemsel, konjonktürel veya mevcut iktidarın ihtiyaçları
ya da intikam duyguları nedeniyle bunlar üzerinden bir sınırlama getirilemez. 
(Mikrofon
otomatik cihaz tarafından kapatıldı) 
OYA
ERSOY (Devamla) – Bir dakika daha…
BAŞKAN
– Tamamlayın, tabii.
Buyurun
Sayın Ersoy. 
OYA
ERSOY (Devamla) – Amacınız, bu yasayla bütün sağlık emekçilerinin geleceğini
tamamen iktidarın iki dudağı arasına bağlamak, iktidarın hoşuna gitmeyenleri
işsizlikle ve açlıkla cezalandırmaktır. Bu, sadece bugün hekimler için
konuşulan bir teklif, düzenleme değildir, bunun devamı gelecek, bunu çok iyi
biliyoruz; avukatlara gelecek, mühendislere gelecek. Çünkü, siz, bizim gibi
düşünmeyen, bizim gibi yaşamayan veya bize biat etmeyen hiç kimsenin bu ülkede
yaşama hakkı yoktur diyorsunuz. Biz de diyoruz ki: Yasama yetkisinin bir sınırı
vardır, burada el kaldırabilirsiniz “Bu yasayı ben yaptım, oldu.”
diyebilirsiniz ama yaparsınız olmaz, Türkiye'ye bunu giydiremezsiniz. Bu ülke
toprakları faşizme karşı mücadelenin, demokrasi mücadelesinin yeşerdiği,
yaşatıldığı topraklardır. Bu ülkede biz buna izin vermeyeceğiz. 
Teşekkür
ederim. (HDP sıralarından alkışlar) 
BAŞKAN
– Teşekkürler Sayın Ersoy. 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun Sayın Akbaşoğlu. 
IV.- AÇIKLAMALAR (Devam)
42.- Çankırı Milletvekili Muhammet Emin Akbaşoğlu’nun,
iktidarın ve AK PARTİ Grubunun bütün özgürlüklerin önünü açtığına, insan hak ve
özgürlükleri konusunda önemli kazanımlar sağladığına ilişkin açıklaması
MUHAMMET
EMİN AKBAŞOĞLU (Çankırı) – Biz faşizme de, faşizmin her türüne de karşı dik
durmuş bir parti ve grubuz. Bu konuda konuşmacının ifade ettiği hususlar
kendini bağlayıcı hususlardır, bizlere sirayet eden, bizim üzerimize
yapışabilecek bir itham, bir cümle değildir. Biz, bize biat etmeyenlere yaşam
hakkı tanımamayla suçlanabilecek bir pozisyonda değil, Türkiye'de bütün
özgürlüklerin önünü açan ve bu konuda, insan hak ve özgürlükleri konusunda
hakikaten Türkiye'ye önemli katkılar ve kazanımlar katan bir iktidarız ve
grubuz. Dolayısıyla bu konudaki ithamları ben konuşmacının kendisine iade
ediyorum.
Teşekkür
ediyorum. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Samsun Milletvekili Ahmet Demircan ve 5
milletvekilinin Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi (2/1186) ile Sağlık, Aile, Çalışma ve
Sosyal İşler Komisyonu Raporu (S. Sayısı: 12) (Devam)
BAŞKAN
– Önergeleri oylarınıza sunuyorum: Kabul edenler… Kabul etmeyenler… Önergeler
reddedilmiştir. 
17’nci
maddeyi oylarınıza sunuyorum: Kabul edenler… Kabul etmeyenler… 17’nci madde
kabul edilmiştir. 
18’inci
madde üzerinde üç adet önerge vardır.
İlk
okutacağım iki önerge aynı mahiyette olduğundan en kısa olanını okutup diğer
önergenin imza sahiplerini okutarak işleme alıyorum. 
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 18’inci maddesinin kanun teklifinden
çıkarılmasını arz ve teklif ederiz.
 Hüda
Kaya Adnan Selçuk Mızraklı Ahmet Şık
 İstanbul Diyarbakır İstanbul
 Mahmut
Celadet Gaydalı Nusrettin Maçin
 Bitlis Şanlıurfa

Aynı
mahiyetteki diğer önergenin imza sahipleri:

 Ünal
Demirtaş Burhanettin Bulut Ali
Şeker
 Zonguldak Adana İstanbul
 Çetin
Arık Ömer Fethi Gürer Ulaş
Karasu
 Kayseri Niğde Sivas
BAŞKAN
– Komisyon önergelere katılıyor mu?
SAĞLIK
KOMİSYONU BAŞKANI ŞENEL YEDİYILDIZ (Ordu) – Katılmıyoruz.
Önergeler
üzerinde ilk söz, Sivas Milletvekili Ulaş Karasu’ya aittir.
Buyurun
Sayın Karasu. (CHP sıralarından alkışlar) 
Süreniz
beş dakikadır.
ULAŞ
KARASU (Sivas) – Sayın Başkan, değerli milletvekilleri; hepinizi saygıyla
selamlıyorum.
Sağlıkta
şiddeti konuştuğumuz bugünde başta Edip Kürklü, Ali Menekşe, Ersin Arslan,
Kamil Furtun, Fikret Hacıosman, Aynur Dağdemir olmak üzere görevi başındayken
sağlıkta şiddete maruz kalan ve aramızdan ayrılan hekimlerimizi, isimlerini
sayamadığım daha nice sağlık emekçilerini saygı ve rahmetle anıyorum.
AKP
iktidarının “sağlıkta devrim” adı altında yaptığı uygulamaların tamamının bugün
nasıl çökme noktasına geldiğini anlatmaya ne beş dakika ne beş saat ne de beş
gün yeter. Komisyondaki arkadaşlarımız günlerce gerek hekimlerimizin gerekse
sağlık çalışanlarının uygun koşullarda çalışma ortamlarının sağlanması ve
yurttaşlarımızın en iyi şekilde sağlık hizmeti koşullarına ulaşabilmesi adına
mücadele ettiler. Ancak iktidar, insan sağlığını bir vatandaşlık hakkı olarak
görmeyip sadece rant ve para olarak görmeye devam etmektedir. Sağlık
çalışanları mutsuz, huzursuz ve her geçen gün daha zor şartlar altında
çalışmaya mahkûm edilmiştir. Yine, gelinen noktada, ne acıdır ki tıbbi malzeme
ve cerrahi malzeme bile karşılanamaz duruma gelmiştir. Şehir hastaneleri adı
altında yeni bir rant anlayışı ortaya çıkarılmış; Sağlık Bakanlığı bütçesinin
2018’de yüzde 6,8’i, 2019’da 12,7’si, 2020’de 22,9’u ve 2021’de 24,7’si yandaş
firmalara verilen şehir hastanelerine kira ve hizmet bedeli adı altında
aktarılacaktır. 
Değerli
milletvekilleri, son yıllarda üniversite hastanelerinde görev yapan binlerce
hekim istifa ederek özel sağlık kuruluşlarında görev yapmaya başlamıştır. Bu
istifalar tıp eğitimi kalitesini her geçen gün düşürmektedir. 
Sağlıkta
devrim yaptığını iddia edenlere Sivas ilimizden örnek vererek Sivas’ta durumun
ne olduğunu anlatmak istiyorum. Sivas’ta 2002 yılından önce 6 adet devlete
bağlı hastane vardı, bugün ise bu sayı 2’dir. Sivas’ta bu hastaneler
kapatılmış, bölge hastanesi olacağı iddia edilen hastane tamamlandığında
hastane binasının ihtiyacı karşılamadığı anlaşılmış, hastane hizmet vermeye
başladıktan bir yıl sonra yeniden şantiye alanına çevrilmiştir. Ücretlerde
sözleşmeli/kadrolu hekim ayrımı yapıldıktan sonra Sivas Devlet Hastanesinde
doktor istifaları giderek artmış, bu nedenle birçok branşta ya hekim sayısı
yetersiz kalmış ya da hiç hekim kalmamıştır. Hâlen görev yapan hekimlerimiz
arasında da bu konudan kaynaklı sıkıntılar yaşanmaktadır. Bu kaçışın
durdurulması ve yeni hekim gelişinin sağlanması için sözleşmeli/kadrolu ayrımı
yerine hekimlerimizin tamamının ücretlerinin hak ettiği noktaya getirilmesi
kaçınılmazdır. Son on ay içerisinde 93 doktorumuz Devlet Hastanemizden ayrılmış
olmasına rağmen, gelen doktor sayısı ise sadece 51 olmuştur. 
Ayrıca,
yanlış sağlık politikaları, liyakatsiz yönetim anlayışı nedeniyle döner sermaye
giderlerindeki düşüş, hekimlerimizin devlet hastanelerinden kaçışının en önemli
nedenlerinden biridir.
Özellikle
çocuk hastalarımızı ilgilendiren branşlarda ciddi sıkıntılar yaşanmaktadır.
Defalarca dile getirmemize rağmen iktidar, bu konuda maalesef kılını bile
kıpırdatmamaktadır. Hekim yokluğunda çevre şehirlere giden hemşehrilerimiz
maddi ve manevi anlamda çok büyük sorunlar yaşamakta, maddi durumu olmayan
hemşehrilerimiz ise âdeta ölüme terk edilmektedir. Tüm ilçelerimizde yeterli
sayıda uzman hekim bulunmamaktadır. Ülkemizin en köklü kurumlarından biri olan
Cumhuriyet Üniversitesi Hastanemizde ise mevcut yönetimin ayrılıkçı, baskıcı,
dışlayıcı anlayışı nedeniyle, sadece bir yıl içerisinde, profesör ve doçent
kadrosunda olan 40’a yakın hocamız üniversiteden ayrılmıştır. Bu sayının daha
da artacağı gelen bilgiler arasındadır.
Bugün
geldiğimiz noktada, üniversite hastanelerinde tedavi gören hastalardan ameliyat
eldiveni, cerrahi malzeme istendiğine “Yapılacak operasyon acil değilse işlem
yapmayın.” denildiğine tanık oluyoruz. 
Değerli
milletvekilleri “Eskiden hastanelerde kuyruklar oluşurdu.” diyen iktidarın…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Karasu.
Buyurun.
ULAŞ
KARASU (Devamla) – …bugün bir MR için üç dört ay sonrasına randevu
verildiğinden haberi var mıdır? Bu MR çekildikten sonra sonucun raporlanması
için iki üç ay daha beklenildiğinden haberi var mıdır? “SGK eczanelerinde
kuyruk oluşuyordu.” diyen iktidarın, birçok hayati önem taşıyan ilaca
vatandaşlarımızın ulaşamadığından haberi var mıdır?
Ya
acil servisler? Arkadaşlar, son zamanlarda hiç devlet hastanesi acil
servislerine veya çocuk acillere gittiniz mi? Gidin ve eserinizi görün. 
Hepinizi
saygıyla selamlıyorum. 
Teşekkür
ediyorum. (CHP sıralarından alkışlar) 
BAŞKAN
– Teşekkürler Sayın Karasu. 
Önergeler
üzerinde ikinci söz, Diyarbakır Milletvekili Adnan Selçuk Mızraklı’ya aittir.
Buyurun
Sayın Mızraklı. (HDP sıralarından alkışlar) 
Süreniz
beş dakikadır.
ADNAN
SELÇUK MIZRAKLI (Diyarbakır) – Sayın Başkan, değerli milletvekilleri; gün
döndü, artık ayın 15’indeyiz ve dikkat ediyorum, salon boşalmaya başladı,
esneyenlerin sayısının arttığını gördüm. Bir anda eski yıllara gittim. Cerrahi
asistanlığını yaptığımızda 1990’lı yılların başıydı ve ben Ankara Tıp usulü
pazartesi sabahı başlayan, cuma günü sabahleyin biten dört gün aralıksız nöbet
tutardım, cerrahi nöbetlerimiz böyleydi. Cuma sabahı çıktığınızda da “çivileme”
dediğimiz şekilde bu defa günün elektif ameliyat listesine yazılırdınız. Ben
böyle çalıştım. O beş yılın sonunda on yıllık mesai yapmıştım, yani şu an otuz
bir yıllık bir hekim gözüküyorum, esasında otuz altı yılın, belki kırk yılın
mesaisi var. Nöbetlerle beraber düşündüğünüz zaman ne kadar meşakkatli bir
süreç olduğunu ifade etmek için söyledim. 
Şimdi,
bu bir üniversite hastanesiydi, üniversite hastanesinde bu kadar angaryanın, iş
yükünün olduğu bir ortamda ben o çalıştığım fazla mesailer için 1 kuruş alıyor
muydum? Hayır, almıyordum. Biliyorsunuz, bilenler bilirler, 10 nöbetten
fazlasının devlet size parasını ödemez, ödediği nöbet paraları da oldukça düşük
rakamlardır, bunu bütçe uygulamalarında da görmüşsünüzdür. Dolayısıyla, şimdi,
benim buradan varmaya çalıştığım yer özellikle o hekimliğe hazırlanma sürecinde
sizin yüreğinizde birikenlerle pratik hayatın içinde bulduklarınız arasındaki
uçurumlara işaret etmek istiyorum: Biz hekimler beyaz giyeriz arkadaşlar; beyaz
durudur, saftır, temizliğe işaret eder. Yemin ederiz, yemin ederken dil, din,
ırk, sınıf, hiçbir ayrım gözetmeyeceğimizi, hastamızla olan ilişkilerimizdeki
mahremiyete sonuna kadar bağlı kalacağımızı söyleriz. Yani biz sizlerden daha
farklı bir disiplinle hayata hazırlanırız. Mesleğimizi icra eden ustalarımızdan
da bunları öğrenerek bunları uygulamaya yöneliriz. Şimdi, bu noktada özellikle
hani AKP’nin de çok övündüğü o özel sistemin, neoliberal politikaların
sonucunda ortaya çıkan özel sağlık teşekkülleriyle beraber ne olduyu gerçekten
kendi aralarınızda da oturan hekimlere sorun. O sistemle beraber hekim emeği
nasıl bu özel sistemin bir aracı hâline geldi? Performans sistemiyle hekimlerin
kendi mesleklerine olan saygısı veya meslek uygulamalarındaki tutumlarına nasıl
hasarlar verdik? Niye biz kalkıp da hâkimlere “Yahu hâkim arkadaş, sen girdiğin
dava kadar ücret alacaksın.” demeyiz de hekimlere deriz ki: “Sen baktığın hasta
kadar şey edeceksin.” Niye hâkime reva gördüğümüz ücreti hekime vermeyiz, onun
üç katı eğitim görür. Askerlere verirken, diğer meslek mensuplarına verirken,
onların emekliliklerine yansımalarını görürken niye hekimlere vermezsiniz? Ben
sizlere soruyorum, hepinize soruyorum.
Şimdi,
bütün bunlardan hareket ettiğimiz zaman, bazen zihinlerimizin arka planındaki
bagajları görürüz, bazen de buradaki bu sistemin nasıl başka başka şekillerde
rantları üretmek için çalıştığını görürüz. Biz böyle bir dünyadan bakarken
karşımızdakiler nasıl bir dünyadan bakıyorlar. İşte, bu kadar açık yani
sömürüye maruz kalan; mesleki emekleri, mesleki itibarları, mesleki onurları
özellikle siyasilerin kullandığı dille zaman zaman beş para edilebilen veya…
Çok iyi biliyoruz 2005’li yıllardan sonra bunlara dönük saldırıların niye
yoğunlaştığını. Kullanılan -siyasetçinin kullandığı- dili bir gözden geçirmek
zorundayız. Hani, bazıları “Kedi ulaşamadığı ciğere murdar.” dermiş, ben de
öyle diyeyim, belki onlar o anlamda bu dili kullanıyorlardı diyeyim. 
Şimdi,
arkadaşlar, daha önce ülkemizde de kurulan ister ticaret odaları olsun, ister
barolar olsun, ister tabip sendikaları olsun, ister Türk Mühendis ve Mimar
Odaları Birliği olsun, bunların hepsi yasalarla kurulmuş ve o meslek örgütünün
gerek ilgili hayat alanlarında gerekse meslek erbabına ilişkin çalışmalarını
düzenleyen, ilişkilerini tanzim eden örgütlenmelerdir. Türk Tabipleri Birliği
de bu örgütlenmelerden, Türk Dişhekimleri Birliği de yine bu örgütlenmelerden
bazıları.
Şimdi,
bu yasayla getirilmek istenilen şey, esasında, bu örgütlerin kendi meslek
grubunun hak ve çıkarları üzerindeki etkisini daha çok azaltmaya dönük olan… 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Mızraklı. 
ADNAN
SELÇUK MIZRAKLI (Devamla) - Ben Komisyon esnasında söylemiştim, “Savaş bir halk
sağlığı sorunudur.” denildiği için âdeta onun rövanşını almaya çalışan, Türk
Tabipleri Birliğine dönük veya Türk Diş Hekimleri Birliğine dönük böyle bir
tutumla karşı karşıyayız. Ya ondan sonra? Biraz evvel arkadaşlarımız, eğer o
totaliter devlet biçimlerinden bir tanesi olarak faşizmden bahsettikleri zaman
alınganlık etmeye hiç gerek yok. Eğer değilsek o zaman, arkadaşlar, sağlıklı
çalışan demokrasilerde aynı zamanda bu sivil toplum örgütlerine, bu tür
yapılara kamu kaynak ayırır. Avrupa Birliği müktesebatı sürecinde sizden önceki
arkadaşlarınızın veya hâlen devam eden arkadaşlarınızın önüne de gelmiştir bu
meseleler. 
Gidin,
hemen burnumuzun dibinde, Zaho’da, Dohuk’ta tabip sendikaları var. Ben,
Dohuk’taki tabip sendikasının Başkanına sorduğum zaman kendilerine yıllık
olarak 150 bin dolar katkı yapıldığını söylemişlerdi. Şimdi, orası öyle… 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen.
ADNAN
SELÇUK MIZRAKLI (Devamla) – Çok özür diliyorum Başkanım. 
Yani
biz “cumhuriyet” diyoruz. Cumhuriyet demokrasi olmadığı zaman ruhu olmayan
insan gibi olur arkadaşlar. Cumhuriyet demokrasiyle taçlandırılmalıdır. “Demokrasi”
dediğiniz güçler ayrılığını getirir, bağımsız medyayı getirir, güçlü bir sivil
toplum aygıtını getirir; güçlü, özerk, bağımsız üniversiteleri gerektirir,
güçlü bir basını gerektirir, yurttaş bilinci gerektirir, yurttaşın örgütlü
kurumlarını gerektirir. Eğer bunlardan vareste olarak biz bir düzen hayal
edersek, bunu da tek adamın iki dudağının arasına bırakırsak onun adı başka bir
şey olur. Dikensiz gül bahçesi isteyebilirsiniz; hani, eskilerin deyimiyle “Şu
muallimler olmasaydı Maarif Vekaletini yürütmek ne kadar kolay olurdu.” Evet,
eğer biz ilgili hayat alanlarındaki meslek örgütlerinin güç ve etkilerini
azaltacak olursak belki bu işler kolay gelecek gibi gözüküyor ama o zaman,
kanun çıkarırız ama adalet üretmeyiz, yasama için en geniş toplumsal uzlaşıyı
arayarak yasama yapmak zorundayız.
(Mikrofon
otomatik cihaz tarafından kapatıldı)
ADNAN
SELÇUK MIZRAKLI (Devamla) – Hepimizin buna ihtiyacı var. Demokrasi dolu
yarınlar diliyorum.
Teşekkür
ediyorum. (HDP sıralarından alkışlar)
BAŞKAN
– Teşekkürler Sayın Mızraklı.
Aynı
mahiyetteki ilk iki önergeyi oylarınıza sunuyorum: Kabul edenler...
Etmeyenler... Önergeler kabul edilmemiştir
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan “Sağlıkla İlgili Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin” 18. Maddesinde yer alan “Bildirim
zorunluluğu” ibaresinin “Bildirim verme zorunluluğu” olarak değiştirilmesini
arz ve talep ederim.
 Hasan
Subaşı Dursun Ataş Feridun
Bahşi
 Antalya Kayseri Antalya
 Tuba
Vural Çokel Ayhan Erel
 Antalya Aksaray
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim.
BAŞKAN
– Önerge üzerinde Antalya Milletvekili Hasan Subaşı konuşacaktır.
Süreniz
beş dakikadır.
Buyurun
Sayın Subaşı. (İYİ PARTİ sıralarından alkışlar)
HASAN
SUBAŞI (Antalya) – Sayın Başkan, değerli milletvekilleri; Genel Kurulu saygıyla
selamlıyorum. 
12
sıra sayılı Kanun Teklifi’nin 18’inci maddesiyle ilgili görüşlerimizi ifade
etmek üzere söz almış bulunuyorum.
Görüşmekte
olduğumuz bu torba yasa teklifinin 18’inci maddesiyle 3224 sayılı Türk Diş
Hekimleri Birliği Kanunu’nun 42’nci maddesinin başlığı “bildirim zorunluluğu”
şeklinde değiştirilmiş ve aynı maddenin 1’inci, 2’nci ve 3’üncü fıkraları
yürürlükten kaldırılmıştır. Özel kurum ve iş yerinde görevli diş hekimlerinin
bu görevlerini başka bir yerde de yapmaları, kayıtlı bulundukları oda yönetim
kurulunun iznine tabi idi. Şimdi bu maddeyle değiştiriliyor. İktidar bu
değişiklikle birlikte çalışma serbestisi geldiğini ifade ediyor. Oysa bu
düzenlemeyle kaldırılan, bir hekimin bir yerde çalışmasına ilişkin izin verme
değil, birden fazla yerde çalışmasına ilişkin bir düzenlemeydi. Meslek odasının
uhdesindeki bu yetki yasaklayıcı değil, denetleyiciydi. Bu zamana kadar bu
yetkinin kullanımıyla ilgili hiçbir sıkıntı olmamıştı. Dolayısıyla bu
değişiklik sadece meslek odasını zayıflatmasına neden olacaktır. Denetimsiz
olarak birden fazla görev yapma imkânı sağlık hizmetlerinde riskler
taşımaktadır. Yeni düzenlemeyle hem çalışan hekim hem hastaya ilişkin olarak
ortaya çıkabilecek riskleri ortadan kaldırmaya yönelik denetim aracı artık
kalmamıştır. 
Değerli
milletvekilleri, “18’inci maddeyle hekime çalışma özgürlüğü getiriyoruz.”
denilirken, teklifin asıl 5’inci maddesinde insafsız, izansız yasaklar
getirilmiştir. Öyle ki binlerce yetişmiş hekim, aileleriyle birlikte yokluğa,
çaresizliğe terk edilmiştir. 
Dünyanın
en saygın mesleklerinden olan hekimlik, bizde de yine en saygın meslek
konumundayken, son yıllarda ülkemizde en çok mağdur edilen, şiddete maruz
kalan, ötelenen meslek grubu hâline getirilmiştir. Bununla ilgili araştırma
önergelerimiz reddedilmiş ve yasal düzenleme beklentisi de bu yasa teklifinde
görüldüğü gibi, yine sonuçsuz kalmıştır.
Can
kurtarmak için yıllarca eğitilen hekimlerin, can alıcı bir örgütle illiyet bağı
özensizce kurulmuştur, hem de hukukla hiç bağdaşmayan ucube yöntemlerle. Menfur
örgütle 17-25 öncesinde irtibatı, iltisakı, hatta ortaklığı bulunanlar yüksek
makamlardaki görevlerine devam ederken, hatta taltif edilirken, on yıllarını
harcayarak okuyan, eğitim gören ülkemizin eğitimli insanları, doktorları, diş
hekimleri, sağlık sistemimizde bunca sorun ve eksiğimiz varken çaresizliğe terk
edilmiştir.
Anayasa’mızın
38’inci maddesi “Suçluluğu hükmen sabit oluncaya kadar kimse suçlu sayılamaz.”
diyor. KHK’yle ihraç edilen bir doktorun suçlu olduğu nasıl tespit ediliyor?
Ortada hüküm yok ve bu insanların masum olabileceği ihtimali hiç düşünülmeden
zulmediliyor. Bu insanlar KHK’lere rağmen yurttaşımızdır. Hukuk devleti varsa
yurttaşların hakları da vardır ve anayasal koruma altındadır ama maalesef,
artık, hukuk devleti ilkelerini çoktan terk etmiş bulunuyoruz ve kanun
devletinden bile uzaklaşıyoruz. Yapboz torba yasalar ve kararnamelerle
tanımlaması zor ve karmaşık bir rejim yarattık. Adaletin terazisiyle oynamak
kimseye fayda sağlamaz. Yerleşik hukuk kurallarını değiştirmek, altüst etmek,
insan haklarını yok saymak sadece ülkeyi yönetilemez hâle getirir…
(Mikrofon
otomatik cihaz tarafından kapatıldı) 
BAŞKAN
– Buyurun Sayın Subaşı, devam edin lütfen. 
HASAN
SUBAŞI (Devamla) – …darbe dönemlerindeki gibi yüz binlerce mağdur yaratır ve
fazlasıyla yaratılmıştır. 
“Anayasa
değişikliğiyle bu Cumhurbaşkanlığı hükûmet sistemi onaylandı, bundan sonra
böyle.” diyeceksiniz. “Halkın iradesiyle bu yetkileri aldık.” diyorsunuz sıkça
ama OHAL koşullarında yapılan ve ne olduğu yeterince anlaşılmadan oluşan hukuk
metinlerinin her zaman meşruiyet tartışmasına açık olduğunu göreceksiniz.
Geçmişte sıkıyönetim dönemlerinin yüzde 90’ın üzerinde kabul oyuyla onaylanmış
anayasasının bile meşruiyeti hep sorgulanmıştı. 
Sonuç
olarak, bunca sorun varken önümüze gelen bu torba yasayı kimin hazırladığı
bilinmiyor ama sağlık çalışanlarının, hekimlerin, oda ve uzmanların görüşünün
alınmadığı açıktır. 
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın Sayın Subaşı. 
Buyurun.

HASAN
SUBAŞI (Devamla) – Sonuç olarak, hukuku askıya aldık ama bari vicdanlarımızı
askıya almayalım. Hukuksuzluğa karşın millî güvenlik kaygısıyla görevden
aldığınız kişilerden “tazminat” adı altında haraç gibi para almak suretiyle
hukuksuzluğa bir de ayıp ilave edilmiştir. 
Saygılar
sunuyorum.
Teşekkür
ederim. (İYİ PARTİ sıralarından alkışlar) 
BAŞKAN
– Teşekkürler Sayın Subaşı.
Konuşması
yapılan son önergeyi de oylarınıza sunuyorum: Kabul edenler... Etmeyenler...
Önerge kabul edilmemiştir. 
18’inci
maddeyi oylarınıza sunuyorum: Kabul edenler... Etmeyenler... 18’inci madde
kabul edilmiştir. 
Birleşime
on dakika ara veriyorum.
Kapanma Saati: 00.51
SEKİZİNCİ OTURUM
Açılma Saati:01.13 
BAŞKAN: Başkan Vekili Mithat SANCAR
KÂTİP ÜYELER: Mustafa AÇIKGÖZ (Nevşehir), Şeyhmus DİNÇEL
(Mardin) 
----- 0 -----
BAŞKAN
– Türkiye Büyük Millet Meclisinin 17’nci Birleşiminin Sekizinci Oturumunu
açıyorum.
12
sıra sayılı Kanun Teklifi’nin görüşmelerine devam ediyoruz.
Komisyon
yerinde.
19’uncu
madde üzerinde iki adet önerge vardır, aykırılık sırasına göre işleme alıyorum.
Türkiye Büyük Millet Meclisi Başkanlığına
Görüşülmekte
olan 12 sıra sayılı Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 19’uncu maddesinin teklif
metninden çıkarılmasını arz ve teklif ederiz.
 Ünal Demirtaş Burhanettin
Bulut Kani Beko
 Zonguldak Adana İzmir
 Neslihan Hancıoğlu  Ali
Fazıl Kasap Ali Şeker
 Samsun Kütahya İstanbul
 Ömer Fethi Gürer Özgür
Karabat  Niğde İstanbul

BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılmıyoruz efendim. 
BAŞKAN
– Önerge üzerinde İstanbul Milletvekili Özgür Karabat’ın söz talebi vardır. 
Buyurun
Sayın Karabat. (CHP sıralarından alkışlar) 
Süreniz
beş dakikadır. 
ÖZGÜR
KARABAT (İstanbul) – Sayın Başkan, değerli milletvekilleri; Genel Kurulu
saygıyla selamlıyorum. 
Her
alanda olduğu gibi, sağlık alanında da binlerce sorunun yaşandığı bu dönemde
hekimlere ve sağlık çalışanlarına saldırı bir kez de bu kanun düzenlemesiyle
yapılmaktadır. Bu kanun düzenlemesiyle hekimlerin ve sağlık emekçilerinin
taleplerinin karşılanması bir tarafa, yeni mağduriyetler yaratan ve sağlıkta
şiddet konusunda herhangi bir adım atmayan, haktan uzak, hukuktan uzak, en
temel vatandaşlık haklarından uzak bir kanun düzenlemesiyle karşı karşıyayız. 
Sağlıkta
şiddeti sıradanlaştıran, taşeron çalışmayı sıradanlaştıran, sağlık hizmetini
parayla alınıp satılan bir metaya dönüştüren, sağlıkta rant anlayışını büyüten
bir anlayışla karşı karşıyayız. Binlerce sağlık emekçisine dayatılan yoksulluk,
işsizlik, itibarsızlık, şiddet ve taşeron çalışma sistemini dayatan
düzenlemelerinizi elbette kabul etmemiz mümkün değil.
Değerli
milletvekilleri, sizlere birkaç rakam vermek istiyorum: Son üç yılda 461
sağlıkçı intihar etti, sağlık emekçilerinin yüzde 62’si şiddet gördü. Atanamayan
tam 470 bin sağlık çalışanı var. Bu rakamlar sıradan rakamlar değil. Peki,
neyin sonucu bu rakamlar? Elbette ki hükûmetlerimizin sağlık alanındaki
politikalarının bir sonucu, bu rakamlar halk sağlığını parayla alınıp satılan
bir metadan ibaret gören anlayışın sonucu, bu rakamlar AKP hükûmetlerinin
insana verdiği değerlerin bir sonucu. 
Değerli
milletvekilleri, bugün diplomalı 470 bin sağlık emekçisi atanmayı bekliyor.
Diyanet İşlerinin tadilat giderlerine, betonlaşan şehirlere ayırdığımız bütçeyi
atanamayan sağlık emekçilerine ayırmanızı bekliyoruz. Bugün, atanamayan sağlık
emekçileri “Saraya var da halka yok mu?” “Saraya var da sağlıkçıya yok mu?”
“Diyanete var da sağlıkçıya yok mu?” diye soruyor. Betona değil, emeğe değer
veren bir anlayışı istemek elbette hakkımız. Halk sağlığını insanca yaşam
şartlarında, adaletsizliğe, işsizliğe mahkûm edilmemiş sağlık emekçilerine
emanet etmek istiyoruz. 
Sağlığın
tasarrufu olmaz diyoruz. Çalışma Bakanlığını kaldırıp sadaka bakanlığını
kurdunuz. Sağlıkçılara sadaka değil, çalışma hakkı istiyoruz. Sağlık
çalışanlarının sağlıklı yaşam hakkını, çalışma hakkını elinden alırsanız,
halkın sağlığını da koruyamayız. 
“Taşerona
kadro verildi.” diye her yerde propaganda yaptınız ama bugün sonuç ortada,
sağlık emekçileri hâlâ taşeron çalışmaya mahkûm. Kamuda çalışan binlerce
sağlıkçı kadro bekliyor. Bu kadro bekleyen binlerce sağlık emekçisinin elbette
sesi olmak istiyoruz. İhale alım sözleşmesiyle istihdam edilen diş protez
ihalesi çalışanları, radyoloji görüntüleme merkezi çalışanları, laboratuvar
çalışanları, hastane bilgi işlemcileri, yemekhane çalışanları, aile hekimi
çalışanları, hemşireler, paramedikler ve farklı birimlerde görev yapamayan
binlerce sağlık emekçisi görev bekliyor. Biz atama bekleyen 470 bin sağlık emekçisi
için haykırıyoruz: Sağlığa bütçe! Sağlığa bütçe! Sağlığa bütçe!
Taşerona
kadro alanındaki adaletsiz uygulamaya derhâl son verilmeli, ayrımsız bir
şekilde taşeronlar derhâl kadroya alınmalıdır. 
Biliyoruz
ki ülkemiz derin bir krizin içinde. “Tasarruf” diyeceksiniz, “Kadroya bütçe
yok.” diyeceksiniz. Bu kriz en çok yoksulun, asgari ücretle geçinenin, işçinin,
enflasyon karşısında parası pul olan emeklinin, ürününü yok pahasına satan
çiftçinin, öğretmenin, memurun sofrasında hissediliyor. Krizin bedelini emeğiyle
geçinen yurttaşa ödetmek elbette doğru değil. Kriz bahanesiyle yüksek
enflasyonla dayatılan yoksullaşmaya, işsizliğe, çocuklarımızın sağlıksız
büyümesine, giderek kötüleşen çalışma ve yaşam koşullarına karşı mücadele
öncelikli görevimiz olsa gerek. Siz “tasarruf” dedikçe biz “adalet” demeye
devam edeceğiz değerli arkadaşlar. 
Bugün
burada AKP sözcülerini dinlerken “Vay ben ne edem, nasıl edem? Başım alıp nere
gidem?” diyesi geliyor insanların. Burada, sağlıkla ilgili alanda övgü
yaparken, bir propaganda yaptığınızı düşünürken “Otel gibi hastanelerimiz var.”
diyorsunuz değerli arkadaşlar, “Beş yıldızlı lüks otel gibi hastanelerimiz
var.” diyorsunuz; işte bu anlayıştır problemli olan. Hastaneyi otele benzeten
anlayış aynı zamanda hastaları da müşteri olarak benimseyen anlayıştır. Bu
anlayışın şiddetle karşısındayız ve bugün burada teşhir etmek istiyoruz. 
Genel
Kurulu saygıyla selamlıyoruz. 
Çok
teşekkür ediyoruz, sağ olun. (CHP sıralarından alkışlar)
BAŞKAN
– Teşekkürler Sayın Karabat. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
19’uncu
madde üzerindeki diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Sağlıkla İlgili Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin 19’uncu maddesindeki “şeklinde” ibaresinin
“ibaresi olarak” ibaresi olarak değiştirilmesini arz ve teklif ederim. 
 Orhan
Çakırlar  Dursun Ataş  Feridun
Bahşi
 Edirne
 Kayseri  Antalya

 Aydın
Adnan Sezgin  Ayhan Erel
 Aydın
 Aksaray
BAŞKAN
– Komisyon önergeye katılıyor mu? 
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılmıyoruz efendim. 
LÜTFÜ
TÜRKKAN (Kocaeli) – Gerekçe okunsun. 
BAŞKAN
– Önerge üzerinde söz talebi yoktur, gerekçesini okutuyorum:
Gerekçe:
19’uncu
maddesindeki “şeklinde” ibaresi “ibaresi olarak” ibaresi olarak
değiştirilmiştir. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
19’uncu
maddeyi oylarınıza sunuyorum: Kabul edenler… Kabul etmeyenler… 19’uncu madde
kabul edilmiştir.
20’nci
madde üzerinde ikisi aynı mahiyette olmak üzere dört önerge vardır. İlk
okutacağım iki önerge aynı mahiyettedir. Aynı mahiyetteki önergelerden en kısa
olanını okutup diğer önergenin imza sahiplerini okutarak işleme alıyorum.
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 20’nci maddesinin kanun teklifinden
çıkarılmasını arz ve teklif ederiz. 
 Adnan
Selçuk Mızraklı Hüda Kaya Nusrettin
Maçin 
 Diyarbakır İstanbul Şanlıurfa
 Mahmut
Celadet Gaydalı Ömer Faruk Gergerlioğlu
 Bitlis Kocaeli

Aynı
mahiyetteki diğer önergenin imza sahipleri:

 Ünal
Demirtaş Burhanettin Bulut Ali
Şeker
 Zonguldak Adana İstanbul
 Necati
Tığlı
 Giresun
BAŞKAN
- Komisyon önergelere katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim. 
BAŞKAN
– Önergeler üzerinde ilk söz Giresun Milletvekili Necati Tığlı’ya aittir. 
Buyurun
Sayın Tığlı. (CHP sıralarından alkışlar)
Süreniz
beş dakikadır.
NECATİ
TIĞLI (Giresun) – Sayın Başkan, değerli milletvekilleri; hepinizi saygıyla
selamlıyorum.
Türkiye’de
sağlık ve sosyal güvenlik denildiği zaman ilk aklıma gelen, insana karşı
düzenlenen piyasa oluyor. Türkiye’de sağlık ve sosyal güvenlik
politikalarındaki neoliberal düzenlemeler 1980’li yılların ilk yarısında
başlamış olup 2000’li yıllarda hızını artırarak uygulanmaya devam etmektedir.
Tasarılarda, kanunlarda, izlenen politikalarda sağlık, insan ve emek görmezden
gelinmiş, hızla piyasa ekonomisine terk edilmiştir. 2003 tarihli Sağlıkta
Dönüşüm Programı’yla birlikte sağlık alanında yaşanan neoliberal saldırılar
sağlık sisteminin sistematik ve bütüncül olarak tamamen bozulmasına ve
dönüşmesine hizmet etmiştir. Bu dönüşümle birlikte Sağlık Bakanlığının görev ve
yetkileri, sağlık hizmetlerinin finansmanı ve sağlıkta emek gücüyle ilgili
politikalar derinden etkilenmiş, düzen tamamen güçlüden ve piyasadan yana
olmuştur. 2000’li yılların başından beri Türkiye’de sağlık alanında yaşanan tek
gerçek, uluslararası sermayenin isteğine göre düzenlenen sağlık hizmetleri,
finansmanı ve istihdamı devletin sorumluluğundan çıkarılıp piyasanın ellerine
bırakılmıştır. Sosyal güvenlik alanında yaşanan dönüşümde ise sosyal devlet
olma ilkeleri bir kenara bırakılmış, bireysellik öne çıkmış, kamunun sosyal
güvenlikteki rolü daraltılmış ve yine piyasalaşmanın önü açılmıştır. Emeğin
nasıl dönüştürüldüğü ise bu kanunda açıkça görülmektedir. Yıllarca okuyorsunuz,
elinizde dünyanın her yerinde geçerli bir diploma var, sonra bir KHK ya da
kararname çıkıyor ve “Durun. Siz hekimlik yapamazsınız.” diyor, eğer yapmak
istiyorsa dört yüz elli gün beklemesi gerekiyor. İşte sağlıkta emek böyle
sömürülüyor.
Evet
“Sağlıkta şiddeti önleyelim.” diyoruz ama bu torba kanunda hekimleri hem
şiddetin hem mobbingin kucağına atıyorsunuz. Eğer, biz yurttaşlarımızdan
aldığımız kanun yapma ve denetleme yetkisini hukuk kuralları içinde ve yemin
ettiğimiz Anayasa’ya uygun olarak yapmıyorsak ortada büyük bir problem var
demektir. Bu kanunun kabul edilmesi için oy veren herkes Anayasa’nın hukuk
devleti ilkesini, eşitlik ilkesini, kazanılmış haklar ilkesini, sözleşme
özgürlüğü ve kamu hizmetinde çalışma hakkı ilkesini ihlal etmiş olacaktır.
Sağlıkta dönüşüm programlarıyla insanlarımız metalaştırılıyor ya da insan
bedeninin her bir parçasının sağlık alanında nasıl metalaştırıldığının hikâyesi
yazılıyor. 
Tasarıya
baktığım zaman gördüğüm ilk şey, hekimlerin çalışma hayatından nasıl men
edilmek istendiğini düzenleyen cümleler oldu. Hekim başına düşen hasta sayısını
azaltmak için hastayı başka bir hekime kaydırma çalışmasının amacı hastayı
iyileştirmek midir yoksa istatistiksel olarak hekim başına düşen hasta sayısını
azaltmak mıdır? Sağlıkla ilgili hazırlanan bu kanun teklifiyle hekimlerimiz
sağlıksız bırakılmaktadır ve bir an önce sağlığına kavuşması için tedavi
edilmesi gerekir. Bu tedavi de ancak muhalefet partilerinin görüş ve önerileri
dikkate alınarak yapılır.
KHK’ler
ya da kararnamelerle görevden uzaklaştırılan hekimlerden terörle mücadele
kapsamında yargılanan olmuş ve hiçbir ceza almamışlardır. Hekimlerin ve
sağlıklı nesillerin hayatını zorlaştırmaktan vazgeçin. İnsan sağlığı ve ülke
sağlığı her şeyden önemlidir. Mustafa Kemal Atatürk “Beni Türk hekimlerine
emanet edin.” dediğinde hekimlere olan inancını ve güvenini beyan etmiştir.
Şimdi sıra bu Mecliste. Nasıl ki hepimiz bu ülke için çalışıyorsak hekimlerin
de aynı aşkla, aynı disiplinle, aynı inançla çalışmasına izin verin. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Tığlı.
Aynı
mahiyetteki önergeler üzerinde ikinci söz İstanbul Milletvekili Hüda Kaya’ya
aittir. 
Süreniz
beş dakikadır.
Buyurun
Sayın Kaya. (HDP sıralarından alkışlar) 
HÜDA
KAYA (İstanbul) – Sayın Başkan, sayın vekiller; hepinizi saygıyla selamlıyorum.
20’nci
madde hakkında söz almış bulunuyorum.
Öncelikle
hemen şöyle şunu göstereceğim arkadaşlar. Aile hekimliklerine alınanların
listesi var elimde, bu bir kısmı. Burada isimleriyle, adresleriyle 78 kişinin
ismi var. Bu 78 kişinin 7’si Türkiyeli, geri kalanı yabancı uyruklu arkadaşlar.
Aile hekimliği kadroları yabancı uyruklularla doldurulmuş vaziyette. Şimdi,
doktorlarımızın başına örülmeye çalışılan çorabı hep beraber görüyoruz. Ne
yapılmaya çalışılıyor? Yani bu yasalarla, bu adımlarla başta doktorlar olmak
üzere her meslek erbabı insanımızın... Karadenizlisi, Akdenizlisi, Kürt’ü,
Türk’ü, Arap’ı, Laz’ı, hepsi Türkiyeli bu insanlarımızın. 78 kişinin içinde
7’si Türkiye uyruklu arkadaşlar. Ya böyle bir proje, böyle bir politikayla
Türkiye halkına... 
TUBA
VURAL ÇOKAL (Antalya) – Türk halkı...
HÜDA
KAYA (Devamla) – ...bizim vatandaşımıza, bizim insanımıza nasıl bir düşmanlık
var? Neyi güdüyorsunuz, neyi amaçlıyorsunuz anlaşılır gibi değil arkadaşlar. 
Değerli
arkadaşlar, bakın, sizlere bir örnek vereceğim: Çorlu’da ismi Muttalip olan bir
subay vardı, 28 Şubatta ordudan atıldı, sonra belediyede bir iş buldu, oradan
da attırıldı o günün egemenleri tarafından, sonra bir şirkette iş buldu, oradan
da işinden attırıldı; 2 tane çocuğu vardı hasta, çocuklarına ekmek götüremedi,
zulme dayanamadı, çaresizlik içerisinde kıvrandı ve intihar etti. Bugün
Meclisin çatısına çıkan bir vatandaşımızı hepiniz gördünüz. İki gün önce
Ankara’da 32 yaşında, gencecik bir insan metroda intihar etti. İnsanlar
kendilerini yakıyorlar, insanlar çatılara çıkıyorlar. Bugün Meclisin tepesinde
çatıya çıkanın feryadı nedendi biliyor musunuz acaba? Ankara Büyükşehir
Belediyesinden işten atılmasının sebebi neydi? İki yıl önce Sayın Selahattin
Demirtaş’ın fotoğrafını sosyal medyada beğenmesinden dolayı işten atıldığı
iddia ediliyor arkadaşlar; böyle bir Türkiye’deyiz. Ve bugün zulüm artık kapıya
dayandı, insanlar Meclisin tepesine çıkıp çare aramaya çalışıyorlar. Bakın, 28
Şubatta 70-80 yaşındaki Medine kadının hastane kapılarında öldüğünü, biraz önce
ifade ettiğim insanların çaresizlikten, işsizlikten, çocuklarına ekmek
götürememekten nasıl intiharlara gittiğini hepiniz biliyorsunuz. Dün bunlar
parmak sayısı kadardı, bugün siz binlerce insanı intihara mahkûm edecek hâle
getiren politikalar geliştiriyorsunuz arkadaşlar. 
Bakın,
bir de bu vesileyle hapishanedekilerden bahsetmek istiyorum değerli arkadaşlar.
Hapishanede hani 700 küsur falan bebekten bahsediyorduk, yapılan çalışmayla 3
binden fazla 0-6 yaş arasında çocuğun ve bebeğin hapishanede olduğu anlaşıldı.
Daha yirmi beş günlük bir bebek ile yeni bir anne Ayşe Şeyma Taş, yirmi beş
günlük bebeği ile lohusa bir kadın yine cezaevine gönderildi. Binlerce kadın
cezaevinde. 
Bakın,
bu insanların, kadınların feryadı, işsizlerin feryadı, iş bulamayanların,
atılanların, hak ettiği mesleklere atanamayanların, yapması gereken işi,
mesleği, onuru, hakkı iade edilmeyenlerin feryadı bugün artık ülkeyi aşmış
durumda. 
Bugün
iktidar olan AKP’dir, karar verici noktada olan sizsiniz. Her eleştiride kalkıp
“Bunu şuna söyleyin, şunu şuna söyleyin.” diye kendinizi, vicdanınızı
rahatlatmaya çalışmayın arkadaşlar. 
Bakın,
toplumsal bir infialin eşiğindeyiz, toplumsal bir cinnetin eşiğindeyiz. Biz bu
ülkenin insanıyız. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Kaya. 
Buyurun.

HÜDA
KAYA (Devamla) – Teşekkür ederim Sayın Başkan. 
Halkımızın
içindeyiz, halkımızla beraberiz. İnanın, kadınlar kan ağlıyor; çocuklar
geleceklerinden umutsuz, psikolojik tedavi görüyorlar; erkekler, babalar
çaresizler, çocuklarına nasıl bir gelecek kuracaklarının umutsuzluğunu
yaşıyorlar. Şu anda iş sahibi olan polisi, askeri bile sizden emin değil, size
güvenmiyorlar, yarınlarından emin değiller. Bakmayın bugün sizin gücünüzün
karşısında sessiz kalıp eleştirisini ifade edemeyenleri. Zannetmeyin ki bu
gücünüz hep baki kalacak. İnsanların acısına, insanların dramına kulak verin. 
Lütfen,
bu ülkeyi ateşe, cehenneme sürüklemeyelim. Hep birlikte savaş, nefret, şiddet
politikalarına karşı çıkalım, birlikte sevgi ve barış yurdu hâline getirelim
ülkemizi. 
Teşekkür
ediyorum. (HDP sıralarından alkışlar) 
BAŞKAN
– Teşekkürler Sayın Kaya. 
Aynı
mahiyetteki önergeleri oylarınıza sunuyorum: Kabul edenler… Etmeyenler… Kabul
edilmemiştir. 
Bir
önerge daha vardır, okutuyorum: 
Türkiye Büyük Millet Meclisi Başkanlığına
Görüşülmekte
olan Sağlıkla İlgili Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin 20’nci maddesinin birinci fıkrasının birinci
cümlesinde yer alan “birden fazla” ibaresinin “bir ve birden fazla” ibaresi
olarak değiştirilmesini arz ve teklif ederim.
 Ümit
Dikbayır Dursun Ataş Feridun
Bahşi
 Sakarya Kayseri Antalya
 Tamer
Akkal Fahrettin Yokuş
 Manisa Konya

BAŞKAN
–Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) -
Katılmıyoruz efendim.
BAŞKAN
– Madde üzerinde Sakarya Milletvekili Ümit Dikbayır konuşacaktır. (İYİ PARTİ
sıralarından alkışlar)
Buyurun
Sayın Dikbayır.
Süreniz
beş dakikadır.
ÜMİT
DİKBAYIR (Sakarya) – Değerli milletvekilleri, Sağlıkla İlgili Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Teklifi’nin
20’nci maddesi üzerinde konuşma yapmak üzere söz almış bulunmaktayım. 
Ancak,
ben başka bir hususu burada dile getirmeye çalışacağım. Meclis açıldığı günden
beri muhalefet partilerinin önergeleri hep reddediliyor. Neden? Yani muhalefet
partileri hep mi yanlış bir şey getiriyor, hiç mi vatandaşın faydasına bir şey
getirmiyor? Sanki burada bir maç oynuyoruz. 
Şimdi
bir şey daha dikkatimi çekti. Sayın Komisyon önergelere “Katılamıyoruz” diyor.
“Katılmıyoruz” demiyor, bakın, dikkat edin “Katılamıyoruz” diyor. Acaba
bilinçaltında başka bir şey mi var? 
Şimdi,
iktidar partisinin grup başkan vekiline de şunu sormak istiyorum: Hastanelerde
hizmetin çok iyi olduğunu söylüyor. Ben size Sakarya’dan birkaç tane örnek
vereyim. Yıllardır Sakarya’da bir yoğun bakım sıkıntısı var, yıllardır, bakın
yeni değil. Sakarya’da yoğun bakıma gelen hastaları Yalova’ya gönderiyorlar,
110 kilometre. Yani yoğun bakımlık bir hastayı 110 kilometre yola
gönderiyorlar. Yine, Sakarya’nın Hendek ilçesinde diyaliz hastaları 30-35
kilometre yola diyaliz tedavisine gönderiliyor. Başhekime sordum, başhekimden
aldığım cevap şu: “Bir tane diyaliz makinesi var, yetişmiyor.” Onun için
diyaliz hastalarını 35 kilometre yola tedaviye gönderiyorlar. Verdiği bir başka
cevap da şu, diyor ki: “1 milyon 200 bin lira ciro yapıyoruz. Eğer 1,5 milyon
olursa bunu halledeceğiz.” Ya, ne demek bu? Burası bir şirket mi? O zaman 1
milyon 200 bin lira değil de 500 bin lira ciro yaparsa hastanenin kapısına
kilit mi vuracak? Böyle bir saçmalık olabilir mi? 
Bir
başka konu da: Bu kürsüden, Danıştaya gönderdiği temyiz dilekçesine istinaden
Millî Eğitim Bakanı Sayın Ziya Selçuk’a cevap vermek istiyorum. Bugün 2 tane
bürokratı görevden aldı Danıştaya gönderdiği dilekçe sıkıntılı diye. Peki,
soruyorum ben: Bürokratları görevden alarak yanlış düzeldi mi? Dilekçenizi geri
çekin. Madem yanlış, dilekçenizi geri çekin. Bizim zekâmızla dalga geçmeyin.
Bakın, bizim zekâmızla dalga geçmeyin. Ona cevabım şu olsun: “Türk’üm,
doğruyum, çalışkanım. İlkem; küçüklerimi korumak, büyüklerimi saymak, yurdumu,
milletimi özümden çok sevmektir. Ülküm; yükselmek, ileri gitmektir. Ey Büyük
Atatürk! Açtığın yolda, gösterdiğin hedefe durmadan yürüyeceğime ant içerim.
Varlığım Türk varlığına armağan olsun. Ne mutlu Türk’üm diyene!”
Teşekkür
ederim. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir. 
Değerli
milletvekilleri, İç Tüzük’ün 87’nci maddesine göre, “Görüşülmekte olan tasarı
veya teklife konu kanunun, komisyon metninde bulunmayan, ancak tasarı veya
teklif ile çok yakın ilgisi bulunan bir maddesinin değiştirilmesini isteyen ve
komisyonun salt çoğunlukla katıldığı önergeler üzerinde yeni bir madde olarak
görüşme açılır.” Kural bu olmakla birlikte, şimdi okutacağımız önergeyi, yeni
madde ihdas etmesine karşın, 5 siyasi parti grubunun mutabakatı ve emsal teşkil
etmemek üzere işleme alıyorum: 
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin çerçeve 20’nci maddesinin çerçeve
metninde ver alan "Kanununun" ibaresinden sonra gelmek üzere "ek
5 inci maddesinin birinci fıkrası aşağıdaki şekilde değiştirilmiş ve"
ibaresinin ve maddeye 3359 sayılı Kanunun ek 5’inci maddesinin değiştirilen
birinci fıkrası olarak aşağıdaki fıkranın eklenmesini arz ve teklif ederiz.
“Tabipler,
Devlet hizmeti yükümlülüklerine başlamadan veya tamamlamadan ana dallarda
uzmanlık eğitimi yapmak için asistanlık sınavlarına katılabilir ve uzmanlık
eğitimine başlayabilirler. Ancak yan dalda veya birden fazla uzmanlık dalında
eğitim yapmak üzere asistanlık sınavına girebilmek için Devlet hizmeti
yükümlülüğünün tamamlanmasına 9 aydan daha az bir süre kalmış olması ve
uzmanlık eğitimine başlanabilmesi için de Devlet hizmeti yükümlülüğünün
tamamlanması şarttır.”
 Mehmet
Doğan Kubat İlyas Şeker Hacı Bayram
Türkoğlu
 İstanbul Kocaeli Hatay
 İmran
Kılıç Mustafa Demir Mustafa
Açıkgöz
 Kahramanmaraş İstanbul Nevşehir
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Takdire bırakıyoruz efendim.
BAŞKAN
– Önerge üzerinde söz isteyen? Yok.
MEHMET
DOĞAN KUBAT (İstanbul) – Gerekçe…
BAŞKAN
– Gerekçeyi okutuyorum:
Gerekçe:
Uzman
tabip ihtiyacına binaen yan dallarda uzmanlık eğitimine başlanabilmesi için
devlet hizmeti yükümlülüğünün tamamlanması şartı getirilmektedir.
BAŞKAN
– Önergeyi oylarınıza sunuyorum: Kabul edenler... Etmeyenler... Önerge kabul
edilmiştir. 
20’nci
maddeyi, kabul edilen önerge doğrultusunda, oylarınıza sunuyorum: Kabul
edenler... Etmeyenler... Kabul edilmiştir. 
21’inci
madde üzerinde üç adet önerge vardır, okutup işleme alacağım.
Türkiye Büyük Millet Meclisi Başkanlığına
Görüşülmekte
olan 12 sıra sayılı Kanun Teklifi’nin 21’inci maddesinin aşağıdaki şekilde
değiştirilmesini arz ve teklif ederiz.
MADDE
21- 7/5/1987 tarihli ve 3359 sayılı Sağlık Hizmetleri Temel Kanununun ek 12 nci
maddesine aşağıdaki fıkra eklenmiştir.
“Sağlık
kurum ile kuruluşlarında görev yapan personele karşı görevleri sebebiyle kasten
işlenen suçlardan şüpheli olanlar, kolluk görevlilerince yakalanır ve gerekli
işlemleri yapılarak Cumhuriyet başsavcılığına sevk edilir. Cumhuriyet savcısı
adli işlemleri tekemmül ettirir. Bu suçların soruşturmasında, kolluk tarafından
müşteki, mağdur veya tanık olan sağlık personelinin ifadeleri işyerlerinde
alınır. Bu fıkra hükmü, özel sağlık kurum ile kuruluşlarında görev yapan
personele karşı görevleri sebebiyle kasten işlenen suçlar hakkında da
uygulanır.”
 Meral
Danış Beştaş Bedia Özgökçe Ertan Mahmut
Toğrul
 Siirt Van Gaziantep
 Serpil
Kemalbay Pekgözegü Adnan Selçuk Mızraklı Züleyha
Gülüm
 İzmir Diyarbakır İstanbul
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim.
BAŞKAN
– Önerge üzerinde, İstanbul Milletvekili Züleyha Gülüm konuşacaktır.
Buyurun
Sayın Gülüm. (HDP sıralarından alkışlar)
Süreniz
beş dakikadır. 
ZÜLEYHA
GÜLÜM (İstanbul) – Bu yasa, aslında klasik bir AKP iktidarının yasa önerilerini
Meclise getirmeden önceki klasik taktiğiyle karşı karşıya. Yine, her zamanki
gibi aslında toplumun, halkın aleyhine olan bir yasayı sanki lehineymiş gibi göstermek
üzere küçük bir düzenlemeyle önümüze getirip bunu bir de üstelik sosyal
medyada, basında, şurada burada “sağlıkta şiddeti önleme yasası” gibi sunarak,
bir algı operasyonuyla, hep bizi, başkalarını suçladıkları algı operasyonunu
kendileri yaparak bu yasayı önümüze getirdiler. 
Sağlıkta
şiddet gerçekten önleniyor mu, bunlarla doktorların ölümleri engellenecek mi,
sağlık emekçilerinin ölümleri engellenecek mi? Çok açık ki asla
gerçekleşmeyecek bir şeyden bahsediyoruz çünkü sağlıkta şiddetin kaynağının neresi
olduğuna bakmak gerekir. Buradan çözebiliyorsanız, burayı ortadan
kaldırabiliyorsanız çözebilirsiniz. Sağlıkta şiddetin kaynağı sağlığın
piyasalaştırılmasından geçiyor. Sağlık, AKP iktidarının on altı yıllık iktidarı
boyunca piyasalaştırıldı, ticarethaneye çevrildi, hastaneler bir ticarethane,
hastalar ise bir müşteri olarak görüldü. Daha fazla para kazanma yolları
nelerdir, bunun üzerine kafa yoruldu. Özel hastanelerle birlikte devlet
hastaneleri, kamu hastaneleri borç batağı altına bilerek sürüklendi ve
insanların sağlık hizmetinden yararlanma hakkı, bunu bir kamu hizmeti olarak
sunma hakkı ellerinden alındı. Böyle bir ortamda başka ne oldu? Doktorlar çok
uzun saatlerde çalışmak zorunda kaldı. Biraz önce bir arkadaşımız anlattı. Beş
dakikada bir kişiyi muayene etmek zorunda olan doktor arkadaşlarımızdan
bahsediyoruz ya da çok uzun saatler boyunca çalışmak zorunda kalan sağlık
emekçilerinden bahsediyoruz ya da hastaneye gittiğinde, eğer özel hastaneye
gidemiyorsa, parası olmadığı için sağlık hizmeti alamayan hastalardan, hasta
yakınlarından bahsediyoruz, parası olmadığı için “Öl.” denilen hastalardan
bahsediyoruz. Şimdi, böyle bir ortamda sağlıkta şiddetin olmaması mümkün mü?
Her şeyin bu kadar parayla ölçüldüğü, “Paran yoksa öl.” denildiği bir toplumda
sağlıkta şiddeti önlemenin imkânı yok. Önce buradan bakmak gerekiyor meseleye. 
Bu
da yetmedi, sağlıkta şiddet meselelerinde diğer bir neden, iktidarın sürekli
sağlık emekçilerini hedef göstermesiydi. 
Yine
buna ilişkin olarak bir diğer neden, bu süreç boyunca toplumda şiddet arttı.
Sadece sağlık çalışanlarına değil ki, tüm toplum aslında şiddetin yaşandığı bir
alan hâline getirildi; iktidar kutuplaşmayı artırdıkça, savaş politikalarını
artırdıkça, militarizmi artırdıkça, kutuplaşmadan beslendikçe tabii ki
toplumdaki şiddet de daha fazla artacaktı. Ekonomik şiddetle bugün karşı
karşıyayız. Ekonomik kriz derinleştikçe tabii ki toplumdaki şiddet çok daha
fazla olacak ve bunun sağlık alanına da yansımaları olacak. Bu da yetmedi;
sağlık çalışanları, sağlık emekçileri çok iyi koşullarda çalışıyormuş gibi
şimdi de güvenlik soruşturmalarıyla, KHK’lerin devamlarıyla sağlık çalışanları
ya işlerinden atılıyor ya da memur olarak atanmasının önüne geçiliyor. 
Peki,
bu koşullar altında çalışmaya devam eden sağlık emekçileri nasıl gerçek anlamda
bir sağlık hizmeti verecek? Nasıl gerçekten hastaların ihtiyacını
karşılayabilecek? Karşılamayacak ve gerilim sağlıkçılarla, sağlık emekçileriyle
hastalar arasında olacak. Asıl muhataplar hastaların karşısına çıkmadığı için,
hasta yakınlarının karşısına çıkmadığı için hedefe sağlık emekçileri konuluyor.
Oysaki muhatapları bu yasaları geçirenler, sağlık hizmetinin piyasalaşmasına
yol açan iktidarın kendisi idi. 
Son
bir olaydan bahsetmek istiyorum. Dün bir duruşma vardı; Cizre’de sokağa çıkma
yasakları döneminde ambulansın geçişine izin verilmediği için hayatını kaybeden
Orhan Tunç’un yakınlarının açtığı dava AİHM’de görüldü. Dikkatinizi çekiyorum,
ambulans gitmediği için Orhan Tunç öldü. Bu, sadece Orhan Tunç için geçerli
değildi, sokağa çıkma yasakları döneminde hastaların hakları, sağlık hakları
tanınmadığı için, orada ölsünler diye bakıldığı için birçok insan bu şekilde ya
sakat kaldı ya da ölümle yüz yüze geldi. 
Son
olarak buranın, bu Parlamentonun bir üyesi olan Leyla Güven’den bahsetmek
istiyorum. Hâlen tutukluluğu devam eden, hâlen serbest bırakılmayan, tüm yasal
ve anayasal kurallar hiçe sayılarak tutuklu olan Leyla Güven arkadaşımız
tecrite karşı açlık grevinde, bu ülkede barışın yolunu açmak için açlık
grevinde ve bugün itibarıyla yedinci gününde hatta belki de bugün sekizinci
gününe girmiş oldu. Bunu da bir kez daha buradan duymak istemeyen kulaklara
duyurmak isterim.
Teşekkürler.
(HDP sıralarından alkışlar) 
BAŞKAN
– Teşekkürler Sayın Gülüm.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 12 sıra sayılı Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 21’inci maddesinde geçen “sağlık
kurum ve kuruluşlarında” ibaresinin “sağlık kurum ile kuruluşlarında” şeklinde
değiştirilmesini arz ve teklif ederiz.
 Ünal Demirtaş Burhanettin
Bulut Kani Beko
 Zonguldak Adana İzmir
 Ali Şeker  Necati
Tığlı Neslihan Hancıoğlu
 İstanbul Giresun Samsun
 Ali Fazıl Kasap Fikret
Şahin
 Kütahya Balıkesir
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılamıyoruz efendim.
BAŞKAN
– Önerge üzerinde Balıkesir Milletvekili Fikret Şahin konuşacaktır. 
Buyurun
Sayın Şahin. (CHP sıralarından alkışlar) 
Süreniz
beş dakikadır.
FİKRET
ŞAHİN (Balıkesir) – Teşekkür ederim Sayın Başkan.
Sayın
Başkan, değerli milletvekili arkadaşlarım; hepinizi saygı ve sevgiyle
selamlıyorum. Ben de Cumhuriyet Halk Partisi Grubu adına sağlıkta şiddetle
ilgili yasa hakkında görüşlerimi ifade edeceğim. Efendim, tabii, sağlıkta
şiddet son yıllarda oldukça sık gündemimize gelen bir konu. Tabii, sağlıkta
şiddetin boyutu giderek artıyor, artık sağlıkta şiddetten değil de sağlıkta
vahşetten bahseder noktaya geldik. Artık hekimler, sağlık çalışanları vahşice
katledilir noktada. Tabii, sadece sağlıkla ilgili değil bu şiddet alanı,
toplumun tüm safhalarında bu şiddeti görüyoruz. Kadına şiddet var, çocuğa
şiddet var, sağlıkta şiddet var, hayvanlara, canlılara şiddet var. Aslında
toplumsal olarak bir şiddet toplumu hâline gelmiş noktadayız. Bilimsel olarak
araştırıp bu şiddet sarmalından nasıl kurtulabiliriz, bunun da incelenmesi gerektiğini
düşünüyorum.
Efendim,
tabii, konumuz sağlıkta şiddet olduğu için onunla ilgili görüşlerimi ifade
etmek istiyorum. Özellikle son yıllarda Dünya Sağlık Örgütünün finanse ettiği
Sağlıkta Dönüşüm Programı’yla birlikte sağlıkta şiddet oranı giderek artmıştır.
Sağlık aslen kamusal bir hizmet alanıdır ve herkesin maddi gücü ne olursa olsun
eşit miktarda yararlanması gereken bir hizmettir. Oysa bu sağlıkta dönüşümle
artık, sağlık, bir kamusal hizmet alanından ticari bir hizmet alanına dönmüş ve
para kazanma, kâr elde etme noktasına gelmiştir.
Bakınız,
birtakım rakamlar vereceğim size. Son yıllarda özel sektörün sağlık
hizmetindeki payı her geçen gün giderek artmaktadır. Yatak kapasitesi
bakımından özel sektör tüm yatak kapasitesinin yüzde 22’sini karşılamaktadır,
uzman hekimlerin yüzde 30’u özel sektördedir ve ameliyatların yüzde 31’i artık
özel sektörde yapılmaktadır ve her geçen yıl da bu oran giderek artmaktadır.
Yani, artık, sağlık hizmetleri, kamusal hizmetten özel bir ticari hizmet hâline
gelmiştir. Dolayısıyla da kışkırtılmış bir sağlık hizmeti isteği yaratılmıştır.
Görsel medyada, yazılı medyada, efendim, vatandaşlarımız hekim arkadaşlar
tarafından veya çoğunlukla hekim olmayan kişiler tarafından yanlış
bilgilendirilerek sağlıkları konusunda endişeye sevk edilmişler ve bu kişiler
sağlık kuruluşundan sağlık kuruluşuna başvurmak durumunda kalmışlardır. 
Ülkemiz
bu Sağlıkta Dönüşüm Programı’yla birlikte rekordan rekora koşmuştur. Avrupa’nın
en fazla sağlık kuruluşuna başvuran ülkesiyiz bizler. Bakınız, bir kişinin
yılda sağlık kuruluşuna başvurma oranı 8,9, İsveç’te 2,9, Amerika’da 3,9. Yani
Türk milleti bir Amerikalıya göre yaklaşık olarak 3 kat civarında, İsveçliye
göre 4 kat civarında daha fazla hasta oluyor. Dolayısıyla tabii ki sağlık
harcamalarımız da buna bağlı olarak da giderek artıyor ve giderek sağlıkla
ilgili de sıkıntılarımız artıyor. Hem maddi olarak fazla harcama yapıyoruz hem
de alınan hizmet kalitesi giderek düşüyor. Vatandaşlarımız sağlık kuruluşundan
sağlık kuruluşuna gidiyor. Sağlık hizmetlerindeki en önemli kriter, güven.
Hekim ile hasta arasındaki güven ilişkisi, maalesef, sarsılmış durumda.
Hekimlerimiz hastalarına yeteri kadar zaman ayıramıyorlar, hastalarımız da
sorunlarına çözüm bulamadığı için sağlık kuruluşundan sağlık kuruluşuna başvurmak
durumunda kalıyorlar. 
Bakınız,
size birkaç rakam aktaracağım. Sadece hastaneye başvuru oranında değil artış ve
rekor kırmamız, vatandaşlarımızın antidepresan ilaç kullanması, depresyona
girme oranı da giderek artmıştır. Ülkemizde artık nüfusumuzun yarısı oranında
kutu bazında antidepresan ilaç tüketiyoruz yani her 2 vatandaştan 1’i artık
antidepresan alıyor. Yine sigara kulanım oranı artmıştır. Yine hastalarımızdaki
kanserden ölüm oranı artmıştır.
Şöyle
bir rakam size telaffuz edeceğim: 2002 yılında kanserden ölüm oranı yüzde
12’yken 2012 yılında yani on yıllık bir sürede bu oran yüzde 21’e çıkmıştır.
Şunu belirtmek istiyorum özetle: Sağlıkta Dönüşüm Programı’yla birlikte
vatandaşımız daha fazla hasta olmuştur, daha fazla depresyona girmiştir, daha
fazla sigara kullanır hâle gelmiştir ve daha fazla kanser olmuş ve bundan
dolayı da vefat etmiştir.
Şunu
söylemek istiyorum özetle: Sağlık hizmetinin ister paranız olsun ister olmasın
herkesin eşit miktarda yararlanması gereken…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Şahin.
Buyurun.
FİKRET
ŞAHİN (Devamla) – Teşekkür ederim Sayın Başkan. 
…temelde
de kamunun vermesi gereken bir hizmet olduğunu ifade etmek istiyorum. Bu, özel
sektörün sağlıktaki ağırlığının giderek azaltılması gerektiğine inanıyorum. 
Hepinizi
saygı ve sevgiyle selamlıyorum. 
Sağ
olun. (CHP sıralarından alkışlar) 
BAŞKAN
– Teşekkürler Sayın Şahin. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan “Sağlıkla İlgili Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifinin” 21’inci maddesinin birinci fıkrasının son
cümlesinde yer alan “sebebiyle” ibaresinin “nedeniyle” ibaresi olarak
değiştirilmesini arz ve teklif ederim. 
 Bedri
Yaşar Dursun Ataş Feridun
Bahşi
 Samsun Kayseri Antalya
 Fahrettin
Yokuş Tamer Akkal
 Konya Manisa
BAŞKAN
– Komisyon önergeye katılıyor mu? 
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılmıyoruz efendim. 
BAŞKAN
– Önerge üzerinde Samsun Milletvekili Bedri Yaşar konuşacaktır. 
Buyurun
Sayın Yaşar. (İYİ PARTİ sıralarından alkışlar) 
Süreniz
beş dakikadır. 
BEDRİ
YAŞAR (Samsun) – Sayın Başkan, değerli milletvekilleri; Sağlıkla İlgili Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi’nin 21’inci maddesi üzerinde grubum adına söz almış bulunuyorum. 
3359
sayılı Kanun’un 12’nci maddesine eklediğiniz fıkra olumludur elbette ama
yeterli değildir. Düzenleme bu şekilde sağlıkta şiddet sorununu çözmekte
yetersiz kalacaktır. Bu düzenleme, suçun önlenmesini ve suçtan caydırmayı
hedeflemekten oldukça uzaktır. 
Değerli
milletvekilleri, 2018 yılının ilk altı ayında 7.644 sağlık personeli, hasta ve
hasta yakınlarının şiddetine maruz kalmıştır. Bu rakam, Türkiye Cumhuriyeti
devletine yakışmayan bir rakamdır. 
Şiddeti
artıran unsurlardan biri de şiddeti uygulayan kişilerin cezalandırılamayacağı
ya da kendilerince önemsenecek bir yaptırımla karşılaşmayacakları düşüncesidir.
Her canlıya olduğu gibi, sağlık çalışanlarına yönelik şiddet de asla hoş
görülemeyecek bir konudur. Şiddet suçları mutlaka cezalandırılmalıdır. Şiddet
suçlarının caydırıcılığı, yaptırımları olmalıdır. Sağlık çalışanlarına şiddet
uygulayan kişilerin toplum düzenini, toplum sağlığını, kamu düzenini bozduğu
gerekçeleriyle de ayrıca cezalandırılmaları gerekmektedir. 
Biraz
önce de söylediğim gibi, teklifle kanuna eklenmesi öngörülen fıkra olumlu gibi
görülebilir fakat şiddeti önleme noktasında yeterli değildir. Kadına, çocuğa,
sağlık çalışanına, hayvanlara, kısaca, söz konusu canlılara yönelik uygulanan
her türlü şiddetin cezalarının ağır, yaptırımlarının fazla olması
gerekmektedir. 
Aynı
şekilde, SMA hastalarının hastanelerde gördüğü muamele de yürekleri sızlatan
cinstendir. Yoğun bakımlarda cüzzamlı hasta muamelesi görmesi de bence şiddetin
çok daha ilerisindedir. SMA hastalarıyla ilgili, Sayın Bakanın SMA hastalarının
ilaç teminine ilişkin SMA Tip 2 ve Tip 3 için bireysel hasta başvurularını
işleme almış olmasını olumlu karşılıyoruz. Sayın Bakan “Bakanlığımız, hızlı
ruhsatlandırma ve zorunlu ruhsat serbestleştirme yöntemi dâhil, alternatif
yollarla ilaç temini için süreci başlatmıştır.” şeklinde açıklamada bulundu.
İYİ PARTİ olarak bizim de üzerinde ciddiyetle, önemle durduğumuz, çalışmalar
yaptığımız SMA konusunda verdiği müjdeden dolayı SMA hastaları ve aileleri
adına Sayın Bakana teşekkür ediyoruz… Ama değinmeden geçemeyeceğim, SMA
hastalarına umut veren gelişmede sürecin belirsizliği de ayrıca endişe
kaynağıdır. SMA hastaları zamanla yarışıyor. Sayın Bakandan ricamız, SMA
hastalarının umudu olan ilaçların temininin ne zaman yapılacağına dair net
tarih paylaşmasıdır, Bakanlıktan yapılan açıklama biraz muğlak. Zaman
belirtilmediği için hastaların ve ailelerin endişeleri de devam etmektedir.
Değerli
milletvekilleri, son dönemlerde sıkça gündeme gelen tasarruf tedbirlerinin
Sağlık Bakanlığındaki karşılığına ilişkin merak edilen bir diğer konu da Sağlık
Bakanlığının Sıhhiye’deki binasını boşaltıp Bilkent Şehir Hastanesinin yakınına
kira karşılığı taşınmasıdır. Bunun rakamı da merak konusudur. Ayrıca, devletin
bol miktarda arsası varken, boş binaları varken sadece Sağlık Bakanlığına
münhasır olmayan bu tür kiralamaların da devletimize ciddi yükler getirdiği
hepinizin malumudur. 
Maalesef,
son on altı yılda sağlıkta yeniden yapılanmadan, tarımdaki reform
projelerinden, ekonomideki dönüşümden, millî eğitimdeki yeni sistemden, her
gelen bakanın -bakın burası çok önemli- yeni bir şeye başlıyormuş gibi yepyeni
programlar ortaya sunarak bu yapboz işlemleri yapmasından hakikaten bıktık ve
de usandık. Bu yapboz projelerinden bir an önce vazgeçeceğinizi ümit ediyoruz.
Devlette süreklilik esastır. Bir bakanın kendisinden önce gelen bakanlarla
ilgili bu yorumlarını doğru bulmuyoruz. Sonuç itibarıyla ülkeyi getirip duvara
çarptırdınız. Ümit ediyoruz ki bundan sonra bu büyülü kelimelerin arkasına
sığınmaktan vazgeçersiniz, gerçeklerle bir an önce yüzleşirsiniz.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Yaşar.
Buyurun.
BEDRİ
YAŞAR (Devamla) – Teşekkür ediyorum Sayın Başkan. 
Artık
ülkenin kaybedecek vakti yok. Ülkenin içinde bulunduğu durum ortada. Zor
durumda olmayan hiçbir sektör yok. Bu yıldızlı kelimeler yerine bir an önce
gerçeklerle yüzleşin. Torba yasalarla gecenin ilerleyen saatlerinde getirip
Parlamentodan geçirdiğiniz yasaların her seferinde birçok kez değiştiğine hep
beraber şahit olduk. Bugün burada onaylamaya çalıştığımız yasaların da göreceksiniz,
en kısa zamanda yine… Böyle torba torba, çuval çuval yasaları buraya
getiriyorsunuz, ondan sonra da ha bire bunları değiştirmeyle uğraşıp duruyoruz.
Ben artık bu yasaların daha bir ciddiyetle üzerinde çalışılıp buraya
getirilmesini… Aynı zamanda, Komisyon üyelerinin de sadece muhalefet
üyelerinden, muhalefet tarafından gelmiş olmasından dolayı bütün önergelerimize
ret oyu vermesini bir kez daha buradan kınıyorum. Diyorum ki: Hiç olmazsa temel
konularda, anlaşabildiğimiz konularda bu Parlamentoda hep beraber hareket
edelim.
Hepinizi
saygıyla selamlıyorum. (İYİ PARTİ sıralarından alkışlar) 
BAŞKAN
– Teşekkürler Sayın Yaşar.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
21’inci
maddeyi oylarınıza sunuyorum: Kabul edenler… Etmeyenler… 21’inci madde kabul
edilmiştir.
22’nci
madde üzerinde iki tane önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan Sağlıkla İlgili Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin 22’nci maddesinde yer alan “üç ay”
ibaresinin “altı ay” ibaresi olarak değiştirilmesini arz ve teklif ederiz.
 Zeki
Hakan Sıdalı Dursun Ataş Feridun
Bahşi
 Mersin Kayseri Antalya
 İbrahim
Halil Oral Arslan Kabukcuoğlu Tamer Akkal
 Ankara Eskişehir Manisa
 Fahrettin
Yokuş 
 Konya 
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılmıyoruz efendim.
BAŞKAN
– Önerge üzerinde Eskişehir Milletvekili Arslan Kabukcuoğlu konuşacaktır.
Buyurun
Sayın Kabukcuoğlu. (İYİ PARTİ sıralarından alkışlar) 
ARSLAN
KABUKCUOĞLU (Eskişehir) – Sayın Başkan, değerli milletvekilleri; hepinizi
saygıyla selamlıyorum. (2/1186) sıra sayılı Kanun Teklifi’nin üzerinde söz
almış bulunuyorum.
Komisyonda
kabul edilen kanun teklifi her ne kadar sağlıkta şiddete çözüm olarak topluma
lanse edilmiş olsa da bu yasanın şiddetin çözümüne yönelik olduğunu söyleyen
hükümlerden madde 21, sağlık çalışanlarının ifadelerinin karakola gitmeden iş
yerinde alınmasını hükme bağlarken ne kadar yetersiz ve sağlıkta şiddeti
önlemekte ne kadar etkisiz olduğunu ortaya koymaktadır. Bunun dışında, sağlık
personeline uygulanan şiddetin durdurulması için alınan yerinde ve etkili
hiçbir yöntem yoktur. Seçmene selam, yola devam olmuştur. 
Sağlıkta
şiddet bir kamu sorunudur. Türkiye’nin kuruluşundan 2002 yılına kadar yani
yetmiş dokuz yıl içerisinde sadece 1 hekim görevi başında hayatını kaybetmişken
2002 ile 2018 yılı arasındaki on altı yılda 11 hekim görevi başında hayatını
kaybetmiştir. Sağlıkta şiddet her geçen gün yükselmekte. Sağlık personelinin
yüzde 64’ünün en az bir kez şiddete maruz kaldığı ve uygulanan şiddetin yüzde
86’sının hasta yakınları tarafından yapıldığı bildirilmektedir. 
Şiddetin
nedenlerini araştırdığımızda, belli başlı nedenleri şöyle sıralayabiliriz:
Birincisi, kışkırtan sağlık tedbirleri. Bir yandan “Acil olmayan ameliyatı
yapmayın.” diye genelge yayınlayıp diğer yandan vatandaşlarımıza “Gideceksiniz,
muayeneniz yapılacak, ameliyatınız yapılacak.” gibi, Hükûmet yetkililerince
yapılan popülist yaklaşım neticesinde, hastalar en ufak bir güçlükle
karşılaştıkları zaman “Devlet bunun yapılacağını söylüyor, emrediyor, siz bunu
niye yapmıyorsunuz?” diye sağlık personelini hedef almaktadır.
Saygınlığın
ve hekime güvenin yok edilmesi başka bir problemdir. Başta devlet başkanı olmak
üzere “Bunlar enjeksiyon yapmasını bile bilmez.” demeleri sağlığı
sıradanlaştırmakta ve sağlık personelini şiddete maruz hâle getirmektedir. 
Fiziksel
yetersizlik: 2016 yılında hekime poliklinik için müracaat eden hasta sayısı 685
milyon iken 2017 yılında yaklaşık 800 milyona çıkmıştır. Bu, normal şartlarda
izah edilebilecek, açıklanabilecek bir durum değildir. Bu kadar büyük
poliklinik sayısı ancak popülizmle ortaya çıkabilir. 
Hekimler
hakkında olumsuz yayınlar bir diğer konudur: “Bir hekim daha dövüldü.”, “Şimdi
de hekimler birbirine düştü.” gibi haberler sağlıkta şiddeti kışkırtmakta ve
şiddeti sıradanlaştırmaktadır. 
Şiddetin
sağlığa olumsuz yansımalarını şöyle sıralayabiliriz: 
Sağlık
personelinin motivasyonu düşmektedir. İş yerine gelirken sağlık personeli ne
tür bir şiddetle karşılaşacağı hesabı içine girmektedir. Normalde hasta ile
hekim, sağlık personeli birleşip hastalığın hakkından gelmesi gerekirken,
hastalığa karşı mücadele etmeleri gerekirken bir noktadan sonra sağlık
personeli ile hasta karşı karşıya gelmekte, birbirleriyle mücadele eder duruma
düşmektedir, hastaya ihtimamın azalmasına neden olmaktadır. 
Tıp
fakültelerimizde hastayla iletişim hâlinde olan branşlara, özellikle de risk
olarak görülen cerrahi branşlara talep azalmakta, hastayla yüz yüze olmayacak
ve kendisini daha az riske atacak seçimler yapmaktadır hekimler. Gelecek
yıllarda cerrahi branşlarda bir kalite sorunu olacağı ortadadır. Hastadan
şiddet gören sağlık personeli de daha sonra gelen hastalara karşı aktif veya
pasif dirençte bulunmaktadır. Aktif defans olarak gereğinden fazla ameliyat
yapılması, işlem yapılmasını örnek gösterebiliriz. Pasif defans olarak da
laboratuvar tahlillerinin fazla yapılması, konsültasyon istenmesi gibi şeyler
ortaya çıkmaktadır. Tabii, bunların hepsi de hastalarda bir yığılma olmasına ve
hasta akışında düşme olmasına neden olmaktadır. 
Alınması
gereken tedbirlerin başında, üslup, dil düzeltilmelidir. Şiddetin bir çözüm
yolu olmadığı içselleştirilmelidir. Bu yalnız sağlıkla ilgili değildir, tüm
sosyal ortamlarda kullanılan iletişim hataları için de gereklidir.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Kabukcuoğlu.
ARSLAN
KABUKCUOĞLU (Devamla) – Tamamlıyorum efendim.
Kurumlar
şiddete uğrayan personeline hukuki ve idari destekte bulunmalıdır. Şiddete
uğrayan sağlık personeli yapayalnız bırakılmamalıdır, kendi hâline
bırakılmamalıdır, gerekli tedbirler alınmalıdır. Hastanelerde iş gücü
planlaması yapılmalıdır. Hasta başına ayrılması gereken zaman Sağlık Bakanlığı
tarafından standartlaştırılmalı ve bunun yerine getirilmesi için gerekli
tedbirlerin alınması gerekir. Aşırı iş yükü altında, işini yetiştirme
kaygısıyla sağlık personelinin karşı tarafa olan toleransında düşme meydana
gelmektedir. Görsel, yazılı basında eğitsel programlar artırılmalıdır. Belki de
millî eğitimimize iletişim dersi konulmalıdır. Bu yalnız sağlıkta şiddet için
değil toplumun tüm kesimleri için iletişim hatalarının ortadan kaldırılmasında
ve karşılıklı anlayış geliştirilmesinde gerekli bir unsur olabilir.
Teşekkür
ederim. (İYİ PARTİ sıralarından alkışlar)
BAŞKAN
– Teşekkürler Sayın Kabukcuoğlu. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 12 sıra sayılı Sağlıkla İlgili Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 22’nci maddesinin eklenen geçici
madde 12’de yer alan “ile” ifadesinin “ve” şeklinde değiştirilmesini arz ve
teklif ederiz.
 Ünal
Demirtaş Burhanettin Bulut Kani
Beko
 Zonguldak Adana İzmir
 Neslihan
Hancıoğlu Ali Fazıl Kasap  Ali
Şeker
 Samsun Kütahya İstanbul
BAŞKAN
– Komisyon önergeye katılıyor mu?
SAĞLIK,
AİLE, ÇALIŞMA VE SOSYAL İŞLER KOMİSYONU BAŞKANI ŞENEL YEDİYILDIZ (Ordu) –
Katılmıyoruz efendim.
BAŞKAN
– Önerge üzerinde İzmir Milletvekili Kani Beko konuşacaktır. 
Buyurun
Sayın Beko. (CHP sıralarından alkışlar)
Süreniz
beş dakikadır.
KANİ
BEKO (İzmir) – Sayın Başkan, değerli milletvekilleri; DİSK LASTİK-İŞ
Sendikamızın Genel Başkanı silahlı bir saldırı sonucu maalesef vefat etmiştir.
Huzurlarınızda Allah’tan rahmet diliyorum, yakınlarına sabır diliyorum. Toprağı
bol olsun, ışıklar içerisinde yatsın. 
Sevgili
vekillerim, sevgili arkadaşlarım; sözlerime başlamadan önce ülkemizde maalesef
78 ilde meslek hastalıkları hastanesi olmadığını buradan ifade etmek istiyorum.

Sağlık
emekçileri ve hekimler bizim sağlığımız için çırpınırken maalesef biz onları
yaşarken öldürmek istiyoruz. Unutmayın ki sizin ihraç ettiğiniz sağlık
emekçileri gece gündüz demeden, her zaman her yerde yanımızda yer almışlardır.
5’inci maddenin hekimlerin ve sağlık emekçilerinin diplomalarını ellerinden
almaktan başka bir işe yaramayacağını buradan ifade etmek istiyorum. 
Sevgili
vekil arkadaşlarım, katledilen doktorlarımızın bazılarının isimlerini sizlerle
paylaşmak istiyorum: Doktor Göksel Kalaycı, Doktor Ali Menekşe, Doktor Ersun
Aslan, Doktor Melike Erdem, Doktor Kamil Furtun, Doktor Abdullah Biroğlu,
Doktor Aynur Dağdeviren, Doktor Hüseyin Ağır, Doktor Sait Bilgin, Doktor Fikret
Hacıosman’ı sevgi, saygı ve özlemle huzurlarınızda anıyorum. 
Bununla
birlikte, son üç yılda 450’ye yakın sağlıkçı intihar etmiş. OHAL ilan edildiği
dönemde 70’e yakın arkadaşımız maalesef intihar etmiş. Bunların içerisinde
doçentler var, hekimler var, polis arkadaşlarımız var, askerler var, öğrenciler
var. Dolayısıyla, Genel Kurul toplantısında eğer teklifte yer alan 5’inci madde
uygulanırsa emin olun, yeni bir OHAL dönemine hep beraber gireceğiz. 
Sosyal
Güvenlik Kurumunun açıkladığı rakamlara göre 2014 yılında 494 kişi, 2015
yılında 510 kişi, 2016 yılında 597 kişi meslek hastalıklarına yakalanmıştır.
2016 yılında meslek hastalığına yakalanan işçilerden geçici iş görmezlik
geçirip ayakta tedavi gören 72 ve yatarak tedavi gören 79 işçi vardır maalesef.

Uluslararası
Çalışma Örgütü (ILO) verilerine göre, her yıl işle ilgili kaza ve hastalıklar
sonucunda 2 milyon 300 binden fazla kişinin hayatını kaybettiği ve 300
milyondan fazlasının iş kazası veya meslek hastalıklarına yakalandığı tespit
edilmiştir. İşe bağlı ölümlerin beşte 4’ü yani 1 milyon 700 bin kişi meslek
hastalığından kaynaklı -270 milyon kişi- iş kazasına maruz kalmıştır. Kalıcı ya
da uzun süreli sakatlıklar sonunda 160 milyon meslek hastalığı vakası
belirtilmiştir. Yine ILO tahminlerine göre, zararlı etkenler nedeniyle her yıl
438 bin 489 kişinin ölmesi beklenmektedir. Dünya Sağlık Örgütü tahminlerine
göre dünyada her yıl 11 milyon yeni meslek hastalığı vakası meydana gelecek ve
bunların 700 bini maalesef ölecektir. Avrupa İşçi Sağlığı ve Güvenliği Ajansı
ise… Avrupa Birliğine üye ülkelerde 159 bin kişi meslek hastalığına
yakalanmıştır. Ama baktığımızda Türkiye'de 78 ilde meslek hastalıkları
hastanesi olmadığını bilmekteyiz. 
Uzmanlar
ve doktorlar maalesef olması gerektiği yerlerde yoklar. Dünya Sağlık Örgütü
rakamlarıyla kıyaslandığında korkunç bir tablo ortaya çıkıyor. Örgüt
“Çalışırken oluşan rahatsızlıkların yüzde 56’sı meslek hastalığı, yüzde 44’ü iş
kazası.” diyor. Ama bizde meslek hastalığı tespiti yok, dolayısıyla yüzde 99 iş
kazası, yüzde 1 meslek hastalığı çıkıyor. Türkiye'de böyle bir istatistik
maalesef yok, tıp fakültelerinde böyle bir eğitim yok, meslek hastalığı, tanı
tedavi eğitimi yok, basit birkaç saatlik ders var, 16 milyon çalışan var ama
bunun uzmanı ne bir hekim var ne de konuyu bilen bir iş yeri hekimi. İş yeri
hekimlerinin aldığı eğitimler maalesef yetersiz. 
OHAL
sürecinde 150 bine yakın kamu çalışanı ihraç edildi, üstelik de mahkeme kararı
olmadan. Bugüne geldiğimizde ihraç edilen hekim sayısı 3.383 olmuştur, 7.874
ihraç edilen sağlık çalışanını da topladığımızda ihraç edilenler 11 bini
aşmıştır.
(Mikrofon
otomatik cihaz tarafından kapatıldı) 
BAŞKAN
– Devam edin Sayın Beko.
KANİ
BEKO (Devamla) – Teşekkür ederim Sayın Başkan.
Ancak
son süreçte 7.500’e yakın sağlık emekçisi de göreve dönemezse, bunların sayısı
maalesef 18 bini geçecektir. 
OHAL
döneminde kamudan ihraç edilen ve daha sonra da intihar eden arkadaşlarımızdan
bazılarının hikâyelerini sizlerle paylaşmak istiyorum: Hasan Orhan Çetin,
asistan hekim. İzmir Katip Çelebi Üniversitesi Atatürk Eğitim ve Araştırma
Hastanesinde biyokimya asistanı olan Çetin, FETÖ soruşturması kapsamında açığa
alındı. Bunun üzerine ağır bir bunalıma giren Çetin, 19 Şubat 2017'de çalıştığı
hastanenin 10'uncu katından atlayarak intihar etti. Ölümünden sonra Çetin'in
“byLock” kullanmadığı yani “byLock”çu olmadığı ortaya çıktı. 
İbrahim
Halil Özyavuz, radyoloji uzmanı. “byLock” kullanıcısı olduğu iddiasıyla
gözaltına alındıktan sonra tutuklanan ve Silivri Cezaevine tutuklu olarak
gönderilen radyoloji uzmanı doktor İbrahim Halil Özyavuz, 2 Haziran 2018 günü
yaşamını yitirdi. Özyavuz'un intihar ettiği öne sürüldü.
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın lütfen Sayın Beko.
Buyurun.
KANİ
BEKO (Devamla) – Başkanım, çok teşekkür ederim.
Mustafa
Sadık Akdağ, diş hekimi. Ordu Üniversitesi Diş Hekimliği Fakültesinde yardımcı
doçent olarak görev yapan 34 yaşındaki Sadık Akdağ FETÖ kapsamında gözaltına
alındıktan sonra serbest bırakıldı. Psikolojik olarak bu durumun etkisinden
kurtulamayan Akdağ, 27 Şubat 2017 tarihinde, evinde başına ateş ederek maalesef
intihar etti. Biz daha kaç kişinin intihar etmesini bekliyoruz?
Burada
şunu anlatmaya çalışıyorum: Bu kadar intiharlar sanki yetmemiş gibi, bundan
sonra da arkadaşlarımızın intiharlarını göz göre göre bugün görüşerek,
konuşarak oylamak utanç verici bir şey ve bununla birlikte Anayasa’ya aykırı
olduğunu da buradan bir kez daha ifade etmek istiyorum.
Türkiye'de
yaklaşık 145 bine yakın hekim var. Bir doktora 572 hasta düşmektedir.
Türkiye'de yine yaklaşık 10 bin kişiye 17 doktor düşerken OECD ülkelerinde 10
bin kişiye 35 doktor düşmektedir. Tıp fakültesini bitirmiş ama zorunlu hizmet yapamamış
ve güvenlik soruşturması devam eden yaklaşık…
(Mikrofon
otomatik cihaz tarafından kapatıldı) 
BAŞKAN
– Size 3’üncü kere ama son kere süre veriyorum bir dakika daha.
Lütfen
tamamlayın Sayın Beko. (CHP sıralarından alkışlar)
KANİ
BEKO (Devamla) – Çok teşekkürler. Çok sağ olun.
23
Nisan çocukları gibi olduk ya vallahi. (Gülüşmeler) 
Evet,
son olarak, Türkiye’de yaklaşık 145 bine yakın hekim vardır ve bir doktora 572
hasta düşmektedir. Türkiye’de yine yaklaşık 10 bin kişiye 17 doktor düşerken
OECD ülkelerinde 10 bin kişiye 35 doktor düşmektedir. Tıp fakültesini bitirmiş
ama zorunlu hizmet yapamamış ve güvenlik soruşturması devam eden yaklaşık 1.500
hekim olmayı başaramamış öğrencimiz var. İnşaatlarda çalışmayı denemişler, iş
kazalarında ölmüşler. 
Değerli
milletvekilleri, hekim olamayan bu insanları ölüme gönderdiğimizin biz farkında
mıyız? Suriyeli hekimlere görev veriyorsunuz ancak bizim topraklarımızda
yetişmiş olan hekimlere ve sağlık emekçilerine maalesef görev vermiyorsunuz. 
OHAL’den
bu yana 40 bine yakın dosya incelenmiş ancak 2.700 kişi görevine iade olmuş.
Görülmektedir ki bu kaplumbağa hızıyla giderse bu dosyaların on yılda da
bitmesi kesinlikle mümkün değildir. 
(Mikrofon
otomatik cihaz tarafından kapatıldı) 
LÜTFÜ
TÜRKKAN (Kocaeli) – Başkan, bir saat daha ver, bir saat daha. 
BAŞKAN
– Bir dakika daha veriyorum Sayın Beko. Bu, size özgü oldu. (CHP ve AK PARTİ
sıralarından alkışlar) 
Buyurun.

KANİ
BEKO (Devamla) – Teşekkür ederim sağ olun. 
LÜTFÜ
TÜRKKAN (Kocaeli) – Başkan, bütün hıncını bize mi sakladın ya? 
KANİ
BEKO (Devamla) – Ben önemli bir konuyu arz edeyim bir dakikada. 
Şimdi,
aslında Türkiye’de önemli bir konu var. Bunu hepimizin canla başla gündeme
getirip bu konuyla ilgili ciddi çalışma yapmamız gerekir. 
Türkiye’de,
siz de biliyorsunuz, 20 milyona yakın çalışan işçi var ancak 78 ilde meslek
hastalıkları hastanesi yok. Her yıl 1 milyona yakın işçi meslek hastalıkları
hastanesine müracaat ediyor ve dolayısıyla sessiz sedasız bunlar ölüyorlar. 
Ben
bu Meclisteki, bilhassa Sağlık Komisyonundaki arkadaşlarıma bir öneride
bulunmak istiyorum. Biri Zonguldak’ta, bir diğeri İstanbul’da, bir diğeri ise,
biliyorsunuz, Keçiören’de. Komisyon üyelerinin Keçiören’deki meslek
hastalıkları hastanesini ziyaret etmelerini öneriyorum ve oraya gittiğiniz zaman
meslek hastalıkları hastanesindeki arkadaşlarımızın nasıl yavaş yavaş
öldüklerini orada göreceksiniz.
(Mikrofon
otomatik cihaz tarafından kapatıldı) 
KANİ
BEKO (Devamla) – Hekimlerin bir sözü var, hekimler der ki: “Kanserden
korkmayın, geç kalmaktan korkun.” Gerçekten doğru söylüyorlar. Meslek
hastalıkları hastaneleri bizim bölgelerimizde olmadığından dolayı işçiler
maalesef ölüyorlar, ölüyorlar, ölüyorlar. 
Hepinize
teşekkür ediyorum. (CHP sıralarından alkışlar) 
BAŞKAN
– Teşekkürler Sayın Beko.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.

22’nci
maddeyi oylarınıza sunuyorum: Kabul edenler... Etmeyenler... Madde kabul
edilmiştir. 
Birinci
bölümde yer alan maddelerin oylamaları tamamlanmıştır. 
Birleşime
on dakika ara veriyorum.
Kapanma Saati: 02.18
DOKUZUNCU OTURUM
Açılma Saati:02.28
BAŞKAN: Başkan Vekili Mithat SANCAR
KÂTİP ÜYELER: Mustafa AÇIKGÖZ (Nevşehir), Şeyhmus
DİNÇEL (Mardin)
----- 0 -----
BAŞKAN
– Türkiye Büyük Millet Meclisinin 17’nci Birleşiminin Dokuzuncu Oturumunu
açıyorum.
12
sıra sayılı Kanun Teklifi’nin görüşmelerine devam ediyoruz.
Komisyon
yok, ertelenmiştir. 
Gündemimizde
başka bir iş bulunmadığından alınan karar gereğince kanun teklifleriyle
komisyonlardan gelen diğer işleri sırasıyla görüşmek için 15 Kasım 2018
Perşembe günü saat 14.00’te toplanmak üzere birleşimi kapatıyorum. 
Kapanma Saati: 02.29




(X) Bu bölümde hatip tarafından Türkçe
olmayan kelimeler ifade edildi. 


(x) 12 S. Sayılı Basmayazı 13/11/2018
tarihli 16’ncı Birleşim Tutanağı’na eklidir.




