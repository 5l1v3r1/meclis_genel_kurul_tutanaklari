



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 34’üncü
Birleşim
 19
Aralık 2014 Cuma

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657)

A) MİLLÎ SAVUNMA BAKANLIĞI
1) Millî Savunma Bakanlığı 2015 Yılı Merkezî Yönetim
Bütçesi
2) Millî Savunma Bakanlığı 2013 Yılı Merkezî Yönetim
Kesin Hesabı

B) SAVUNMA SANAYİİ MÜSTEŞARLIĞI
1) Savunma Sanayii Müsteşarlığı 2015 Yılı Merkezî
Yönetim Bütçesi
2) Savunma Sanayii Müsteşarlığı 2013 Yılı Merkezî
Yönetim Kesin Hesabı

C) GENÇLİK VE SPOR BAKANLIĞI
1) Gençlik ve Spor Bakanlığı 2015 Yılı Merkezî Yönetim
Bütçesi
2) Gençlik ve Spor Bakanlığı 2013 Yılı Merkezî Yönetim
Kesin Hesabı

Ç) SPOR GENEL MÜDÜRLÜĞÜ
1) Spor Genel Müdürlüğü 2015 Yılı Merkezî Yönetim
Bütçesi
2) Spor Genel Müdürlüğü 2013 Yılı Merkezî Yönetim Kesin
Hesabı

D) YÜKSEKÖĞRENİM KREDİ VE YURTLAR KURUMU
1) Yükseköğrenim Kredi ve Yurtlar Kurumu 2015 Yılı
Merkezî Yönetim Bütçesi
2) Yükseköğrenim Kredi ve Yurtlar Kurumu 2013 Yılı
Merkezî Yönetim Kesin Hesabı

E) MALİYE BAKANLIĞI
1) Maliye Bakanlığı 2015 Yılı Merkezî Yönetim Bütçesi
2) Maliye Bakanlığı 2013 Yılı Merkezî Yönetim Kesin
Hesabı

F) GELİR İDARESİ BAŞKANLIĞI
1) Gelir İdaresi Başkanlığı 2015 Yılı Merkezî Yönetim
Bütçesi
2) Gelir İdaresi Başkanlığı 2013 Yılı Merkezî Yönetim
Kesin Hesabı

G) KAMU İHALE KURUMU
1) Kamu İhale Kurumu 2015 Yılı Merkezî Yönetim Bütçesi
2) Kamu İhale Kurumu 2013 Yılı Merkezî Yönetim Kesin
Hesabı

Ğ) ÖZELLEŞTİRME İDARESİ BAŞKANLIĞI
1) Özelleştirme İdaresi Başkanlığı 2015 Yılı Merkezî
Yönetim Bütçesi
2) Özelleştirme İdaresi Başkanlığı 2013 Yılı Merkezî
Yönetim Kesin Hesabı

H) KAMU GÖZETİMİ, MUHASEBE VE DENETİM STANDARTLARI
KURUMU
1) Kamu Gözetimi, Muhasebe ve Denetim Standartları
Kurumu 2015 Yılı Merkezî Yönetim Bütçesi
2) Kamu Gözetimi, Muhasebe ve Denetim Standartları
Kurumu 2013 Yılı Merkezî Yönetim Kesin Hesabı

I) GELİR BÜTÇESİ

IV.- USUL HAKKINDA GÖRÜŞMELER
1.- 2015 Yılı Merkezi Yönetim Bütçe Kanunu
Tasarısı’nın 1’inci maddesinin görüşmeleri tamamlanmadan 2’nci maddesinin okutulmasının
İç Tüzük hükümlerine uygun olup olmadığı hususunda Başkanın tutumu hakkında
2.- 2015
Yılı Merkezi Yönetim Bütçe Kanunu Tasarısı’nın 5 ve 6’ncı maddeleri ile 2013
Yılı Merkezi Yönetim Kesin Hesap Kanunu Tasarısı’nın 3’üncü maddesinin
-Anayasa’ya aykırılık iddiasıyla- görüşülmesinin İç Tüzük hükümlerine uygun
olup olmadığı hususunda Başkanın tutumu hakkında

V.- AÇIKLAMALAR
1.- Ankara Milletvekili Levent Gök’ün,
Maraş olaylarının 36’ncı yıl dönümünde Kahramanmaraş’ta yapılacak anma
toplantılarının Kahramanmaraş Valiliği tarafından yasaklanmasını ve 17-25
Aralık operasyonlarının yıl dönümünde CHP il başkanlıklarına asılan
pankartların polis tarafından kaldırılmasını kınadığına ilişkin açıklaması
2.- Iğdır Milletvekili Pervin Buldan’ın,
HDP Grubu olarak, Ezidilerin Cejna Ezi Bayramı’nı kutladıklarına; Kahramanmaraş
Valiliğinin, Maraş olaylarının 36’ncı yıl dönümünde yapılacak anma
toplantılarının yasaklanmasıyla ilgili tutumundan vazgeçmesini ve 19/12/2000
tarihindeki Hayata Dönüş Operasyonu’nun sorumlularının yargı önüne
çıkarılmasını talep ettiklerine ilişkin açıklaması
3.- İstanbul Milletvekili Mihrimah Belma
Satır’ın, Maraş olaylarının 36’ncı yıl dönümüne ve bu konudaki anma
toplantılarıyla ilgili Kahramanmaraş Valiliğinin açıklamasına ilişkin açıklaması
4.- Ankara Milletvekili Levent Gök’ün,
İstanbul Milletvekili Mihrimah Belma Satır’ın yaptığı açıklamasındaki bazı
ifadelerine ilişkin açıklaması
5.- İstanbul Milletvekili Sırrı Süreyya
Önder’in, Maraş olaylarının 36’ncı yıl dönümüne ve Kahramanmaraş Valiliğinin
yapılacak anma toplantılarının yasaklanmasıyla ilgili kararını kınadığına
ilişkin açıklaması
6.- İstanbul Milletvekili Aykut
Erdoğdu’nun, Maraş olaylarının 36’ncı yıl dönümünde Kahramanmaraş Valiliğinin
yapılacak anma toplantılarını yasaklayarak Kahramanmaraş halkına hakaret
ettiğine ilişkin açıklaması
7.- Kahramanmaraş Milletvekili Mahir
Ünal’ın, Maraş olaylarının 36’ncı yıl dönümünde Kahramanmaraş Valiliğinin
yapılacak anma toplantılarının yasaklanmasıyla ilgili kararına ilişkin açıklaması

8.- İstanbul Milletvekili Sırrı Süreyya
Önder’in, Kahramanmaraş Milletvekili Mahir Ünal’ın yaptığı açıklamasındaki bazı
ifadelerine ilişkin açıklaması
9.- Ankara Milletvekili Levent Gök’ün,
Kahramanmaraş Milletvekili Mahir Ünal’ın yaptığı açıklamasındaki bazı ifadelerine
ilişkin açıklaması
10.- İstanbul Milletvekili Umut Oran’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşmasındaki bazı ifadelerine ilişkin açıklaması 

VI.- SATAŞMALARA İLİŞKİN KONUŞMALAR
1.- Ankara Milletvekili Levent Gök’ün,
Kocaeli Milletvekili Zeki Aygün’ün 656 ve 656’ya 1’inci Ek sıra sayılı Bütçe
Kanunu Tasarısı ile 657 sıra sayılı Kesin Hesap Kanunu Tasarısı’nın dokuzuncu
tur görüşmelerinde AK PARTİ Grubu adına yaptığı konuşması sırasında Cumhuriyet
Halk Partisine sataşması nedeniyle konuşması
2.- Manisa Milletvekili Sümer Oral’ın,
Şanlıurfa Milletvekili Abdulkerim Gök’ün 656 ve 656’ya 1’inci Ek sıra sayılı
Bütçe Kanunu Tasarısı ile 657 sıra sayılı Kesin Hesap Kanunu Tasarısı’nın
dokuzuncu tur görüşmelerinde AK PARTİ Grubu adına yaptığı konuşması sırasında
şahsına sataşması nedeniyle konuşması
3.- İstanbul Milletvekili Aykut
Erdoğdu’nun, Maliye Bakanı Mehmet Şimşek’in 656 ve 656’ya 1’inci Ek sıra sayılı
Bütçe Kanunu Tasarısı ile 657 sıra sayılı Kesin Hesap Kanunu Tasarısı’nın
dokuzuncu tur görüşmelerinde Hükûmet adına yaptığı konuşması sırasında şahsına
sataşması nedeniyle konuşması
4.- Ankara Milletvekili Bülent Kuşoğlu’nun,
Maliye Bakanı Mehmet Şimşek’in 656 ve 656’ya 1’inci Ek sıra sayılı Bütçe Kanunu
Tasarısı ile 657 sıra sayılı Kesin Hesap Kanunu Tasarısı’nın dokuzuncu tur
görüşmelerinde Hükûmet adına yaptığı konuşması sırasında şahsına sataşması
nedeniyle konuşması
5.- Amasya Milletvekili Mehmet Naci
Bostancı’nın, İstanbul Milletvekili Umut Oran’ın 2015 Yılı Merkezi Yönetim
Bütçe Kanunu Tasarısı’nın 5’inci maddesi üzerinde CHP Grubu adına yaptığı
konuşması sırasında Adalet ve Kalkınma Partisine sataşması nedeniyle konuşması

VII.- YAZILI SORULAR VE CEVAPLARI
1.- Ankara Milletvekili Özcan Yeniçeri'nin,
vakıfların üniversite kurabilmeleri için gerekli minimum mal varlığına ve bir
vakfın mal varlığına ilişkin sorusu ve Başbakan Yardımcısı Bülent Arınç’ın
cevabı (7/55271)
2.- İstanbul Milletvekili Mustafa Sezgin
Tanrıkulu'nun, 2010-2014 yılları arasında Bakanlıkta görev yapan özel kalem
müdürlerine, 
2010-2014 yılları arasında Bakanlıkta görev
yapan Basın ve Halkla İlişkiler müşavirlerine, 
2010-2014 yılları arasında Bakanlıkta görev
yapan müşavirlere ilişkin soruları ve Ekonomi Bakanı Nihat Zeybekci’nin cevabı (7/55335),
(7/55336), (7/55337)
3.- İzmir Milletvekili Ahmet Kenan
Tanrıkulu'nun, 2002 yılından itibaren Dahilde İşleme Rejimi kapsamında
gerçekleştirilen zeytin ve zeytinyağı ticaretine ilişkin sorusu ve Ekonomi
Bakanı Nihat Zeybekci’nin cevabı (7/55338)
4.- Hatay Milletvekili Mevlüt Dudu'nun,
İzmir'in Seferihisar ilçesinde 1. Derece Doğal Sit Alanı olan bir köyün imar
planında yapılan değişikliğe ve köyde kurulacak rüzgar santraline ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/55340)
5.- İstanbul Milletvekili Mustafa Sezgin
Tanrıkulu'nun, 2010-2014 yılları arasında Bakanlıkta görev yapan özel kalem
müdürlerine ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/55341)
6.- İstanbul Milletvekili Mustafa Sezgin
Tanrıkulu'nun, 2010-2014 yılları arasında Bakanlıkta görev yapan Basın ve
Halkla İlişkiler müşavirlerine ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/55342)
7.- İstanbul Milletvekili Mustafa Sezgin
Tanrıkulu'nun, 2010-2014 yılları arasında Bakanlıkta görev yapan müşavirlere
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/55343)
8.- Osmaniye Milletvekili Hasan Hüseyin
Türkoğlu'nun, son bir yıl içinde kapatılan maden ocağı sayısına ve maden
kazalarının önlenmesine ilişkin sorusu ve Enerji ve Tabii Kaynaklar Bakanı
Taner Yıldız’ın cevabı (7/55345)
9.- Balıkesir Milletvekili Ahmet Duran
Bulut'un, Türkiye Kömür İşletmelerinde hukuksuz kadrolaşmaya gidildiği
iddialarına ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/55348)
10.- İzmir Milletvekili Ahmet Kenan
Tanrıkulu'nun, 2002 yılından itibaren Dahilde İşleme Rejimi kapsamında
gerçekleştirilen zeytin ve zeytinyağı ticaretine ilişkin sorusu ve Gümrük ve
Ticaret Bakanı Nurettin Canikli’nin cevabı (7/55370)
11.- İstanbul Milletvekili Mustafa Sezgin
Tanrıkulu'nun, Bakanlığın kullanmakta olduğu hizmet binası için ödenen aylık
kira bedeline ilişkin sorusu ve Dışişleri Bakanı Mevlüt Çavuşoğlu’nun cevabı
(7/55879) 
12- İstanbul Milletvekili Mustafa Sezgin
Tanrıkulu'nun, Bakanlığın kullanmakta olduğu hizmet binası için ödenen aylık
kira bedeline ilişkin sorusu ve Ekonomi Bakanı Nihat Zeybekci’nin cevabı
(7/55881)
13.- İstanbul Milletvekili Mahmut Tanal'ın,
Bitlis'in ekonomik alandaki durumuna ilişkin sorusu ve Ekonomi Bakanı Nihat
Zeybekci’nin cevabı (7/55883)
14.- İstanbul Milletvekili Mustafa Sezgin
Tanrıkulu'nun, Bakanlığın kullanmakta olduğu hizmet binası için ödenen aylık
kira bedeline ilişkin sorusu ve Gümrük ve Ticaret Bakanı Nurettin Canikli’nin
cevabı (7/55914)
15.- İstanbul Milletvekili Mustafa Sezgin
Tanrıkulu'nun, Bakanlığın kullanmakta olduğu hizmet binası için ödenen aylık
kira bedeline ilişkin sorusu ve Millî Savunma Bakanı İsmet Yılmaz’ın cevabı
(7/56058)
16.- Ankara Milletvekili Aylin
Nazlıaka'nın, soru önergelerine ve bunların cevaplandırılmasına ilişkin sorusu
ve Başbakan Yardımcısı Bülent Arınç’ın cevabı (7/56123)
17.- Ankara Milletvekili Aylin
Nazlıaka'nın, soru önergelerine ve bunların cevaplandırılmasına ilişkin sorusu
ve Gümrük ve Ticaret Bakanı Nurettin Canikli’nin cevabı (7/56216)
18.- İstanbul Milletvekili Mustafa Sezgin
Tanrıkulu'nun, 2004-2014 yılları arasında Bakanlıkta görev yapan genel müdür ve
genel müdür yardımcılarına ilişkin sorusu ve Millî Savunma Bakanı İsmet
Yılmaz’ın cevabı (7/56272)
19.- Eskişehir Milletvekili Ruhsar
Demirel'in, 2010/2 sayılı Başbakanlık Genelgesi gereği engelli aile ferdi
bulunan çalışanlara sağlanan kolaylıklara ilişkin sorusu ve Gümrük ve Ticaret
Bakanı Nurettin Canikli’nin cevabı (7/56391)
19 Aralık 2014 Cuma
BİRİNCİ OTURUM
Açılma Saati: 11.00
BAŞKAN: Başkan Vekili Sadık YAKUT
KÂTİP
ÜYELER: Fehmi KÜPÇÜ(Bolu) , Muhammet Bilal MACİT (İstanbul)
----0----
BAŞKAN – Türkiye
Büyük Millet Meclisinin 34’üncü Birleşimini açıyorum.
Toplantı yeter
sayısı vardır, gündeme geçiyoruz.
Sayın
milletvekilleri, gündemimize göre 2015 Yılı Merkezi Yönetim Bütçe Kanunu
Tasarısı ile 2013 Yılı Merkezi Yönetim Kesin Hesap Kanunu Tasarısı üzerindeki
görüşmelere devam edeceğiz. 
Program uyarınca
bugün dokuzuncu tur görüşmelerini yapacağız.
Dokuzuncu turda Millî
Savunma Bakanlığı, Savunma Sanayii Müsteşarlığı, Gençlik ve Spor Bakanlığı,
Spor Genel Müdürlüğü, Yükseköğrenim Kredi ve Yurtlar Kurumu, Maliye
Bakanlığı, Gelirler İdaresi Başkanlığı, Kamu İhale Kurumu, Özelleştirme İdaresi
Başkanlığı, Kamu Gözetimi, Muhasebe ve Denetim Standartları Kurumu bütçe ve
kesin hesapları ile gelir bütçesi yer almaktadır.

III.- KANUN TASARI
VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek) (*)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (*)

A) MİLLÎ SAVUNMA BAKANLIĞI
1) Millî Savunma Bakanlığı 2015 Yılı Merkezî Yönetim
Bütçesi
2) Millî Savunma Bakanlığı 2013 Yılı Merkezî Yönetim
Kesin Hesabı

B) SAVUNMA SANAYİİ MÜSTEŞARLIĞI
1) Savunma Sanayii Müsteşarlığı 2015 Yılı Merkezî
Yönetim Bütçesi
2) Savunma Sanayii Müsteşarlığı 2013 Yılı Merkezî
Yönetim Kesin Hesabı

C) GENÇLİK VE SPOR BAKANLIĞI
1) Gençlik ve Spor Bakanlığı 2015 Yılı Merkezî Yönetim
Bütçesi
2) Gençlik ve Spor Bakanlığı 2013 Yılı Merkezî Yönetim
Kesin Hesabı

Ç) SPOR GENEL MÜDÜRLÜĞÜ
1) Spor Genel Müdürlüğü 2015 Yılı Merkezî Yönetim
Bütçesi
2) Spor Genel Müdürlüğü 2013 Yılı Merkezî Yönetim Kesin
Hesabı

D) YÜKSEKÖĞRENİM KREDİ VE YURTLAR KURUMU
1) Yükseköğrenim Kredi ve Yurtlar Kurumu 2015 Yılı
Merkezî Yönetim Bütçesi
2) Yükseköğrenim Kredi ve Yurtlar Kurumu 2013 Yılı
Merkezî Yönetim Kesin Hesabı

E) MALİYE BAKANLIĞI
1) Maliye Bakanlığı 2015 Yılı Merkezî Yönetim Bütçesi
2) Maliye Bakanlığı 2013 Yılı Merkezî Yönetim Kesin
Hesabı

F) GELİR İDARESİ BAŞKANLIĞI
1) Gelir İdaresi Başkanlığı 2015 Yılı Merkezî Yönetim
Bütçesi
2) Gelir İdaresi Başkanlığı 2013 Yılı Merkezî Yönetim
Kesin Hesabı

G) KAMU İHALE KURUMU
1) Kamu İhale Kurumu 2015 Yılı Merkezî Yönetim Bütçesi
2) Kamu İhale Kurumu 2013 Yılı Merkezî Yönetim Kesin
Hesabı

Ğ) ÖZELLEŞTİRME İDARESİ BAŞKANLIĞI
1) Özelleştirme İdaresi Başkanlığı 2015 Yılı Merkezî
Yönetim Bütçesi
2) Özelleştirme İdaresi Başkanlığı 2013 Yılı Merkezî
Yönetim Kesin Hesabı

H) KAMU GÖZETİMİ, MUHASEBE VE DENETİM STANDARTLARI
KURUMU
1) Kamu Gözetimi, Muhasebe ve Denetim Standartları
Kurumu 2015 Yılı Merkezî Yönetim Bütçesi
2) Kamu Gözetimi, Muhasebe ve Denetim Standartları
Kurumu 2013 Yılı Merkezî Yönetim Kesin Hesabı

I) GELİR BÜTÇESİ

BAŞKAN – Komisyon? Yerinde.
Hükûmet? Yerinde. 
Sayın milletvekilleri, bilindiği üzere,
turda yer alan bütçelerle ilgili soru sormak isteyen milletvekillerinin sisteme
girmeleri gerekmektedir.
Şimdi, 2015 yılı Merkezi Yönetim Bütçe
Kanunu Tasarısı’nın “Gelir ve finansman” başlıklı 2’nci maddesini okutuyorum: 

Gelir
ve finansman
MADDE 2- (1)
Gelirler: Bu Kanuna bağlı (B) işaretli cetvellerde gösterildiği üzere, 5018
sayılı Kanuna ekli;
a) (I) sayılı cetvelde yer alan genel bütçenin
gelirleri 442.586.345.000 Türk Lirası,
b) (II) sayılı cetvelde yer alan özel bütçeli
idarelerin gelirleri 7.789.211.000 Türk Lirası öz gelir, 45.894.085.000 Türk
Lirası Hazine yardımı olmak üzere toplam 53.683.296.000 Türk Lirası,
c) (III) sayılı cetvelde yer alan düzenleyici ve
denetleyici kurumların gelirleri 3.192.332.000 Türk Lirası öz gelir, 20.360.000
Türk Lirası Hazine yardımı olmak üzere toplam 3.212.692.000 Türk Lirası,
olarak tahmin edilmiştir.
(2) Finansman: Bu Kanuna bağlı (F) işaretli cetvellerde
gösterildiği üzere, 5018 sayılı Kanuna ekli (II) sayılı cetvelde yer alan özel
bütçeli idarelerin net finansmanı 55.964.000 Türk Lirası olarak tahmin
edilmiştir.
KAMER GENÇ (Tunceli) – Sayın Başkan,
bunu niye okuttunuz? Burada bakanlık bütçeleri var. Sayın Başkan, bunu okumaya
gerek yok ki. Bakanlık bütçeleri var, müzakereye başlayacaktınız, yanlış yerden
başladınız.
BAŞKAN – Evet, gelir bütçesi olduğu
için efendim.
Dokuzuncu turda grupları ve şahısları
adına söz alan sayın üyelerin isimlerini okuyorum: 
Milliyetçi Hareket Partisi Grubu adına
Koray Aydın, Trabzon Milletvekili; Ali Uzunırmak, Aydın Milletvekili; Erkan
Akçay, Manisa Milletvekili…
KAMER GENÇ (Tunceli) – Sayın Başkan,
sana bir şey sordum. Yahu, sen beni dinlemiyor musun? Yanlış yapıyorsun.
BAŞKAN – Dinliyorum efendim, burada
isimleri okuyorum ben.
KAMER GENÇ (Tunceli) – Hayır, yanlış
yaptın. Şimdi, sen gelir bütçesine geçmeyecektin, Millî Savunma Bakanlığı bütçesinden
başlayacaktın.
BAŞKAN - …Bülent Belen, Tekirdağ
Milletvekili.
Cumhuriyet Halk Partisi Grubu adına
Turhan Tayan, Bursa Milletvekili; Mustafa Moroğlu, İzmir Milletvekili; Erdoğan
Toprak, İstanbul Milletvekili; Osman Kaptan, Antalya Milletvekili; Bülent
Kuşoğlu, Ankara Milletvekili; Aykut Erdoğdu, İstanbul Milletvekili.
Halkların
Demokratik Partisi Grubu adına Hüsamettin Zenderlioğlu, Bitlis Milletvekili;
Özdal Üçer, Van Milletvekili; Demir Çelik, Muş Milletvekili.
AK PARTİ Grubu
adına Şirin Ünal, İstanbul Milletvekili; Suat Önal, Osmaniye Milletvekili;
Osman Aşkın Bak, İstanbul Milletvekili; Osman Çakır, Düzce Milletvekili; Vedat
Demiröz, Bitlis Milletvekili; Zeki Aygün, Kocaeli Milletvekili; Ekrem Çelebi,
Ağrı Milletvekili; Abdulkerim Gök, Şanlıurfa Milletvekili; Feramuz Üstün,
Gümüşhane Milletvekili; Metin Külünk, İstanbul Milletvekili. 
Şahıslar adına
lehinde Mehmet Ali Okur, Kocaeli Milletvekili ve aleyhinde Alim Işık, Kütahya
Milletvekili.
KAMER GENÇ
(Tunceli) – Sayın Başkan, sana bir laf söyledim. Şimdi, sen yanlış başladın bu
işe. Burada bakanlık bütçeleri varken gittin, bütçenin tümünün rakamlarını
okuttun, yanlış yaptın, bunu kabul et. Ya, sen sağır mısın? Sana laf söylüyoruz
ya!
BAŞKAN - Gelir
bütçesi bu turda yer aldığı için okuttuk ve daha sonra, görüşmeler
tamamlandıktan sonra da oylatacağız.
KAMER GENÇ
(Tunceli) – Hayır, yanlış yapıyorsun çünkü bilmediğin için yanındakiler ne
söylerse onu yaptırıyor sana.
BAŞKAN - Şimdi,
Milliyetçi Hareket Partisi Grubu adına ilk söz Koray Aydın, Trabzon Milletvekili.

Sayın Aydın,
buyurun.
Süreniz on iki
dakika. (MHP sıralarından alkışlar)
MHP GRUBU ADINA
KORAY AYDIN (Trabzon) – Sayın Başkan, değerli milletvekilleri; Millî Savunma
Bakanlığı ile Savunma Sanayii Müsteşarlığının 2015 yılı bütçesi üzerinde MHP Grubu
adına söz almış bulunuyorum. Bu vesileyle hepinizi saygılarımla selamlıyorum.
Değerli
arkadaşlar, Türk Silahlı Kuvvetleri ülkemizin savunma ve güvenliğinin
temelidir. Gazi Mustafa Kemal Atatürk’ün dediği gibi, ordumuz Türk birliğinin,
Türk vatanseverliğinin, Türk kudret ve kabiliyetinin çelikleşmiş bir
ifadesidir. Ordumuza ayrılan mali kaynak, temin edilen araç gereç, silah ve
mühimmat elbette önemlidir ancak daha önemli olan insan kaynaklarıdır. Dünyanın
en güçlü silahı, ölümü göze almış, akıllı, sağlıklı ve moralli insandır.
Askerimizin morali ve mücadele azminin yüksek olması için maddi ve manevi
ihtiyaçlarının karşılanması son derece önemlidir. Daha önce defalarca ifade
ettik, her defasında birkaç kesime dönük olarak yapılan askerî personelin özlük
haklarına yönelik düzenlemeler kısmi iyileşme sağlasa bile adaleti
sağlayamamıştır. Askerî personelin özlük haklarına dönük düzenlemelerin yamalı
bohça mantığıyla yapılması sorunu içinden çıkılmaz hâle getirmiştir. Bugün
subaylarımız mutsuz, astsubaylarımız umutsuzdur. Astsubay ve uzman erbaş
intiharları vicdanları kanatmakta, toplumda infiale yol açmaktadır.
Astsubayların sorunlarıyla ilgili olarak Parlamentoya verilen araştırma
önergeleri iktidar grubunun oylarıyla reddedilmiştir. Uzman erbaşlarımızın, uzman
jandarmalarımızın, sivil memurlarımızın, muharip gazilerimizin sorunları da dağ
gibi birikmiştir.
Otuz yıl önce o zamanın şartlarına göre
çıkarılan Uzman Erbaş Kanunu artık çağın gerisinde kalmıştır. Bu yasanın artık
toptan değiştirilmesinin zamanı gelmiştir ama siyasal düzenleme gerektirmeyen
orduevleri ve lojmanlardan yararlanma, izin, tayin, nakil ve kılık
kıyafetleriyle ilgili sorunlar yapılacak alt mevzuat düzenlemeleriyle de
ivedilikle çözülmelidir. Öte yandan, ordu emeklilerimizin ve muharip gazilerimizin
sorunlarını çözmek, insani ve vicdani bir görev olduğu kadar vefanın da bir
gereğidir. YAŞ kararlarıyla ordudan ilişiği kesilenlerin özlük hakları iade
edilmiş ancak kararnamelerle ilişiği kesilenler unutulmuş ve mağdur edilmiştir.
Kararnamelerle ordudan ilişiği kesilenlere yargı yolu şeklen açık ancak fiilen
kapalıdır. Disiplin cezalarına karşı geçen yıl yapılan düzenlemeyle yargıya
başvurma hakkı tanınmış ancak düzenleme geçmiş mağduriyetleri telafi
edememiştir. Oysa çıkarılan düzenlemelerin kişilerin lehine olması hâlinde
geriye yürütülmesi en temel hukuk kuralıdır. Şehit ve malul çocuklarına
sağlanan kamuda iş imkânından muharip gazilerimizin çocukları da
yararlanmalıdır. Gazilerimiz arasındaki maaş adaletsizliği giderilmeli, yurt
dışına çıkış sorunları en azından kendileri yeşil pasaport kapsamına alınarak
çözülmelidir. 
Değerli arkadaşlar, AKP iktidarının
uyguladığı savunma ve güvenlik politikaları bugün ülkemizi tabiri caizse
uçurumun kenarına getirmiştir. Bugün ülkemizi bekleyen en büyük savunma
problemi olarak, şu anda Hükûmetin yürüttüğü “barış süreci” altında yürütülen
faaliyetler görülmektedir. Bu ciddi bir güvenlik sorunu hâline dönüşmüştür
çünkü yakın zamanda yaşadıklarımız bunun ileride ne tür bir problem
olabileceğinin işaretlerini vermiştir. Bu bakımdan da ele alınmalı ve
değerlendirilmelidir.
Değerli arkadaşlar, etrafımız ateş
çemberi. Suriye, Irak yeniden şekillendiriliyor, tek hegemonik güç burayı yeni
şartlarla yeni bir düzenlemeye tabi tutmuş. Belli ki burada Türkiye’nin bir inisiyatifi
yok, dışlanmış, kenarda bırakılmış, değerlendirme içerisine alınmamış; sadece
üzerinde sallanılan o büyük kılıç kullanılarak, pasifize edilerek, sadece kaçan
insanları ağırlayan bir ülke konumuna sokularak bu işin külfeti Türkiye’nin
üzerine bırakılmış. 
Değerli arkadaşlar, bu yeniden
yapılanma Orta Doğu’da devam edip Türkiye de bu denklemin dışında kalırken esas
problem, buna paralel olarak Türkiye’nin de ona uygunluğunun sağlanması için
atılan adımların bir baskıyla, zorlamayla Türkiye’ye dayatılmış olmasıdır. Şunu
söyleyebiliriz: Bugün iktidarın “çözüm süreci” altında yürüttüğü faaliyet
iktidarın projesi değildir, dayatma bir projedir ve yeniden şekillendirilen
Orta Doğu coğrafyasında kurulacak yeni yapılara Türkiye’nin de uygunluğunun
sağlanması için zorlanarak Türkiye’nin itildiği bir durumdur. 
Değerli arkadaşlar, “çözüm süreci”,
“barış”, “anaların gözyaşı dinecek” gibi güzel, masumane, ilk bakışta
söylendiğinde herkesin hoşuna gidecek şekilde yürütülen bu faaliyetin
Türkiye’yi getirdiği nokta bugün ortadadır. Ne olmuştur? Değerli arkadaşlar,
kabul edelim, devlet “Bu politikayı uygulayacağım.” derken doğu ve güneydoğudan
çekilmiş, asker kışlaya hapsedilmiştir. Öyle hapsedilmiş ki bahçesindeki direğe
asılı Türk bayrağını indiren kişi için bile “Emir almadık.” diye müdahale
edilemez aciz bir konuma ve duruma sokulmuştur. Polis de karakola hapsedilmiş,
sadece toplumsal olaylarda su sıkan, gaz fırlatan ve bununla güvenliği
sağlamaya uğraşan bir konuma itilmiştir. Yani, önleyici, caydırıcı tedbirleri almayan,
vaziyeti idare eden bir konuma dönüştürülmüştür. 
Değerli arkadaşlar, bunun sonucu acı
olmuştur. Şehirler PKK’ya teslim edilmiş, onlar da yol kesmeye, pasaport
kontrolü yapmaya, özerklik ilan ettiği bölgelerin etrafını çevirip buralara
giriş-çıkışları kontrol altına alarak devlet gücü büyük bir zaafa
uğratılmıştır, bunun sonu da acı olmuştur. Çünkü, 6-7 Ekimde yaşadıklarımız
yani çok değil, bundan bir buçuk ay önce yaşadıklarımız herkesin kafasına dank
etmiştir. 
Değerli arkadaşlar, 6-7 Ekimde yaşanan
olaylar Türkiye’nin gelecekte nelerle karşılaşabileceğini göstermesi bakımından
ibretlik olaylardır; bu, hafife alınamaz, küçümsenemez. Çünkü, Kobani bahane
edilerek şehirlerimizde çok büyük olaylar meydana gelmiş, 50 kişi hayatını
kaybetmiş, her şeyden kötü ve acı olan da bunların içerisinde ibretlik
diyeceğimiz büyük caniyane olaylarla da karşılaşılmıştır. Diyarbakır’da hamile
olan eşiyle sokağa çıkmış astsubayımıza arkadan yanaşarak kafasının arkasına
sıkılan silah, Hakkâri’de 2 askerimizin sivil kıyafetle ve silahsız olarak
şehir içerisinde dolaşırken kalleşçe arkadan gelerek kafalarına sıkılan silah,
Bingöl’de emniyet müdür muavinine ve komisere yapılan silahlı saldırı, devlete
ihtar verme boyutunun hangi vahşiyane bir kalıp içerisine girdiğini ve bunu
yapacak insanların da nasıl gözlerinin döndüğünün gösterilmesi bakımından
ibretlik olaylardır. 
Değerli arkadaşlar, ortalık savaş
yerine dönmüş, 50 kişi hayatını kaybetmiş, bu işi yapanlar emir alarak, talimat
alarak bunu yapıp, Türk devletine ihtar çekecek boyuta gelmişken bunun gerçek
manada bir yorumunun yapılmaması da talihsizliktir.
Bu işin çıplak gözle bakıldığında
görüneni şudur, PKK Hükûmete şunu söylüyor, diyor ki: “Bizimle oturdun,
anlaştın, her konuda mutabakat sağladık, şimdi bunu hayata geçirme zamanı. Bizi
oyalama, bunun gereğini yap.” Hükûmet ise bunları duymazlıktan gelerek, bu
işler de hiç olmamış gibi davranarak Başbakanımız bu işleri “Kamu düzeninin
sağlanması gerekir.” gibi bir sözü söyleyip geçiştirmeye çalışmış, bununla
ilgili atacağı adımları söylediğinde yine karşı cevap olarak “Yine sokağa
döneriz.” tehdidi yapıldığında da “Bu sözlerle krizi tırmandırmanın bir manası
yoktur.” diyerek âdeta böyle kuzu postuna bürünmüş, meydanı da kurtlara
bırakmıştır. 
Değerli arkadaşlar, şunu görmekte fayda
var: Her şey herkesin gözünün önünde cereyan ediyor. En son İmralı heyetinde
bulunan Sırrı Süreyya Önder, görüşme yaptıktan sonra sağlanan mutabakatla
ilgili olarak gazetecilerle konuşurken çok önemli bir ifşaatta bulundu,
gazetecilerin “Bu mutabakat neyi kapsıyor?” sorusuna verdiği cevapta, içinde
özerklik de var, lafı dolandırarak içinde genel affa giden, Öcalan’ın serbest
bırakılacağını vadedecek anayasal ve kanunsal değişmelerin de olacağını
söyledi. Bunu televizyonlardan izledik, kendi ağzından televizyonlar verdi ve
bunu dinledik. Peki, bundan ne sonuç çıkar? Bundan çıkan sonuç şu: Şimdi,
İmralı’yla yapılan görüşmelerde Hükûmet ile İmralı arasında, dağ kadrosu
arasında varılan mutabakat metninin ana omurgasını özerklik oluşturuyor. Ayrıca,
genel afla Öcalan’ın serbest bırakılacağı ve bütün bunlarla ilgili de kanunsal
ve anayasal düzenlemelerin yapılacağı artık kesin hâle dönüşmüştür. Bunun
inkârı mümkün değildir çünkü görüşme trafiğinin içerisinde olan bir sayın
milletvekili bunu gazetecilerin önünde ikrar etmiştir, söylemiştir, kabul
etmiştir. Her zamanki yola saparak bunun gizlenmesi mümkün olmayacaktır. 
O bakımdan, buradan bütün
vatandaşlarımıza sesleniyor ve söylüyoruz: Bu seçimde, önümüzde yapılacak olan
seçimde verilecek her oy Öcalan’ın affına verilecektir, yine verilecek her oy
özerkliğe yani Türkiye’yi bölünmeye götüren yola onay manasına gelecektir. Bu
bakımdan, bunun müzakerelerinin yapıldığı böyle bir dönemde bu problemin
ileride Türkiye’nin başını çok ağrıtacağı 6-7 Ekim olaylarıyla ortaya çıkan
tablo bütün Türkiye’ye göstermiştir. Herkes aklını başına alsın, olayları bu
açıdan bakıp değerlendirsin. 
Hepinizi saygıyla selamlıyor,
bütçemizin hayırlı olması dileklerimi de iletiyorum. (MHP sıralarından
alkışlar) 
BAŞKAN – Teşekkür ediyorum. 
İkinci konuşmacı Ali Uzunırmak, Aydın
Milletvekili. 
Buyurun Sayın Uzunırmak. (MHP
sıralarından alkışlar)
MHP GRUBU ADINA ALİ UZUNIRMAK (Aydın) –
Sayın Başkan, teşekkür ediyorum. 
Genel Kurulu saygıyla selamlıyorum. 
Gençlik ve Spor Bakanlığının bütçesi
üzerinde Milliyetçi Hareket Partisi Grubu adına söz aldım. Tekrar hepinize
saygılarımı sunuyorum. 
Değerli milletvekilleri, AKP
Hükûmetinin 13’üncü bütçesini görüşüyoruz. Görüştüğümüz bu 13’üncü bütçeyi,
geçmişten bugüne baktığımızda sadece rakamların ifade edildiği, hedefinin
olmadığı bir bütçe olarak değerlendirmek hemen konuşmamın başında en birinci
gerçektir çünkü AKP iktidarı on iki yıldır ülkeyi yönetmektedir yani gençliğin
bakanlığı olan Gençlik ve Spor Bakanlığının 10 yaşında aldığı bir çocuk bugün
22 yaşındadır. Eğer AKP hükûmetlerinin gerçekten bir gençlik politikası
olsaydı, eğer gerçekten bir gençlik ve spor politikası olsaydı ve bu, bilime
uygun inşa edilmiş olsaydı, bugün, Türkiye, Türk gençliği ve Türk sporu çok
başka bir boyutta olurdu. Bugün acaba hem gençliğin içinde bulunduğu şartlarda
istikbale bakışından sahip olduğu imkânlara ve dünyadaki gençlik arasındaki
konumuna baktığımızda bilimsel, sıhhat, sportif bütün alanlarda dünyadaki
gençlerle yarışabildiğini söylemek mümkün müdür? Spor birçok alanda bunu
göstermektedir. 22 yaş bir spor için, sporcu için en verimli yaştır, hangi
dalda olursa olsun. Bugün baktığımızda Hükûmet yorgundur, Hükûmetteki anlayış
gelecek tasavvurundan daha çok, bakan evlatlarına, yakınlarına ve yandaşlarına
imkân sağlayan torpilli atamaların yapıldığı bir iktidar faydacılığına
dönüşmüştür; her şey ortaya saçılmıştır. Âdeta Hükûmet bakanların birbirlerini
yalanlayan, bürokratların bakanları yalanladığı, Başbakanın bakanlarını
yalanladığı veya tenakuza düştüğü demeçlerle Türkiye bir mantık sarhoşluğu
içerisinde gemisini kurtaran kaptan veya akan sudan küpünü dolduran,
zenginleşen bir ülke, bir aile, bir hanedan görüntüsüne doğru gitmektedir. 
Değerli milletvekilleri, sporda
başarıdan söz etmek mümkün değildir. Ne bireysel yarışmacı zirve sporlarında ne
de takım oyunlarında Türkiye’nin sportif başarısından söz etmek mümkündür. 
Değerli milletvekilleri, Türkiye’de
sporu bilimsel olarak araştıran ve bu noktada kendi geleceğini planlayan birçok
gencimiz kahve köşelerinde veya evden çıkamaz durumda işsiz ve güçsüz olarak
bir köşeye çekilmiş durumdadır. 
Sayın Bakana soruyorum: Gençlik ve Spor
Bakanlığına birtakım kadrolar verildiğinde başka bakanlıklardan geçişler
yapıldı ve bugün birçok alanda, birçok dalda millî takımlara sporcu seçilirken
daha, gelecekte nasıl biz bunlara antrenör veya millî takım, millî olmuş
kontenjanından bakanlıklarda çalışma yaratabiliriz diye, daha millî takımlara
seçilirken, seçmelerde birtakım haksızlıklar yapılmaktadır. Bunlar bireysel
sporlarda olduğu gibi takım oyunlarında da olmaktadır. Bunların yüzlercesini
belgelemek mümkündür ve buralarda da tartışılmıştır. 
Sayın Bakana
soruyorum: Beden eğitimi spor yüksekokulları acaba niçin açılmıştır? Beden
eğitimi spor yüksekokullarından mezun olmuş, bu okullarda hem bilimsel
araştırmalarını yapmış hem uygulamanın içerisinden gelen kaç kişi Bakanlıkta
istihdam edilmiştir? Eğer hakikaten başarı sağlanacaksa, hem bilim hem
uygulamasını yapmış çocuklarımızın bizzat alanda olmasından ancak fayda sağlanabilir.
Bugün bundan söz etmek mümkün değildir. Bu çocuklarımız her gün bizlere
başvurmaktadırlar ve bizlerden atanan kadrolara torpilli atamaların yapıldığı
noktasında da duyumlarını ileterek bizim bunu seslendirmemizi istemektedirler.
Beden eğitimi spor yüksekokulundan mezun olan çocuklar acaba niçin Bakanlıkta
tercih edilmemektedir? Dolayısıyla, birazdan, belki, buraya gelen Sayın Bakan
veya iktidar partisindeki konuşmacılar spordaki başarılardan söz etmek
isteyeceklerdir. Lisanslı sporcu sayısının artışından söz edeceklerdir ama ben
bir şeye dikkat çekmek istiyorum: Lisanslı sporcu artışından değil müsabık
artışından ve başarıdan söz ederseniz ancak bizi ikna edebilirsiniz; yoksa spor
il müdürlüklerini geçmişte birtakım haksızlıklara uğrattınız. Şimdi düşünüyorum,
acaba onlar gerçekten müsabık sporcu yetiştirme noktasında gayret sarf ettiler,
sizlerin talimatlarınıza “Lisanslı sporcu sayısını artırın, yeter ki lisanslı
sporcu sayısı artsın ve biz öylece bu milleti uyutalım.” noktasındaki
talimatlarınıza uymadıkları için mi görevlerinden alındılar ve bugün bir köşeye
çekilmiş durumdalar. 
Değerli
milletvekilleri, Türkiye’nin en garip konularından birisi de beden eğitimi spor
yüksekokulu ve birtakım başarılı sporcular olduğu hâlde millî takım
seçmelerinden başka alanlara varıncaya kadar yapılan haksızlıklar ve devşirme
sporcu politikasıdır. Bu o kadar kötü bir pozisyona gelmiştir ki devşirme
sporculardan dopingli sporcular çıkmaktadır. Devşirme sporcular simsarlar
eliyle Türkiye’ye getirilmekte ve bazı usulsüzlüklerin ve yolsuzlukların olduğu
iddiaları kulaklarımıza gelmektedir. Dolayısıyla Türk sporu bugün can
çekişmektedir. Kulüplerimiz, takım oyunlarındaki kulüplerimiz, spor
kulüplerimiz, futbol kulüplerimiz artık dayanılmaz bir noktaya gelmiştir. 
Hepinizin gördüğü,
daha dün Beşiktaş ve Çaykur Rizesporun oynandığı maçta 1.370 civarında bir
seyirci vardır. Bu PASSOLİG uygulaması akıllara başka şey getirmektedir. Acaba
Hükûmet aleyhinde, Sayın Cumhurbaşkanı aleyhinde statlarda gösteri yapılmasın
diye mi bu PASSOLİG uygulaması diğer çıkartılan uygulamaların önüne geçmiştir.
Bu, kulüplerin çanına ot tıkamıştır. Peki, buradan bir mantık yürütüyorum:
Acaba tribünler “Tayyip Erdoğan çok yaşa, AKP Hükûmeti çok yaşa!” deseydi bu
seyirci üzerinde herhangi bir yaptırım olacak mıydı? Mümkündür ki olmayacaktı.
Bakın, Türk sporunu bekleyen en önemli
tehlikelerden birisi Vanspor-Bergamaspor karşılaşmasında olmuştur. Gol
sevincini askerde olan bir arkadaşına gönderme yapmak için selam duran bir
futbolcu çocuk tekme tokat dövülmüş, stat ortasında ölümden zor kurtarılmış,
takımın Van’dan çıkışı zor sağlanmıştır. Spora bu kadar siyasetin bulaşması ve
tedbirlerinin alınmayışı Hükûmetin sorumluluğu altındadır. 
Çarşı grubu darbe yapmakla suçlanarak
adliyeye götürülmüştür. Değerli milletvekilleri, ben Beşiktaş kongre üyesiyim.
Çarşı, farklı bir anlayıştır, bunu bazıları anlayamazlar. Çarşı muhaliftir,
Çarşı şefkatlice bazen destektedir. Çarşı bir ruhtur, Çarşı bir duruştur, Çarşı
bir felsefedir. Çarşı devrimcidir ama Çarşı darbeci değildir. Bakın, spora
nasıl felsefeyle katılıyor? Çarşı “Eğer darbe yapacak gücümüz olsa Beşiktaş’ı
şampiyon yapardık.” diyor ve çok felsefi bir duruşla “Bir eylemin ahlaki
değerini eylemin sonucu değil eylemin ardındaki niyet belirler.” diyor ve darbe
suçlamasıyla adliyeye gittiğinde “Adalet için deplasmandayız.” diyor. Evet,
Çarşı deplasmanda oynuyor. 
Sayın Bakan, sizin bu meseleler
karşısında hiç sesinizin çıkmayışı bizi üzüntüye sevk etmiştir. Acaba Spor
Bakanı mısınız, sporun içinde misiniz, spora bakış açınız nedir? 
Bakın, Beşiktaş Kulübü, Batı Trakya
kaybedildiğinde hüznünü ifade etmek için formasının bir bölümünü -matem
havasını yaşamak için- siyah rengine bürüyor. Türkiye Cumhuriyeti devletine ve
Türk milletine bu kadar âşık olan bir kulüp acaba darbe yapabilir mi Sayın
Bakan? Böyle bir adaletsizlik, böyle bir anlayış olur mu? Niçin ürküyorsunuz?
Acaba felsefe inşa eden, mantık inşa eden, sporun bu güzelliklerini yaşamak
isteyen tribünlerden niçin ürküyorsunuz? Oraları bir ruhtur, oraları bir felsefedir
Sayın Bakan. 
Sayın Bakan, TÜRGEV’le ilgili
anlatacağım çok şey var. TÜRGEV beytülmale uzanmış bir eldir. Vakıf, hayır
sahibinin kendi varlığından vakfeden anlamına gelir, kendi menkul ve
gayrimenkullerinden vakfeder. Devletin malından hazine arazilerini… Dün hiçbir
ekonomik gücü olmayan, oturduğu evi, varlığı, her şeyi belli olan bir ailenin
bugün beytülmale uzanmış el olarak her alanda abanması Türk gençliğine
hakarettir, Türk gençliğinin istikbalinin çalınmasıdır. 
Buradan Türk gençliğine sesleniyorum:
İçinizde kaç kişi bakan çocuklarının ve torpilli atamalarının sahip olduğu
imkânlara sahip olabildiniz? Bunun için ayağa kalkın, bunun için kendinizi
şuurlandırın ve tavır koyun. Ve Milliyetçi Hareket Partisi olarak diyoruz ki:
Bakan evlatları için değil, vatan evlatları için Anadolu’dayız, Türkiye Büyük
Millet Meclisindeyiz ve bakan evlatları için var olacağız.
(Mikrofon otomatik cihaz tarafından
kapatıldı)
ALİ UZUNIRMAK (Devamla) – Bu duygu ve
düşüncelerle gençliği sonsuz saygıyla selamlıyorum. (MHP sıralarından alkışlar)

KAMER GENÇ (Tunceli) – Sayın Başkan,
ben, biraz önce yaptığınız bir usulsüzlüğü dile getirdim. 
Bakın, bütçe kanununun 1’inci maddesi
giderlerle ilgili, 2’nci maddesi gelir ve finansmanla ilgili. Şimdi, siz,
1’inci maddeyi bitirmeden, giderleri bitirmeden 2’nci maddeyi okudunuz. İç
Tüzük’ün hangi maddesine göre, bir kanun maddesi müzakere edilirken, 1’inci
maddenin müzakeresi bitmeden 2’nci maddeye geçiliyor, onu izah eder misiniz.
Yaptığınız uygulama usule aykırıdır.
Ben 63’üncü maddeye göre usul tartışmasının açılmasını istiyorum efendim.
BAŞKAN – Birleşime beş dakika ara
veriyorum.
Sayın grup başkan vekillerini davet
ediyorum. 
Kapanma Saati:
11.33

İKİNCİ OTURUM
Açılma Saati: 11.48
BAŞKAN: Başkan Vekili Sadık YAKUT
KÂTİP ÜYELER: Fehmi KÜPÇÜ (Bolu), Muhammet Bilal MACİT (İstanbul)
----0----
BAŞKAN – Sayın
milletvekilleri, Türkiye Büyük Millet Meclisinin 34’üncü Birleşiminin İkinci
Oturumunu açıyorum.
Dokuzuncu tur
bütçe görüşmelerine devam edeceğiz. 
Komisyon ve
Hükûmet yerinde. 
Birleşime bir
saat ara veriyorum. 
 Kapanma
Saati: 11.49

ÜÇÜNCÜ OTURUM
Açılma Saati: 12.51
BAŞKAN: Başkan Vekili Sadık YAKUT
KÂTİP ÜYELER: Fehmi KÜPÇÜ(Bolu), Muhammet Bilal MACİT (İstanbul)
----0----
BAŞKAN – Sayın
milletvekilleri, Türkiye Büyük Millet Meclisinin 34’üncü Birleşiminin Üçüncü
Oturumunu açıyorum.
Dokuzuncu tur
bütçe görüşmelerine devam edeceğiz. 
Komisyon ve
Hükûmet yerinde. 
Şimdi söz sırası
Milliyetçi Hareket Partisi Grubu adına Manisa Milletvekili Sayın Erkan Akçay’a
aittir. 
Buyurun Sayın
Akçay. (MHP sıralarından alkışlar) 
MHP GRUBU ADINA
ERKAN AKÇAY (Manisa) – Sayın Başkan, değerli milletvekilleri; Maliye Bakanlığı
ve Gelir İdaresi Başkanlığı bütçeleri üzerine Milliyetçi Hareket Partisi Grubu
adına söz aldım. Muhterem heyetinizi saygıyla selamlıyorum.
Değerli
milletvekilleri, ülkemiz bir devlet ve yönetim krizi içindedir. Ülke yönetimine
keyfilik ve kayıt dışılık hâkimdir. Türkiye, kurum ve kurallarıyla
yönetilmemektedir. AKP iktidarının bir hükûmet etme ve devlet yönetme bilinci
yoktur. Yolsuzluğa batmış, terör örgütüne yakayı kaptırmış bir iktidarla karşı
karşıyayız. AKP’nin başlıca kaygısı yolsuzlukları örtbas etmektir, bütçede
israf yapmak önde gelen faaliyeti olmuştur. “Alo Fatih”ler, havuzlar,
yolsuzluk, rüşvet, imar yolsuzlukları, sıfırlamalar, evdeki para kasaları,
ayakkabı kutularındaki paralar, “tape”ler kayıt dışı yönetimin bir
yansımasıdır.
Yolsuzluk ve rüşvet olayları,
ekonominin ve milletin üzerine bir kâbus gibi çökmüştür. On iki yıl seçimleri
kazanmanın rahatlığı ve kibriyle Adalet ve Kalkınma Partisi ülkenin tapusunu da
aldığı vehmine kapılmıştır. 
17-25 Aralık süreciyle rüşvetçi
bakanlar, yolsuzluğa bulaşan evlatlar, yandaş iş adamları, altın kaçakçıları,
kara para organizatörleri, hayali ihracatçılar, arazi vurguncuları açığa
çıkmıştır. Yolsuzluk ve rüşvet ilişkileri çeteleşmiş bir yapıyı ortaya
koymaktadır. Bu çetenin başında da kimin bulunduğu herkesin malumudur. 
AKP iktidarı ülkemizin kaynaklarını
Türk milletinin refahı, huzuru ve kalkınması için değil, bir avuç iktidar
sahibi ve yandaşın zenginleşmesi, çalıp çırpması için kullanmıştır. Bu ortamda,
Mecliste devletin bütçe harcamasını ve gelirini yani bütçesini Hükûmete emanet
edebilir miyiz? Bu, sanki, kediye ciğer emanet etmek gibi bir durumdur. Adalet
ve Kalkınma Partisi iktidarına para pul emanet edilemez, geçen zaman içerisinde
bu ortaya çıkmıştır çünkü, hükûmet etme ve yönetme şekli şeffaf değil,
denetlenebilir değil, hesap verebilir değil. 
Ben, buradan Sayın Maliye Bakanına
sormak istiyorum: MASAK ne iş yapar, Mali Suçları Araştırma Kurulu? Yolsuzluk
ve rüşvet vakaları bu kadar açıkken yolsuzlukla mücadele konusunda üzerinize
düşeni yaptığınıza inanıyor musunuz? Örneğin, MASAK’ın 13 Mayıs 2008 tarihli
R-61 sayılı İnceleme Raporu’nda Rıza Sarraf’ın organizatörlüğünde İran,
Arabistan ve Irak üçgeninde altın ihracatı gibi gösterilen uyuşturucu ve
kaçakçılık faaliyetleri belirtilmesine rağmen, bu konuda ne yaptınız? Rıza
Sarraf Hükûmetinizi elinde oynatırken bu raporu hiç gündeme getirdiniz mi? Evinde
ayakkabı kutularında 4,5 milyon dolar çıkan banka müdürü hakkında, kara para
aklama şüphesi karşısında MASAK’a neden bir inceleme emri verilmedi? MASAK’ın
yolsuzluk, rüşvet, kara para aklama konularında kendiliğinden harekete geçmesi
gerekmiyor mu? 2008’den sonra Rıza Sarraf’ı hiç araştırdınız mı? Rıza Sarraf
için vergi inceleme elemanları görevlendirdiniz mi? 17-25 Aralık yolsuzluk ve
rüşvet çetesinin kara para trafiğini ortaya çıkaran MASAK Başkan Yardımcısı
neden görevden alındı?
Sayın Başkan, değerli milletvekilleri; bütçe
konuşmamız vesilesiyle Maliye Bakanlığı ve Gelir İdaresi personelinin bazı
sorunları hakkında da görüşlerimi dile getirmek istiyorum.
 Maliye Bakanlığında, maalesef, çalışma
barışı kalmamıştır ve personel huzursuzdur.  Kurum içi gelir uzmanlığı, defterdarlık
uzmanlığı özel sınav hakkı yeniden tanınmalıdır.  Uzmanlar
arasındaki merkez–taşra ayrımı kaldırılmalıdır.  Maliye Bakanlığının merkez ve
taşra birimlerinde çalışan tüm kariyer uzmanlarının tek çatı altında toplanması
gerekmektedir. Gelir uzmanlarının ortak sınavlardan kaynaklanan mağduriyetleri
hâlâ devam etmektedir. Ortak sınavla atanan gelir uzmanlarının yüzde 80’i
kurumdan ayrılmıştır. Bu durum, Bakanlığın yetişmiş personelini kaybederek
kaynaklarını etkin kullanamadığını göstermektedir. 
 Maliye Bakanlığının tüm müdür
unvanlarında görev yapan personele 3000 ek gösterge veriliyor ancak sadece
taşrada görev yapan personel müdürlerine 2200 ek gösterge verilmektedir ve
diğer bakanlıkların buna eşit görev yapan personel müdürleri de bu 3000 ek göstergeden
yararlanmaktadır ve otuz yıla yakın bir süredir âdeta kangren hâline gelen bu
sorunun bir an önce çözülmesi gerekmektedir.
Maliye Okulu, maliye kursu ve iki
yıllık yüksekokul mezunu olan şef, memur, veri hazırlama kontrol işletmeni,
yoklama memuru, tahsildar ve icra memurlarının özlük durumları ve diğer
talepleri yeniden ele alınmalı ve dikkate alınmalıdır.
666 sayılı Kanun Hükmünde
Kararname’yle, bakanlıklarda aynı veya benzer kadro ve görevlerde bulunan
personel arasındaki ücretlerin eşitlenmesi amaçlanıyordu. Maliye Bakanlığı ve
Gelir İdaresi Başkanlığında görev yapan personelin özel hizmet tazminat
oranları ile diğer kamu kurumlarında aynı unvanda çalışan personel -müdür,
müdür yardımcısı, uzman, şef gibi- arasında yaklaşık 40-50 puan fark oluşmuştur
ve bu da yaklaşık 365 liraya varan bir ücret farkına yol açmaktadır. Özel
hizmet oranlarının aynı unvanlar için mutlaka eşitlenmesi gerekmektedir.
Yine,  muhasebat kontrolörü iken 659
sayılı Kanun Hükmünde Kararname’yle maliye uzmanı kadrolarına atanan personelin
657 sayılı Kanun’un 68/B maddesi gereğince yapılacak atamalarda uğradıkları
veya uğrayacakları hak kayıplarının bir an önce telafi edilmesi gerekmektedir.
 Muhasebe ve Millî Emlak
denetmenlerinin emsallerine göre düşük olan görev, yetki, sorumluluk ve özlük
hakları düzeltilmelidir.
Bakanlıkların tamamında uygulanan ancak
sadece Gelir İdaresi Başkanlığında bulunmayan servis hizmetinin de merkez ve
taşra ayrımı olmaksızın verilmesi sağlanmalıdır.
Ve son olarak da, bütün bakanlıklarda
ve kuruluşlarda yeterlik sınavı için -denetim elemanları ve müfettişler için- 2
sınav hakkı uygulaması bulunmaktadır. Fakat, sadece vergi müfettiş
yardımcılarına yeterlikte uygulanan 1 sınav hakkı adaletsizliğe yol açmaktadır.
Vergi müfettişleri, başta KPSS, kurum sınavı, temel eğitim, mesleki refakat,
yetki sınavını içeren ve üç yılı da aşan, neredeyse dört yıla varan bir sürecin
sonunda yeterlik sınavına girmektedirler. Vergi müfettiş yardımcıları,
kapısında ambulansların beklediği dört gün süren yeterlik sınavında başarısız
oldukları anda hemen meslekten ihraç edilmektedirler. Oysa Sosyal Güvenlik
Kurumu müfettişliği, BDDK murakıplığı, Sayıştay denetçiliği, mülkiye
müfettişliği gibi teftiş ve denetim kurullarında telafi sınav hakkı verilirken
Maliye Bakanlığında da bu uygulamaya geçilmesinde büyük fayda vardır. 
Sayın Başkan,
değerli milletvekilleri; şimdi, 2015 yılı için öngörülen bütçe gelirlerindeki
bazı kalemlerde ne kadar artış öngörüldüğünü dikkatlerinize sunmak istiyorum.
Teşebbüs ve mülkiyet gelirlerinde yüzde 16’dan fazla artış beklentisi var.
Alınan bağış, yardımlar ve özel gelirlerdeki artış beklentisi yüzde 24, sermaye
gelirlerindeki artış beklentisi yüzde 19. Bir de vergi gelirlerinin alt
kalemlerinde ise 2015 yılında artış beklentileri şu şekilde: Gelir vergisi
artışı yüzde 16 öngörülüyor, dâhilde alınan mal ve hizmet vergilerindeki artış
yüzde 11, uluslararası ticaret ve muamelelerden alınan vergilerdeki artış
beklentisi yüzde 16, damga vergisindeki artış yüzde 10.
Şimdi, 2015
yılında ekonominin yüzde 4 büyümesi öngörülürken bütçe gelirinin de yüzde 13
artışı öngörülüyor. Bu durum, bir zam işareti vermektedir, zam eksenli bir
maliye politikasının uygulanacağını göstermektedir. 
Şimdi, 2015
yılında yüzde 4 büyüme öngöreceksiniz, enflasyon beklentiniz yüzde 6,3 olacak,
deflatör beklentisi yüzde 6, toplam tüketim artışı yüzde 3,8; istihdam artış
beklentiniz yüzde 1,9; ihracat artışı beklentiniz yüzde 7,7; ithalat artışı
beklentiniz ithalat artışı beklentiniz yüzde 5,7 ancak vergi gelirindeki artış
beklentiniz yüzde 12,9 yani yüzde 13. Bu nasıl olacak, nasıl gerçekleşecek?
Bütçe gelirlerinde bir artışın gerçekleşmesi için bazı şartlar gereklidir.
Büyümenin artması gerekiyor, aksine büyüme düşüyor, artmıyor. Büyüme artmıyorsa
enflasyonun artması gerekir, enflasyon artıyor ama siz 6,3 öngörmüşsünüz.
Büyüme ve enflasyon artmıyorsa vergilerin artması gerekir, “Vergileri
artırmayacağız.” diyorsunuz. Vergiler artmıyorsa özelleştirme ve varlık
satışlarının artması gerekiyor; evet, özelleştirme gelirlerinde 12 milyara varan
bir artış öngörüyorsunuz. Ve bütün bunlar da söz konusu değilse borçlanmanın
artması gerekir. 2015’te öngörülen makro gelişmeler vergi gelirlerindeki artışı
açıklayamamaktadır. Bu rakamlar, vergi gelirlerinin ve dolayısıyla bütçe
gelirlerinin artması için -tekraren söylüyorum- yeni zamların habercisidir.
 Bütçenin seçim
bütçesi olduğunu da ifade ediyoruz ve bazı sosyal harcamalardaki artışta bunu
görebiliyoruz. 2015’teki harcamalarda yüzde 11,9’luk bir artış söz konusudur ve
bu oran da büyüme ve enflasyonun neredeyse 2 katına ulaşmaktadır. 
Bir diğer dikkat
çekici husus da artışı öngörülen para cezalarıyla ilgili, çok ilginç artışlar
söz konusudur. 2015 yılı Bütçe Tasarısı’nda en dikkat çekici konulardan birisi
de para cezası gelirlerinde öngörülen artıştır. Para cezası gelirlerinde toplam
yüzde 21’lik artış öngörülüyor, idari para cezalarında artış beklentisi yüzde
40, trafik para cezalarında öngörülen artış beklentisi de yüzde 46. Bu durum,
Hükûmetin bütçede gelir artışı için para cezalarından medet umduğunu
göstermektedir. Ben buradan sormak istiyorum: Bu para cezaları artışını nasıl
ve neye dayanarak öngördünüz, bir açıklama yapabilir misiniz?
Bir
diğer husus da şu: Tabii, sürekli istihdama, işsizliğe, büyümeye ilişkin pek
çok rakamlar bütçe sunumlarında baştan bu yana veriliyor. Biraz evvelki
sorularımıza ilaveten şu sorunun da mutlaka Hükûmet tarafından, Maliye
Bakanlığı tarafından açıklanması gerekir: Büyüme tedricen düşerken işsizliği
nasıl azaltacaksınız, istihdamı nasıl artıracaksınız? Cevapsız kalan sorulardan
birisi de budur. 
Bu
düşüncelerle Maliye Bakanlığı ve Gelir İdaresi Başkanlığı bütçesinin hayırlı
uğurlu olmasını diler, hepinize saygılar sunarım. (MHP sıralarından alkışlar)
BAŞKAN
– Teşekkür ederim. 
KAMER
GENÇ (Tunceli) – Sayın Başkan…
BAŞKAN
– İzahını yapacağım, yoktunuz burada, söz vereceğim. 
Sayın
milletvekilleri, Sayın Genç’in bütçe görüşmelerinin usulüne ilişkin bir itirazı
olmuştu. Başkanlık olarak bu konudaki tutumu kısaca açıklamak istiyorum. 
Bilindiği
üzere, bütçenin görüşülmesi Anayasa’da düzenlenmiş olup Genel Kurulda bütçe
görüşmeleri öteden beri uygulanagelen teamül niteliği kazanmış bir usulle
yapılmaktadır. Bu usulde, bütçe görüşmelerinin ilk gününde, bütçenin tümü
üzerindeki görüşmeleri müteakip bütçe ve kesin hesap kanunu tasarılarının
maddelerine geçilmesi oylanmakta ve her iki tasarının 1’inci maddeleri okunarak
1’inci maddeleri kapsamına giren kuruluşların bütçe ve kesin hesaplarının
görüşmelerine turlar hâlinde başlanmaktadır. Anayasa’ya göre her bütçenin tümü
üzerindeki görüşmeler yapılmakta ve bölümler ayrı ayrı oylanmaktadır.
Bugünkü
bütçe programında ise gelir bütçesi de yer almaktadır. Bu nedenle bütçe kanun
tasarısının “Gelir ve finansman” başlıklı 2’nci maddesi de okutularak
görüşmelere açılmaktadır. Bu görüşmeler sonucunda, gider cetvellerinin bağlı
olduğu 1’inci madde ve gelir cetvellerinin bağlı olduğu 2’nci madde oylanacak
ve böylece 1’inci ve 2’nci maddelerin görüşmeleri tamamlanmış olacaktır. Daha
sonra bütçe tasarısının diğer maddeleri sırasıyla görüşmeye açılacak ve
oylanacaktır. Uygulama bugüne kadar bu yönde olup bu usulün Anayasa ve İç
Tüzük’e bir aykırılığı bulunmamaktadır. 
Bilgilerinize
sunulur. 
KAMER
GENÇ (Tunceli) – Sayın Başkan…
BAŞKAN
– Evet, Sayın Genç…
KAMER
GENÇ (Tunceli) – Efendim, bu konuda usul tartışması istiyorum. Aleyhte…
RAMAZAN
CAN (Kırıkkale) – Lehte…
MEHMET
AKİF HAMZAÇEBİ (İstanbul) – Aleyhte… 
MİHRİMAH
BELMA SATIR (İstanbul) – Lehte…
BAŞKAN – Buyurun
Sayın Genç.

IV.- USUL HAKKINDA GÖRÜŞMELER
1.- 2015 Yılı Merkezi Yönetim Bütçe Kanunu
Tasarısı’nın 1’inci maddesinin görüşmeleri tamamlanmadan 2’nci maddesinin
okutulmasının İç Tüzük hükümlerine uygun olup olmadığı hususunda Başkanın
tutumu hakkında
KAMER GENÇ
(Tunceli) – Teşekkür ederim Sayın Başkan, usul tartışmasını açtığınız için ayrıca
teşekkür ediyorum.
Şimdi, Sayın
Başkan, bizim İç Tüzük’ümüz belli, İç Tüzük’ümüze göre -yani bunu değiştirmek
mümkün değil- şu sistem kabul edilmiş: Bir temel kanun var; bir de kanunların
önce tümü üzerinde müzakere ediliyor, maddelere geçiliyor, maddeleri de tek tek
görüşülüyor, tek tek görüşme bittikten sonra oylanıyor. Bir maddenin müzakeresi
bitmeden, oylaması yapılmadan öteki maddeye geçmek mümkün değil İç Tüzük’ümüze
göre. Ayrıca, İç Tüzük’ümüzde kanun tasarı ve tekliflerinin birkaç maddesinin
birlikte okunup da bunların tümü hakkında müzakere açılma usulü de yok.
Şimdi, burada,
bütçenin 1’inci maddesi giderlerle ilgili kısmıdır, 2’nci maddesi gelirlerle
ilgili, gelir ve finansmanlarla ilgili. Dolayısıyla, 1’inci maddedeki oylamalar
bitmeden 2’nci maddeye geçemeyiz ve okuyamayız. Bana göre, yapılan bu uygulama
usulsüzdür, İç Tüzük’e de aykırıdır. İç Tüzük’e rağmen böyle bir hata yapmak…
Başka kanunlarda, başka bir gün çıkarsınız, bir kanun tasarısının 10 tane
maddesini birden okursunuz, ondan sonra hepsini müzakereye açarsınız; bu da
olmaz. 
Ayrıca, Sayın
Başkan, şunu da belirtmek istiyorum: Bugün Cumhuriyet Halk Partisinin birçok il
ve ilçelerinde hâkim kararıyla arama yapılıyor, binalara asılan levhalar
indiriliyor, âdeta Cumhuriyet Halk Partisi ana muhalefet partisi olarak ortadan
kaybedilmeye çalışılıyor, siyasi faaliyetleri denetim altına alınıyor,
partideki çalışmalar denetime alınıyor. Bu, 1958 yılında Tahkikat Komisyonu
kuran Demokrat Partinin uygulanmasından farksız bir şeydir. Bunu neye istinaden
yapıyor yani iktidar partisi acaba bu kadar mı dikta rejimine gitti? Artık,
despot bir idareye gidiyor, partileri tehdit ediyor. 
Şimdi, biraz
önce arkadaşımız da söyledi, idari para cezalarında yüzde 41 artış
yapıyorsunuz, trafik cezalarında yüzde 46 artış yapıyorsunuz. Bu idari para
cezaları ne biliyor musunuz arkadaşlar? İşte, bir yürüyüş yapıyor öğrenciler,
hemen gidiyorlar, kendilerine 3 bin-5 bin lira idari para cezası… Valiler
yapıyor. Yani, Türkiye tam bir dikta rejimine gidiyor.
Arkadaşlar,
herkesin kendisine düşen görevi yapması lazım. Türkiye Cumhuriyeti devletini
dikta yönetimiyle, zihniyetiyle yöneten insanların bu zihniyetinden
vazgeçmesini, aksi takdirde bunun kendilerine çok pahalıya mal olacağını…
Cumhuriyet Halk Partisi olarak biz, AKP’nin kendi partimizi aramaya, siyasi
faaliyetlerden men etmeye yönelik dikta faaliyetlerini şiddetle kınıyoruz,
bunun karşısındayız. Meşru zeminler içinde siyasi faaliyette bulunma şartlarını
ortadan kaldırırsanız şunu bilesiniz ki meşruiyetin kalktığı yerde
gayrimeşruya, kaba kuvvete başvurulur. Tayyip Erdoğan’ı ve Ahmet
Davutoğlu’nu ikaz ediyorum, bu tür teşebbüslerinden vazgeçsinler, sonunda çok
pişman olacaklar. 
Teşekkür
ediyorum. (CHP sıralarından alkışlar)
BAŞKAN
– Evet, lehte söz isteyen Ramazan Can, Kırıkkale Milletvekili.
Buyurun
Sayın Can. (AK PARTİ sıralarından alkışlar)
RAMAZAN
CAN (Kırıkkale) – Sayın Başkan, değerli milletvekillerimiz; Genel Kurulu
saygıyla selamlıyorum.
Öncelikle,
bugün, onuncu gün, çalışmalarımıza devam ediyoruz. Birinci gün bütçenin tümü
üzerinde görüşmeler, konuşmalar yapıldı, tümü üzerindeki konuşmalardan sonra
maddelere geçilmesi oylandı. Dolayısıyla, 1’inci maddeye geçtik. 1’inci maddeye
geçtikten sonra da gelir anlamında, yani kurumların bütçesine geçtik. Netice
itibarıyla, 195’inci sıraya kadar görüştük. Bugün onuncu gün, dokuzuncu tur;
195’inci sırada Millî Savunma Bakanlığı, 196’ncı sırada Savunma Sanayii
Müsteşarlığı, 197’nci sırada Gençlik ve Spor Bakanlığı, 198’inci sırada Spor
Genel Müdürlüğü, 205’inci sırada gelir bütçesi şeklinde gündeme alınmış.
Dolayısıyla, bütçenin tümü üzerindeki konuşmalar tamamlandıktan sonra maddelere
geçilmiştir. Her ne kadar gelir bütçesi ve gider bütçesi anlamında bir mukayese
yapılsa da 205’inci sırada gelir bütçesi şeklinde gündemdedir.
Genel
Kurul gündemine hâkimdir, Başkanlığımızın uygulaması ve bundan önceki bütçe
konuşmaları, görüşmeleri bir gelenek hâlinde teamülleşmiştir, Komisyonda da bu
konu gündeme gelmiştir. Gelir bütçesi ile gider bütçesi anlamındaki sıralamada,
maddelere geçildikten sonra gider bütçeleri görüşülür, sonra da gelir
bütçelerinin maddelerine geçilip oylanması… Bugün, netice itibarıyla, 5’inci
maddeye kadar da gündeme alınmıştır.
Diğer
taraftan, Sayın Genç’in usul tartışması açıp başka konulara girmesi de yerinde değildir.

Başkanlığın
uygulaması yerindedir, teamüller bu noktadır diyor, Başkanlığın uygulamasının
lehinde olduğumuzu belirtiyor, Genel Kurulu tekrar saygıyla selamlıyorum. (AK
PARTİ sıralarından alkışlar) 
BAŞKAN – Tutumum
aleyhinde söz isteyen Mehmet Akif Hamzaçebi, İstanbul Milletvekili. 
Buyurun Sayın
Hamzaçebi. (CHP sıralarından alkışlar) 
MEHMET AKİF
HAMZAÇEBİ (İstanbul) – Sayın Başkan, değerli milletvekilleri; bütçe kanununun
1’inci maddesi giderleri, 2’nci maddesi de gelirleri düzenleyen maddedir.
Bugüne kadar, biz, Genel Kuruldaki bütçe görüşmelerinde 1’inci madde
çerçevesinde bakanlıkların bütçelerini konuştuk, bakanlık bütçelerinin
görüşülmesi sona ermedi. Bugün de Gençlik ve Spor Bakanlığı, Millî Savunma
Bakanlığı ve Maliye Bakanlığı ve ilgili kuruluşlarının bütçelerini görüşeceğiz.
Bunların sona ermesinden sonra gelir bütçesini konuşacağız. 
Gelir bütçesi,
bütçe kanununun 2’nci maddesinde düzenlenir ve aslında çok uzun boylu
konuşmamız gereken bir bütçedir. İç Tüzük’e göre de bir maddenin görüşülmesi
tamamlanmadan diğer maddeye geçilmesi mümkün değildir ancak bugüne kadarki
uygulamalarda teamül farklı oluşmuş, bu şekilde yürütülmüş ancak bu şekilde
yürütülmesi bu uygulamanın doğru olduğu anlamına gelmiyor. Evet, Başkanlık
Divanı bugüne kadarki uygulamaların bu şekilde olduğunu ifade ederek böyle bir
açıklamayı yapıyor ama olması gereken 1’inci maddeye ilişkin tüm bakanlıkların
harcama bütçelerinin görüşülmesinin tamamlanmasından sonra gelir bütçesinin
görüşülmesidir. 
Ben, daha önce
Plan ve Bütçe Komisyonunda üye olduğum dönemlerde, orada zamanın Plan ve Bütçe
Komisyonu Başkanı Sayın Sait Açba’ya çok kez öneri yapmışımdır. Günlerce
harcama bütçelerini görüşüyoruz, gelir bütçesini araya sıkıştırıp geçiyoruz.
Bu, doğru değil. En az harcama kadar önemli olan bir kalemdir bu. Dolayısıyla,
şunu öneriyorum: Bundan sonraki uygulamalarda, bundan sonraki yılların
bütçelerinde gelir bütçesini ayrı bir turda yeterli ağırlığı vererek görüşelim,
doğru olan budur. Bu kadar harcamanın finansmanı nasıl sağlanacaktır, millet
hangi vergileri ödeyecektir, vergi yükünde bir artış var mıdır yok mudur;
bunları iyi tartışmak gerekir. Dolayısıyla bu usulü, bugüne kadar benimsenmiş
olan bu usulü değiştirmekte yarar var.
İkinci
olarak değineceğim konu -Sayın Başkanın affına sığınarak usul tartışması
kapsamında değil ama- Cumhuriyet Halk Partisi il binalarına yapılan dünkü
saldırı. Bir mahkeme kararına dayanıyor, evet, bir mahkeme kararına dayanıyor
ama ilk kez bir siyasi parti binasında arama yapılıyor değerli arkadaşlar. Bir
siyasi parti binasında, ana muhalefet partisinin binalarında polise arama
yetkisi veren bir kararı yargı veriyor ise Türkiye'de kuvvetler ayrılığı
kalmamış demektir. Bu uygulamayı şiddetle kınıyorum.
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ediyorum.
Tutumum
lehinde söz isteyen, Mihrimah Belma Satır, İstanbul Milletvekili. (AK PARTİ
sıralarından alkışlar) 
Buyurun
Sayın Satır.
MİHMİRAH
BELMA SATIR (İstanbul) – Sayın Başkan, değerli milletvekilleri; 24’üncü Dönemde
bütçe çalışmasını yapıyoruz. 24’üncü Dönemde bence bütçe çalışmaları içerisinde
çalışma şartları anlamında en verimli dönemi yaşıyoruz. 4 partinin grup başkan
vekilleri ve yetkililerinin organizasyonuyla bu sene 11.00’de başlayıp makul
bir saatte bütçe çalışmalarını bitirmeye çalışıyoruz.
Bugün
geldiğimiz noktada -teknik olarak Sayın Başkan açıkladı, sayın grup başkan
vekilimiz de açıkladılar- bütçe Anayasa hükümlerine göre görüşülüyor ve
birtakım teamüller oluşmuş. Bu sene yapılan çalışmalarla ilgili Danışma Kurulunda
da 4 partinin ortak imzasıyla çalışma şartları ve şekli belirlenmiş.
Dolayısıyla, Sayın Başkanın tutumunda yanlış bir uygulama olduğu kanaatinde
değilim. Diğer konuların ilerleyen zamanlarda, bir sonraki dönem görüşülmesi
gerektiği kanaatini ben de tekrar ediyorum.
Sayın
Başkanın tutumunun lehinde olduğumuzu ve çalışmalarımıza devam etmemiz
gerektiğini düşünüyorum. Heyetinizi saygıyla selamlıyorum. (AK PARTİ
sıralarından alkışlar)
BAŞKAN
- Teşekkür ediyorum.
Biraz
önceki yaptığım açıklamalar doğrultusunda tutumumda herhangi bir değişiklik
olmamıştır.

III.- KANUN TASARI
VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek) (Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı Tezkeresi
ile Plan ve Bütçe Komisyonu Raporu (1/949, 3/1575, 3/1576, 3/1577, 3/1578,
3/1579) (S.Sayısı: 657) (Devam)

A) MİLLÎ SAVUNMA BAKANLIĞI (Devam)
1) Millî Savunma Bakanlığı 2015 Yılı Merkezî Yönetim
Bütçesi
2) Millî Savunma Bakanlığı 2013 Yılı Merkezî Yönetim
Kesin Hesabı

B) SAVUNMA SANAYİİ MÜSTEŞARLIĞI (Devam)
1) Savunma Sanayii Müsteşarlığı 2015 Yılı Merkezî
Yönetim Bütçesi
2) Savunma Sanayii Müsteşarlığı 2013 Yılı Merkezî
Yönetim Kesin Hesabı

C) GENÇLİK VE SPOR BAKANLIĞI (Devam)
1) Gençlik ve Spor Bakanlığı 2015 Yılı Merkezî Yönetim
Bütçesi
2) Gençlik ve Spor Bakanlığı 2013 Yılı Merkezî Yönetim
Kesin Hesabı

Ç) SPOR GENEL MÜDÜRLÜĞÜ (Devam)
1) Spor Genel Müdürlüğü 2015 Yılı Merkezî Yönetim
Bütçesi
2) Spor Genel Müdürlüğü 2013 Yılı Merkezî Yönetim Kesin
Hesabı

D) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2015 Yılı
Merkezî Yönetim Bütçesi
2) Yükseköğrenim Kredi ve Yurtlar Kurumu 2013 Yılı
Merkezî Yönetim Kesin Hesabı

E) MALİYE BAKANLIĞI (Devam)
1) Maliye Bakanlığı 2015 Yılı Merkezî Yönetim Bütçesi
2) Maliye Bakanlığı 2013 Yılı Merkezî Yönetim Kesin
Hesabı

F) GELİR İDARESİ BAŞKANLIĞI (Devam)
1) Gelir İdaresi Başkanlığı 2015 Yılı Merkezî Yönetim
Bütçesi
2) Gelir İdaresi Başkanlığı 2013 Yılı Merkezî Yönetim
Kesin Hesabı

G) KAMU İHALE KURUMU (Devam)
1) Kamu İhale Kurumu 2015 Yılı Merkezî Yönetim Bütçesi
2) Kamu İhale Kurumu 2013 Yılı Merkezî Yönetim Kesin
Hesabı

Ğ) ÖZELLEŞTİRME İDARESİ BAŞKANLIĞI (Devam)
1) Özelleştirme İdaresi Başkanlığı 2015 Yılı Merkezî Yönetim
Bütçesi
2) Özelleştirme İdaresi Başkanlığı 2013 Yılı Merkezî
Yönetim Kesin Hesabı

H) KAMU GÖZETİMİ, MUHASEBE VE DENETİM STANDARTLARI
KURUMU (Devam)
1) Kamu Gözetimi, Muhasebe ve Denetim Standartları
Kurumu 2015 Yılı Merkezî Yönetim Bütçesi
2) Kamu Gözetimi, Muhasebe ve Denetim Standartları
Kurumu 2013 Yılı Merkezî Yönetim Kesin Hesabı

I) GELİR BÜTÇESİ (Devam)
BAŞKAN
- Şimdi, Milliyetçi Hareket Partisi Grubu adına söz isteyen Bülent Belen,
Tekirdağ Milletvekili. (MHP sıralarından alkışlar)
Buyurun
Sayın Belen.
MHP
GRUBU ADINA BÜLENT BELEN (Tekirdağ) – Sayın Başkan, değerli milletvekilleri;
2015 yılı bütçesiyle ilgili Milliyetçi Hareket Partisi Grubu adına söz almış
bulunuyorum. Bu vesileyle sizleri ve ekranları başında bizi izleyen aziz Türk
milletini saygılarımla selamlıyorum.
Sayın
milletvekilleri, bilindiği üzere, 4734 sayılı Kamu İhale Kanunu ve 4735 sayılı
Kamu İhale Sözleşmeleri Kanunu 2002 yılında Milliyetçi Hareket
Partisinin de ortağı olduğu 57’nci Koalisyon Hükûmetince çıkartılmış ve 1 Ocak
2003 tarihinde yürürlüğe girmiştir. 3 Kasım 2002 seçimleriyle iktidara gelen
58’inci AKP Hükûmeti -ilk çalışması- yürürlüğe girmek üzere olan Kamu İhale
Kanunu’nun uygulanmasının ne kadar zor olduğu, ihaleyi yapmayı zorlaştırdığı,
kanunun hükûmetlerin hızına uymadığı, belediyelerin iş yapamayacağı, bu yüzden
kanunun yürürlük tarihinin en azından bir yıl ertelenmesinin gerektiği; bu
arada da gerekli değişikliklerin yapılabileceği şeklindeki açıklamalarıyla
kamuoyu oluşturmaya çalışmış fakat o günkü şartlar ve uluslararası kuruluşların
direnç göstermesiyle kanunun yürürlüğe girmesini engelleyememiştir. AKP
Hükûmetinin Kamu İhale Kanunu’yla mücadelesi 3 Kasım 2002 tarihinden bugüne
kadar devam etmektedir. İş yapamayınca “Kanunun uygulaması çok zordur.”, “Şikâyet
süresi çok uzundur.” gibi mazeretlerle kanunu ve kurumu suçlamak en sık
kullanılan yöntemdir. Ancak esas niyet, istedikleri ihaleyi istediklerine
vererek kendi yandaş ve sermayelerini oluşturmaktır. Bu sebepten, Kamu İhale
Kanunu yürürlüğe girdiğinden bugüne kadar 150’den fazla değişikliğe uğramış, bu
değişiklikler kanun maddeleriyle de sınırlı kalmamış, yönetmelik ve tebliğlerde
de defalarca değişiklikler yapılmış ve artık ihalelerde sadece ihaleyi kimin
alacağının yazılması kalmış, adrese teslim yapılan ihaleler basit bir formalite
tamamlama seremonisine dönüşmüştür. Deyim yerindeyse Kamu İhale Kanunu
yürürlüğe girdiğinden bu zaman kadar kevgire döndürülmüştür. 
Sayın
milletvekilleri, gelelim özelleştirmelere. 3 Kasım 2002 tarihinden bu yana
iktidarda olan AKP hükûmetleri, AKP’nin kuruluş felsefesinde yer alan “Babalar
gibi satarım.” söyleminin hakkını vererek göreve geldikleri günden bugüne kadar
50 milyar dolardan fazla özelleştirme geliri elde etmiştir. Bu gelir sayesinde
yandaşlar zengin, havuzcular abat edilmiştir. Kamunun en değerli varlıklarından
olan TÜPRAŞ, TÜRK TELEKOM, TEKEL ve Türkiye’nin en değerli arazi ve arsaları
yandaşlara, havuzculara değerlerinin çok altında bedellerle satılmıştır. Peki,
bu 50 milyar doları aşan özelleştirme sayesinde Türkiye ekonomisi düze çıkmış
mıdır? Keşke çıkabilseydi fakat yandaş kayırmaktan ekonomiye sıra gelmedi. 
AKP iktidarları
boyunca Türkiye ekonomisi inişli çıkışlı bir seyir izlemiş, istikrarlı bir
büyüme sağlayamamıştır. Hükûmet ve AKP sözcüleri, konuşmalarının çoğunda
rastladığımız “1924-2002 yılları arasında ülke perişan, 2002’den sonra herkes
zenginleşti, ekonomi güçlü, dış borç yok.” manasına gelen açıklamalar yaparken
her nedense büyüme oranlarıyla ilgili olarak kendilerinden önceki dönemlerden
hiç söz etmiyorlar.
Sayın
milletvekilleri, Avrupa Birliğine uyum süreci çerçevesinde, 6102 sayılı Türk
Ticaret Kanunu ve 660 sayılı Kanun Hükmünde Kararname’yle “Kamu Gözetimi,
Muhasebe ve Denetim Standartları Kurumu” adı altında, iradi özerkliğe sahip,
kamu tüzel kişiliğini haiz yeni bir kurum oluşturulmuştur. Söz konusu
kararnameyle, Türkiye’de, kanunlar, gereği ilgili oldukları işletmelere kamu
gözetimi yapma yetkisini haiz kuruluşların yetkileri ile bağımsız muhasebe ve
denetim standartlarını belirleme yetkisi Kamu Gözetimi Kurumuna verilerek
bağımsız denetim konusunda bütüncül bir hukuki yapı oluşturulmaya
çalışılmıştır. 
Kamu Gözetimi
Kurumunun kamu adına gözetim yapması, muhasebe ve denetim standartlarını
belirlemesi doğrudur ancak bağımsız denetçileri yetkilendirme ve özlük hakları
bu kurum tarafından yapılmamalı, kurulacak bir meslek odasınca yapılmalıdır.
Yapılan yasal düzenlemelerle bağımsız denetçilerin yetkilendirilmesi Kamu
Gözetimi Kurumuna devredilmiştir. Bugün itibarıyla, kurum tarafından yetkilendirilen
bağımsız denetim resmî siciline kayıtlı 9.605, tescil süreci devam eden 1.055
bağımsız denetçi vardır. Denetim sürecinde yaşanan en önemli sorun, kurum
tarafından yetkilendirilen bağımsız denetçilerin mesleğini icra edebileceği
alanın sınırlandırılmış olmasıdır. Bunun başlıca nedenleri: 660 sayılı Kanun
Hükmünde Kararname’nin 2’nci maddesinde kamu yararını ilgilendiren kuruluşlar
kapsamına giren toplamda 2.500 şirketin sayısının yetersiz oluşu; bağımsız
denetimin konusu içinde yer alması gereken sendikalar, kalkınma ajansları,
organize sanayi bölgeleri, kooperatifler gibi kurumların denetiminin bağımsız
denetçiler tarafından yapılamaması; kamu ve belediyelere ait iktisadi
işletmelerin kamu yararını ilgilendiren kuruluşlar kapsamı dışında bırakılması.
Yani, bunu da anlamak mümkün değil. Kamu ve belediyelerin görevi kamuya hizmet
etmek, hizmet üretmek iken bu kurumlar kamu yararını ilgilendiren kuruluş
olmayacak ve denetim sürecine tabi olmayacak.
Görüldüğü gibi,
bağımsız denetimin önemini artıran başlıca sebep güvenilir bilgi sağlama
işlevidir. Şeffaf, açık ve anlaşılır bilginin en değerli bilgi olduğu, bu
bilgiyi elde etmenin de ancak bağımsız denetimle mümkün olacağı gerçeği
ortadayken günümüzde mesleğin kısıtlı bir alanda icra ediliyor olması kamuoyu açısından
olumlu sonuçlara yol açmamaktadır. Denetimsizlik kazalara, facialara, ölümlere
neden olurken finansal denetimsizlik şirketlerde ve ülkelerde ekonomik krizlere
neden olmaktadır. Bu nedenle, denetimin her alanda kapsamı genişletilmelidir.
Sayın Başkan,
değerli milletvekilleri; AKP Hükûmetinin hazırladığı son Orta Vadeli Programa
göre, 2015 yılı merkezî yönetim bütçe gelirlerinin 2014 yılına göre 20,9 milyar
Türk lirası artırılarak 451,9 milyar Türk lirasına yükselmesi öngörülmektedir.
Bütçe gelirlerinin
artması için ilk şart büyümenin artmasıdır. Büyüme artmıyorsa enflasyonun,
enflasyon artmıyorsa vergilerin artması kaçınılmazdır. 2015 yılında Türkiye
ekonomisinin yüzde 4 büyümesini hedefleyen Hükûmet, vergi gelirlerinde ise
yüzde 12,97 artış öngörmektedir. 2015 merkezî yönetim bütçe gelirleri
içerisinde yaklaşık yüzde 90’la en yüksek gelir kalemini oluşturan vergi
gelirleri 427 milyar 48 milyon Türk lirası olarak öngörülmektedir.
Vergi gelirleri
içerisinde 163 milyar 211 milyon Türk liralık kısmı gelir ve kurumlar vergisi,
geri kalan kısmı ise dolaylı vergilerden oluşmaktadır. Hükûmetin bütçe
hedeflerine ulaşabilmesi için KDV ve ÖTV gibi dolaylı vergilerde artış yapması
gerekmektedir. Bu durum, dolaylı vergilerin kaynağı olan tüketim maddelerine
zam anlamına gelmektedir. Diğer bir ifadeyle, aldığımız her mal ve hizmetin
bedelinin bir kısmı vergi olarak bütçe gelirlerine gidecektir.
Değerli
milletvekilleri, resmî kayıtlara girmeyen, yetkili kamu organlarınca kontrol
edilmeyen ekonomik işlem ve faaliyetlerin ortak ismi olan “kayıt dışı”lık
Türkiye ekonomisinin en önemli sorunlarından biridir. Günümüzde kayıt dışı
ekonominin gayrisafi yıllık hasılaya oranı yüzde 32,2’ye çıkmış, kayıt dışı
istihdamın toplam istihdam içindeki oranının ise yüzde 52’ye ulaştığı tahmin
edilmektedir. Bu oranlar millî gelirin üçte 1’ine denk gelmekte ve acilen önlem
alınması gerekmektedir.
Gelirleri
artırabilmek için, Milliyetçi Hareket Partisinin programında da yer alan ve
özellikle üzerinde durulan, üretimin artırılmasını hedef alan üretken ekonomiyi
teşvik etmek ve kayıt dışı ekonomiyi kayıt altına almak gereklidir. 
2015 bütçesinin
bir diğer özelliği ise seçim bütçesi yaklaşımıyla hazırlanmış olmasıdır. Sayın
Maliye Bakanı bu yaklaşımı kabul etmese de bütçe giderlerinin ayrıntılı ve
karşılaştırmalı bir değerlendirmeyle incelenmesi bu yaklaşımı doğrulamaktadır.
Örnek vermek gerekirse sosyal harcamalar 2014 yılında 29,4 milyar lirayken 2015
bütçesinde 3,5 milyar liralık artışla 32,9 milyar Türk lirasına yükseltilmiş,
sosyal güvenlik harcamalarındaki artış toplam bütçenin yüzde 17’sine karşılık
olan 80,8 milyar liraya çıkarılmıştır. Bunların dışında, yerel yönetimlere
yapılacak aktarımlar, Maliye Bakanlığı bütçesinden yapılan yardımlar, BELDES,
KÖYDES, Sosyal Yardımlaşma ve Dayanışmayı Teşvik Fonu’ndan yapılan nakit,
kömür, buzdolabı, çamaşır makinesi gibi yardımlardaki artışlar, yatırımcı
olmayan bakanlıkların çeşitli harcama fasılları üzerinden yerel ve bölgesel
destekler yapması gibi veriler, Hükûmetin bütçeyi seçim bütçesi yaklaşımıyla
hazırladığının göstergesidir. 
Sayın Başkan,
değerli milletvekilleri; sözlerime son verirken Milliyetçi Hareket Partisi
Grubu olarak Hükûmetin 2015 yılı bütçesine “ret” oyu vereceğimizi belirtir,
Türk milletinin Genel Başkanımız Sayın Doktor Devlet Bahçeli tarafından ilan
edilen “17-25 Aralık yolsuzluk ve rüşvetle mücadele haftası”nı kutlar,
saygılarımı sunarım. (MHP sıralarından alkışlar) 
BAŞKAN –
Teşekkür ediyorum. 
Cumhuriyet Halk
Partisi Grubu adına birinci konuşmacı Turhan Tayan, Bursa Milletvekili. 
Buyurun Sayın
Tayan. (CHP sıralarından alkışlar) 
CHP GRUBU ADINA
TURHAN TAYAN (Bursa) – Sayın Başkan, sayın milletvekilleri; Millî Savunma
Bakanlığı 2015 mali yılı bütçesi üzerinde Cumhuriyet Halk Partisi Grubunun
görüşlerini açıklamak üzere huzurlarınızdayım. Yüce Meclisi saygıyla
selamlıyorum. 
Güneydoğuda
devlet otoritesinin yok edildiği, Genelkurmay Başkanının “Çözüm sürecinin
içeriğinden bilgimiz yok.” dediği bir ortamda, Kıbrıs açıklarında Rum Kesimi,
Yunanistan ve İsrail’in uluslararası hukuk hiçe sayılarak petrol sondajı ve
paylaşımına giriştiği, yasa dışı göçlerin tepe yaptığı, uyuşturucu trafiğinin
arttığı, enerji kavga ve kaygılarının geliştiği, din ve mezhep ihtilaflarının
endişe verici bir seyir takip ettiği dönemde Millî Savunma Bakanlığı bütçesini
görüşüyoruz. 
Yeni sorunlar
var, klasik savaş tehlikelerinin ötesinde yeni risklerle karşı karşıyayız.
Atatürk’ün “Yurtta sulh, cihanda sulh.” barış ilkesi ancak güçlü orduyla
gerçekleşebilir. Türk Silahlı Kuvvetlerinin güçlü olması Türkiye için
kaçınılmazdır. Stratejik konumumuz elbette bunu gerektiriyor. Türkiye bir
İsviçre değildir. Biz, savunmamızı ne NATO’ya ne de başka kuruluşlara ve
ülkelere ihale edemeyiz. Biz, Afganistan değiliz. Bu şartlarda Savunma
Bakanlığı bütçesinin yüksek teknolojik silah gücünü öngörmesi, eğitimli,
disiplinli, moralli bir personeli hazır tutacak seviyede olması, lojistik
yönden zengin olması gerekir. Atatürk devrimlerinin ve ülke bütünlüğünün
fedakâr savunucusu ordumuzun çabaları bildiğimiz bazı çevreleri maalesef
rahatsız etmektedir. Unutulmamalıdır ki Türkiye’nin bağımsızlığını, Türkiye
Cumhuriyeti’ni bize kazandıran bu şerefli askerdir. Mustafa Kemal, Kurtuluş
Savaşı’nı Gazi Türkiye Büyük Millet Meclisi eliyle yönetmiştir. Mustafa Kemal
Kurtuluş Savaşı’ndan sonra cumhuriyetin temellerini atarken silah arkadaşlarına
“Ya üniforma ya Türkiye Büyük Millet Meclisi.” diyerek muzaffer orduyu
kışlasında tutmuştur. Bu demokrat dik duruş İttihat ve Terakkinin Selânik
toplantısında da bizzat Mustafa Kemal tarafından dile getirilen bir duruştur. 
Sayın
milletvekilleri, demokrasi tarihimizde 27 Mayısta, 22 Şubatta, 21 Mayısta, 12
Martta ve 12 Eylülde askerî müdahaleler olmuştur. 
Değerli arkadaşlarım, bunların adı ne
olursa olsun, netice itibarıyla hepsi millî iradeye zor kullanarak birer
müdahaledir. Demokrasi içinde bu müdahaleler kabul edilemez, iyi darbe, kötü
darbe olamaz, tüm darbeler kötüdür ve suçtur. Zararı ise demokrasiyedir,
milletimizedir ve değerli askerimizedir. Son yıllarda Türk Silahlı Kuvvetleri, tarihinde
ilk defa kumpasla, iftira ve tertiplerle savunmasız bırakılarak kıyıma
uğratılmıştır. Yüzlerce değerli subay, komutan ve 26’ncı Genelkurmay Başkanı
hapse atılmış, ordudan ihraç edilmiş, pırıl pırıl kurmaylarımızın geleceği yok
edilmiştir. 
Bu talihsiz
tertiplerle sözüm ona askerî vesayete son vermek isteyenler, iddialarına göre,
kendilerini paralel devlet vesayetinin altında bulmuşlardır. Ülke
siyasallaşmış, yargı vesayetinin altında ezilmiş ve kalmıştır.
Sayın
milletvekilleri, yaşanan bu acı olaylar karşısında susanları, adil yapılmayan
yargılamaya alkış tutanları tarih unutmayacaktır. Hâlâ Anayasa Mahkemesi
kapısında hak arayan mağdur askerlerimizin feryadı var. 
Sayın
milletvekilleri, bütün bunlar olup biterken iktidarınız bu davaların
savcılığını yapıyordu. Sözcüleriniz “Ne yapalım, yargı bağımsız, biz bir şey
yapamayız.” diyorlardı. Oysa beraber yürüyordunuz siz bu yollarda. Asker
ocağına nifak sokmak, tertip yapmak, kumpas kurmak, onları savunmasız bırakmak,
bağımsız ve tarafsız yargı yerine özel yetkili mahkeme usulleriyle hukuka ve
adalete darbe yapmak isteyenler özellikle bu dönemde özel himaye edilmişlerdir.

Sayın Bakan, sayın milletvekilleri;
Türk Silahlı Kuvvetleri moralsizdir. Şimdi bu ordunun yaralarını sarmak
hepimizin görevi olmalıdır. Darbenin iyisi kötüsü olamaz. Darbe o kadar kolay,
o kadar basit de değildir. Günümüzde darbe, darbecilik âdeta tuluat olmuştur,
magazinleşmiştir. Terörle mücadelede binlerce şehit vermiş olan Türk Silahlı
Kuvvetlerinin 26’ncı Genelkurmay Başkanını terörist ilan etmek ve yine Çarşı
grubunu darbeyle suçlamak olsa olsa hukuku katletmektir. Her demokratik
muhalefet hareketini darbe olarak görmek, algı yaratmak, darbe karşıtlığı
altında baskı rejimi kurmak aldatıcıdır. Ergenekon, Balyoz, Poyrazköy ve
casusluk davalarında mağdur edilen vatan evlatları adil yargılama istiyor,
lütuf istemiyor, af istemiyor, hak arıyor, itibarlarının, kaybettirilen
haklarının ve geleceklerinin iadesini bekliyorlar. Şimdi, bu istek darbeye
karşı olduklarını söyleyenler için bir fırsattır. Yüce Meclis bu iadeiitibarı
yapmalıdır. Cumhuriyet Halk Partisi olarak yapmış olduğumuz yasa teklifi
herkese açıktır. Belli dönemler için yapılan hak düzenlemeleri tümüyle ele
alınmalıdır. Mağduriyetler baştan sona tümden giderilmelidir. 
Sayın
milletvekilleri, vaktimizin yeterli olmaması sebebiyle bazı hususları kısaca
geçiştirmek istiyorum. Bütçe vesilesiyle 100 binin üzerindeki astsubayımızın,
uzman erbaşımızın özlük haklarının iyileştirilmesine, şehit ailelerinin
isteklerine, gazilerimizin beklentilerine, Silahlı Kuvvetlerimizin modern silah
gücüne kavuşması çalışmalarına, füze savunma sisteminin geliştirilmesi
çalışmalarına hız verilmesine işaret etmek isteriz. Bedelli askerlik konusunda
çıkardığımız yasanın adil olmadığına, eşitsizliğe neden olduğuna işaret etmek
isteriz. Anayasa’mızın emredici hükmü gereği sosyal devlet anlayışı ve eşitlik
ilkesine uygun olarak, gücü olmayan gençlerin de bedel ödemeden bu yasadan
yararlanmasının çok doğru olacağını defaatle ifade ettik ancak anlatamadık.
Kamu vicdanı bu konuda kanatılmıştır. 
Bu
duygularla yüce Meclisi saygıyla selamlıyorum. Bütçenin ülkemize ve Türk
Silahlı Kuvvetlerine hayırlı olmasını diliyorum. (CHP sıralarından alkışlar) 
BAŞKAN
- Teşekkür ediyorum.
HASİP
KAPLAN (Şırnak) – Sayın Başkan, tutanaklara geçmesi için… Eski Sayın Savunma
Bakanımız “Güneydoğuda devlet kalmamıştır.” falan dedi. Bir Şırnak’a davet
ediyoruz, gelsin de biraz gezdireyim ben.
BAŞKAN
– Evet, teşekkür ediyorum.
Cumhuriyet
Halk Partisi Grubu adına ikinci konuşmacı Mustafa Moroğlu, İzmir Milletvekili. 
Buyurun Sayın
Moroğlu. (CHP sıralarından alkışlar) 
CHP GRUBU ADINA
MUSTAFA MOROĞLU (İzmir) – Sayın Başkan, sayın milletvekilleri; günlerdir, önce
Plan ve Bütçe Komisyonunda, şimdi de Mecliste 2015 yılına ilişkin bütçenin
giderlerini ve gelirlerini konuşmaya devam ediyoruz.
Bugün de bizim
ilgilendiğimiz konu, Millî Savunma Bakanlığının bütçesi. Ve Millî Savunma
Bakanlığı içerisinde Savunma Sanayii Müsteşarlığının bütçesiyle ilgili
grubumuzun görüşlerini ifade etmeye çalışacağım. Fakat bununla ilgili konuşmama
geçmeden önce, bugünü, 19 Aralık 1978 yılını Meclisin hatırlaması gerektiğini
ve millî savunmaya ilişkin bugünü hatırlamanın önemine dikkat çekmek istedim.
Çünkü 19 Aralık-26 Aralık arasında, 1978 yılında, bu ülkenin yurttaşlarından
bir kısmı, Kahramanmaraş’ta 150 kişinin öldürülmesine sebep olan bir
saldırıyla karşı karşıya kaldı ve yurttaşlarımızın 150’si hayatını kaybetti,
200’ün üstünde yaralı oldu. Ve bununla başlayan katliamlar, yine devletin
içerisinde bugün hâlâ açığa çıkarılmamış birtakım güçler tarafından, Sivas’la,
Çorum’la devam etti. Eğer bu ülkeyi yönetenler, bu ülkenin siyasetçileri, bu
ülkede yaşayan bütün yurttaşlar arasında eşitliği, adaleti, beraberce üretip
hakça bölüşmeyi ve birbirlerine karşı düşmanca tutum takınmak yerine beraberce
yaşamayı öğrenmedikleri müddetçe; millî savunmaya, teknolojiye, sanayiye,
silahlanmaya ne kadar para ayırırsanız ayırın, teknolojiyi geliştirmek için ne
kadar Savunma Sanayii Müsteşarlığına yatırım yaparsanız yapın bu ülkenin
savunmasının asıl temelinin yurttaşların birliğinden ve beraberliğinden
geçtiğini unutmamanızı belirterek konuşmama başlamak istiyorum.
Meclisin asıl
görevlerinden birinin halkın vergileriyle toplanan bütçenin nasıl
harcandığını denetlemek olduğunu, bütçe hakkının yurttaşların en önemli
haklarından biri olduğunu hatırlatmama sanırım gerek var. Şunun için gerek var:
Çünkü Meclisin en önemli görevlerinden biri olduğuna göre, biz, muhalefet,
bütün milletvekilleri hem yurttaşlardan duyduklarımız hem Sayıştay
raporlarından edindiğimiz bilgiler ışığında hem de ülkemizde yaşanan çeşitli
olaylardan edindiğimiz bilgilere dayanarak iktidara yani yürütmeye bu bütçeyi
kullanmadaki yanlışlıkları ifade edeceğiz, sorular soracağız, cevabını
alacağız; mümkünse, sizin baskınızdan korkmayan basın, medya kuruluşları
vasıtasıyla yurttaşlarımızın dinlemelerini sağlayacağız. Yani demek ki biz
soracağız, iktidar da cevap verecek. Ama bugüne kadar Mecliste görev yaptığımız
bütçe görüşmelerinde, daha önceki yasalar çıktığındaki konuşmalarımızda sorulan
soruların hepsine iktidar yerine AKP milletvekilleri cevap verince, bu Meclis
sormak yerine örtmeyi, cevap vermek yerine savunmayı temel aldığı müddetçe bu
görevimizi yerine getiremediğimizi ifade etmek istiyorum. Onun için bu
soruların cevaplarını yurttaşlarımız duysun diye konuşmama devam etmek
istiyorum çünkü AKP’li milletvekili arkadaşların acaba bize de bu denetlemede
bir görev düşüyor mu diye dinlemek zahmetine katlanmadıklarını hep beraber
bugüne kadar gördük. 
Savunma Sanayii
Müsteşarlığı bütçesiyle ilgili Sayıştay raporlarını incelediğimizde Sayıştay
raporlarındaki üç tane arızaya yani Savunma Sanayii Müsteşarlığının harcaması
gereken bütçeyle ilişkili üç tane arızaya dikkatinizi çekmek istiyorum.
Bunlardan birincisi, Savunma Sanayii Müsteşarlığı, Savunma Sanayii Destekleme
Fonu’nun bütçesinin yüzde 2’si kadar bir bölümünü kullanmakla yükümlü kılınmış
yani bu hak ona verilmiş fakat -yurttaşlarımızın anlayacağı dilde söyleyeyim-
“Bu yüzde 2 bütçenin yatırımlara ne kadar harcandığını şu defterde tutmak
zorundasın.” demiş. O defterde tutulursa bu hesap, Sayıştay bu bütçenin
yatırımda doğru kullanıldığını, hangi yıllarda kullanıldığını, kime verildiğini
çok açık bir şekilde görme hakkına, görme olanağına sahip. Ama bu burada
tutulmamış, gizlenmek için, hiç de bakılmaması gereken başka defterlerde
tutulmuş. Bu arızayı tespit etmiş ve bunun bir daha böyle yapılmaması
gerektiğini iletmiş Sayıştay, raporlarında. 
İkinci arıza da
şu: Savunma Sanayii Müsteşarlığına ayrılan bütçe toplam Savunma Sanayii Destekleme
Fonu’nun yüzde 2’sine tekabül eden 43 milyon civarında. Bu 43 milyonun bir
kısmı yatırımlara harcanıyor, 33 milyon, 34 milyon civarındaki bir kısmı da
personele yani Savunma Sanayii Müsteşarlığında çalışan personel için
kullanılıyor. Fakat öyle bir şeyle karşı karşıya kalınmış ki Savunma Sanayii
Müsteşarlığı, kendi ihtiyacı olan personeli başka bir şirket üzerinden, Savunma
Teknolojileri ve Mühendislik Anonim Şirketi üzerinden 139 personele 60,5 milyon
para harcayarak karşılamış. Yani bir tarafta Savunma Sanayii Müsteşarlığının
654 personelinden bu hizmet 30 milyonla alınırken, 654’e bu para ödenirken 139
personele 60,5 milyon gibi bir para harcanmış. Sayıştay raporlarında bu arızaya
da dikkat edilmiş.
Tabii, böyle bir
arıza üçüncü bir arızayı doğurmuş. Bütçe yetmiyor tabii, senin Savunma Sanayii
Destekleme Fonu’ndan yüzde 2’sini aldığın bütçe bu personel ve hizmet
alımlarını karşılamaya yetmiyor. Bu sefer, harcaması gereken paradan daha büyük
bir miktarı, üç katını harcıyor; bu da Sayıştay raporlarında ifade edilen
üçüncü arıza.
Değerli
arkadaşlarım, Türk Silahlı Kuvvetlerini ilgilendiren, Millî Savunma Bakanlığını
ilgilendiren her konuda, her yasa tasarısı gündeme geldiğinde eşitsizlikleri,
adaletsizlikleri gidermek için önemli çabalar gösterdik ve bu konuda hem
Bakanlığımız hem de Türk Silahlı Kuvvetlerinde görev yapan arkadaşlarımız bilir
ki Cumhuriyet Halk Partisi Grubu bu eşitsizliklerin ve adaletsizliklerin
giderilmesinde uzlaşıcı bir tavır takındı. Ama çok önemli konularda, asla,
hiçbir eşitsizliği giderecek bir yaklaşım göremedik. Bunların en önemlilerinden
biri, hepimizin bildiği resen emekliler konusuydu. Bunu her konuda ısrarla dile
getirmeye devam edeceğiz. Umarım, bu Meclis, süremiz sona ermeden de ocak
ayından itibaren önümüze gelecek yasa tasarılarında şûra kararları dışında
mahkeme yolu açık olarak ordudan atılan, uzaklaştırılan yurttaşlarımızın da
özlük haklarını kendilerine iade eder; itibarlarını iade ederiz. Şimdi, bunda
şöyle bir kaçamak yola kaçılıyor: 100 Türk lirası bir para ödenerek, bu
arkadaşlara tazminat ödemesi kabul edilerek güya hakları verilmiş sanılıyor.
Bunların istediğinin sadece para olmadığını, asıl isteklerinin haksız yere
atılmaktan muaf tutulmaları gerektiğini, itibarlarının iade edilmesi
gerektiğini bilmelerini rica ediyorum. Umarım bu sorunu da çözeriz.
Hepinizi
saygıyla selamlıyorum. (CHP sıralarından alkışlar)
BAŞKAN –
Teşekkür ediyorum.
Üçüncü konuşmacı
Erdoğan Toprak, İstanbul Milletvekili. 
Buyurun Sayın
Toprak. (CHP sıralarından alkışlar)
CHP GRUBU ADINA
ERDOĞAN TOPRAK (İstanbul) – Sayın Başkan, değerli milletvekili arkadaşlarım;
öncelikle bütçemizin hayırlara vesile olmasını diler, hepinizi saygıyla
selamlarım.
Bu kürsüye
çıkarken gönül isterdi ki Spor Bakanlığının işlettiği, yönettiği Gençlik Sporun
başarılarını anlatmak isterdim. Yani buraya çıkarken o geçmişten devraldıkları
“12 Dev Adam”ın efsanesinin devam etmesini isterdim, “Filenin Sultanları”nın
başarısını övmek isterdim, dünya 3’üncüsü Türk Millî Takımı’nın övülmesinin
devamını isterdim, dünyadaki aldığımız madalya sayılarının başarısını anlatmak
isterdim. Ama, değerli arkadaşlarım, öyle bir Spor Bakanlığı yönettiniz ki “12
Dev Adam aldınız”, “12 Dev Adam”ı cüce hâline getirdiniz. “Filenin
Sultanları”nı aldınız, “Filenin Sultanları” ortalıkta yok. Dünya 3’üncüsü Türk
Futbol Takımı aldınız, şu anda elemeleri geçemiyor. Dünyadaki başarı sayımız,
madalya sayımız yükseklerdeydi 2004’te 11’e, 2008’de 8’e, 2012’de de 5’e
düşürdünüz yani Türk sporuyla ilgili, burada, başarıyla ilgili size teşekkür
edeceğimiz hiçbir nokta bize bırakmadınız. Onun için bu konuşmamı biraz size
yol göstererek, biraz da yaptığınız hataları anlatarak devam etmek istiyorum. 
Değerli
arkadaşlarım, şunu söyleyeyim: Bunun sebebi nedir biliyor musunuz? Spora
siyaseti bulaştırdınız, yetenekli insanların sporun yönetimine gelmesi
gerekirken federasyon seçimlerini Başbakanlık koridorlarında yürüttünüz. Öyle
olunca sporda da başarısızlık kaçınılmaz oldu. 
Şimdi, değerli
arkadaşlarıma şunu sormak isterim: Federasyonların yapısı şu anda başarı için
mümkün mü? Değil. Bugün, UEFA’ya eskiden bir takım direkt, diğeri de az bir ön
elemeyle giderdi ama şu anda gelinen noktaya baktığınızda eğer Yunanistan 1
puan daha alsaydı Türk Millî Takımı, Türkiye’deki federasyonlar direkt bir tane
kulübü yarıştıramayacaktı. Neden? Çünkü federasyonları öyle bir noktaya
getirdiniz ki kendi isteğiniz doğrultusunda hiçbir federasyona yaşam hakkı
vermediniz. Eskiden televizyonların başında insanlar zevkle maçları izlerlerdi.
Şu anda izliyor mu? Hayır. Neden? Çünkü şu anda futbolda hızla bir düşüş var.
Tribünlere bakın bomboş. Niye tribünler boş arkadaşlar? Çünkü PASSOLİG
çıkardınız. PASSOLİG nedir? Az gelişmiş ülkelerin çıkardığı bir uygulama.
Dünyada nerede var PASSOLİG? Arjantin’de var, buna benzer yok. 
RAMAZAN CAN (Kırıkkale)
– Arjantin’in futbolda durumu ne?
ERDOĞAN TOPRAK
(Devamla) - Peki, biz niye seyirci ile futbolcu arasına getirip bunu koyduk?
Niye seyirci ile futbolcu arasına getirip PASSOLİG diye meret bir şey koyduk?
Dünyada da hiçbir uygulaması yok. Size gelinceye kadar bu ülkeyi yönetenler,
federasyonlar tribünlerde tel örgüleri kaldırdılar ama bugün siz getirip tel
örgüleri tekrar koydunuz. Ne oldu? Gençleri spordan soğuttunuz. Peki, spordan
soğuyan gençler ne oldu? Değerli AKP’li milletvekili arkadaşlarım, bonzai
arttı, gençliğin uyuşturucuya gidişi arttı, yüzde 300 doping arttı. Türk
sporunun geldiği nokta, dopingli, uluslararası alanda şaibeli olan bir Türk
sporcusu yarattınız. 648 tane doping numunesi alındı, 90 tane numune pozitif
çıktı. Şimdi bu mudur Türk sporunun başarısı? Türk sporunda başarıdan eğer
bahsedeceksek Türk sporunda dopingi ortadan kaldırmamız lazım ama
federasyonların başarısızlığını, federasyonların bu kötü yönetimini örtmek için
madalyalarda teşvik uygulaması getirdiniz. O neyi getirdi değerli arkadaşlarım?
Dopingli sporcuları getirdi. Peki, dopingsiz sporcular ne oldu? 648 tane
numuneden 90 tanesi pozitif çıktı yani siz hormonlu bir sporcu yetiştirme
niyetindesiniz, bu da Türkiye’nin ayıbıdır. Dünyada baktığınızda Türkiye’nin bu
noktada şaibesi var. İşte, Türkiye’nin olimpiyatları alamamasının altındaki en
büyük neden de budur. Peki, bunları bırakıp başarı için mücadele ettiniz mi?
Hayır.
Bir taraftar
kulübünü darbe yapıyor diye yargının önüne attınız. Yargının önüne atılan o
taraftar kulübü yani Çarşı, değerli arkadaşlarım, köylerde kütüphane
yapıldığında Çarşı orada, Van’daki depremdeki vatandaşların yanında Çarşı var.
Çarşı duyarlılıkları yüksek, bu toplumun en sağduyusudur ama siz bu Çarşı’yı
tutup darbeyle suçladınız. Darbenin galiba siz nasıl olduğunu bilmiyorsunuz.
Darbe tankla yapılır, darbe topla yapılır, darbe silahla yapılır ama siz
Çarşı’nın elindeki şu kaşkolü bir darbe aracı olarak gördünüz. (CHP
sıralarından alkışlar) Bu kafayla sizin bu ülkeyi yönetmeniz mümkün değil.
Peki, sporda
şiddet var mı? Var. Değerli arkadaşlarım, siz devlet eliyle tribünleri ikiye
böldünüz. Taraftarları, aynı renge gönül veren taraftarları ikiye böldünüz.
Alternatif taraftar grupları yarattınız. Bunu Beşiktaş’ta da yaptınız. Yapay
taraftar kulüpleriyle sporu bir adım ileri götüremezsiniz. Bugün, Beşiktaş’ta
“1453” diye yapay bir taraftar kulübü yarattınız. Amaç neydi? Çarşı’yı bölmek. 
Peki arkadaşlar,
spor dostluk, barış, kardeşlik değil mi? Devletin görevi de barış içerisinde bu
toplumdaki vatandaşların maç seyretmesi değil mi? Devlete yakışır mı taraftar
kulübünü ikiye bölüp, yapay taraftar kulübü şefleri yaratıp kulüpleri bölmek?
Devletin görevi bu mudur? 
Gençliğe
geldiğinizde, gençlik de aynı noktada. Şimdi gençlik politikasını konuşacağım
ama olmayan bir şeyi nasıl konuşayım. Siz gençlikle ilgili baktığınızda,
gençliği sadece kız ve erkek öğrencilerin kompartımanlarının ayrılması olarak
mı düşünüyorsunuz? Ben böyle düşünmüyorum. Ben gençliğe baktığımda,
yarınlarımızın geleceği olan gençliği düşünüyorum. Kadınıyla, erkeği ve kızıyla
yan yana kardeşçe büyüyen ve birbirini tanıyan, birbirini anlayan bir gençlik
olarak düşünüyorum. Ama, siz gençliğin bonzaiden kurtulması için mücadele
etmiyorsunuz. Bonzai eğer bu ülkede yüzde 300 artmışsa dört yıl içerisinde,
dönüp Gençlik ve Spor Bakanlığı kendisine bakmalı. Eğer bir taraftar kulübü
yargının karşısına belli güçler tarafından çıkarılıyor ve buna Gençlik ve Spor
Bakanlığı karşı çıkmıyorsa…
(Mikrofon
otomatik cihaz tarafından kapatıldı)
ERDOĞAN TOPRAK
(Devamla) - …Gençlik ve Spor Bakanlığının bence bu konuda başarılı olduğu
hiçbir nokta yok. Gönül isterdi ki burada farklı şeyler söyleyeyim ama Türk
sporunun gerçeği bu arkadaşlar. 
Hepinize
saygılar sunuyorum. (CHP sıralarından alkışlar) 
BAŞKAN –
Dördüncü konuşmacı Osman Kaptan, Antalya Milletvekili. 
Buyurun Sayın
Kaptan. (CHP sıralarından alkışlar) 
CHP GRUBU ADINA OSMAN KAPTAN (Antalya)
– Sayın Başkan, değerli milletvekili arkadaşlarım; üniversite çağına gelmiş
çocuklarımızın annelerinin ve babalarının korkulu rüyaları, çocuğumuz
üniversiteyi kazanabilecek mi, kazanamayacak mı? Kazanması hâlinde nerede yatıp
nerede kalkacağı ve ne yiyip ne içeceği önemli ve ciddi bir sorun olarak ortada
durmaktadır. 
Sayın
arkadaşlar, son on yılda her ile bir üniversite açılmış, üniversite sayısı 2,5
kat artmış, öğrenci sayısı da 2,5 kat artmıştır. Yurt sayısı ve yatak
kapasitesi ise ancak yarım kat artmıştır, 1 kat bile artmamıştır.
Ekim 2014 tarihi
itibarıyla Yüksek Öğrenim Kredi ve Yurtlar Kurumuna bağlı 81 il ve 149 ilçede
391 adet yurt, bu yurtlarda da 356 bin yatak kapasitesi mevcuttur. Devletin
açtığı yurtlar yetersiz kalmaktadır. Her yıl yurt ihtiyacının yarısı bile
karşılanamıyor, ancak üçte 1’i, dörtte 1’i karşılanabiliyor. Örneğin, 2014
yılında yurtlara 488 bin öğrenci müracaat etmiş, bunlardan 417 bini geçerli
olarak kabul edilmiş, bunlardan da ancak 106 bini kayıt yaptırabilmiştir.
Gençlik ve Spor Bakanı ise Plan ve Bütçe Komisyonunda “Geçerli başvuruların
yaklaşık yüzde 40’ı karşılanmıştır.” diyor. 
Sayın Bakan,
yurtlara müracaat edenlerin yüzde 40’ı değil ancak yüzde 22’si kayıt
yaptırabilmiştir. Kelime oyununa gerek yok. Burada önemli olan, size göre
geçerli olan başvurular değil, yurtlara ihtiyacı olan öğrencilerin
başvurularıdır. Geçmişte bu alandaki boşluğu doldurmak için cemaat, tarikat ne
varsa devreye girdiğini hepimiz gördük, biliyoruz.
Sayın arkadaşlarım, 17-25 Aralık 2013
öncesi “Cemaatle beraber yürüdük biz yollarda, beraber ıslandık yağan
yağmurda.” diyordunuz, şimdi cemaatle yollarınız ayrıldı. AKP’li belediyeler
önceden göz yumdukları ruhsatsız cemaat yurtlarını şimdi bir bir kapatmaya
başladı. 
Sayın
milletvekilleri, yurt ihtiyaçlarının karşılanması için 10 Eylül 2014’te kabul
edilen torba kanunla belediyelere orta ve yükseköğrenim öğrenci yurdu açma
görevi verilmiştir. Zaten, bazı belediyeler, ihtiyacı önceden duyarak, görerek
bu alanda hizmet veriyorlardı. Örneğin, Beşiktaş’ta iki dönem belediye
başkanlığı yapan İsmail Ünal, kız ve erkek öğrenci yurtları açarak bu alana
öncülük etmiştir. Aynı şekilde Çankaya eski Belediye Başkanı Muzaffer Eryılmaz
da kız ve erkek öğrenci yurtları açmıştır. Her iki sayın başkanın bu konudaki
çalışmaları takdire şayandır. 
Sayın
arkadaşlar, biz, burada, bu Mecliste 10 Eylül 2014’te kanun çıkarıyoruz
belediyeler yurt açsın diye. Bu kanun daha Mecliste görüşülürken Antalya
Büyükşehir Belediye Başkanı Sayın Menderes Türel, kendinden önceki CHP’li
Büyükşehir Belediye Başkanı döneminde açılan öğrenci yurdunu Cumhurbaşkanının
oğlunun vakfına, TÜRGEV’e protokolle veriyor. İşte belgesi… Niye Kredi ve
Yurtlar Kurumuna devredilmiyor da, kiralanmıyor da TÜRGEV’e veriliyor? Koskoca
Antalya Büyükşehir Belediyesi bu işi yapamıyor da mı TÜRGEV’e veriyor? Kanunla
belediyelere yurt açma görevini bunun için mi verdik? 
Sayın arkadaşlar, üniversiteyi bitiren
yaklaşık 800 bin kişi, devletten aldığı öğrenci kredisini ödeyemedikleri için
icralık duruma düşmüşlerdir. Son çıkarılan torba kanun da sorunu tam olarak
çözememiştir. Devlet saraylarda şatafatla temsil edilirken çocuklarımız simit
saraylarında sabah akşam yaşamlarını simitle sürdürürken niye öğrenci yurdu
açmıyoruz da saray yapıyoruz, onu anlamış değiliz. Saray yaptırmak yerine
öğrenci yurdu yaptırarak, geleceğimiz olan çocuklarımıza yatırım yapmak daha
itibarlı değil midir? Sayın arkadaşlar, her şeyi yapan TOKİ hastane, postane,
okul, döner kavşak yaparken niye ihtiyaç olan öğrenci yurtlarını hemen yapıp da
bitirmiyor? Sayın arkadaşlar, YURTKUR için kiralanan binalar, bunların
donatımı, lokanta ve kantin işletmeleri ve beslenme yardımları neden ihalesiz
olarak iktidar yandaşlarına verilmektedir? Yurtlara yerleştirmede her yıl
kamuoyuna açıklanan yedek listeler bu yıl niye açıklanmamıştır? Yurtlara
yerleştirmede genel müdür kontenjanı geçen sene kaldırılırken bu sene
yönetmelikle bakana kontenjan ayrılmasının mantığı nedir? Açıkça siyasi
kayırmayı bakan eliyle yapmak değil midir bu? Sayın arkadaşlarım, 12 Kasım 2014
tarihi itibarıyla binlerce öğrenci yurt sırası beklerken YURTKUR’un 47.605
yatağı neden boş tuttuğu açıklanmalıdır. AKP Gençlik Kollarının yurtlara
öğrenci yerleştirdiği iddiaları Mısır’daki sağır sultanı bile rahatsız ederken
bizim iktidar Kredi ve Yurtlar Kurumunu Sayıştay denetiminden kaçırmaktan
rahatsız olmamaktadır. Bu kanun taslağında diyor ki: “Sayıştaya gerekli bilgi
ve defterler sunulmadı.” demiyor, “…denetime sunulamamıştır.” diyor. 
Sayın
arkadaşlar, artık ben şunu anladım ki, bizim iktidarın gerçekleri görecek
yüzleri yok, gözleri yok, duyacak kulakları da yok, söyleyecek dilleri de yok,
mübarekler üç maymunu oynuyorlar. Vatandaştan korkmuyorsunuz bari Allah’tan
korkun diyorum. 
Sözlerime son
verirken de Gençlik ve Spor Bakanına bir soru sormak istiyorum: Sayın Bakan, Samsun’da
şehrin tam orta yerinde bir stadyum var; Bakanlığınızda, bunu kaldırıp
Tekkeköy’e 33 bin kişilik stadyum yaptırıyorsunuz Samsun’da. Niye aynı
büyüklükte bir stadyumu turizm ve tarımın başkenti olan Antalya’da şehrin tam
ortasında, trafiği felç edecek bir şekilde şehrin tam merkezine
yaptırıyorsunuz? Bunda sizin ve sizden önceki bakanın Samsunlu olmasının bir
rolü mü var, yoksa rantın Antalya’da yüksek olmasının mı rolü var? 
Hepinize
saygılar sunarım, teşekkür ederim. (CHP sıralarından alkışlar)
BAŞKAN –
Teşekkür ediyorum.
Beşinci
konuşmacı Bülent Kuşoğlu, Ankara Milletvekili. 
Buyurun Sayın
Kuşoğlu. (CHP sıralarından alkışlar) 
CHP GRUBU ADINA
BÜLENT KUŞOĞLU (Ankara) – Sayın Başkan, değerli milletvekilleri; hepinizi
saygıyla selamlıyorum. Maliye Bakanlığı ve Gelir İdaresi Başkanlığı bütçeleri
üzerinde grubum adına konuşmak üzere söz aldım. 
Değerli
arkadaşlar, Maliye Bakanlığı bütçesi üzerinde her sene benzeri konuşmaları
yapıyoruz diğer bakanlıklarda olduğu gibi ama Maliye Bakanlığı bütçesiyle
ilgili olarak çok esaslı eleştiriler yapıyoruz. Hakikaten temel eleştiriler ama
her sene bunlar düzeleceğine artıyor.
Maliye Bakanlığı
devleti temsil eden bakanlıktır. “Devlet” deyince ilk akla gelmesi gereken
bakanlık, Maliye Bakanlığıdır. Devlet ciddiyetini, devlet ağırlığını göstermesi
gereken bakanlıktır Maliye Bakanlığı. Ama maalesef Maliye Bakanlığı, sizler de
fark ediyorsunuzdur, her sene bu ağırlığını, bu ciddiyetini kaybediyor. Bunun
çok çeşitli sebepleri var. Sadece kendi kadrolarını, kendi yetiştirdiği değerli
elemanları harcadığı için değil özellikle son yıllarda; sadece kurullarını,
devlete adam yetiştiren, denetimin ciddiyetini gösteren kurullarını kaybettiği
için değil, bunun dışında da sebepler var. 
Maliye Bakanlığı
gibi bir kuruluş, kurum, kendi çıkardığı kanunlara, kendi mevzuatına aykırı
hareket ediyor maalesef. Maliye Bakanlığı böyle bir ortamda… 
Mesela dün Sayın
Başbakan bir açıklama yaptı bu dönüşüm programlarıyla ilgili olarak. Dün diyor
ki: “Tasarruflarımızı artırmamız gerekiyor, tasarruf artıracağız.” Bunu yapması
gereken kuruluş öncelikle Maliye Bakanlığıdır tabii ki ve Sayın Başbakan
“Tasarruf, tasarruf” dedikten sonra somut olarak ne getirdi biliyor musunuz?
Plaket tasarrufunu getirdi. “Bundan sonra plaketler verilmesin; çok yer
kaplıyor, çok da masraf oluyor.” dedi; getire getire bunu… Ya, buna şimdi sayın
milletvekillerimiz de gülüyorlar. Böyle komik bir şey olabilir mi? Tasarruf
gerçekten çok önemli. Türkiye’de tasarrufların artması lazım, devlette de
tasarrufların artması lazım ama plaket tasarrufu diye bir tasarruf bir
Başbakanın ağzından çıkar mı? 180 kalem tasarruf konusu çıkarırsınız, bir
tanesi, anlıyorum, plaket olabilir ama en başta ya da tekil olarak sayılması
gereken tasarruf konusu plaket tasarrufu mudur Allah aşkına? Maliye Bakanlığı
tabii bu konulara fırsat veriyor maalesef ama bunlar çok önemli konulardır. 
Bu taşıt
araçlarıyla ilgili olarak, her sene bu eleştiriyi yapıyoruz. Mesela, bu sene de
8.900 taşıt aracı ilave olarak alınıyordu, Komisyonda buna 100 küsur daha ilave
ettik; 9 bin küsur taşıt aracı alınacak sadece bu sene. Ya, Fransa’da,
İngiltere’de, baktım özellikle, Japonya’da -onların nüfusları bizden daha
fazla, daha gelişmiş ülkeler ve kendileri otomobil motorundan itibaren üreten
ülkeler- 9 bin, 10 bin taşıt aracı var devlette, kamuda en fazla. Biz bir yılda
9 bin taşıt aracı alıyoruz. Bizde şu anda 95 bin. Maliye Bakanlığı tümünü
bilmiyor, kiralama suretiyle alınanları da tam olarak bilmiyor; 100 binin
üzerinde. Böyle bir şey olabilir mi? Bunlarda tasarruf yapamıyorsunuz, devleti
yönetemiyorsunuz, devletin ne olduğunu bilmiyorsunuz, devletin kurumlarının
kadrolarının farkında değilsiniz, devlet yönetme iddiasında bulunacaksınız,
tasarruf iddiasında bulunacaksınız; olmaz. Öncelikle Maliye Bakanlığını
yöneteceksiniz, ne olduğunu bileceksiniz, envanterinizi bileceksiniz, devleti
bileceksiniz ondan sonra devleti yönetme iddiası taşıyacaksınız. 
Taşıt aracı
demişken bir şey daha söyleyeyim: Papa buraya geldi. Papa’nın neden geldiğini
pek bilmiyoruz, onlar ayrı bir konu ama nasıl bir iz bıraktı sonuç olarak, akıllarda
ne kaldı? Müslümanların aklında ne kaldı? Papa çok mütevazı Fiat arabalara
biniyor ama bizim Diyanet İşleri Başkanımız milyonluk arabaya biniyor, bu kaldı
akıllarda, kalan bu oldu. (CHP sıralarından alkışlar) Tasarruf, tasarruf, ondan
sonra da plaket tasarrufu…
Değerli
arkadaşlarım, Maliye Bakanlığının bu kadar ağırlık kaybetmesinin en önemli
sebeplerinden bir tanesi, demin söylediğim cümlelere ilave olarak söyleyeyim;
bütçe gibi çok önemli, çok ciddi, bütçe hakkı gibi konuyu samimiyetsiz hâle
getirmesidir. Bakın, bütçe yapıyorsunuz. Mesela 2015 bütçesi 472,9 milyar lira
oldu bu sene. Bu bütçenin normalde 500 milyar olması gerekiyor, 500. Ne yapıyor
Maliye Bakanlığı? Bütçeyi küçük tutuyor, harcamaları az gösteriyor, belli,
özellikle millî eğitim bütçesine, personel ödeneklerine ödenek koyuyor, daha
sonra o ödenekleri çekiyor, başka alanlara dağıtıyor, devlet tarafından
personele ücret verilmemesi söz konusu olamaz, tekrar ödenek yaratıyor.
Normalde ek bütçe yapması gerekirken ek bütçeyi yapmıyor her sene. Daha sonra
tamamlayıcı ödenekle Bütçe Kanunu’na, Kesin Hesap Kanunu’na maddeler koyuyoruz.
Mesela bu sene de 2015’in Bütçe Kanunu’nun 6’ncı maddesine bakın, Anayasa’ya
aykırıdır arkadaşlar, Anayasa’ya aykırı. Her sene Anayasa’ya aykırı iş
yapıyoruz. 
Şimdi, bizde
deniyor ki… Efendim, evvelsi gün Güngör Uras yazmış: “Türkiye dünyada sayılı
küçük bütçe açığı olan ülkelerden biridir.” Evvelsi gün yine Merkez Bankası
bize brifing verdi Plan ve Bütçe Komisyonuna, diyor ki tablolardan bir tanesi:
“Bütçe açığı en düşük ülkelerden biriyiz.” Bunu mali disiplin için örnek
gösteriyor. Öyle değil; Maliye Bakanlığı bütçe açığını saklıyor, ek bütçe
yapması gerekirken yapmıyor; yedek ödenek, ödenek üstü harcama, tamamlayıcı
ödeneklerle, hileli bir şekilde, bakın, maalesef hileli bir şekilde bütçe
açığını küçük gösteriyor her sene. Bütçeyi küçük yapıyor, yapması gereken
bütçeden çok daha küçük bir bütçe yapılıyor. Yıl sonunda ek bütçe yapılması
gerekirken yapmıyor ve Maliye Bakanlığı her sene şurada millet iradesinin, bu
Meclisten millet iradesinin hırsızlığını yapmış oluyor. Kendisi bu yetkiyi
kullanıyor, maalesef, bakın, böyle ağır cümleler kullanıyorum. Bu yetkiyi
Maliye Bakanlığı kullanıyor. Böyle bir şey olamaz arkadaşlar. Bunu yapan Maliye
Bakanlığının, ağırlığı ve ciddiyeti olmaz, onun için bu durumdayız maalesef.
Şimdi, hızlı bir
şekilde de bir diğer konuya geçeyim. Dün yine Başbakanın açıkladığı bu yapısal
dönüşüm programları içerisinde, 2’nci taksitti bu; biliyorsunuz, bir 9 program
açıkladı ki bunlar Onuncu Beş Yıllık Kalkınma Planı’nda “Dönüşüm Programı” diye
25 başlık altında zaten var. Onuncu Beş Yıllık Kalkınma Planı’nın ilk yılı
2014’tü zaten, ilk yılı geçti, hiçbir şey yapılmadı. Bunları yeniden gündeme
getiriyoruz biz. Doğru dürüst bunlara ödenek bile konmadı geçen sene, bunlarla
ilgili hiçbir şey yapılmadı. Bu sene taksit taksit gündeme getiriyoruz. 
Şimdi, dün
açıklananlardan bir tanesi de kayıt dışı ekonominin küçültülmesi, azaltılması.
Kayıt dışı ekonomi… Bakın, her sene Plan ve Bütçe Komisyonunda da, Genel
Kurulda da bunu söylüyorum. Bunu yapabilmek için, kayıt dışı ekonomiyi
küçültebilmek için öncelikle yapmamız gereken, kamu kurumlarının, özellikle iş
yerleriyle ilgili olan kamu kurumlarının, Sosyal Güvenlik Kurumunun, Maliye
Bakanlığının, Çalışma Genel Müdürlüğünün, ticaret odalarının ve sanayi odalarının,
bunların ortak bir veri havuzu yapmalarıdır. Bakın, Maliye Bakanlığının 2000
yılından beri aşağı yukarı mükellef sayısı değişmemiş, çok az artmış ve
artışlara bakın, mükellef sayılarında 8-10 ille sınırlı, büyük ille sınırlı,
onun dışında artış yok. Anadolu’da mükellef sayısı azalıyor; mükellef sayısı,
iş yeri sayısı Maliye Bakanlığı kayıtlarına göre azalıyor. Yani Anadolu
gittikçe fakirleşiyor, sıkıntı içerisinde, fakruzaruret içerisinde. Sadece
belli illerde bir artış söz konusu. Şimdi, bunu parantez içerisinde söyledikten
sonra belirteyim.
Siz Maliye
Bakanlığı olarak SGK’yla, Çalışma Genel Müdürlüğüyle, iş yerleriyle ilgili,
kuruluşlarla ortak bir veri havuzu oluşturmadan, veri tabanı oluşturmadan bu
kayıt dışılığı çözemezsiniz ki. Yani bu bir aldatmacadan ibaret. Bir şey
yapıyorsak doğru dürüst yapmamız gerekir, bir anlamı olması gerekir. 
Sayın Bakanım,
yine, siz bütçeyi sunuş konuşmanızda Genel Kurulda vakit yetmediği gerekçesiyle
yolsuzluk bölümünü atladınız. İyi ki atladınız. Yolsuzluklar konusunda,
maalesef, sınıfta kaldık. O günkü açıklamanızda 64’üncü sırada olduğumuzu
belirtiyorsunuz ama geçen yıl kaçıncı sırada olduğumuzu belirtmiyorsunuz. Geçen
yıla göre maalesef çok çok geriledik. Ama, onun haricinde bir şey daha
belirteyim: OECD’nin bir raporu var; bu, basında yer almadı, ben Komisyonda da
belirttim. Rüşvetle Mücadele Çalışma Grubu’nun raporuna göre -yurt dışından
Türkiye’ye gelen firmalara verilen rüşvetleri inceliyor bu çalışma grubu- diyor
ki: “Bununla ilgili, on bir yılda hiçbir ilerleme olmadığı gibi, yaptığımız
araştırmaya göre Türkiye’nin kendi içindeki rüşvetle mücadelesi de gittikçe
geriliyor.” Bu çok enteresan. Yani, normalde yurt dışındaki firmaların
Türkiye’de verdiği rüşvetler inceleniyor, diyor ki: “Türkiye bunu yapamaz çünkü
kendi içerisinde rüşvet, maalesef, korkunç boyutlarda.” Böyle bir eleştirisi
var.
Çok teşekkür
ediyorum. 
Bütçemizin
hayırlı uğurlu olmasını diliyorum. (CHP sıralarından alkışlar)
BAŞKAN – Altıncı
konuşmacı Aykut Erdoğdu, İstanbul Milletvekili.
Buyurun Sayın
Erdoğdu. (CHP sıralarından alkışlar)
CHP GRUBU ADINA
AYKUT ERDOĞDU (İstanbul) – Sayın Başkan, değerli milletvekilleri; Kamu İhale
Kurumu, Özelleştirme İdaresi Başkanlığı ve Kamu Gözetimi Muhasebe Denetimi
Standartları Kurumunun 2015 yılı bütçesi üzerine Cumhuriyet Halk Partisi Grubu
adına söz aldım. Hepinizi saygıyla selamlıyorum.
İlk, kamu
ihaleleriyle başlayalım. Yaklaşık 500 milyar lira, iktidar döneminde 500 milyar
lira harcayan Kamu İhale Kurumuyla başlayalım. 2002 yılında yapılan, daha önceki
dönemde yapılan yolsuzlukların ağır faturası ödendiği için kamu ihale sistemi
yenilendi ve yolsuzlukları zorlaştıran, etkin, ekonomik bir sistem getiren yeni
bir kamu ihale sistemi kuruldu. Bu kamu ihale sisteminin özelliği, temel
özelliği neydi? Yolsuzlukları zorlaştırıyordu. Kaderi ne oldu? On iki yıl
boyunca, bizim sayabildiğimiz, 162 kere çeşitli kanunlar ve kararnamelerle bu
kanuna tecavüz edildi. “Tecavüz edildi.” diyorum çünkü yapılan değişikliklerin
bir çoğu ya yapılan yolsuzlukları aklamak için ya da yeni yapılacak
yolsuzlukları kolaylaştırmak için yapılan değişikliklerdi. Bunun için en kolay
yol Kamu İhale Kanunu’nun kapsamından kurtulmaktı. Bunun için de istisna
maddesine çok sık müdahale edildi. Çünkü istisna maddesine gelinseydi ne
oluyordu, bütün kamu ihale mevzuatı o ihaleler için iptal ediliyordu. 5 madde
vardı, (e) başlığına kadar 5 madde vardı iktidar geldiğinde. Peki ne oldu? Şu
an (u) maddesine gidildi; alfabe bitiyor Sayın Maliye Bakanı, (u) maddesine
kadar istisna koydunuz. Koyduğunuz bir istisna, mesela, fakir ailelere kömür
dağıtımıyla ilgili. Fakir ailelere kömür dağıtımında yapılan utanç verici
yolsuzlukları defalarca bu kürsüde açıkladım.
Bir başka
mesele, yasaklılar listesi. Ne demek yasaklılar listesi? Eğer, bir şahıs ve o
şahsın ortak olduğu şirket rüşvet verirse, yolsuzluk yapılırsa ve bununla
ilgili dava açılırsa, davanın açıldığı tarihten itibaren yasaklanması
gerekiyor. Yine, burada yasaya müdahale ettiniz ve rüşvet verenlerin ve
yolsuzluk yaptığı iddia edilenlerin kamu ihalelerine katılmasını
kolaylaştırdınız. Bunu veren milletvekili için de hüzün verici bir durumdur bu,
bu teklif hüzün verici bir durumdur. Ne oldu bunun sonunda?
Sayın Başkan,
Sayın Bakan, Türkiye Cumhuriyeti’nin en yüksek bedelli ihalesi ne? Üçüncü
havalimanı ihalesi değil mi? Üçüncü havalimanı ihalesinde televizyonların
önünde kim pey sürüyordu? Nihat Özdemir. Peki, Nihat Özdemir o peyi sürdüğü
sırada, Ankara’da, Mavi Akım dosyasında yolsuzlukla yargılanıyor muydu?
Yargılanıyordu. Yargılananların, kanuna göre yasaklılar listesinde olması
gerekirken ve ihaleye katılması yasak olması gerekirken, Türkiye Cumhuriyeti
tarihinin en yüksek bedelli ihalesine nasıl katıldı Sayın Bakan? Bu hüzün
verici bir tablo değil mi? İdare ve mahkemenin bu kararı vermemesi ve bu şüphe
altındaki birinin yasanın açık hükmüne göre üçüncü havalimanı ihalesine
katılması, ihaleye fesat karıştırma hükmü taşımaktadır. Bu, bizler adına hüzün
vericidir. 
Kamu İhale
Kurulundaki aksaklıklar bununla kalmıyor. Kamu İhale Kurulunun bütün yetkileri
elinden alındı ama hangi yetkileri? Yolsuzlukları açığa çıkarıcı veya
engelleyici yetkileri. Bugün, Türkiye’de bir kamu ihalesinde yolsuzluk
yapıldığını ispatlamak, devlete bu konuda para kazandırmanın bedeli 5 bin lira.
5 bin lira vermeden şikâyet edemiyorsunuz ve şikâyetinizde haklı çıksanız bile
5 bin lirayı geri alamıyorsunuz. Bu, Türkiye’deki çürümüşlüğün simgesidir. Kamu
ihale sistemi öyle bir hâle getirildi ki değerli arkadaşlar, bugün itibarıyla
eşit rekabetçi bir sistem yok. Sadece iktidar yandaşlarına kamu kaynaklarının,
yetim hakkının haksız aktarılmasını sağlayacak bir sistem kuruldu. Bu tablo bu
Meclis adına hüzün verici bir tablodur. 
Sorun bununla
bitmiyor, bir diğer meselemiz özelleştirme. Neoliberal vahşi kapitalistler bize
özelleştirmeyi nasıl anlattılar? Dediler ki: “Fiyatlar düşecek, istihdam
artacak, hizmet kalitesi artacak.” Bakın büyük özelleştirmelere, hangisi
gerçekleşti? Vahşi kapitalistler, hatta, din soslu vahşi kapitalistler,
söylediklerinizin hangisi haklı çıktı? TELEKOM’a bakın, insanlar evlerindeki
sabit hatları kapatıyor. Elektrik şirketlerine bakın, doğal gaz şirketlerine
bakın. Peki, bizim tip özelleştirmelerde, bizim gibi sömürge hâline getirilmek
istenen ülkelerde özelleştirme ne anlama geliyor? Varlıkların değerlerinin
altında satılarak iktidar yandaşlarının zengin hâline getirilmesi,
zenginleştirilmesi demek anlamına geliyor. 
Şimdi, bir malı
satarken ne yapmanız gerekiyor? Değerini tespit etmeniz gerekiyor. Kamuya ait
bir malı satarken de kanunla değerlemeyi yapmanız gerekiyor. Şimdi Sayın Maliye
Bakanına soruyorum: Kanuna göre, bize ait, halka ait bütün malları sattıktan
sonra değerleme raporlarını açıklamanız gerekiyor. TELEKOM’un değerleme raporu
nerede? Nerede, Sayın Bakan? TEKEL’de sattıklarınız… Bu ülkede “50 milyar
dolara sattık.” dediğiniz, değeri minimum 150 milyar dolar olan yetimin
hakkının değerleme raporlarını niye açıklamıyorsunuz? Çünkü, açıklarsanız
iktidarınızın hangi yolsuzluklar içerisinde olduğu anlaşılacak. (CHP ve HDP
sıralarından alkışlar) TEKEL’i kaça sattınız? TEKEL’i 292 milyon dolara
sattınız. Alan adam dokuz ay sonra TEKEL’in yüzde 100’ünü kaça sattı? 1 milyar
dolara sattı. Eğer bu yetimin hakkı, bu mazlum halkın hakkı 1 milyar dolara
satılacaksa siz hangi cesaretle bunu 292 milyon liralara sattınız. Yazık günah
değil mi? Hiç mi vicdanınız sızlamıyor bu tablo karşısında? Yazık günah değil
mi? Maden işçisine gittiğimizde “Bu bütçede para yok.” diyoruz, memura
gittiğimizde “Para yok.” diyoruz, ezilen halklara gittiğimizde “Bu bütçede para
yok.” diyoruz, bir şirkette ettiğimiz zarar 700 milyon dolar. Bu kürsüye gelip
cevap verdiğinizde, ben, bu özelleştirmenin değerleme raporuyla cevap vermenizi
istiyorum. 
TELEKOM’u
sattınız. Bir şirketin, kapitalist sistemde bir şirketin satış değeri on veya
on dört yıllık brüt kârına eşittir. TELEKOM kaça satıldı? 11,5 milyar dolara.
Yazık günah değil mi? 4 milyar lira brüt kârı vardı bu şirketin.
Peki, TELEKOM’u
aslında satmadık, Danıştay kararına göre TELEKOM’u kiraladık. Peki, Sayın
Maliye Bakanı, kiralanmış bir gayrimenkulü nasıl satıyorlar? TELEKOM
yöneticileri yirmi beş yıl sonra halka devredilecek TELEKOM şirketinin
gayrimenkullerini gazete ilanı vererek nasıl satıyorlar? Siz ve Ali Babacan
uyuyor musunuz? Niye buna müdahale etmiyorsunuz? Yazık günah değil mi? Halkın
kiralanmış bir malının satılması yazık günah değil mi Sayın Bakan? TELEKOM’u
sattınız, kurumlar vergisi yüzde 30; beş ay sonra kurumlar vergisi indi yüzde
20’ye. 4 milyar lira brüt kârı var, yirmi yıllığına sattınız, her yıl 400
trilyon Hariri’nin cebine para koyuyoruz. Yazık değil mi? Vergiyi
indirecekseniz TELEKOM özelleştirmesinden önce indirsenize Sayın Bakan. 
Sayın Bakan, bu
kürsüden size soruyorum: Yandaş iş adamlarının, milletin anasına küfreden
Mehmet Cengiz’in ne kadar vergisini sildiniz tarhiyat uzlaşmasında? Ne kadar
sildiniz? Yandaş iş adamlarının yüzde 95 vergisi silinirken, bakkalın, kasabın,
manavın, geçinemeyen esnafın ne kadar vergisini sildiniz? Bunların yüzde 90
vergisini siliyorsunuz ama mazlum insanlara geldiğinizde yüzde 40’ını
siliyorsunuz. İşte bu, vergi eliyle sömürü düzeninin yaratılmasıdır. 
Sayın Bakan,
bütün bunlar sizin Bakanlığınızın üstünden oluyor. Ben size “hırsız” demeyi
yüreğime yedirmem ama ne yazık ki bu ülkede kurulan vahşi kapitalist hırsızlık
düzeninin erketesi olmak üzerindesiniz. Bu yüzden, sizlere tek kuruş bile
emanet edilmeyeceğini düşünüyorum. Bu bütçeye son kuruşuna kadar karşıyız.
Fakiri daha fakir, yandaş zengini daha zengin eden bu bütçenin haram olduğunu
düşünüyoruz.
Hepinizi
saygıyla selamlıyorum. (CHP ve HDP sıralarından alkışlar) 
BAŞKAN – Sayın
Gök, söz talebiniz var. 
Buyurun.

V.- AÇIKLAMALAR
1.- Ankara Milletvekili Levent Gök’ün,
Maraş olaylarının 36’ncı yıl dönümünde Kahramanmaraş’ta yapılacak anma
toplantılarının Kahramanmaraş Valiliği tarafından yasaklanmasını ve 17-25
Aralık operasyonlarının yıl dönümünde CHP il başkanlıklarına asılan
pankartların polis tarafından kaldırılmasını kınadığına ilişkin açıklaması
LEVENT GÖK
(Ankara) – Sayın Başkan, teşekkür ederim.
Bugün 36’ncı yıl
dönümünü anmak için, Maraş katliamını anmak için Maraş’ta bulunan tüm
dostlarımızı selamlıyorum. 
Otuz altı yıl
önce Maraş’ta karanlık eller bir katliam yaptı ve Alevi yurttaşlarımıza yönelik
bir katliam gerçekleştirdiler. Bugüne kadar pek çok faili daha hâlâ yakalanamamış
olan Maraş katliamındaki bu olayları anmak için bugün Maraş’ta yapılacak olan
toplantıların tümünün Maraş Valiliğince yasaklanmasını şiddetle kınıyoruz. Tam
tersine, devletin bu konuda öncülük etmesi ve eğer Alevi yurttaşlarımızı şu
anki iktidar yurttaş sayıyorsa böyle bir anmayı bütün herkesin katılacağı büyük
organizasyonlara çevirmesi gerekirdi. Bu anlayışı şiddetle kınadığımızı
belirtiyor, Maraş katliamında ölenleri saygıyla bir kez daha anıyorum.
Ayrıca, 17-25
Aralık yolsuzluk operasyonlarında il başkanlıklarımıza asılan pankartları
polisin bütün gücüyle kaldırmasını da şiddetle kınadığımı belirtmek istiyorum.
Aynı şekilde, Genel Başkanımıza yönelik Ankara Büyükşehir Belediye Başkanının
birkaç ay önce astığı billboardları kaldırmayan zihniyetin bu tavrını da tüm
kamuoyumuzun bilgisine sunuyorum.
Teşekkür ederim.
BAŞKAN –
Teşekkür ediyorum.
Sayın
milletvekilleri, birleşime on dakika ara veriyorum.
Kapanma Saati: 14.23

DÖRDÜNCÜ OTURUM
Açılma Saati: 14.37
BAŞKAN: Başkan Vekili Sadık YAKUT
KÂTİP ÜYELER: Fehmi KÜPÇÜ(Bolu) , Muhammet Bilal MACİT (İstanbul)
----0----
BAŞKAN – Sayın
milletvekilleri, Türkiye Büyük Millet Meclisinin 34’üncü Birleşiminin Dördüncü
Oturumunu açıyorum.
Dokuzuncu tur
bütçe görüşmelerine devam edeceğiz. 

III.- KANUN TASARI
VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek) (Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 157 Adet Denetim
Raporunun Sunulduğuna İlişkin Sayıştay Başkanlığı Tezkeresi, 2013 Yılı Dış
Denetim Genel Değerlendirme Raporunun Sunulduğuna İlişkin Sayıştay Başkanlığı
Tezkeresi, 2013 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi, 2013 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi ile Plan ve Bütçe
Komisyonu Raporu (1/949, 3/1575, 3/1576, 3/1577, 3/1578, 3/1579) (S.Sayısı:
657) (Devam)

A) MİLLÎ SAVUNMA BAKANLIĞI (Devam)
1) Millî Savunma Bakanlığı 2015 Yılı Merkezî Yönetim
Bütçesi
2) Millî Savunma Bakanlığı 2013 Yılı Merkezî Yönetim
Kesin Hesabı

B) SAVUNMA SANAYİİ MÜSTEŞARLIĞI (Devam)
1) Savunma Sanayii Müsteşarlığı 2015 Yılı Merkezî
Yönetim Bütçesi
2) Savunma Sanayii Müsteşarlığı 2013 Yılı Merkezî
Yönetim Kesin Hesabı

C) GENÇLİK VE SPOR BAKANLIĞI (Devam)
1) Gençlik ve Spor Bakanlığı 2015 Yılı Merkezî Yönetim
Bütçesi
2) Gençlik ve Spor Bakanlığı 2013 Yılı Merkezî Yönetim
Kesin Hesabı

Ç) SPOR GENEL MÜDÜRLÜĞÜ (Devam)
1) Spor Genel Müdürlüğü 2015 Yılı Merkezî Yönetim
Bütçesi
2) Spor Genel Müdürlüğü 2013 Yılı Merkezî Yönetim Kesin
Hesabı
D) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2015 Yılı
Merkezî Yönetim Bütçesi
2) Yükseköğrenim Kredi ve Yurtlar Kurumu 2013 Yılı
Merkezî Yönetim Kesin Hesabı

E) MALİYE BAKANLIĞI (Devam)
1) Maliye Bakanlığı 2015 Yılı Merkezî Yönetim Bütçesi
2) Maliye Bakanlığı 2013 Yılı Merkezî Yönetim Kesin
Hesabı

F) GELİR İDARESİ BAŞKANLIĞI (Devam)
1) Gelir İdaresi Başkanlığı 2015 Yılı Merkezî Yönetim
Bütçesi
2) Gelir İdaresi Başkanlığı 2013 Yılı Merkezî Yönetim
Kesin Hesabı

G) KAMU İHALE KURUMU (Devam)
1) Kamu İhale Kurumu 2015 Yılı Merkezî Yönetim Bütçesi
2) Kamu İhale Kurumu 2013 Yılı Merkezî Yönetim Kesin
Hesabı

Ğ) ÖZELLEŞTİRME İDARESİ BAŞKANLIĞI (Devam)
1) Özelleştirme İdaresi Başkanlığı 2015 Yılı Merkezî
Yönetim Bütçesi
2) Özelleştirme İdaresi Başkanlığı 2013 Yılı Merkezî
Yönetim Kesin Hesabı

H) KAMU GÖZETİMİ, MUHASEBE VE DENETİM STANDARTLARI
KURUMU (Devam)
1) Kamu Gözetimi, Muhasebe ve Denetim Standartları
Kurumu 2015 Yılı Merkezî Yönetim Bütçesi
2) Kamu Gözetimi, Muhasebe ve Denetim Standartları
Kurumu 2013 Yılı Merkezî Yönetim Kesin Hesabı

I) GELİR BÜTÇESİ (Devam)

BAŞKAN –
Komisyon ve Hükûmet yerinde. 
Şimdi söz sırası
Halkların Demokratik Partisi Grubu adına Bitlis Milletvekili Hüsamettin
Zenderlioğlu’na aittir.
Buyurun Sayın
Zenderlioğlu. 
PERVİN BULDAN
(Iğdır) – Sayın Başkan, söz talebim vardı ama.
BAŞKAN –
Bekletmeyeyim, ondan sonra vereyim.
PERVİN BULDAN
(Iğdır) – Peki.
BAŞKAN – Buyurun
Sayın Zenderlioğlu. (HDP sıralarından alkışlar)
HDP GRUBU ADINA HÜSAMETTİN ZENDERLİOĞLU
(Bitlis) – Sayın Başkan, değerli milletvekilleri; 2015 Yılı Merkezi Yönetim
Bütçe Kanunu Tasarısı’yla ilgili Millî Savunma Bakanlığı bütçesi hakkında
Halkların Demokratik Partisi adına söz almış bulunmaktayım; bu vesileyle
hepinizi saygıyla sevgiyle selamlıyorum.
Ancak sözlerime
başlamadan önce Maraş katliamıyla ilgili, yapılan bu katliamı nefretle
kınıyorum. Bu katliamı yapanlardan hesap sorulmasını talep ediyorum.
Değerli
milletvekilleri, devlet bütçeleri çok önemli siyasi, ekonomik ve yönetsel
belgelerdir. Aynı zamanda hükûmetlerin emek, demokrasi, sosyal hak ve
özgürlükler konusundaki duruşlarının en önemli göstergeleridir. 
Bütçeyi
değerlendirirken, doğal ve toplumdaki olay ve olguların derindeki ihtiyaçların
bir sonucu olarak ortaya çıktığı, bunların altyapıdaki zorunlulukların ya da
ertelenemez ihtiyaçların dışavurumları olduğu bir gerçektir. 
Bütçe
ödeneklerinin kurum bazında fonksiyonel dağılımına bakıldığında, 2015 yılı
bütçesinin yüksek derecede güvenlik algısıyla hazırlanmış bir militarist bütçe
ve son yıllarda ağırlığı giderek artan bir muhafazakârlaşma ve otoriterleşme
bütçesi olduğu gün gibi açıktır.
Dünyanın en
fazla silahlanan devletleri arasında olan Türkiye, her geçen yıl savaşa olan
bütçesini artırmakta ve savaş bütçesine harcanan paralar emin olun ki barışa
harcanmış olsaydı daha olumlu sonuçlar alınabilirdi. 
Göstermelik
denetim ve raporların olduğu, görüşülen, konuşulan ama denetlenmeyen, ne
yaptığı bilinmeyen, tek başına bütçedeki toplam ödeneklerin yaklaşık yüzde
5’ini kullanacak olan Millî Savunma Bakanlığının bütçesinin yüzde 57’si personel,
yüzde 35’i tüketime yönelik mal ve hizmet alımları oluşturuyor.
Merkezi bütçenin
dışında örtülü ödenekten, kamu kurum ve kuruluşlarından, vakıf ve dernek adı
altında Millî Savunma Bakanlığına milyarlarca kaynak aktarılmaktadır. 
AKP Hükûmetinin hazırladığı
bütçe halkı soymaya, yoksullaştırmaya, işsiz bırakmaya, Türkiye’nin geleceğini
karartmaya ve güzel yarınlara ipotek koyma bütçesidir. 
Sayın Başkan,
değerli milletvekilleri; bilindiği gibi AK PARTİ Hükûmeti 2015 yılı bütçesini
antidemokratik bir bütçe hazırlamıştır. Halktan topladığı ağır vergileri, kendi
otoritesini pekiştirmek ve sömürü alanını genişlettirmek ve aslan payını da
yine TSK ve Millî Savunma Bakanlığına ayırdığı gün gibi ortadadır. Emekçilerin
kazanımlarına, halkların birikimlerine ve yaşam alanlarına göz dikildiği net
bir biçimde görülmektedir. Başka bir ifadeyle, yağma, talan bütçesidir, aynı
zamanda savaş bütçesidir.
Sayın Başkan,
değerli milletvekilleri; bugün Orta Doğu’da adı konulmamış bir üçüncü dünya
savaşı yaşanmaktadır. Çünkü vahşi kapitalist modernite nasıl birinci ve ikinci
dünya paylaşım savaşlarında halkları birbirine boğazlatmışsa, maalesef, bugün
aynı işi Orta Doğu coğrafyasında yapmaktadır. Orta Doğu’yu yeniden dizayn etmek
isteyenlerin senaryoları sahnededir. Birinci dünya paylaşım savaşında
çıkarlarına uygun toprakları elde edemeyince, isteklerini, ikinci dünya
paylaşım savaşında milyonlarca insanın ölümüne neden olmuştur ve bir o kadar da
engelli bir yaşama mahkûm edilmiştir ve bu sonuçtan sonra amaçlarına uygun bir
biçimde yeni haritalar çizmişlerdir. Bununla da yetinmemişlerdir. Doğayı
yaralamışlardır, ekolojik dengeyi yerle bir etmiştir.
Orta Doğu
coğrafyası jeostratejik ve jeopolitik, jeoekonomik açısından dikkat çekici bir
alandır. Bu alan yer altı ve yer üstü zenginlik kaynakları nedeniyle tarih
boyunca savaşlara, istilalara, işgallere, yağma, talan, katliamlara, sürgün ve
göçlere neden olmuştur. Bu duyguyu anlayabilmek için kadim Mezopotamya
topraklarında Kürt halkının büyük acılar dolu bir tarih yaşadığını göreceksiniz
ve hâlen DAİŞ denilen bir belayla karşı karşıyadır. Bu acıların en canlı tanığı
kuşkusuz Rojava’dır, en bariz örneği Kobani’dir. Bu kesintisiz zulüm ve
baskıya, inkâra, imhaya, yok sayılmaya karşı bu mazlum halk gücü oranında her
zaman direnmesini bilmiştir. 
Yaşadığımız bu
coğrafyada, yaşanan savaşların, sömürülen halkların, işkencelerin, gözyaşıyla
büyüyen çocukların artık bu kirli politikalara ve oyunlara gelmeyeceği herkesçe
bilinmelidir.
İnsanca, özgürce
eşit yaşamanın ilkelerinden biri de, sosyal devlet anlayışı, sosyal hukuk ve
adalet anlayışı olmalıdır. Halktan alınan vergiler rantçıların cebine
aktarılmamalıdır. Her alan denetlemeye açık olmalıdır. Kimse kendini yasaların
üstünde görmemelidir. Demokratik haklar ve özgürlükler için mücadele eden
insanlara ve halklara, TOMA, biber gazı, cop, gözaltı, tutuklamalar
olmamalıdır.
Sayın Başkan,
değerli milletvekilleri; dünyada sınırların kaldırılması tartışmaları sürerken
yaşadığımız bu coğrafyada hâlen yüzyıl önceki düşünceyle karşı karşıyayız. Son
zamanlarda Rojava’da yaşananlar ortadayken, maalesef, AKP Hükûmeti, DAİŞ gibi
vahşi bir örgüte karşı oportünist bir politika geliştirmektedir. Bu
politikaları, hem askerî açıdan hem siyasi bazda yanlış olarak
değerlendiriyoruz ve söylüyoruz. Kürt halkının yüzyıllar önce emperyal
devletler tarafından paylaşılan ve 4 parçaya bölünen bu halkın umut ediyorum ki
21’inci yüzyılda bu paylaşma ve bu parçalanmaya son vereceği umudunu hâlen
canlı tutuyorum ve diyorum ki o günler yakındır.
Bu tarihsel,
sosyolojik ve siyasal gerçeği kabul etmeyen AK PARTİ Hükûmeti ve iktidarı DAİŞ
çetesi aracılığıyla Kürtlerin Rojava’daki kazanımlarına göz dikmiş
bulunmaktadır.
El Nursa, El
Kaide, Ahura Şam ve diğer gruplara gönderilen yardımların, başta Kürt halkına
ve diğer halklara gözyaşı, bomba ve kurşun olarak döndüğünü ifade etmekte yarar
buluyorum.
Bu kapsamda,
bugüne kadar, tüm dünya kamuoyunun da tartıştığı üzere, Türkiye’nin neden
koalisyon güçlerine yeterli desteği sunmadığı ortadadır. IŞİD zihniyetini Kürt
özgürlük hareketiyle bir tutmaya çalışmak, bu anlayışı yanlış buluyoruz.
Böylesi tarihsel sürecin yaşandığı bugünlerde DAİŞ’i özgürlük mücadelesi
verenlerle aynı kefeye koymak tarihî bir yanılgıdır, günahtır ve büyük bir
vebaldir.
Aslında
Suriye’de yaşanan iç savaştan dolayı Türkiye’nin çetelere birçok alanda
yardımda bulunması, sınır kapılarını bu gruplara açması, çetelerin sınırdan
giriş ve çıkışlarına izin vermesi, onlarla saatlerce toplantı yapması kabul
edilir bir durum değildir. 
AK PARTİ
Hükûmeti, Türkiye topraklarına havan topu düşmelerinden, Suriye’deki çetelere
el altından yardım etmekten, çetelerin sınırın sıfır noktasında geliştirdikleri
bu geçişlerden; bir sanatçı, aktivist Kader Ortakaya’nın sanatçılarla barış
zincirini oluştururken kafasından vurularak öldürülmesinden rahatsızlık
duymadı. Bu Hükûmet bununla ilgili bir açıklamada da bulunmadı, hatta suspus
oldu ama atılan küçük bir taşta karşı tarafa karşı topyekûn bir koro hâlinde
tepki göstermesini bilmiştir.
Türkiye'nin
Suriye sınırında Kürt coğrafyasını bölen sınırlar bir korkunun yansımasından
başka bir şey değildir. Kürtleri ayırmak amacıyla sınırda tel örgüleri çekmekle
kalmamış, devasa büyüklükte bir tampon bölge oluşturarak mayınlı bir bölge
oluşturmuştur. Bugün 1.300 kilometre kara mayınlarıyla döşenmiş bulunmaktadır.
Bu döşenen mayınların hiçbirini sökmemektedir. Ancak, bu savaş dolayısıyla göç
eden halk bu mayın tarlalarında ne yazık ki canlarını yitirmektedirler.
Bunun en somut
göstergeleri, hâlihazırda bölgedeki aktif şekilde devam eden askerî faaliyetlerin
yapımı süren kalekolları, karakolları, güvenlik barajları, devam eden koruculuk
sistemi, mayınlı araziler, yeni silah ve füze alımları ve dolayısıyla hâlen
Millî Savunma Bakanlığına ayrılan devasa bütçe ortadadır. 
Sayın Başkan,
değerli milletvekilleri; bugün çözüm süreci içerisinde çatışmalar durmuş
olabilir fakat Türk Silahlı Kuvvetlerinin çok yakın bir geçmişte nasıl bir
savaş yürüttüğü, uluslararası savaş kurallarına uyup uymadığını şüphe ile
karşılıyoruz. Zira Kazan Vadisi’nde 1999 yılında Silopi’de kimyasal silah
kullanarak 20 ARGK’linin hayatını kaybettiği iddiaları hâlen açığa çıkmamıştır.

Bunları
araştırmak için hakikatleri araştırma komisyonlarının kurulması şarttır. Biz
her yıl sağa sola saçılmış mühimmatlar nedeniyle yaşamını yitiren Kürt
çocuklarının ölüm haberlerini artık almak istemiyoruz. Ama şu çok açık ki ne
Türk Silahlı Kuvvetleri ne Millî Savunma Bakanı bu sorunların hiçbirinin çözümü
adına bir adım dahi atmış değildir. Hâlen de bununla ilgili bir açıklama
yapmaları da söz konusu değildir. 
Bunun gibi
sorunların çözümü adına Millî Savunma Bakanlığı herhangi bir çözüm girişiminde
bulunmaması nedeniyle güven verici bir kurum olmaktan oldukça uzaktır. Millî
Savunma Bakanlığı suç üreten ve hak ihlal eden bir kuruma dönüşmüştür. Bakanlık
üzerindeki tüm bu ithamlarla ilgili öz eleştiri vermesi gerekir. Bakanlık
içinde yapılanlarla ilgili olarak kamuoyunu aydınlatması gerekir. 
Millî Savunma
Bakanlığı hakkındaki iddialarla yüzleştiği zaman, tüm gerçekleri kamuoyuna
açıkladığı zaman, bu kurumun bütçesi elbette görüşülebilir ve tartışılabilir.
Aksi hâlde, bu kuruma aktarılacak para, bu ülkeye kan ve gözyaşı olacaktır. 
Türk Silahlı
Kuvvetlerinin bir diğer yapısal sorunu hepinizin bildiği gibi zorunlu
askerliktir. Zorunlu askerlik, devletin vatandaşa eziyetine dönmektedir.
Zorunlu askerlik, gençler ve aileleri için çok büyük bir azaba dönüşmüştür ve
bu zorunluluk kaldırılmalıdır. Türkiye’de insanların askere gitmek
istemedikleri açıkça ortadadır. 
2014 yılı
itibarıyla yaklaşık 600-700 bin bakaya ve yoklama kaçağının bulunması, 2 milyon
kişinin askerliği tecil ettirmesi, bu ülkede insanların askerliğe sıcak
bakmadıklarının ve askerlik yapmak istemediklerinin açık ve net bir
göstergesidir. Sık sık tekrarlanan bu bedelli askerlik yasasının çıkarılması
bunun açık ve net bir göstergesidir. Sık sık tekrarlanan bu bedelli askerlik
yasasının çıkarılması bunun bir göstergesidir.
Sayın Başkan,
değerli milletvekilleri; devletin sürekli cezalandırma hafızası, vatandaşlarını
sadece asker olarak görmesi, askerlik yapmak istemeyen vatandaşlara vermiş
olduğu cezalar, 296 liradan başlayarak 22.286 TL’ye kadar çıkan kaçak tarifesi
bir işkenceye dönüşmüştür. Zorunlu askerliğin kaldırılması hepimiz için
elzemdir. Bunun için atılması gereken en önemli adım vicdani ret hakkının
anayasal güvenceye kavuşturulmasıdır. Hiç kimse iradesi dışında, zorla,
baskıyla hizmet yapmaya mecbur bırakılamaz. Bu, demokrasi normlarına tamamen
aykırı bir durumdur ancak Türkiye Avrupa Konseyi üyesi olmasına rağmen vicdani
reddi reddeden nadir ülkelerden biridir. Vicdani reddini açıklayanların ise
herkesin gözleri önünde ne kadar aşağılandıklarını, ötekileştirildiklerini
hepiniz biliyorsunuz. 
Zorunlu askerlik
görevi yapılırken karşılaşılan en büyük sorunlardan biri de askerdeyken şüpheli
şekilde hayatını kaybeden vatandaşlardır. Şu an Türkiye’de askerlik yapan
hiçbir yurttaşın kendi can güvenliğinden emin olduğu söylenemez çünkü bu konuda
askerlik görevi için askere alınan yurttaşlar askerlik şubelerinde yapılan
muayeneler sonucunda “Ruh sağlığı elverişlidir.” raporu almaktadır ama ne yazık
ki Millî Savunma Bakanı yaptığı açıklamada intiharın bir hastalık olduğu
yönünde raporlar vermektedir, yapılan açıklamalar oldukça gerçek dışıdır ve bu
konuda ciddiyetten uzaktır. 
Ancak, son on
iki yılda 1.036 askerin şüpheli bir şekilde intihar ettiği açıklanmıştır. 2014
Kasım ayından itibaren 27 şüpheli asker ölüm vakası bulunmaktadır. Askerlerin
sırtlarından vurularak öldürüldüğü olaylar ailelere intihar diye
aktarılmaktadır. Gerçekten askerlerin intihar ettiğini farz edersek Bakanlığın
bu intiharların nedeniyle ilgili herhangi bir çalışması var mıdır, merak
ediyoruz ve soruyoruz. Gerçekten intihar etmiş olsalar bile bunun nedeni,
niçini, bir kere aileye bu konuda bilgi verilmesi gerekir ama maalesef bu
konuda herhangi bir bilgi verilmiyor. Bakanlık, kesin bir şekilde, bu askerî
ölüm nedenlerini tüm çıplaklığıyla kamuoyuyla paylaşmalıdır. 
Genelkurmay
Başkanlığı ve Millî Savunma Bakanlığının bu konuya oldukça duyarsız davrandığı,
halkın verdiği vergiler sonucu Millî Savunma Bakanlığına verilen milyarlarca
liradan, yapılan bu harcamalardan halkı öldürme, katletme gibi sonuçlar
çıkmaktadır. Bunun en bariz örneği, 34 yurttaşın savaş uçaklarıyla katledildiği
Roboski katliamıdır. Ardından geçen bunca zamana rağmen hâlen failleri
açıklanmamıştır. Ancak, Roboski katliamını unutmadık ve unutmayacağız. 
Sayın Başkan,
değerli milletvekilleri; Millî Savunma Bakanlığı bütçesi görüşülürken, elbette
ki ana tartışma konularından bir tanesi de Ergenekon davalarıdır. 1990-2000’ler
arasında Kürdistan coğrafyasında siyasi hak talep edenlerin -güçlere karşı-
insanların zor kullanılarak katledildikleri iddia edilmektedir. Bu zor ve baskı
aygıtlarının devreye girmesi, beraberinde insanların yerinden edilmesini, insan
hak ihlallerini, binlerce insanın yaşamını yitirmesini toplumumuzun önüne
koymuştur. Söz konusu dönemde 6 milyon insan göç ettirilmiştir, 17 bin insan
faili meçhule gitmiştir, 60 bin insan yaşamını yitirmiştir, 4 bin köy
boşaltılmıştır. Ergenekon davalarında yargılanan birçok askerin söz konusu
dönemde Kürdistan’da görev aldığı bilinmesine rağmen, deyim yerindeyse,
Ergenekon davaları Fırat’ın doğusunu geçmemiştir. Bu da göstermektedir ki,
sistem kendi içinde bir iktidar kavgasını vermektedir ve bu iktidar kavgasının
sonucu olarak, Ergenekon davalarının hâlen ne durumda olduğunu kimse
bilmemektedir ve şeffaf da değildir, “Ne için, neden?” soruları hâlen
askıdadır. Ergenekon davalarının sonucu, hâliyle bir yüzleşmeden çok, iktidar
grubunun düellosunu yansıtan bir arena olarak vücut bulmuştur. 
Bir diğer konu
ise, Türkiye'nin Türk Silahlı Kuvvetlerinin tekrar bir siyasi aktör olarak
meydana çıkmasıdır. AK PARTİ döneminde her ne kadar siyasi alanda müdahale
yaklaşımlarından vazgeçildiği söyleniyorsa da Türk Silahlı Kuvvetleri,
Kobani’deki savaş durumundan kaynaklı her gün açıklama yaparak bizatihi
kendilerini Millî Savunma Bakanlığı ve yargı yerine koymuşlardır. 
Genelkurmayın
Millî Savunma Bakanlığına bağlanmasını talep ediyorum ben. Özellikle, geçen
süreçte de söylemiştim, Genelkurmay Başkanlığının Millî Savunma Bakanlığına
bağlanması gerekir, demokrasiyle idare edilen ülkelerde durum bundan ibarettir
fakat Türkiye’de bunun tersidir. Başka ülkelerde kimse Genelkurmayın adını
bilmez, Genelkurmay Başkanı siyaset yapmaz, herkes kendi görevini yapar ama ne
hikmetse Türkiye’de bunun tersi olduğu hepinizce malumdur. Bu kapsamda,
demokratik hukuk devletinin tesis edilmesi için yapısal çözümler bulunmak
zorundadır. Bulunmaz ise Türkiye’de darbe mekaniğinin sürekli devrede olma kuşkusu
olacaktır, bu inkâr edilemez ve kaçınılmazdır. Bu nedenle, tekrar ediyorum,
eğer biz demokrasiden, insan haklarından, hukuktan, insanlıktan, adaletten söz
ediyorsak Genelkurmay Başkanlığının mutlaka ve mutlaka Savunma Bakanlığına
bağlanması gerektiğini ifade ediyoruz. 
Hepinizi
saygıyla sevgiyle selamlıyorum. (HDP sıralarından alkışlar) 
BAŞKAN – Sayın
Buldan, buyurun, söz talebiniz vardı. 

V.- AÇIKLAMALAR (Devam)
2.- Iğdır Milletvekili Pervin Buldan’ın,
HDP Grubu olarak, Ezidilerin Cejna Ezi Bayramı’nı kutladıklarına; Kahramanmaraş
Valiliğinin, Maraş olaylarının 36’ncı yıl dönümünde yapılacak anma
toplantılarının yasaklanmasıyla ilgili tutumundan vazgeçmesini ve 19/12/2000
tarihindeki Hayata Dönüş Operasyonu’nun sorumlularının yargı önüne çıkarılmasını
talep ettiklerine ilişkin açıklaması
PERVİN BULDAN
(Iğdır) – Teşekkür ederim Sayın Başkan. 
Değerli
milletvekilleri, bugün Ezidilerin Cejna Ezi Bayramı. İnsanlık tarihinde
bayramların önemi, barışın tesisi, yardım ve dayanışmayı güçlendirmesi anlamına
geliyor. Mezopotamya halklar ve inançlar mozaiğidir. Dolayısıyla, halklar ve
inançlar bin yıllardır bu coğrafyada birlikte yaşamanın kurallarını ahlaki
geleneklerine göre oluşturdular, Ezidiler de bunlardan biridir. Bu vesileyle
Halkların Demokratik Partisi olarak Ezidi halkımızın Cejna Ezi Bayramı’nı
kutluyorum. 
Ayrıca, otuz altı yıl önce bugün
Maraş’ta başlayan saldırılarda 105 Alevi katledildi, binden fazlası yaralandı,
yüzlerce ev ve iş yeri tahrip edildi. Halklar ve inançlar bahçesi olan Maraş’ta
Alevi, solcu, demokrat insanlar kıyıma uğradı. Bu katliamı Halkların Demokratik
Partisi olarak kınadığımızı -ayrıca, Meclis bünyesinde kurulacak hakikat ve
adalet komisyonu, başta Maraş katliamı ve tarihimizdeki tüm insan hakları
ihlallerini ve insanlık suçlarını aydınlatmak için önemli bir adım olacaktır-
ve Maraş’ta yapılacak olan mitingin valilik tarafından yasaklanmasını da
kınadığımızı, Maraş’ın kapısını anmaya kapatmanın katliam kapısını açmak
anlamına geldiğini ifade etmek istiyoruz ve valiliğin bu tutumundan bir an önce
vazgeçmesini de talep ediyoruz.
Ayrıca, 19
Aralık 2000 yılında Türkiye’nin yakın tarihinin en kanlı cezaevi operasyonu
yapıldı bu ülkede. Dolayısıyla, F tipi cezaevine geçişi sağlamak üzere aynı
anda 20 cezaevinde gerçekleştirilen “Hayata Dönüş Operasyonu” adı altında
saldırılarda 28’i tutsak, 32 kişi katledildi. 
Halkların
Demokratik Partisi olarak 19 Aralık katliamının hesabının sorulmasını, bu
karanlık tertibin açığa çıkarılmasını ve siyasi, askerî sorumlularının da
bağımsız yargı önüne çıkarılmasını talep ettiğimizi ifade etmek istiyor,
teşekkür ediyoruz. 

III.- KANUN TASARI
VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek) (Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)

A) MİLLÎ SAVUNMA BAKANLIĞI (Devam)
1) Millî Savunma Bakanlığı 2015 Yılı Merkezî Yönetim
Bütçesi
2) Millî Savunma Bakanlığı 2013 Yılı Merkezî Yönetim
Kesin Hesabı

B) SAVUNMA SANAYİİ MÜSTEŞARLIĞI (Devam)
1) Savunma Sanayii Müsteşarlığı 2015 Yılı Merkezî
Yönetim Bütçesi
2) Savunma Sanayii Müsteşarlığı 2013 Yılı Merkezî
Yönetim Kesin Hesabı

C) GENÇLİK VE SPOR BAKANLIĞI (Devam)
1) Gençlik ve Spor Bakanlığı 2015 Yılı Merkezî Yönetim
Bütçesi
2) Gençlik ve Spor Bakanlığı 2013 Yılı Merkezî Yönetim
Kesin Hesabı

Ç) SPOR GENEL MÜDÜRLÜĞÜ (Devam)
1) Spor Genel Müdürlüğü 2015 Yılı Merkezî Yönetim
Bütçesi
2) Spor Genel Müdürlüğü 2013 Yılı Merkezî Yönetim Kesin
Hesabı

D) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2015 Yılı
Merkezî Yönetim Bütçesi
2) Yükseköğrenim Kredi ve Yurtlar Kurumu 2013 Yılı
Merkezî Yönetim Kesin Hesabı

E) MALİYE BAKANLIĞI (Devam)
1) Maliye Bakanlığı 2015 Yılı Merkezî Yönetim Bütçesi
2) Maliye Bakanlığı 2013 Yılı Merkezî Yönetim Kesin
Hesabı

F) GELİR İDARESİ BAŞKANLIĞI (Devam)
1) Gelir İdaresi Başkanlığı 2015 Yılı Merkezî Yönetim
Bütçesi
2) Gelir İdaresi Başkanlığı 2013 Yılı Merkezî Yönetim
Kesin Hesabı

G) KAMU İHALE KURUMU (Devam)
1) Kamu İhale Kurumu 2015 Yılı Merkezî Yönetim Bütçesi
2) Kamu İhale Kurumu 2013 Yılı Merkezî Yönetim Kesin
Hesabı

Ğ) ÖZELLEŞTİRME İDARESİ BAŞKANLIĞI (Devam)
1) Özelleştirme İdaresi Başkanlığı 2015 Yılı Merkezî
Yönetim Bütçesi
2) Özelleştirme İdaresi Başkanlığı 2013 Yılı Merkezî
Yönetim Kesin Hesabı

H) KAMU GÖZETİMİ, MUHASEBE VE DENETİM STANDARTLARI
KURUMU (Devam)
1) Kamu Gözetimi, Muhasebe ve Denetim Standartları
Kurumu 2015 Yılı Merkezî Yönetim Bütçesi
2) Kamu Gözetimi, Muhasebe ve Denetim Standartları
Kurumu 2013 Yılı Merkezî Yönetim Kesin Hesabı

I) GELİR BÜTÇESİ (Devam)
BAŞKAN – İkinci
konuşmacı Özdal Üçer, Van Milletvekili.
Buyurun Sayın
Üçer. (HDP sıralarından alkışlar) 
MİHRİMAH BELMA
SATIR (İstanbul) – Sayın Başkan…
BAŞKAN – Sayın
Üçer’den sonra vereyim Sayın Satır.
Buyurun.
HDP GRUBU ADINA
ÖZDAL ÜÇER (Van) – Sayın Başkan, sayın milletvekilleri; grubumuz adına Spor
Genel Müdürlüğü ve Yüksek Öğrenim Kredi Yurtlar Kurumu bütçesi üzerine konuşma
yapmak üzere söz almış bulunmaktayım. Hepinizi saygıyla selamlıyorum.
Bütçelerin en
temel özellikleri gelir-gider dengelerinin gözetilerek yapılmasıdır. Bütçenin
geliri nedir? Halktan toplanan vergidir ve o vergilerin kurumsal işletmesinden
elde edilen gelirlerdir. Yani gelir kaynağı tümüyle halk olan bir bütçenin
giderlerinin de tümüyle halka dönük olması gerekiyor. Halka dönük yapılmamış
giderlerin hiçbiri, aslında bir ülkenin bütçesi sayılmaz. Hani klasik bir vergi
yalanı vardır, reklamları yapılır, der ki işte “Verginizi ödeyin.” Hatta işte
alışveriş fişi mi, elektrik fişi mi reklamları yapılıyordu kamu spotları
hâlinde. “İşte, fiş alın, vergi ödeyin, vergilerinizi düzenli ödeyin ki
ödediğiniz vergiler size yol, su, elektrik, eğitim, sağlık hizmeti olarak geri
dönsün.” 
Şimdi, yol
özelleştirilmiş, iletişim, telefon özelleştirilmiş, sağlık özelleştirilmiş,
eğitim özelleştirilmiş, kamunun hizmetine dair birçok alan birilerinin özel ve
ailevi ya da yandaş çıkarlarına nısaf edecek şekilde kurgulanmış ve hâlâ
milletten vergi toplanmaya devam edilmektedir. Mademki özelleştirilme bu kadar
yaygın, mademki bütün kamu giderleri birilerinin çıkarına dönük tesis ediliyor,
vatandaştan neden vergi toplanıyor? Aslında bunun artık sorgulanması lazım. Bir
vergi reformuna da ihtiyaç vardır. Eğer kamu reformunu siz özelleştirmeye dönük
yapıyorsanız vergiyi de ona göre düzenlemek zorundasınız. Her şeyin vergisi
alınıyor, verginin bile vergisi alınıyor, hani vergi matrahına vergi eklenerek
vergi alınıyor. Bu, bir araba aldığınızda böyledir, telefonla konuştuğunuzda
böyledir, ciklet aldığınızda böyledir, lokantada yemek yediğinizde böyledir,
ayakkabı aldığınızda böyledir, hatta kayınpederinize ev alsanız da bu böyledir.

Şimdi ben burada
kayınpeder vurgusunu geçmiş dönemdeki bakanların yolsuzluklarıyla ilgili bir
ironi olarak dile getirdim. Kamu hizmetinde, kamu bütçesinde en önemli
noktalardan bir tanesi de yolsuzluktur. Yolsuzluğun önlenmediği, özel çıkar
harcamalarının denetlenmediği hiçbir kurum bütçesi halk faydasına değildir.
Bütçe var, yapılıyorsa bir, halka göre; iki, hakka göre olmalıdır. Halka ve
hakka göre yapılmıyorsa bütçeler varsın olmasın. O zaman bu hesaplamayı niye
yapıyorsunuz? “İstatistikler, işte efendim, şu kadar kamu gücü vardı, işte daha
önceden şu kadar milyardı da şu an şu kadar milyar oldu.” Siz istatistiklerin
abartılı rakamlarından ziyade halkın cebine ne giriyor, ona bakarsınız. 
Gayrisafi
millî hasıla hikâyesi var. İşte, gelir düzeyi yükselmiş. “Türkiye’de kişi
başına düşen gelir 10 bin doları geçti.” Yalan, hikâye… 6 tane gemisi olan
Başbakanın oğluyla konteynerde yaşayan depremzedenin oğlunun parasını
denkleştirip 2’ye bölüyorsunuz, “İşte, bu kadar onun parası, bu kadar onun
parası.” diye düşünülüyor. Bu rakamların hepsi hikâyedir. Bu rakamların hepsi
neoliberal kapitalizmin, vahşi kapitalizmin yalan düzmecesinin ifadesidir. Eğer
bu ülkede çocuklar ayakkabısızlıktan çıplak ayaklarla geziyorsa, eğer bu ülkede
çocuğu madenci olan insanlar ayakkabısız oluyorsa, birilerinin ayakkabı kutusu
dolar ve euro’larla doluyorsa bu, resmen düzmecedir ve halka ihanettir.
Bunların tartışılması lazım. 
Eğer
bu ülkede insanlar yoksulluktan dolayı kaçakçılık yapmak zorunda… Kaçakçılık da
ne, dört tarafı Kürdistan olan yerde tel örgüsünü geçti diye, elinde bir bidon
mazot var diye çocuklar katlediliyor ve bu katliamda çocuklar terörist ilan
ediliyorsa Roboski’deki gibi; Van’da, Çaldıran’da, Özalp’ta, Saray’da herhangi
bir sınır noktasında geçen Kürt çocukları elinde bir bidon mazot var diye
katlediliyor ve onlar okullara gidemiyor, onlar eğitimden faydalanamıyor,
sağlık hizmetlerinden faydalanamıyor ve bir bidon mazot için terörist ilan
edilip katlediliyorsa bu bütçenin insafından, vicdanından bahsetmek mümkün
değildir.
Genelde
soruluyor: “Vicdanınız sızlıyor mu?” Ben biliyorum ki bu düzmeceyi yapanların
vicdanı sızlamaz. Kendi çocuklarına saltanat kuranlar başkalarının çocuklarının
sefaletine üzülmez. Kendilerine binbir odalı saraylar yapanlar, başkalarının
göçük altında can vermesine, boğulmasına üzülmez. 
Onun
için, bütçeler hazırlanırken rakamlar üzerinden değil, ilkeler üzerinden
gidilmelidir. Eşit gelir dağılımı nasıl sağlanır, kamu harcamasındaki adalet
nasıl tesis edilir, bunlar yapılır ama bunlar olmayınca öğrenciler aç mı, susuz
mu; üniversiteler kaliteli eğitim yapıyor mu, yapmıyor mu; Kredi Yurtlar Kurumu
bütün öğrencilere yurt verebiliyor mu, vermiyor mu; bunların tartışmasını
yapmak yerine “Efendim, Kredi Yurtlar Kurumuna, Spor Genel Müdürlüğüne şu kadar
para verdik, şu kadar stat oldu.” E, bakıyorsun, onun ihalesinden Bakanın ya da
bir kamu görevlisinin, müsteşarın veyahut da Cumhurbaşkanının veyahut da
Başbakanın veyahut da herhangi bir kamu yetkilisinin yakını trilyonlarca lira
para vurmuş; o spor tribünlerinde de insanlar bir bilet için karaborsa kuyruklarına
girmiş. Böylesi bir spor tesisini bin defa da yapsanız bu ülkede hiçbir spor
olimpiyat şampiyonu olamaz, olabiliyor mu? Doping sorunu… Sporcuların sportif
faaliyetlerinin gelişimine yönelik bir harcama olmadığı için insanlar farklı
çözüm noktalarına gidiyorlar. 
Futbol
müsabakalarında, basketbol müsabakalarında, en küçük, ikili masa tenisi
müsabakalarında bile aşırı şoven, milliyetçi, ırkçı söylemlerle spor oluyor.
Yani, “millî spor” olur mu? Spor, spordur. Dünyada bütün insanlar koşabilir,
yürüyebilir, tenis oynayabilir, yüzebilir. Ve herkes için sporun erdemi nedir?
Sporun, insanın beden ve ruh sağlığını yerine getirebilmesi için faydasından
bahsedilir. 
Çok büyük yüzme
havuzu ihalesi yapıyorsunuz, yüzme havuzu yapıyorsunuz ama o yüzme havuzunda yüzen
çocuklar enfeksiyon kapıyor, Van’daki yüzme havuzunda olduğu gibi, birçok yüzme
havuzunda olduğu gibi. Peki, bunun halka olan faydası ne oldu? Yüzme havuzu
yaptınız, kim faydalandı? O yüzme havuzunu yapan tesisatçı, ihaleden
faydalandı, müdürün kaynı, ihale yolsuzluğundan şey yaptı ama o yüzme havuzunu
kim için yapmıştınız? Çocuklar ve gençler için yapmıştınız. Çocuklar o yüzme
havuzunda yüzdü ve enfeksiyon kaptı ama enfeksiyon kapmaması için de, sağlığı
korumak için de bir sürü sağlık materyali satın alınmış gibi gösteriliyor,
hijyen maddelerine milyonlarca lira para harcanıyor. Kim kazanıyor? O ticareti
kâğıt üzerinde yapan insanlar kazanıyor. Peki, çocuklar ve gençler için Gençlik
ve Spor Bakanlığının bu konudaki tedbiri ne? Hiçbir şey. Futbol müsabakaları,
basketbol müsabakaları veyahut da sadece müsabaka olarak sporun algılanması
ayrı ve sorun değil mi? Okullarda beden eğitim derslerine verilen önem ya da
Gençlik ve Spor Bakanlığının, Millî Eğitim okullarında daha iyi beden eğitimi
dersi yapılabilmesi için, spor dersi yapılabilmesi için katkısı nedir? Yok. 
Sporla
ilgili geçmiş dönem bakanının yaptıklarını ve Başbakanından görmüş olduğu
muameleyi burada dile getirmeye gerek yok. Genç bir Bakanımız var şimdi,
umuyorum ki kendinden önceki yanlış uygulamaları tekerrür etmez; yeni, güzel
icraatlara imza atar ve bu doğrultuda başarılarını biz de destekleriz. Bu
konuda hiçbir koşul gütmeksizin, herhangi bir bakanlığın, herhangi bir kurumun
kendi çalışmalarında başarılı olabilmesi için gönülden her türlü desteği
sunmaya hazırız ve kendisine başarılar diliyoruz. Umuyoruz ki, Türkiye’nin yüz
yıllık birikmiş sorunlarını gayretli, azimli bir şekilde, duyarlı bir şekilde,
vicdanlı bir şekilde çözmeye çalışır ve bu konuda başarılı olur. Çünkü, artık,
bu, sadece bir şahıs meselesi değil; bu, Türkiye’nin sorunudur, kronikleşmiş,
toplumsal bir sorundur, toplumsal zihniyet sorunudur. Bu konuda kim olursa
olsun aynı sistemin çarkına girdiği zaman kendini koruyamazsa aynı çark onu da
eritip gider, umuyorum ki Sayın Bakanımız bu konuda görev süresi boyunca
dirayetli olur ve başarılı olur; biz de bu konuda kendisinin güzel icraatlarını
beklemekteyiz.
Yüksek
Öğrenim Kredi ve Yurtlar Kurumunda… Arkadaşlar, öyle bir ballandıra ballandıra
anlatılıyor ki sanki bütün üniversite öğrencilerine işte çok güzel barınma
koşulları sağlanmış, neredeyse bütün öğrenciler beş yıldızlı otellerde
konaklıyormuş gibi bir edayla anlatılıyor, aslında bu böyle değil. E, bu
zihniyet daha önceden ne yapıyordu? Hatırlarsanız, dönemin İçişleri Bakanı, Van’da
depremzede çadırlarını ziyaret ederken depremzedelere Kızılayın vermiş olduğu o
yanan çadırlar, insanların çocuklarının yanarak yaşamını yitirdiği çadırlar
için “Canım, saray gibi çadırlarınız var.” diyordu. Şimdi, öğrencilere de
“Saray gibi yurtlarınız var.” diyorsunuz ama bu ülkede 20 öğrenciden sadece 1
tanesi Kredi ve Yurtlar Kurumundan faydalanabiliyor, diğer 19’u ne yapıyor?
Kredi ve Yurtlar Kurumunda kim için bu hizmet yapılıyor? Üniversiteyi kazanmış
öğrenciler için. Kredi ve Yurtlar Kurumunun müdürleri ve kayınları,
kayınpederleri, onlar da köşeyi dönüyorlar ama Kredi ve Yurtlar Kurumundaki
sorunlar -benim söylememe gerek yok, Sayıştayın raporuna bakın-
yaptıkları ihale yolsuzluklarının hepsi ortada. 
HASAN AKGÖL
(Hatay) – Hak edene çıkıyor mu kredi? 
ÖZDAL ÜÇER
(Devamla) – Kredilerdeki usulsüzlükler, öğrencilere verilen kredilerdeki
usulsüzlükler, daha sonra o kredilerin borç olarak öğrencilere yansıtılması,
üniversiteyi bitirdikten sonra, işsiz olan üniversite mezunlarından binlerce liralık
faizli kredi borçlarının tahsili… 
Şimdi, şöyle
düşünün: Müflis Halk Bankasını iflasa götüren iş adamlarının, altın
tüccarlarının vergi borcu silinebiliyor ve bunların vergi borcu diye ya da
kredi borcu diye ifade edilen rakamlar Türkiye’deki üniversite öğrencilerinin
tamamının kullanmış olduğu kredi borçlarından daha fazla ama öğrencilerin
kredilerinin borcu silinemiyor. Niye? Çünkü bu sistem neoliberal kapitalist bir
sistemdir. Bu sistem halktan alır, halkın başında efendilik sökmeye çalışan,
kendine saraylar yapan insanların çocuklarına tahsis eder. 
Bir bütçenin
adaletli olması için, toplumsal yansımalarının olması için -demiştik- halkı ve
hakkı esas alması gerekiyor. Kredi ve Yurtlar Kurumunun halkı kimdir?
Üniversite öğrencileridir. Üniversite öğrencileri her ilden, her ilçeden, her
köyden geliyorsa her siyasetten de gelir. Üniversite öğrencileri siyaset
yapmayacak da kim yapacak? Bir basın açıklaması yapan üniversite öğrencisinin,
ne olduğu belirsiz özel güvenlik görevlisi ağzını tutup açıyor ya da parmağını
gözlerine sokuyor ya da kameraların önünde darp ediyor, linç ediyor, o da
yetmiyormuş gibi, üniversite dışına çıktığı zaman polis tarafından coplanıyor,
vuruluyor, öldürülüyor. Ama özel güvenlik firmasının orada, Kredi Yurtlar
Kurumundan ya da üniversiteden aldığı ihaleler milyon milyon milyon dolarları
geçiyor, çok büyük bir rant dönüyor ama üniversite öğrencileri orada kıt
kanaat, 6 lira 70 kuruşa, 2 lira 20 kuruşu sabah kahvaltısı için, 4 lira 50
kuruşu da öğlen yemeği için Kredi Yurtlar Kurumunun vermiş olduğu paraya bakıp
onunla karnını doyuracak.
Kredi Yurtlar
Kurumuna ve Sayın Bakana ya da Sayın Başbakana ya da sayın milletvekillerine
söylüyorum: Akşam yemeği de yok, 6 lira 70 kuruşa buyurun bizler karnımızı
doyurmaya çalışalım.
RAMAZAN CAN
(Kırıkkale) – O kadar şükrediyor ki onlar, sen niye böyle konuşuyorsun?
ÖZDAL ÜÇER
(Devamla) – Onların şükredip etmediğini sana değil, onlara sormam lazım.
MİHRİMAH BELMA
SATIR (İstanbul) – Soruyoruz zaten.
RAMAZAN CAN
(Kırıkkale) – Onlar zaten oyları veriyor.
ÖZDAL ÜÇER
(Devamla) – Tamam, onların oyları nasıl olsa sana geliyor diye bu kadar rahat
ve pişkinsen o zaman öğrenciler oy verirken…
MİHRİMAH BELMA
SATIR (İstanbul) – Sayın Başkan, müdahale eder misiniz?
“Pişkin”
diyemezsiniz.
ÖZDAL ÜÇER
(Devamla) - …sizin bu söylediklerinizi göz önünde bulunduracaklar.
OSMAN KAHVECİ
(Karabük) - Sen git bir yurtta bir yemek ye, gör.
ÖZDAL ÜÇER
(Devamla) – Ben yurtta yemek yemişim, siz yemiş misiniz?
OSMAN KAHVECİ
(Karabük) – Evet, ben yedim, güzel oluyor.
ÖZDAL ÜÇER
(Devamla) – Afiyet olsun.
MİHRİMAH BELMA
SATIR (İstanbul) – Arkadaşlar, arkadaşlar, lütfen, sayın hatibin değerli
konuşmasını dinleyelim.
ÖZDAL ÜÇER
(Devamla) - Evet, teşekkürler.
Sayın Başkanım,
sağ olun, teşekkürler.
MİHRİMAH BELMA
SATIR (İstanbul) – Saygılı bir şekilde ama…
ÖZDAL ÜÇER
(Devamla) – Ben, sizlerin kürsüye karşı bu nezaketsizliğine Sayın Başkanın
nezaketinden dolayı teşekkür ediyorum.
MİHRİMAH BELMA
SATIR (İstanbul) – Siz de kullandığınız sözünüzü geri alıyorsunuz değil mi
sayın vekilim?
ÖZDAL ÜÇER
(Devamla) – Efendim? 
MİHRİMAH BELMA
SATIR (İstanbul) – Sözünüzü geri alıyorsunuz herhâlde?
ÖZDAL ÜÇER
(Devamla) - Hangi sözümü?
RAMAZAN CAN
(Kırıkkale) – “Pişkin” dediniz, olmadı.
MİHRİMAH BELMA
SATIR (İstanbul) – Biraz evvel kullandığınız “pişkin” kelimesini.
BAŞKAN – Sayın
Satır, lütfen… 
PERVİN BULDAN
(Iğdır) – Sayın Başkan, itirazınız varsa daha sonra cevap verirsiniz, hatibin
sözünü kesmeyin lütfen.
ÖZDAL ÜÇER
(Devamla) – Ben konuşurken benim konuşmamı bu şekilde değerlendirmesine ben
yanıt olarak verdim. Ben, bu konuda konuşmama devam etmek istiyorum.
Sayın
milletvekilleri, Sayın Bakan, Sayın Başkan; şimdi, biz samimiyetle meselelere
yaklaşmak zorundayız. Eğer çocuklarımızın ve gençlerimizin geleceğini tesis
edeceksek mutlak suretle bir düzenleme yapmak zorundayız.
Hükûmetler gelip
geçicidir, siyaset de gelip geçicidir. Bugün milletvekili olabiliriz, yarın
olmayacağız, yarın kimin ne olacağını kimse bilemeyebilir ama bulunduğumuz anı
doğru yaşamak hepimiz için temel bir erdem olmalıdır. Şu an için,
çocuklarımızın, gençlerimizin geleceğini tesis etme noktasında, eğer biz onlara
sağlıklı bir yaşam sağlanabilmesi için, huzurlu bir yaşam sağlanabilmesi için,
onurlu bir yaşam sağlanabilmesi için onlara gelecek tesis etmek gayretindeysek
bu özelleştirme politikalarından vazgeçmeliyiz. Üniversite yurtlarındaki kantin
sahiplerini zengin etmektense, özel güvenlik firmalarını zengin etmektense,
Kredi ve Yurtlar Kurumu müdürlerini, yöneticilerini zengin etmektense o
öğrencilerin geleceğine müdahale edecek bir bütçeyi düzenlemek
sorumluluğundayız. Sporda da bu böyledir, öğrencilikte de böyledir, sağlıkta da
böyledir, eğitimde de böyledir, sosyal güvenlikte de böyledir, tarımda da
böyledir, her alanda böyledir.
Bu
kadar, üniversite öğrencisinden bahsettik, her kente üniversite kuruldu;
üniversitelerin birçoğu, eski ortaokulların kalitesinde bile değil. Tabii, siz
bu kadar çok şey yapmışsınız, bu, başarıya neden yansımıyor? Çünkü bu tür
aksaklıklardan dolayı. Neden bir olimpiyat şampiyonu yok? Neden futbolun
haricinde kayda değer bir spor başarısı yok? Bunların hepsi aslında bu tür
sorunlarla ilgili. Eğer siz halkın ihtiyaçlarına göre değil, siyasi iktidarın
yandaşlarının ihtiyaçlarına göre bütçe düzenlerseniz, bu ülkede ne spor gelişir
ne de eğitim gelişir ve gençler, çocuklar diğer ülkedeki sömürü sisteminin bir
materyaline dönüşür. Eğer biz özgürlükten ve özgür bir gelecekten
bahsediyorsak, demokratik birliktelikten bahsediyorsak Anayasa’sıyla, Vergi
Kanunu’yla, bütçesiyle, her şeyiyle demokratik bir sistemi demokratik bir
zihniyetle birlikte kurgulayabilmeliyiz ama bu konuda samimiyet olması
gerekiyor.
Bu
duygu ve düşüncelerle, geçmişteki Maraş katliamını ve günümüzdeki katliamların
tümünü kınayarak, ülkemizdeki Alevi yurttaşlarımızın geçmiş yaralarının sarılması
adına yaşamış oldukları bütün sorunların açığa çıkarılması ve faillerinin yargı
önünde toplum vicdanına hesap vermesi temennisiyle, 19 Aralıkta güya “hayata
dönüş operasyonu” diye insanların hayatını kahreden, insanların hayatını
zindana dönüştüren, insanları katleden ve onurlu siyasal duruşlarıyla sistemin
faşizmine karşı boyun eğmeyen özgürlük tutsaklarına yapılan katliamı kınıyorum.

Bugün
itibarıyla, Türkiye’de, Kürdistan’da, Orta Doğu’da IŞİD zulmüne, faşizmine
karşı özgürlük duruşunda olan Kobani halkının direngen duruşunu selamlıyorum. 
Ülkemizde
her şeyden önce insanlık onuruna ihtiyaç vardır, ülkemizde her şeyden önce
barışa ihtiyaç vardır, barış için de her şeyden önce samimiyete ihtiyaç vardır.

Bugün
üniversite öğrencilerinden bahsettik, gençlerden, çocuklardan bahsettik.
Cezaevlerinde gençlerin gördüğü işkencelerin son bulması umuduyla, çocukların
polis kurşunuyla katledilmemesi, bir daha bu durumun yaşanmaması umuduyla
sizleri saygıyla selamlıyorum.
Umuyorum
ki özgürlük kazanır. (HDP sıralarından alkışlar)
MİHRİMAH BELMA
SATIR (İstanbul) – Sayın Başkan…
BAŞKAN
– Sayın Satır, buyurun. 

V.- AÇIKLAMALAR (Devam)
3.- İstanbul Milletvekili Mihrimah Belma
Satır’ın, Maraş olaylarının 36’ncı yıl dönümüne ve bu konudaki anma
toplantılarıyla ilgili Kahramanmaraş Valiliğinin açıklamasına ilişkin
açıklaması

MİHRİMAH BELMA
SATIR (İstanbul) – Teşekkür ederim Sayın Başkan.
Sayın Başkan,
değerli arkadaşlar; 1978 yılında Maraş ilimizde yaşanan olaylar, toplumumuzun
tüm kesimleri tarafından kınanmaktadır. Maraş halkı, bildiğiniz gibi, bu
olayları kınamış ve kardeşlik hukukunun, sevgi, saygı ve hoşgörünün var olduğu
bir ilimizdir. Önümüzdeki günlerde birkaç grup tarafından yapılması düşünülen
faaliyet, gösteri, açık hava toplantısı mülki idare tarafından, aşağıda
okuyacağım gerekçeyle engellenmiştir. Kamuoyunu ve milletvekili arkadaşlarımızı
bu konuda bilgilendirmek için söz aldım.
PERVİN BULDAN
(Iğdır) – “Birkaç grup” dediğiniz bir halktır ya!
MİHRİMAH BELMA
SATIR (İstanbul) – Valiliğin açıklamasında “Aradan geçen süreçte ilimizde tüm
kesimler tarafından oluşan huzur ve barış sürecini zedeleyecek her tür
hareketlerden kaçınmak hepimizin görevi ve sorumluluğudur.” denilmektedir. 
ADİL ZOZANİ
(Hakkâri) – Böyle bir açıklamayı grup başkan vekili yapmaz ya!
MİHRİMAH BELMA
SATIR (İstanbul) – “Bu yıl yapılmak istenen toplantı ve yürüyüşü tertip
edenlerin de iyi niyetini aşıp kontrolden çıkarak suça evrilebileceği, bu tür
olayların ilimizde bir daha yaşanmaması ve hiç kimsenin arzu etmeyeceği
durumların meydana gelmemesi için söz konusu toplantıya müsaade edilmemiştir.”
AYKUT ERDOĞDU
(İstanbul) – Böyle bir şey olabilir mi Sayın Başkan, insanların yasını tutması
yasaklanır mı ya, böyle bir rezalet olur mu ya!
MİHRİMAH BELMA
SATIR (İstanbul) – Valiliğin verdiği bu açıklamayı…
AYKUT ERDOĞDU
(İstanbul) – Valiliği yasaklayalım, valiliği yasaklayalım. Yasını tutmayacak mı
insanlar?
BAŞKAN –
Valiliğin açıklamasını açıklıyor herhâlde. Devam edin siz.
MİHRİMAH BELMA
SATIR (İstanbul) – Sayın Başkan, müsaade eder misiniz.
Valiliğin
açıklamasını milletvekili arkadaşlarımızla paylaşmak istedim.
ADİL ZOZANİ
(Hakkâri) – Valiliğin açıklamasını, bürokratın açıklamasını siz mi okuyorsunuz
ya?
MİHRİMAH BELMA
SATIR (İstanbul) – Sabahtan beri Genel Kuruldayız, gündemden haberimiz
olmayabilir. Bu konuda diğer milletvekili arkadaşların açıklamalarına karşılık
bu açıklamayı yaptım.
ADİL ZOZANİ
(Hakkâri) – Valiliğin açıklaması böyle yapılmaz ya! Bir siyasetçi, bürokratın
açıklamasını mı yapar?
MİHRİMAH BELMA
SATIR (İstanbul) – Ben ve grubum, Maraş olaylarında vefat edenlerin ailelerine
tekrar başsağlığı diliyoruz. Olayları kınadığımızı ve bu konuda kamuoyunu
bilgilendirmek için söz aldım.
Teşekkür
ediyorum.
BAŞKAN – Evet,
teşekkür ederim.
LEVENT GÖK
(Ankara) – Sayın Başkan…
SIRRI SÜREYYA
ÖNDER (İstanbul) – Sayın Başkan…
HALİL AKSOY
(Ağrı) – Bu gerekçe geçerli bir gerekçe değil. İnsanlar demokratik tepkilerini
gösterecekler, o engelleniyor. Olmaz ki böyle!
BAŞKAN – Buyurun
Sayın Gök.

4.- Ankara Milletvekili Levent Gök’ün,
İstanbul Milletvekili Mihrimah Belma Satır’ın yaptığı açıklamasındaki bazı
ifadelerine ilişkin açıklaması
LEVENT GÖK
(Ankara) – Sayın Başkan, ben de bir süre önce yaptığım konuşmada Maraş
katliamını lanetlemiş ve kınamıştım ve Maraş Valisinin de almış olduğu bu
kararların kabul edilemez olduğunu belirtmiştim. Bu konuda muhatap Hükûmettir.
AKP Grubunun Sayın Grup Başkan Vekilinin bu açıklaması, Hükûmetin yapması
gereken bir açıklamadır. Kaldı ki bugün Hükûmetin ve herkesin yapması gereken,
yakın tarihimizin en trajik ve en karanlık olaylarından bir tanesinde, böyle
bir anmada bütün yurttaşlarımızı, Alevisi, Sünnisi, her ne olursa olsun,
herkesi buluşturmak ve bu büyük acının üzüntüsünü paylaşmaya ortak etmektir ama
orada bilinçli ve planlı bir şekilde Alevi yurttaşlarımıza yönelmiş olan bu
saldırıyı, katliamı kınamak için yapılan basın açıklamaları, miting, her ne
olursa olsun, bütün toplantıların iptal edilmesinin arkasında yatan, farklı bir
gerekçedir. Bu gerekçe, yurttaşlarımızı ortak bir tasada ve kıvançta
birleştiren bir gerekçe değildir; tam tersine, ayrıştırıcı bir gerekçedir. Onun
açıklamasını yapmak da AKP Grubunun Sayın Grup Başkan Vekiline düşmez. Onu
yapacaksa yüreklice Hükûmet kalkar, vali adına onlar yaparlar.
MİHRİMAH BELMA
SATIR (İstanbul) – Sayın Başkan, neye cevap verip veremeyeceğime…
BAŞKAN – Hükûmet
üyeleri burada efendim, not almıştır, cevap vereceklerdir zannediyorum.
MİHRİMAH BELMA
SATIR (İstanbul) – Müsaade ederseniz Sayın Başkan… Neye cevap veremeyeceğime
ben karar veririm.
BAŞKAN – Evet,
teşekkür ederim.
LÜTFÜ TÜRKKAN
(Kocaeli) – Bunlar Hükûmetle partiyi karıştırıyorlar. Hükûmet ayrı şey ya!
MİHRİMAH BELMA
SATIR (İstanbul) – Bu konuda arkadaşımızı biraz daha saygıya davet ediyorum.
Ben açıklamamı yaptım. Olayları tamamen kınadığımızı, kamu düzenini sağlamak
durumunda olan mülki idarenin verdiği kararı da açıkladım.
LÜTFÜ TÜRKKAN
(Kocaeli) – Meclis grubuyla Hükûmeti karıştırıyorlar. Bir daha kitabı verin,
okusun.
BAŞKAN – Evet,
teşekkür ederim.
PERVİN BULDAN
(Iğdır) – Sayın Başkan…
SIRRI SÜREYYA
ÖNDER (İstanbul) – Sayın Başkan…
BAŞKAN – Buyurun
Sayın Önder.

5.- İstanbul Milletvekili Sırrı Süreyya
Önder’in, Maraş olaylarının 36’ncı yıl dönümüne ve Kahramanmaraş Valiliğinin
yapılacak anma toplantılarının yasaklanmasıyla ilgili kararını kınadığına
ilişkin açıklaması

SIRRI SÜREYYA
ÖNDER (İstanbul) – Sayın Başkan, Maraş’ta yaşanan, bir Alevi ve Kürt
katliamıydı. Herkesin, buradaki bütün vekillerin bunda asgari bir bilgi sahibi
olduğunu varsayarak sonuçlarından biri hakkında bilgilendirmek istiyorum, o da
şu: Bu kent, 12 Eylül faşizmi ile dönemin sıkıyönetimi kol kola girerek
tanıksızlaştırıldı. Büyük bir pogrom yaşandı orada, yani katliam mağduru olan
insanlar, Mersin, İstanbul, Belçika, Londra başta olmak üzere, o kentteki Alevi
nüfus oranı yüzde 30’ken istatistik bir orana gelemeyecek duruma düşürüldü. 
Sayın Grup
Başkan Vekilinin “oradaki mağdurların iyi niyetini aşacak, suistimal edecek
şekilde” bir gerekçeye sığınması ya da valiliğin bu gerekçesini matah bir
şeymiş gibi grupla paylaşmasını esefle ve şiddetle reddediyoruz.
Hadise şu: Orada
soldan sağa, sağdan sola sayın, 25-30 bin Alevi’den geriye kalmış 300-500
Alevi. Siz onları… Bu katliamı yapanlar, onları muhacir etmişler, tehcir
etmişler oradan. Dönemin sıkıyönetim komutanının soruşturmayı bizzat “Bu
katliamı yapanlar Alevi’lerdir.” tezine evirmesiyle o soruşturma baştan aşağı
yeniden kuruldu.
Tacim Dede’den
bahsetmek istiyorum size. Hafızasında 5 bin Alevi-Bektaşi deyişi vardı. 80
yaşın üzerindeydi, Maraş katliamının faili olarak soğuk su işkencesine tabi tutulup
zatürreden hayatını kaybetti.
Şimdi, gelecek…
Katliamlarla yüzleşmek buradan kınamak ve üzüntü bildirmekle olmaz,
yasaklamakla hiç olmaz. Eğer yeni bir kardeşlik hukuku kurulacaksa, bunun bütün
dünyada keşfedilen en etkili yolu, hatırlamak, yüzleşmek ve faillerinin cezasız
kalmasının önüne geçmektir. Onun için, Sayın Grup Başkan Vekilinin, eğer
söyleyecekse, bu kamu güvenliği yasası gelirken sürekli burada sakız ettikleri
“Efendim, yasal olarak izin alınan mitinglere biz bir şey demiyoruz…” Oraya gidenlerin
içinde, 11 yaşındayken anası, babası, kardeşleri katledilen kadınlar var, Elif
Tabak bunlardan birisi. Otuz dört yıl o Maraş’a gelemedi, bugün geldi ve siz
böyle bir mâni çıkarıyorsunuz. Niye? “İyi niyet suistimal edilirmiş.” İyi niyet
suistimal edilecekse Maraş’a bugün faşist zihniyetin astığı pankartları bir
zahmet nefis meselesi edin, insan onuru meselesi edin de valinizi siz uyarın,
valinizin gerekçesinin bu kadar arkasına sığınacağınıza. 
Tekrar
kınadığımızı belirtiyor, teşekkür ediyorum. 
BAŞKAN –
Teşekkür ediyorum Sayın Önder. 
AYKUT ERDOĞDU
(İstanbul) – Sayın Başkan…
MİHRİMAH BELMA
SATIR (İstanbul) – Sayın Başkan, zabıtlara geçmesi açısından söylüyorum: Dün
olduğu gibi bugün de Maraş’ta -Alevi de, Sünni de, Kürt de- her türlü insan
barış içinde, kardeşlik hukuku içinde yaşamaktadır. (HDP sıralarından
gürültüler) 
SIRRI SÜREYYA
ÖNDER (İstanbul) – Neresi barış, kardeşlik bunun? 
MİHRİMAH BELMA
SATIR (İstanbul) – Canım, cevap vermek zorunda mısınız? 
SIRRI SÜREYYA
ÖNDER (İstanbul) – Neresi barış, kardeşlik bunun, var da biz mi göremiyoruz!
PERVİN BULDAN
(Iğdır) – Valiliğin kararının arkasında duruyorsunuz ya! Valiliğin kararının
arkasında durmak, kardeşlik anlamına gelmez, kusura bakmayın. 
SIRRI SÜREYYA
ÖNDER (İstanbul) – Böyle kardeşlik olmaz olsun! 
MİHRİMAH BELMA
SATIR (İstanbul) – Bunu söylemek istedim. 
BAŞKAN –
Teşekkür ediyorum. 
Buyurun Sayın
Erdoğdu. 
AYKUT ERDOĞDU
(İstanbul) – Sayın Başkan, 60’ıncı maddeye göre, çok önemli bir konu, benim de
kısa bir söz talebim var Sayın Başkan. 
BAŞKAN –
Buyurun, söyleyin zabıtlara geçmesi açısından. Sayın Grup Başkan Vekiliniz
konuştu zaten, böyle bir usulümüz yok. 
Buyurun. 

6.- İstanbul Milletvekili Aykut
Erdoğdu’nun, Maraş olaylarının 36’ncı yıl dönümünde Kahramanmaraş Valiliğinin
yapılacak anma toplantılarını yasaklayarak Kahramanmaraş halkına hakaret ettiğine
ilişkin açıklaması

AYKUT ERDOĞDU
(İstanbul) – Sayın Başkanım, Çorum, Sivas, Maraş, Başbağlar, bu ülkenin
acılarıdır. Bu acıları yaşayarak biz bir daha bu acıları yapmamamız,
yaşamamamız gerektiğini öğrenmek zorundayız. Devlet eliyle bunları
yasaklarsanız, insanların acılarını anmasını yasaklarsanız yeni acılara
sebebiyet verebilirsiniz. Bu, Hükûmetin haddine değil. İnsanlar orada acı
yaşamış. Yasaklayarak aynı zamanda Maraş halkına da hakaret ediyorlar çünkü
Maraş halkını riskli gösteriyorlar. Maraş halkı da bu acıları içselleştirdi.
Bunu yasaklamak Hükûmetin haddine değil. Bu acıları anacağız ki bir daha bu
acılar yaşanmasın. 
Saygılarımla. 
BAŞKAN –
Teşekkür ediyorum. 
MAHİR ÜNAL
(Kahramanmaraş) – Sayın Başkan…
BAŞKAN – Buyurun
Sayın Ünal. 

7.- Kahramanmaraş Milletvekili Mahir
Ünal’ın, Maraş olaylarının 36’ncı yıl dönümünde Kahramanmaraş Valiliğinin
yapılacak anma toplantılarının yasaklanmasıyla ilgili kararına ilişkin açıklaması


MAHİR ÜNAL
(Kahramanmaraş) – Sayın Başkan, değerli milletvekilleri; çok teşekkür ediyorum.

Bir
Kahramanmaraş Milletvekili olarak açıklama yapma gereği duydum. En son, çözüm
süreciyle ilgili akil insanlar heyeti raporunda da, Rifat Hisarcıklıoğlu Bey’in
Başkanlığını yaptığı heyetin raporunda da önemli bir bölüm vardır. O bölüm
şudur, hatta Rifat Bey de bunu açık bir şekilde ifade etmiştir: Kahramanmaraş
derin bir acı yaşamıştır. Burada sebepleri her ne olursa olsun, Alevi-Sünni,
sağ-sol mücadelesi yaşanmış, sonuçları son derece acı olmuş bir olaydan
bahsediyoruz ve bugün geldiğimiz noktada Maraş, artık kendi içerisinde, heyetin
ifadesiyle, bu sorununu çözmüş ve bir model oluşturmuş. Pazarcık’ta,
Elbistan’da, Kahramanmaraş merkezde artık kardeşçe yaşayan ve sorunları olmayan
ama her yıl aynı gün dışarıdan gelen ve içeride de bunun karşılığı olan -Alevi
ya da Sünni demiyorum- ama bir şekilde tarafların Kahramanmaraş üzerinden
içeride yaşanma ihtimali olan bir çatışmayı dikkate alarak sadece bu yıl değil,
geçmiş yıllarda da ilgili vali, ilgili mülki amir bu riskleri görmüş ve
taraflarla konuşarak bir uzlaşma oluşturmaya çalışmıştır. Bunun amacı bir
yasaklama değil, tam tersine, içerideki riskleri görüp dışarıdan gelen
kişilerin de benzer, yeni bir riske meydan vermemesi ve iyileşmeye yüz tutmuş
bir enfeksiyonun da yeniden bir kanamaya sebebiyet vermemesi için böyle bir
karar alınmıştır. Yoksa, diğer zamanlarda, Sayın Önder’in söylediği gibi
insanların Kahramanmaraş’a gelmemesi, ziyaret etmemesi, orada akrabalarıyla
buluşmaması -böyle bir durum- söz konusu değildir. Bu bilgiyi yüce Meclisle
paylaşmak istedim.
Teşekkür ederim.

BAŞKAN –
Teşekkür ederim.
LEVENT GÖK
(Ankara) – Sayın Başkan…

8.- İstanbul Milletvekili Sırrı Süreyya
Önder’in, Kahramanmaraş Milletvekili Mahir Ünal’ın yaptığı açıklamasındaki bazı
ifadelerine ilişkin açıklaması
SIRRI SÜREYYA ÖNDER (İstanbul) – Sayın
Başkan, ismim de geçti, bir açıklama yapmak zorundayım izin verirseniz.
Buradaki en vahim, Sayın Mahir Ünal’a asla yakıştıramadığım en vahim yaklaşım
şudur, bunu gözden geçirmesini diliyorum: “Dışarıdan gelenler.” “Dışarıdan
gelenler” dediğiniz, katliamla oralardan muhacir edilmiş olup Avrupa’da lamekân
gezen, Türkiye'nin çeşitli yerlerinde ve bugün olduğunda gelip oradaki
kaybettiği, devletin
resmî rakamlarına göre 111 kişi, gerçek rakam 400’ün üzerinde ve bunun yüzde
70’i 11 yaşın altında çocuk. Gelip onları anmak nereden dışarıdan gelenler
oluyor? Onların bu acısına iştirak etmek isteyenler nereden dışarıdan gelmek
oluyor? Taziyeye gitmek, bunu yâd etmek nereden böyle bir provokasyon
tehlikesine işaret ediyor?
BAŞKAN – Evet,
teşekkür ediyorum Sayın Önder.
SIRRI SÜREYYA
ÖNDER (İstanbul) – Bir şeyi daha Sayın Başkanım...
MAHİR ÜNAL
(Kahramanmaraş) – Dışarıdan provokasyonu kastetmedim. 
SIRRI SÜREYYA
ÖNDER (İstanbul) – Bu tarihimizin en önemli şeyi. 
MAHİR ÜNAL
(Kahramanmaraş) – Dışarıdan ve içeriden muhtemel riskleri ifade ettim.
BAŞKAN – Bir
saniye Sayın Ünal.
SIRRI SÜREYYA
ÖNDER (İstanbul) – Sayın Ünal, siz bana şunun cevabını verin… “Dışarıdan ve
içeriden” diyorsunuz. Maraş merkezde Maraş Sanayi ve Ticaret Odası bir muharrem
iftarı verdi.
MAHİR ÜNAL
(Kahramanmaraş) – Evet.
SIRRI SÜREYYA
ÖNDER (İstanbul) – Kaç tane Alevi var Maraş merkezde? Bana bunun cevabını
verin.
BAŞKAN – Sayın
Önder, son cümlenizi söyleyin lütfen. Karşılıklı konuşmayalım lütfen.
SIRRI SÜREYYA
ÖNDER (İstanbul) – 500’ün üzerinde değil. Daha dışarısı, içerisi mi kalmış?
Zaten herkesi bu katliam dışarı itmiş. Onun için, “Böyle üstünü örtelim, aman…”
Bir de “Uyum
sağlandı, bu meseleyi hallettik.” Yok böyle bir şey, ayıptır, böyle bir şey
yok. 
BAŞKAN – Evet,
teşekkür ediyorum Sayın Önder.
SIRRI SÜREYYA
ÖNDER (İstanbul) – Bu yara kanamaya devam ediyor, yolu yasaklamak değil. 
BAŞKAN – Buyurun
Sayın Gök.

9.- Ankara Milletvekili Levent Gök’ün, Kahramanmaraş
Milletvekili Mahir Ünal’ın yaptığı açıklamasındaki bazı ifadelerine ilişkin
açıklaması
LEVENT GÖK
(Ankara) – Sayın Başkan, bütün dünyada o ülkeler -hangi ülke olursa olsun-
büyük acılarını, herkesi bir ortak noktada buluşturarak anma toplantıları
gerçekleştirir ve tüm ülkenin bir büyük acısı olarak paylaşırlar ve o acıyı
çekenlere de en azından onların yanlarında olduklarını bildirirler. 
Ben önceki yıl Başbağlar katliamının
yaşandığı köyde de bulundum. Devletin almış olduğu olağanüstü tedbirleri gördüm
ki o anma toplantısı rahatça gerçekleşsin diye. Doğru bir tavırdır. Yine,
devletin görevi, böylesine önemli bir katliamın yıl dönümünde, Maraş’ta… Nerede
olursa olsun, sadece Maraş’ta yaşayanlar bu acıyı hissetmiyor, Türkiye’nin dört
bir yanında oturan herkesin acısı. Eğer Maraş’ta bir katliam olmuşsa onun
yüreği orada atar. Eğer biz ulus olarak beraber olacaksak zaten her acıda
hepimizin aynı şekilde yüreği atmalıdır. Devletin görevi orada anma
toplantısını gerçekleştirmektir. O anma toplantısına yönelik saldırıları
önlemek için devlet tedbir alabilir. Ama şimdi Sayın Grup Başkan Vekili
diyor ki: “Taraflarla bir anlaşma yapıldı.” Kimdir bunun tarafı? Kimlerle
yapılmıştır? Benim pek çok arkadaşım, orada, şu anda, anmada bulunmak istiyor
ama gerçekleştiremiyorlar. Bir katliamı lanetlemek, bir daha olmaması için
Sünnisi, Alevisi, her neyse, Kürt’ü, Türk’ü herkesin bir arada ortakça bir
şekilde bu katliamı en yüksek sesten lanetlemesi ve devletin de bu lanetlemeyi
gerçekleştirirken onları koruyucu tedbirler alması gerekir. Böyle yasaklayıcı
bir tedbirle bu acı daha da çok kaşınır ve ortada kalmaya devam eder.
BAŞKAN
– Teşekkür ederim Sayın Gök.
MAHİR
ÜNAL (Kahramanmaraş) – Sayın Başkan, “tarafların anlaşması” diye bir şeyden
bahsetmedim. Fakat bu yaranın sarılması için Kahramanmaraş’ta yaşayan Alevisi,
Sünnisi bütün tarafların bu zaman zarfı içerisinde artık bir ortak yaşam
kültürü geliştirdiklerini ifade ettim.
BAŞKAN
– Sayın Ünal, konu anlaşılmıştır.
MAHİR
ÜNAL (Kahramanmaraş) – Ve bunun da akil adamlar heyeti tarafından tespit
edildiğini ifade ettim. Bugün yaşananların da tamamen mülki idarenin bir
tasarrufu olduğunu, bu tasarrufun da sebebinin…
AYKUT
ERDOĞDU (İstanbul) – Mülki idare İçişleri Bakanlığına bağlı değil mi Sayın
Başkan?
BAŞKAN
– Sayın Ünal, ifade edildi bunlar.
Teşekkür
ederiz.
MAHİR
ÜNAL (Kahramanmaraş) – Eğer müsaade ederseniz, burada bu meseleyi grup başkan
vekillerinin tartışması değil, İçişleri Bakanlığımızdan bu konuda bilgilendirme
isteriz ve…
BAŞKAN
– Efendim, tartışmadılar, grup başkan vekilleri sadece dileklerini belirttiler,
kınadıklarını belirttiler.
MAHİR
ÜNAL (Kahramanmaraş) – Müsaade edin. 
…
mülki idare bu konuda hangi riskleri görerek böyle bir güvenlik tedbiri
aldığını bize ifade eder. 
BAŞKAN
– Evet, teşekkür ediyorum Sayın Ünal.
MAHİR
ÜNAL (Kahramanmaraş) – Bunu burada söz konusu etmenin ve bütçe görüşmelerini
bunun üzerinden sabote etmenin bir anlamı yok ki.
BAŞKAN
– Sayın Ünal, teşekkür ediyorum.
Bütçe
görüşmeleri bunun üzerinden konuşulmuyor efendim.
LEVENT
GÖK (Ankara) – Bir cümle rica ediyorum Sayın Başkan.
BAŞKAN
– Kahramanmaraş’ta, Çorum’da, Başbağlar’da…
AYKUT
ERDOĞDU (İstanbul) – Sivas’ta…
BAŞKAN
- …12 Eylül 1980’den önce Türkiye’de “sağ-sol çatışması” adı altında katliamlar
yapılmıştır. Daha sonra Türk-Kürt çatışmasına dönüştürülmek istenmiştir, bunlar
kınanıyor. Hadise bundan ibarettir. Konu da anlaşılmıştır.
Teşekkür
ediyorum.
PERVİN
BULDAN (Iğdır) - Valiliğin yasaklamasını da kınıyoruz.
BAŞKAN
– Biz de kınıyoruz.
PERVİN
BULDAN (Iğdır) – Sayın Başkan, valilik yasaklama kararı almış, biz bunu da
kınıyoruz.
BAŞKAN
– Evet, kınadık efendim, kınadınız, onu söylüyoruz.
Teşekkür
ediyorum.
PERVİN
BULDAN (Iğdır) – Ama, Grup Başkan Vekili aynı şeyi söylemiyor.
III.- KANUN TASARI
VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek) (Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi, 2013 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi ile
Plan ve Bütçe Komisyonu Raporu (1/949, 3/1575, 3/1576, 3/1577, 3/1578, 3/1579)
(S.Sayısı: 657) (Devam)

A) MİLLÎ SAVUNMA BAKANLIĞI (Devam)
1) Millî Savunma Bakanlığı 2015 Yılı Merkezî Yönetim
Bütçesi
2) Millî Savunma Bakanlığı 2013 Yılı Merkezî Yönetim
Kesin Hesabı

B) SAVUNMA SANAYİİ MÜSTEŞARLIĞI (Devam)
1) Savunma Sanayii Müsteşarlığı 2015 Yılı Merkezî Yönetim
Bütçesi
2) Savunma Sanayii Müsteşarlığı 2013 Yılı Merkezî
Yönetim Kesin Hesabı

C) GENÇLİK VE SPOR BAKANLIĞI (Devam)
1) Gençlik ve Spor Bakanlığı 2015 Yılı Merkezî Yönetim
Bütçesi
2) Gençlik ve Spor Bakanlığı 2013 Yılı Merkezî Yönetim
Kesin Hesabı

Ç) SPOR GENEL MÜDÜRLÜĞÜ (Devam)
1) Spor Genel Müdürlüğü 2015 Yılı Merkezî Yönetim
Bütçesi
2) Spor Genel Müdürlüğü 2013 Yılı Merkezî Yönetim Kesin
Hesabı

D) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2015 Yılı Merkezî
Yönetim Bütçesi
2) Yükseköğrenim Kredi ve Yurtlar Kurumu 2013 Yılı
Merkezî Yönetim Kesin Hesabı

E) MALİYE BAKANLIĞI (Devam)
1) Maliye Bakanlığı 2015 Yılı Merkezî Yönetim Bütçesi
2) Maliye Bakanlığı 2013 Yılı Merkezî Yönetim Kesin
Hesabı

F) GELİR İDARESİ BAŞKANLIĞI (Devam)
1) Gelir İdaresi Başkanlığı 2015 Yılı Merkezî Yönetim
Bütçesi
2) Gelir İdaresi Başkanlığı 2013 Yılı Merkezî Yönetim
Kesin Hesabı

G) KAMU İHALE KURUMU (Devam)
1) Kamu İhale Kurumu 2015 Yılı Merkezî Yönetim Bütçesi
2) Kamu İhale Kurumu 2013 Yılı Merkezî Yönetim Kesin
Hesabı

Ğ) ÖZELLEŞTİRME İDARESİ BAŞKANLIĞI (Devam)
1) Özelleştirme İdaresi Başkanlığı 2015 Yılı Merkezî
Yönetim Bütçesi
2) Özelleştirme İdaresi Başkanlığı 2013 Yılı Merkezî
Yönetim Kesin Hesabı

H) KAMU GÖZETİMİ, MUHASEBE VE DENETİM STANDARTLARI
KURUMU (Devam)
1) Kamu Gözetimi, Muhasebe ve Denetim Standartları
Kurumu 2015 Yılı Merkezî Yönetim Bütçesi
2) Kamu Gözetimi, Muhasebe ve Denetim Standartları
Kurumu 2013 Yılı Merkezî Yönetim Kesin Hesabı

I) GELİR BÜTÇESİ (Devam)

BAŞKAN
– Halkların Demokratik Partisi Grubu adına söz isteyen üçüncü konuşmacı Demir
Çelik, Muş Milletvekili.
Buyurun
Sayın Çelik. (HDP sıralarından alkışlar) 
HDP
GRUBU ADINA DEMİR ÇELİK (Muş) – Çok teşekkür ediyorum Sayın Başkan.
Sayın
Başkan, değerli milletvekilleri; sizleri şahsım ve partim adına saygı ve
sevgiyle selamlıyorum.
Bugün 36’ncı
yılını andığımız Maraş katliamını ve orada yaşamını kaybeden 105 civarındaki
Alevi, Kürt vatandaşlarını saygıyla, rahmetle andığımı ifade etmek istiyorum.
Keza, yine, F Tipi Cezaevi’nde 28’i siyasi tutuklu olmak üzere toplamda 32
vatandaşımızın yaşamını yitirdiğinin de 14’üncü yıl dönümü. Bir kez daha,
katliama bulaşanları kınadığımı, nefretle andığımı; yaşamını yitirenlere de
Allah’tan rahmet dileklerimi ifade etmek istiyorum.
Değerli Başkan,
saygıdeğer milletvekilleri; doksan yıl inkâr ve imayla geçen bir ülkenin tarihî
yüzleşmesi, olması gerekendir. Yüzleşmek yerine didişmek, gerilim ve
gerginliklere yol açmak sorunumuzu çözmeye yetmemiştir, yetmeyecektir de. Yüzleşme
adına, acıları hafifletmek adına gidenlerin işini kolaylaştırıp, buluşmaya
fırsat vermek devletin yapması gereken görevdir. Mülki amirin bu konudaki
tasarrufu kabul edilemezdir, biz reddediyoruz, şiddetle reddediyoruz. Olması
gereken, halkların, inançların, kültürlerin buluşmasıdır, özgür yaşam
alanlarında birlikte olmasıdır. Tam da bu noktada dün Rusya Devlet Başkanı
Sayın Putin üç saat yirmi dakikalık bir konuşmasında geleceğimize ilişkin bir
kısım ipuçlarını bizlere verdi. Bizim bunu tartışmamız, hele hele Millî Savunma
Bakanlığı bütçesini tartıştığımız bugünde dile getirmemiz önemlidir. 
Sayın Başkan,
değerli milletvekilleri; küresel emperyalizm bir yanıyla Amerika Birleşik
Devletleri’nin başını çektiği Transatlantik Ticaret ve Yatırım Ortaklığı öbür
yanıyla da Rusya ve Çin’in başını çektiği Kırgızistan, Tacikistan, Kazakistan
ve Özbekistan’dan oluşan Şanghay, küresel stratejik çıkarlarını korumak,
emperyal hegomonik yayılmacılığını sürdürebilmek için, resmî, ilan edilmemiş
bir üçüncü savaşı bizlere dayatmışlardır. Tunus’ta, Libya’da, Mısır’da,
Bahreyn’de, Yemen’de devam eden, bugün itibarıyla da Irak, Suriye ve Rojava’ya
hapsedilen tam da budur. Yani egemenlerimiz, küresel emperyal güçler bir üçüncü
dünya savaşıyla dünyamızı paylaşmak istiyorlar. Toprağımızı, suyumuzu, enerji
kaynaklarımızı, yetinmeden, eğitimimizi, sağlığımızı paylaşmanın savaşını
stratejik çıkarlarına uygun olacak tarzda vekâlet savaşçılarına devretmiş
bulunmaktadırlar. 
Bugün, gerek
transatlantik gerekse Şanghay bileşenleri 5 temel alanımızı gasbetmek, el
koymak adına bu savaşı körüklüyorlardır: 
1) Hukuk
devletini rafa kaldıracaklar. 
2)
Özelleştirmeyle toprağımızı, suyumuzu, eğitimimizi ve sağlığımızı
özelleştirecek, masrafını ve giderini de kamuya yükleyeceklerdir.
3) Tarım, hayvancılık
ve gıda artık uluslararası küresel tekellerin hizmetine sunulacağından
yaşamımız risk altında olacak, ürettiğinizin bir kıymetiharbiyesi olmayacaktır.

4) Hak ve
özgürlükler sınırlandırılmış olacak, yasaklar, kanun devletinin hükümranlığıyla
toplum zapturapt altına alınmak istenecektir. 
5) “Yönetimin
istikrarı” adı altında antidemokratik uygulamalarla farklı kimliklerin,
inançların, düşüncelerin kendisini özgürce, öz gücüne dayanarak yönetilme
fırsatını engelleyeceklerdir. Şanghay ve transatlantik anlaşması, görünen o ki
Rojava’da başlatageldiği bu çatışmalı hâlini, üçüncü savaş hâlini dünyanın dört
bir tarafına yayacak. Sayın Cumhurbaşkanımızın Avrupa Birliğinden vazgeçiyor
görünüyor olması, Şanghay’la ve Rusya’yla dirsek temasına geçiyor olmasının da
manası, okumaları budur. Artık, özgürlüğümüzden, barışımızdan konuşamayacağız,
savaşın toplumsal ve siyasal yıkımlarla birlikte ekolojik yıkımla bizi karşı
karşıya bırakacağı bir gelecekten bahsetmek mümkündür. 
Sayın Başkan,
değerli milletvekilleri; bugün yaşanan barbarlık ve uygarlığın savaşıdır. Bu,
on binlerce yıldır coğrafyamızda enine boyuna yaşanmıştır. Milattan önce
8000’li yıllarda Aşağı Mezopotamya’da Hassuna kültürünün, milattan önce 6000’li
yıllarda Tell Halaf’ta, Yukarı Mezopotamya’da, Göbeklitepe’de yaşanan da vahşet
ile barbarlığın savaşıydı; bugün de yaşanan, barbarlıkla uygarlığın, kapitalist
moderniteyle demokratik modernitenin savaşıdır. 
Milattan önce
8000’li yıllarda henüz erkek egemenlikçi zihniyet yoktu. Anaerkil toplum vardı,
anaerkil toplumda kadın, ortaklaşmacı, paylaşmacı ve barışçıl anlayışı ve
zihniyetiyle toplumu karşıtlaştıran, ötekileştiren değil, bütüncül
politikalarıyla kucaklayan, kapsayan bir noktadan soruna yaklaşmıştı. Savaşlar
yoktu, kıtlık, açlık, yokluk ve yoksulluk yaşanmıyordu. Zenginlik vardı, üretim
vardı, paylaşma ve ortaklaşma vardı. O zihniyet erkek egemenlikçi sistemle
hiyerarşiye ve tahakküme tabi tutulduğundan bu yana kapitalist modernite 6 bin
yıldır insanlığımızı -öldüresiye- geleceğimizi çalıyor, gasbediyor. 
Bugün Rojava’da,
bugün Suriye ve Irak’ta yaşanan da bundan öte değildir. Kapitalist modernite ya
da bir bütün olarak kapitalizm, stratejik çıkarlarını korumak, jeoekonomik,
jeostratejik ve jeopolitik çıkarları adına halklara savaşlarını havale etmiş
bulunmaktadır. Özgür Suriye Ordusu, El Kaide, El Nusra ve DAİŞ’in vekâlet
olarak aldıkları savaş Şanghay’la transatlantiğin savaşıdır. Onların yürütmek
üzere vekâleten sürdürdükleri savaş, NATO ile Şanghay’ın savaşıdır ama olan
halklara, olan yoksullara, emekçilere, ezilenlere olmaktadır. 
İşte, bu
barbarlığın olduğu ortamda Kobani’de bir tarihî direnişe de biz tanıklık
ediyoruz. Bir kez daha kadın tarihe müdahale ediyor, kadın barışçıl, demokratik
ve de kapsayan, kucaklayan, sevgi dolu özellikleriyle toplumun biten, tükenen
ve tüketilmek istenen niteliklerini açığa çıkarıyor. Kapitalist modernitenin
barbarlığına, vahşi, kirli; kirli olduğu kadar da kaide ve kural tanımaz
savaşına karşın özgürleşmenin direnişidir Kobani’de yürüyen. Bu tarihî direnişi
yürütenler, haksız bir noktada, sahiplenilmeme kadersizliğiyle karşı karşıya
kalmışlardır Türkiye tarafından ama dünyanın 5 kıtasında milyonların,
milyarların sevgisiyle bu tarihî direniş selamlanmıştır çünkü Rojava’da,
Kobani’de barbarlığa karşı demokratik uygarlığın, kapitalist moderniteye karşı
demokratik modernitenin itirazıdır yükselen, kavgasıdır yürütülen. 
Bu kavga, öyle
umut ediyorum ki on binlerce yıldır insanlığın yokluğundan ve yoksunluğundan
acı çektiği adaletini, eksikliğinden muzdarip olduğu özgürlüğünü ve yokluğuyla
savaş ve kıyımlarla karşı karşıya kaldığı barışını sağlayacaktır. Söz konusu
olan adalet, eşitlik ve özgürlük arayışıdır ki bu arayış Kobani’de YPG’liler
tarafından, onun kadın gerillaları tarafından dünyanın gündemine taşınmış,
kapitalist modernitenin suyumuzu, toprağımızı, sağlığımızı ve geleceğimizi ama
yetinmeyip özgürlüklerimizi de gasbeden hegemonik gücüne karşı insani
değerlerin ayağa kalktığı bir tarih sahnesinden bahsediyoruz. Bugün bu manada
Kobani’de, Rojava’da demokrasiyle faşizmin, insanlıkla vahşetin, kapitalist
moderniteyle demokratik modernitenin mücadelesidir. Bu mücadelede yerini almak
yani demokrasiden yana, uygarlıktan yana ve de barıştan yana yerini almak
“insanım” diyen, insani değer sahibi olan herkesin görevidir. Türkiye halkları
76 milyon olarak doksan altı gündür düşmeyen ve düşürülemeyen Kobani’nin
yanında olduğumuzu beyan ettiğimizde, birlikte saldırıya ve savaşa karşı
göğsümüzü siper ettiğimizde kazanan biz olacağız. 
Bu manada,
2015’e ramak kala, sayılı günler kala bu özgür ve birlikte yaşam irademizin
Kobani’de alacağımız feyzle 2015’te barışımızı da, özgürlüğümüzü de
sağlayacağına olan inancımla saygılar sunuyorum. (HDP sıralarından alkışlar)
BAŞKAN - AK
PARTİ Grubu adına birinci konuşmacı Şirin Ünal.
Buyurun Sayın
Ünal. (AK PARTİ sıralarından alkışlar)
AK PARTİ GRUBU
ADINA ŞİRİN ÜNAL (İstanbul) – Sayın Başkan, değerli milletvekilleri; 2015 Mali
Yılı Bütçe Kanunu Tasarısı’nda Millî Savunma Bakanlığı bütçesi üzerinde Adalet
ve Kalkınma Partisi Grubu adına söz almış bulunmaktayım. Yüce heyetinizi
saygıyla selamlıyorum. 
Huzurlarımıza
getirilen 22 milyar 764 milyon 255 bin Türk liralık Millî Savunma
Bakanlığımızın 2015 yılı bütçesi, millî güvenlik politikamız çerçevesinde
üstlendiğimiz görevleri yüksek bir etkinlikle yerine getirme, savunma gücümüzü
çağın gereklerine göre artırma hedefleri doğrultusunda hazırlanmıştır.
Değerli
milletvekilleri, Hükûmetimiz 2023 vizyonu doğrultusunda millî savunmada
hedefimiz savunma sanayisi gelişmiş dünyadaki ilk 10 ülke arasında yer
almaktır. Bundan on iki yıl önce Türkiye’nin neredeyse tamamen dışa bağımlı,
uluslararası silah şirketlerinin tekelinde olan bir savunma sanayisi
bulunmaktaydı. Bugün ise savunma sanayisinde binden fazla şirketinin,
KOBİ’lerinin, araştırma kuruluşlarının ve üniversitelerinin katılımıyla millî
bir yapıya dönüşmüş olan yeni bir Türkiye var. Dünyanın en büyük 100 savunma
sanayisi firması arasında 2 Türk şirketimiz bulunmaktadır. Savunma sanayimiz
2013 yılında yıllık 5 milyar doları aşan üretim gücüne ve 1,5 milyar doların
üzerinde ihracat kapasitesine ulaşmıştır.
Değerli
milletvekilleri, 2004 yılı Mayıs ayında toplanan Savunma Sanayii İcra Komitesi
yabancı müteahhitler eliyle yürütülmesi planlanan 4 projenin ihalesini askıya
almış ve kendi imkânlarımızla yürütmeye karar vermiştir. Bu 4 projede bugün
önemli mesafeler katetmiş bulunmaktayız. Birincisi, ana muharebe tankı projesi
ALTAY tankımız ortaya çıkmış, ALTAY Projesi’nde seri üretim aşamasına oldukça
yaklaşılmıştır. 
İkinci projemiz taarruz helikopterleri projesi
olup millî taarruz helikopterimiz ATAK üretime geçmiş, 6 ATAK helikopterimiz
tamamlanmış ve Kara Kuvvetleri Komutanlığımızın envanterine verilmiştir. 
Üçüncü konu, insansız hava araçları
alanında ANKA Projesi’nin seri üretim çalışmaları devam etmektedir. İlk taktik
insansız hava aracı sistemi de Kara Kuvvetleri Komutanlığına çok yakın bir
zaman içerisinde teslim edilecektir. ANKA’nın haricinde Karayel ve Bayraktar’la
birlikte insansız hava araçlarında geniş bir yelpazede çalışmalarımız devam
etmektedir.
Dördüncü konu,
korvet projesi yani millî gemimiz. MİLGEM savaş gemileri olarak ortaya çıkmış,
donanmamız envanterine birinci gemi girmiş, müteakip iki geminin sözleşmeleri
de imzalanmıştır. 
Değerli
milletvekilleri, şayet geçmişin yöntemleriyle bu projeler hayata geçirilseydi
milyarlarca dolar yabancı şirketlere akmış, Türk Silahlı Kuvvetleri dışa
bağımlı sistemlerle baş başa kalmış, ülke sanayisine tortu bile kalmamış
olacaktı. Öte yandan, Deniz Kuvvetleri ve Sahil Güvenlik Komutanlıklarımıza
100’e yakın askerî gemi ve karakol botu Türk gemi inşa sektörünün
tersanelerinde üretilerek teslim edilmiştir.
Havacılıkta
altmış senelik bir aradan sonra kendi tasarımımız olan eğitim uçağı HÜRKUŞ test
uçuşunu başarıyla tamamlamış ve seri üretim için anlaşmalar imzalanmıştır.
Millî savaş uçağımızın ilk kavramsal tasarımları tamamlanmıştır. Askerî ve
sivil ihtiyaçlara cevap verecek Özgün Helikopter Geliştirme Projesi başlamış,
ortak üretimle helikopterler üretilip ihraç da edilebilecektir.
Millî
sanayimizin katkılarıyla geliştirilen deniz karakol uçakları hizmete alınmış ve
denizlerimizdeki gözümüz, kulağımız olmuştur.
Barış Kartalı
Projesi kapsamında birinci havadan ihbar ve kontrol uçağımız 21 Şubat 2014
tarihinde Konya’da 3’üncü Ana Jet Üs Komutanlığında düzenlenen bir törenle Hava
Kuvvetleri Komutanlığı envanterine girmiştir. Diğer 3 uçağın da en kısa zamanda
hava kuvvetlerimize katılmasını bekliyoruz.
Stratejik hava
ulaştırma yeteneği kazandığımız 10 uçaklık A400M nakliye uçaklarımızdan ilki de
12 Mayıs 2014’te 12’nci Hava Ulaştırma Ana Üs Komutanlığında düzenlenen bir
törenle Hava Kuvvetleri Komutanlığı envanterine katılmıştır. 
Değerli
milletvekilleri, bugüne kadar askerlerimizi mayından koruyan 508 adet Kirpi
aracı Türk Silahlı Kuvvetlerine teslim edilmiştir, bu sayı bir iki ay
içerisinde 614’e çıkacaktır. 
Yeni nesil roket
ve füze teknolojilerine büyük yatırımlar yapılmaktadır. Seyir füzeleri,
tanksavar füzeleri ve güdümlü roketler kendi teknolojimizle üretilebilir hâle
gelmiştir. 
On iki yılda her
alanda olduğu gibi, savunma sanayimizde ve askerî güç anlamında da Türkiye’yi
farklı bir düzeye taşıdık çok şükür. AK PARTİ olarak önceliğimiz sadece ve
sadece insandır, toplumdur, millettir. 
Değerli
milletvekilleri, sözlerime son verirken 2015 yılı bütçemizin ülkemiz ve
milletimiz için hayırlara vesile olmasını temenni ediyorum. 
Genel Kurulu
saygıyla selamlıyorum. (AK PARTİ sıralarından alkışlar) 
BAŞKAN – İkinci
konuşmacı Suat Önal, Osmaniye Milletvekili. 
Buyurun Sayın
Önal. (AK PARTİ sıralarından alkışlar) 
AK PARTİ GRUBU
ADINA SUAT ÖNAL (Osmaniye) – Sayın Başkan, değerli milletvekilleri; 2015 Yılı
Merkezi Yönetim Bütçe Kanunu Tasarısı, Savunma Sanayii Müsteşarlığı bütçesi
üzerine grubum adına söz almış bulunuyorum. Bu vesilesiyle sizleri ve
televizyonları başında bizleri izleyen aziz milletimizi saygıyla selamlıyorum. 
Değerli milletvekilleri, bir milletin
ayakta sağlam kalabilmesi, bağımsızlığını sürdürebilmesi ve uluslararası alanda
söz sahibi olabilmesi için her alanda olduğu gibi askerî alanda ve dolayısıyla savunma
sanayisinde de güçlü olması gerekmektedir. AK PARTİ’nin iktidara geldiği 2002
yılında yüzde 80 oranında dışa bağımlı ve uluslararası silah tacirlerinin
tekelinde olan savunma sanayimiz, Türk savunma sanayisine ilişkin politikamızın
yeniden kurgulandığı Hükûmetimiz döneminde alınan rasyonel kararlar ve atılan
akılcı adımlar ile stratejik bir dönüşüm yaşamış ve bunun neticesinde de dışa
bağımlılık oranı her gün azalarak yüzde 40’ların altına kadar düşmüştür. Bugün
övünçle şunu söyleyebiliriz ki savunma sanayimizin ihtiyaçlarının en az yüzde
60’ı kendi üretimimizle iç piyasadan karşılanmaktadır. Böylece geçmişte
ekonomimiz için ağır bir yük olan ithalata dayalı savunma harcamalarımız
azalmış, millî savunma sanayimiz için büyük bir katma değere dönüşmüştür. 
Değerli
milletvekilleri, yine övünçle söyleyebiliriz ki bugün binden fazla, savunma
sanayisinde faaliyet gösteren şirketlerimizin, KOBİ’lerimizin, araştırma
kuruluşlarımızın ve üniversitelerimizin ortak çalışması ve oluşturdukları beyin
fırtınası neticesinde kritik teknolojiye sahip savunma sistemlerini üretir hâle
geldik. Benden bir önceki çok değerli milletvekilimizin de özellikle
vurguladığı gibi bugün dünyanın en büyük 100 savunma sanayisi firması arasına
giren iki şirketimiz var. Bunlardan ASELSAN 67’nci sırada ve TAI 80’inci sırada
yer almaktadır; bununla da Türk milleti olarak iftihar ediyoruz.
Değerli
milletvekilleri, savunma sanayimiz yıllık 1 milyar dolar seviyesinde ürün ve
teknoloji geliştirme harcamasıyla ülkemizde en büyük AR-GE ve teknoloji
yatırımı yapan sektör hâline gelmiştir. Savunma sanayisinde geçen yıl
itibarıyla 5 milyar doları aşan üretim gücüne ve 1,5 milyar doları bulan
ihracat kapasitesine ulaştık. 2023 hedeflerinden birisi de ülkemizin, dünyada
savunma sanayisi alanında en gelişmiş 10 ülke arasına girmesi ve yaşadığımız bu
zorlu coğrafyada güvenliğimiz için gerekli savunma sanayisi ihtiyaçlarımızın
millî savunma sanayimiz tarafından karşılanmasıdır.
Değerli
milletvekilleri, Savunma Sanayisi Müsteşarlığımızca kara, deniz ve havacılık
alanında yürütülen çok önemli savunma projelerimiz söz konusudur. ALTAY ana
muharebe tankı, MİLGEM savaş gemisi, sahil güvenlik arama kurtarma gemisi, ANKA
mini insansız hava aracı, HÜRKUŞ Türk tasarımı eğitim uçağı, ATAK helikopteri,
GÖKTÜRK uydusu sadece bunlardan bir kısmıdır.
Değerli milletvekilleri, silahlı
kuvvetlerimiz için, yeni nesil üstün teknolojik özelliklere sahip modern
piyade tüfeği, uzun menzilli obüs, alçak ve orta irtifa hava savunma füzeleri,
lazer güdümlü cirit füzesi üretimlerine de başlanmıştır. Yine, ayrıca özgün bir
savaş uçağı geliştirilmesi için proje başlatılmıştır. 
Başka bir
sevindirici husus, özgün olarak geliştirilen savaş sistemlerimizin bütün
yazılımlarının artık Türkiye’de geliştirilmesidir. Ortaya konulan millî irade,
yapılan özverili çalışmalar ve oluşturulan sinerjiyle Türk savunma sanayisi her
gün gelişmeye ve güçlenmeye devam ederek göğsümüzü kabartmaktadır. 
Bu vesileyle bir
kez daha aziz milletimizin emanetinin emin ellerde olduğunu ifade ederek 2015
yılı bütçesinin hayırlı olmasını diliyor, hepinizi saygıyla selamlıyorum. (AK
PARTİ sıralarından alkışlar) 
BAŞKAN – Üçüncü
konuşması Osman Aşkın Bak, İstanbul Milletvekili. 
Buyurun. (AK
PARTİ sıralarından alkışlar)
AK PARTİ GRUBU
ADINA OSMAN AŞKIN BAK (İstanbul) - Sayın Başkan, değerli milletvekilleri;
Gençlik ve Spor Bakanlığımızın 2015 yılı bütçesi üzerinde AK PARTİ grubu adına
söz almış bulunuyorum. Genel Kurulu ve aziz milletimizi saygıyla selamlıyorum.
Gençlik ve Spor
Bakanlığımızca gençliğe ve spora yönelik yatırımlar yapılmakta ve ülkemizin
gelecek kuşaklarına her alanda en iyi olanaklar sağlanmaktadır. Sahip olduğumuz
en önemli güçlerden birisi en büyük hazinemiz gençlerimizdir. Bedenen ve ruhen
sağlıklı bireyler olmalarını sağlamak amacıyla da sporun geniş kitlelerce
yapılması, sporun tabana yayılması için çalışmalar tüm hızıyla devam
etmektedir. Cumhurbaşkanımız Recep Tayyip Erdoğan'ın eski bir sporcu olması ve
gençliğimize verdiği önem malumlarınızdır. Kendisinin destekleriyle spordaki
yükselişimiz ve tesisleşmemiz artarak devam etmektedir. Gençlerimiz bugünün
enerjisi, yarınlarımızın ise teminatıdır. Ülkemiz bu hazineye diğer ülkelere
kıyasla daha fazla sahiptir.
62’nci Hükûmet Programı’mızda Sayın
Başbakanımız Ahmet Davutoğlu’nun belirttiği üzere, sporu sadece boş zamanları
değerlendirme aracı olarak değil, aynı zamanda sosyalleşmenin ve sağlıklı bir
toplum olmanın da önemli bir aracı olarak görüyoruz. Spor yapma kültürünü
benimsemiş, seyirci olmanın ötesine geçerek sporu gündelik hayatının bir
parçası hâline getirebilmiş nesillerin yetişmesini hedefliyoruz. Her alanda
olduğu gibi spor alanında da her geçen gün dünyadaki etkinliğimizi
artırıyoruz. Bu çerçevede uluslararası şampiyonalara ve üniversite oyunlarına
başarılı şekilde ev sahipliği yapmaktayız.
Sayın Başkan,
değerli milletvekilleri; benim de başkanlığını yaptığım Türk sporunda doping
sorununun araştırılması için kurulan komisyonumuz raporunu tamamlamış ve Meclis
Başkanlığına teslim etmiştir. Komisyon çalışmalarına katkı ve bilgi sunan tüm
komisyon üyesi milletvekili arkadaşlarıma ve komisyon uzmanlarına
huzurlarınızda teşekkür ediyorum. Bu süreçte komisyon çalışmalarına destek
veren Gençlik ve Spor Bakanımız Sayın Akif Çağatay Kılıç’a da teşekkür ederim.
Temennimiz ve beklentimiz acilen dopingle mücadele yasasının çıkarılması ve
raporda belirtilen öneriler doğrultusunda dopingle mücadelenin etkin bir
şekilde sürdürülmesidir.
"Dopinge
karşı sıfır tolerans" prensibi taviz vermeksizin Bakanlığımızca
uygulanmaktadır. Bu kapsamda ortaya konulan çalışmalar neticesinde 2013
yılında yapılan 1.579 kontrol sonucu dopingle mücadele kural ihlali sayısı 176
iken, 2014 yılında yapılan 2.238 kontrolde bu rakam hızla azalarak 58'e
düşmüştür; bunların 27 tanesi vücut geliştirme, 31 tanesi olimpik branşlar.
2013’te olimpik branşlardaki sayı 133 iken yani yüzde 9,4 iken, 2014’te yapılan
etkin mücadeleyle bu sayı 31’e inmiş yani yüzde olarak yüzde 1,5’a inmiştir.
Dünya ortalaması ise yüzde 1,1’dir. 
Bakanımızın
ve benim de konuşmacı olarak katıldığımız Dünya Anti-Doping Ajansı (WADA)'nın
Bilim ve Araştırmalar Sempozyumu 28-29 Ekim 2014 tarihlerinde İstanbul'da
düzenlenmiştir. Bu sempozyumda WADA Başkanı Craig Reedie dopinge karşı sıfır
tolerans politikamıza ilişkin olarak Türkiye'nin yaptığı bu mücadelenin diğer
ülkelere de örnek olması gerektiğini, dopingle mücadelede Türkiye'nin çok iyi
yolda olduğunu belirtmiştir. 
Gençliğimizi
tehdit eden her türlü tehlikeye karşı spora başvurabileceğimizi düşünmekteyim
ve uzun yıllarını spor yöneticiliğine adamış bir sporsever olarak bu alanda
Bakanlığımızın çok verimli çalışmalara imza atacağını ifade etmek isterim. 
Son
yıllarda uyuşturucuyla mücadele konusunda Hükûmetimizin attığı adımlar
hepimizin malumudur.  25-26 Kasım 2014 tarihlerinde Başbakanımızın katılımıyla
düzenlenen 1.Ulusal Uyuşturucu ile Mücadele Şûrası yapıldı. Şûrada “Gençlik ve
Spor” başlığı altında ayrı bir çalışma grubu oluşturuldu. Bunun nedeni artık en
küçük öğrenci yaş gruplarına kadar sirayet edebilen bir tehlike olarak
uyuşturucu madde bağımlılığına karşı spor aracılığıyla etkin bir mücadele
verilebileceğinin öngörülmesidir. Bu konuda benim de düşüncem, spor aracılığı
ile özlediğimiz amatör ruhun ve mahalle dayanışmasının güçlendirilebileceği
yönündedir. Eskiden mahallelerimizde sporcu abilerin öncülük ettiği amatör spor
kulüpleri vardı, bu kulüplerin sadece sporu yaygınlaştırmak için değil,
mahallenin gençliğini ve çocuklarını uyuşturucu gibi tehlikelere karşı korumak
için de faydalı olduğuna hepimiz şahit olduk.
Amatör spor
kulüplerimizde başkanlık ve yöneticilik yapan kardeşlerimize buradan selam ve
saygılarımı iletiyorum. Onlar gençlik ve spor için amatörce mücadele eden
yürekli ve kahraman insanlardır. Amatör spor kulüplerine verilen desteğin
arttırılmasında büyük fayda görüyorum.
Bir konuda da
şunu ifade etmek istiyorum: Muhalefet “Başarı yok.” dedi. 2010 yılında dünya
2’ncisi olan basketbol takımımız 12 Dev Adam, dünya şampiyonu olan Taha Akgül,
benim federasyon başkanlığım döneminde dünya şampiyonu olan Güreş Millî
Takımımız, dünya 2’ncisi olan Güreş Millî Takımımız, tekvandocularımız,
karatecilerimiz, dünya şampiyonlarımız, bunlara haksızlık yapılmaması lazım.
Onlar da bu ülkeyi en iyi şekilde temsil etmeye çalışıyorlar. 
2015 yılı
bütçemizin hayırlara vesile olmasını temenni ediyorum, saygılar sunuyorum. (AK
PARTİ sıralarından alkışlar) 
BAŞKAN –
Dördüncü konuşmacı Osman Çakır, Düzce Milletvekili.
Buyurun Sayın
Çakır. (AK PARTİ sıralarından alkışlar) 
AK PARTİ GRUBU
ADINA OSMAN ÇAKIR (Düzce) – Sayın Başkan, değerli milletvekilleri; Adalet ve
Kalkınma Partisi Grubu adına Spor Genel Müdürlüğü ve Yüksek Öğrenim Kredi ve
Yurtlar Kurumu bütçeleri üzerine söz almış bulunuyorum. Öncelikle aziz
milletimizi ve Meclisimizin değerli üyelerini saygıyla selamlıyorum. 
Sayın Başkan,
değerli milletvekilleri; tarih boyunca varlığını devam ettirmek ve geleceğini
garanti altına almak millet olarak kalmanın vazgeçilmez şartı olduğundan,
milletimiz de kendi tasavvuruna uygun ideal ve özlemlerini gerçekleştirecek,
kendini aydınlık iklimlere taşıyacak nesiller yetiştirmenin gayreti içinde
olmuş. Bunun için daima maddi ve manevi imkânlarını seferber etmiştir. 
Edebiyat
tarihimizde Şair Nabi’nin Hayriye’si, Sünbülzade Vehbi’nin Lütfiye’si, Tevfik
Fikret’in Haluk’u, Ziya Gökalp’in Seniha’sıyla yeni nesillere söylemek
istediklerini söylemişler, Mehmet Akif de “Asım” adı üzerinden bunları
söylemiştir. Necip Fazıl ise “Sakarya, saf çocuğu masum Anadolu’nun.”
ifadesiyle gençliğimizin saf ve masum olduğunu ifade eder. İçindeki cevheri
büsbütün yitirmemiş gençlik yeniden dirilmektir. 
Biz, yanmış ve
haşlanmış ellerimiz, nokta nokta iğnelenmiş parmaklarımız, içine kan oturmuş
tırnaklarımızla bir şekillendirme işinde çalışıyoruz. Şekillendirmeye
çalıştığımız bütün bir gençliktir. İsmi Anadolu gençliğidir.
Nitekim saf
Anadolu çocuğu imgesi “Sakarya Türküsü” şiirinde karşımıza çıkar. Anadolu’nun
saf çocuğu gitti artık. Saf çocuk uyandı. Masum Anadolu genci gitti, dik duran
Anadolu geldi. Hikmete özenen, teknikle bezenen Anadolu gençliği “Artık yeter”
dedi. Kendi silahını, tankını, helikopterini, makinasını, motorunu, elektronik
cihazını nasıl yapabilirim diyerek geçmişte yetişmiş bir gençlik var artık. Bu
gençlik, on iki yıldır ayakta durarak, milletine ve Rabb’ine yaslanarak
mücadelesini veriyor. Her türlü saldırıya, bozmaya, çürütmeye, provoke etmeye,
nesli bitirmeye, silmeye yönelik her ne yapıldıysa bunların tamamından
sıyrılarak; dik duran bir nesil on iki yıldır bu ülkenin gençliğini yeniden
ayağa kaldırmak, yeniden diriltmek için çaba sarf ediyor.
170’in üzerinde
üniversite açtık, 2023’te 250 üniversiteyi hedefliyoruz.
Tevfik Fikret’in
“Haluk”undan beri yüz yılı aşkındır dışarıya göç eden beyinleri, paralel, dikey
yollarla ülkemizden çıkarılan bütün genç beyinleri ülkemize geri getirmek için
mücadele ediyoruz. Bütün çocuklarımızın yükseköğrenim görmesini hedefliyoruz.
Bu gençlerin aynı zamanda barınma, eğitim sürecinde hem yaşam ihtiyaçlarını
gidermek hem de eğitimlerine katkı sağlamak için her türlü yardımı ve desteği
sağlıyoruz. 
Sayın
Başkan, değerli milletvekilleri; Yüksek Öğrenim Kredi ve Yurtlar Kurumu 16
Ağustos 1961 tarihinde kurulmuştur. 
Kurumun
görevleri; yükseköğrenim öğrencilerine barınma hizmeti vermek, öğrencilerine
burs, öğrenim kredisi ve beslenme yardımı yaparak nakdi destekte bulunmak,
kurum yurtlarında barınan öğrencilerin sosyal, kültürel, sportif ve benzeri
ihtiyaçlarını karşılamaktır.
Yüksek Öğrenim
Kredi ve Yurtlar Kurumu toplam 7.418 personelle hizmet vermektedir. Kurum
bütçesi 2002 yılında 444 milyon Türk Lirası iken 2014 yılında 12 kat artışla 5
milyar 862 milyon 584 bin Türk Lirasına ulaşmıştır. Kurumsal büyümeye paralel
olarak 2015 yılı bütçesi, 2014 yılı bütçesine göre yüzde 20,30’luk artışla 7
milyar 52 milyon 675 bin Türk Lirası olarak tasarılaşmıştır.
Burs ve kredi
hizmetleri, kurum devlet adına burs ve kredi verme konusunda tek yetkili
kılınmıştır. Böylece mükerrerlik önlenerek daha fazla sayıda öğrenciye, daha
fazla miktarda yardım yapılması imkânı sağlanmıştır.
2002 yılında
451.550 öğrenciye kredi verilmekte iken 2014 yılında 881.427 öğrenciye öğrenim
kredisi ve 363.908 öğrenciye de burs olmak üzere toplam 1 milyon 245 bin 325
öğrenciye burs verilmektedir. 2002 yılında 45 lira iken verilen kredi, bugün
300 lira, yüksek lisans yapanlara 600 lira, doktora yapanlara 900 lira olarak
kararlaştırılmıştır. 
Kurum, yükseköğrenime
devam eden öğrencilerin çağın gereklerine uygun, modern ortamlarda, huzur ve
güven içerisinde yurtlarda barındırılmasının yanı sıra uygun fiyatla, sağlıklı
ve dengeli beslenmeleri, sosyal, kültürel ve sportif yönden gelişmeleri için
gerekli olan her türlü hizmeti yerine getirmektedir. Burada bir şeyi de tashih
etmek istiyorum; sabah kahvaltısında 2 lira 20 kuruş değil 2 lira 30 kuruş,
akşamları da 4 lira 50 kuruş değil 5 lira ödenek olarak çocuklara
verilmektedir.
1961 yılında 3
il 18 yurt varken bugün bu sayı, gerçekten, 2014 yılında, 81 il, 149 ilçede,
391 yurtta 355.890 öğrencinin barınmasını sağlamıştır.
(Mikrofon
otomatik cihaz tarafından kapatıldı) 
OSMAN ÇAKIR
(Devamla) – Bu 2015 yılının bütçesinin hayırlar getirmesini diliyorum ve
yapılan bütün çalışmalardan dolayı Bakanımıza ve personele teşekkür ediyorum ve
hayırlı olmasını diliyorum. (AK PARTİ sıralarından alkışlar)
BAŞKAN – Beşinci
konuşmacı Vedat Demiröz, Bitlis Milletvekili.
Buyurun Sayın
Demiröz. (AK PARTİ sıralarından alkışlar) 
AK PARTİ GRUBU
ADINA VEDAT DEMİRÖZ (Bitlis) – Sayın Başkan, değerli milletvekilleri; Maliye
Bakanlığının 2015 yılı bütçesiyle ilgili söz almış bulunuyorum. Yüce heyetinizi
ve aziz milletimizi saygıyla selamlıyorum. 
2015 yılı
bütçemiz ülkemizin siyasal ve ekonomik tercihlerini içerecek şekilde
hazırlanmıştır ancak hiçbir şekilde seçim bütçesi değildir. Mali disiplini
bozmadan üreterek büyümeyi ve istihdamı artırıcı, bununla birlikte cari açığı
ve enflasyonu azaltıcı tedbirleri içermektedir. Hatta biraz fazla temkinli
davranılmış ve sıkı bir duruş sergilenmiştir.
Değerli
milletvekilleri, vergilenmede esas prensip az kazanandan az, çok kazanandan çok
vergi alınmasıdır. Bugün, bütçe gelirlerimizin yüzde 85’i vergilerden
oluşmaktadır. Evet, vergiler arasında dolaylı vergilerin oranı dolaysız
vergilere göre daha yüksektir. Bu konuda neler yapılabilir? Alınabilecek
tedbirler nelerdir? Maliye Bakanlığının bununla ilgili çalışmaları devam
etmektedir. 
Bu bölümde Plan
ve Bütçe Komisyonunda uzun süre istişare ettiğimiz birkaç konuya değinmek
istiyorum. Kurumlar vergisi artan oranlı sistem şekline dönüştürülebilir. Şu
anda yüzde 20 uygulanan kurumlar vergisine bir müterakkiyet uygulanarak yüzde
25’lik bir dilim daha getirilebilir. Kurum kazançlarının bir kısmının dağıtılması
zorunlu hâle getirilebilir veya tevkifat uygulanabilir. Gayrimenkul yatırım
ortaklıklarına kâr dağıtımı esnasında vergi tevkifatı yapılmalıdır. Zaten
kurumlar vergisi yok, bari vergi tevkifatı yapılsın. Gayrimenkulde imar
artışının vergilendirmesi uygulaması hakkaniyetli bir şekilde düzenlenmelidir.
Gelir vergisi dilimlerinden yüzde 35’lik dilim kaldırılmalıdır. Diğer
dilimlerdeki kademe tutarları artırılmalıdır. Ses ve film sanatçıları gibi
yüzde 17’lik tevkifatla yetinilen serbest meslek erbabından gelir vergisi
beyanı kapsamına alınmalıdır. 
İZZET ÇETİN
(Ankara) – Ne yaptığının farkında mısın sen?
VEDAT DEMİRÖZ
(Devamla) - Doktorlar reçeteleriyle, avukatlar noter vekâletnameleriyle,
müşavirler düzenledikleri sözleşme ve beyannamelerle otokontrol altına
alınmalıdır. Gayrimenkul ve taşıt satış bedellerinin tamamı bankacılık sistemi
içine alınmalıdır. Yeni gelir vergisi yasası tasarısı şu anda alt komisyonda,
görüşmelerine devam ediyoruz, kat karşılığı veya hasılat paylaşımı modelleriyle
gayrimenkul satışlarının vergilendirilmesi hususunda kıstasları belirleniyor.
Bunu da bir an önce çıkarıp inşallah uygulamaya koyacağız.
İnternet ve
kredi kartıyla satışların denetlenmesi ve kayıt içine alınması gereklidir. Faiz
gelirlerinin enflasyondan arındırıldıktan sonra aşan kısmı
vergilendirilmelidir. Vergi Usul Kanunu günümüzün şartlarına göre yeniden
yazılmalı ve değerleme, inceleme, cezai müeyyideler, uzlaşma gibi konular
gözden geçirilmelidir. Damga Vergisi Kanunu süratle ele alınmalı ve nüsha,
suret karmaşasına son verilmelidir. Damga vergisi tavanı yükseltilmelidir.
Devlet ihalelerinde sözleşme üzerinden yüzde 1, sözleşme onay kararından yüzde
0.5 ve ödemelerden de yüzde 1 gibi damga vergisi alınmasına son verilmelidir.
Toplam yüzde 2,5’luk ihale tutarı üzerinden alınan bu miktar hakkaniyetli
değildir. 
Özelgelerin
verilme süresi kısaltılmalı, içeriği ise net ve anlaşılır olmalıdır. Vergi
Denetim Kurulu kurum içi eğitime önem vermelidir. Raporların doğru ve yeterli
olması hususunda rapor okuma kurullarının yetki ve sorumlulukları yeniden ele
alınmalıdır. 
İnşaat
sektörünün, özellikle KDV iadesi konusunda sorunları giderilmelidir. Denizcilik
sektöründe uygulanan ÖTV’siz yakıt verilmesi, ikinci sicil, yabancı ülke
bayrağı, işletme hakkı ve kiralama konuları yeniden düzenlenmelidir. Vergi
mükellefiyeti sayısının artırılması ve verginin tabana yaygınlaştırılması
çalışmaları hızlandırılmalıdır. 
Sayın Bakanım,
Maliye Bakanlığı devletin özüdür diyoruz. Devletin ağırlığını Maliye temsil
eder ve buna katılıyoruz. Maliyenin elinde vergiler ve harçlar ile kamu
harcamalarının kontrolü gibi iki önemli enstrüman mevcuttur. Maliye Bakanlığı
sektörlerle ayrı ayrı toplantılar yapmalı ve sorunlarını dinlemeli, yerine göre
elindeki araçlarla müdahale etmelidir. Ekonomideki istikrar sadece para
politikasıyla değil, maliye politikalarıyla da etkin hâle getirilmelidir. 
Bu düşüncülerle
2015 yılı bütçemizin hayırlı olmasını diliyorum, hepinize saygılar sunuyorum.
(AK PARTİ sıralarından alkışlar)
BAŞKAN –
Teşekkür ediyorum.
Altıncı konuşmacı
Zeki Aygün, Kocaeli Milletvekili. 
Sayın Aygün,
süreniz altı dakikadır.
Buyurun. (AK
PARTİ sıralarından alkışlar) 
AK PARTİ GRUBU
ADINA ZEKİ AYGÜN (Kocaeli) – Sayın Başkan, değerli milletvekilleri; 2015 yılı
Gelir İdaresi Başkanlığı bütçesi üzerinde AK PARTİ Grubumuz adına söz almış
bulunmaktayım. Meclisimizi saygıyla selamlıyorum. 
Gelir İdaresi
Başkanlığı, kuruluşundan bugüne mükellef odaklı, kaliteli hizmet; vergi
ödemenin sadece bir yükümlülük değil, vatandaş olma bilincini vererek
kendisinden hizmet alan herkesin memnun olmasını vizyon ve misyon olarak
benimsemiştir. 
Değerli
milletvekilleri, güvenirlilik, Gelir İdaresi Başkanlığının temel ilke ve
değerlerinin arasında önemli bir yere sahiptir. Ülkenin ekonomisinde önemli
yeri olan bu kuruluş ve bütün devlet kuruluşları siyasi iradenin yönetiminde
çalışır. Dolayısıyla, Gelir İdaresinin Meclise hesap vermesi, esas itibarıyla
siyasetin hesap vermesidir. Bu itibarla, halkın güvenini alan siyasi irade;
istikrarı sağlar, ülke ekonomisini güçlendirir, halktan aldığı güven ve hizmeti
kurumları aracılığıyla yapar. Yapmış olduğu hizmetler halk tarafından takdir
edildiği sürece her dört yılda bir kendisine hizmet eden siyasetçiye yetkisini
verir. Yok, aksi olursa, kendisine yeterli hizmeti veremeyen siyasetçiyi dinlenmeye
alır, bazen de siyasi sahneden tamamen siler, yalnız tabelası kalır.
Milletin
güvenini alan siyaset kurumunun halka nasıl hizmet ettiğini ve bu güvenin
karşılığında nasıl bir ekonomik sonuç elde edildiğini görelim. Ülkemizin
demokrasiye geçişi 1950 ve 2002 yılları arasını incelersek, genel itibarıyla
koalisyonlar ülkenin ekonomik olarak kayıp yılları olmuştur. Tek başına
iktidarların idaresindeki Türkiye hep yol almış ve kalkınma sağlamıştır.
Ülkemizin kalkınmasından rahatsız olan mahfiller siyasetin önünü kesmeye
çalışmıştır. Milletimiz, bu süreç içerisinde ülkemiz üzerinde plan yapanların,
siyasetin duruşuna, kurumların davranışlarına ve ekonominin nasıl IMF’ye teslim
edildiğinin canlı şahidi olduğu için 1950 seçimlerinde söylediği sözü 2002 seçimlerinde
de tekrarladı: “Yeter artık, söz de karar da milletindir!” diyerek demokrasiye
sahip çıkmıştır. “Muhtar dahi olamaz.” diyen anlayışları elinin tersiyle
iterek, dünya siyaset tarihinde ilk olan, kuruluşunun birinci yılında AK
PARTİ’yi tek başına iktidara getirmiştir.
Kalp gözü açık,
ferasetli vatandaş, bu kararını verirken aşağıdaki ekonomik tabloyu
oluşturanlara karşı güvenini yitirdiği içindir.
2002
makroekonomik tabloya bir göz atarsak: Gayrisafi millî hasıla 230 milyar dolar,
kişi başı gelir 3.492 dolar, dış ticaret 36 milyar dolar, IMF’ye borç 23,5
milyar dolar, faiz yüzde 70, gayrisafi millî hasılanın borç oranı yüzde 74,
devlet borçlanma bono faizi yüzde 63. Bu tabloyu oluşturan siyasi iradeleri
dinlenmeye çeken ve güvenini AK PARTİ’ye devreden halkımızın, 2013 itibarıyla
önüne koyduğumuz makroekonomik değerlere de bir göz atalım: Gayrisafi millî
hasıla 822 milyar dolar, kişi başı gelir 10.807 dolar, dış ticaret 158 milyar
dolar, IMF’ye borç sıfır -son taksiti 14 Mayıs 2013’te ödenmiştir- gayrisafi
millî hasılanın borç oranı yüzde 36,2 -ki bu Avrupa Birliği kriterlerine göre
yüzde 50’nin üzerindekiler tehlikeli sınıfa giriyor- faiz yüzde 7,6, tek haneli
rakam, devlet borçlanma faizi yüzde 4,5. 
Rakamları
karşılaştırdığımızda, ekonomiyi 3,5 kat büyütmüşüz, faizi tek haneli rakama
indirmişiz. Eğer ülkemiz 2002’de yüzde 63 faizle borçlanmaya 2013’e kadar devam
etseydi 642 milyar dolar para faiz lobisinin cebine gidecekti. Faizi yüzde
4,5’a indirdiğimizden bu para hazinemizde kalmıştır. Bu para, güvenini bize
emanet eden bu necip millete duble yollar, hızlı trenler, havaalanları,
MARMARAY, sağlık ve eğitim alanında saymakla bitiremeyeceğimiz hizmetler olarak
geri dönmüştür. Bu parayla, bir ülkenin bağımsızlığını reel olarak belirleyen
savunma sanayisinde çok büyük adımlar atılmıştır. Millî gemimiz, ALTAY tankımızı,
füzemizi, uydumuzu uçak sanayisinde yüzde 70 yerli imalatı gerçekleştirdik. 
Dünyada
26’ncı ekonomiden 16’ncı ekonomik büyüklüğe geçen, bölgesinde küresel güç olan
Türkiye’nin bu büyümesinden rahatsız olan küresel faiz lobisi ve yerli
ortaklarıyla birleşerek demokratik yoldan deviremedikleri AK PARTİ Hükûmetini
antidemokratik yöntemlerle devirmek için planlar yapmışlardır. Bu planlar:
Gezi, paralel ihanet, Kobani algı operasyonlarıdır. Bu planlar üzerinde
saatlerce konuşabiliriz. Tabii, bu planların temel hedefi ülkemiz ekonomisini
çökertip, 2002 öncesi siyasi ve ekonomik şartları oluşturup bu milletin refaha
kavuşmasını önlemektir. Bu necip millet, bu oyunları çok iyi gördüğü için AK
PARTİ’yi üç genel, üç yerel seçimde birinci parti yaparak, iki referandum ve en
son Cumhurbaşkanlığı seçiminde millete karşı çatı kuranların başına çatıyı
geçirip Osmanlı tokadı atarak son sözünü söylemiştir. AK PARTİ’ye fitne, fesat
ve kasetlerle saldıranlar milletimizle gönül birlikteliğimizi görmezlikten
geliyor. Biz haftanın dört günü sahada milletimize bu gerçekleri anlatıyor,
onların sorunlarını dinliyor ve çözüm üretmeye samimiyetle çalışıyoruz.
Gelir
İdaresinin… Ekonomide 2023, 2053, 2071 hedeflerimizin hesabını vereceğimiz nice
bütçe toplantılarında görüşmek dileğiyle yüce Meclisi ve bizleri ekranları
başında dinleyen aziz milletimizi saygıyla selamlıyorum. (AK PARTİ sıralarından
alkışlar) 
Bir gerçeği de
burada dile getirmek istiyorum bu kürsüden. Aklı dışarıda, maşaları içeride
olan paralel yapının ihanet politikalarını, ihanet planlarını, 17 ve 25 Aralığı
AK PARTİ’yi yıpratmak üzere kullanan arkadaşlara şunu söylüyorum: Bu daha yargı
önünde bitirilmediği hâlde, bitirilmiş ve yargıda şu anda hesap verip TMSF’de
hesap veren ve 2014 yerel seçiminde can simidi olarak sarıldığınız Mustafa
Sarıgül’ün 3,5 milyon dolar parayı Bank Ekspreste Korkmaz Yiğit’le, banka
sahibiyle nasıl çaldığını burada konuşan arkadaşlar, o dürüst arkadaşlar bunu
buradan gelip anlatsınlar, anlatmazlarsa ben anlatacağım. 
Teşekkür ederim.
(AK PARTİ sıralarından alkışlar) 
LEVENT GÖK
(Ankara) – Sayın Başkan…
BAŞKAN – Buyurun
Sayın Gök, sataşma nedeniyle söz veriyorum.

VI.- SATAŞMALARA İLİŞKİN KONUŞMALAR
1.- Ankara Milletvekili Levent Gök’ün,
Kocaeli Milletvekili Zeki Aygün’ün 656 ve 656’ya 1’inci Ek sıra sayılı Bütçe
Kanunu Tasarısı ile 657 sıra sayılı Kesin Hesap Kanunu Tasarısı’nın dokuzuncu
tur görüşmelerinde AK PARTİ Grubu adına yaptığı konuşması sırasında Cumhuriyet
Halk Partisine sataşması nedeniyle konuşması
LEVENT GÖK
(Ankara) – Sayın Başkan, değerli milletvekilleri; az önce burada konuşan sayın
hatip sapla samanı birbirine karıştırdı. 
ZEKİ AYGÜN
(Kocaeli) – Sana öyle geliyor.
LEVENT GÖK
(Devamla) – Mustafa Sarıgül partimizde Belediye Başkanlığı yapmıştır ve
Cumhuriyet Halk Partisi şu anda iktidarda değildir. Elinizde ne belge varsa, ne
bilgi varsa paylaşın. Eğer, böyle bir konuda yargıya intikal etmiş de yargının
verdiği bir karar varsa biz onun da gereğini her zaman yaparız. Ama, siz 17-25
Aralık gibi Türkiye Cumhuriyeti tarihinin en büyük yolsuzluk operasyonunu bir
başka olayı onun önüne geçirmek suretiyle kapatacağınızı zannediyorsanız
yanılıyorsunuz. 
“4 bakan niçin
istifa etmiştir?” sorusuna sayın hatip ve AKP Grubu cevap verirse biz ancak
ikna oluruz. Neden istifa etmiştir? Niçin istifa ettirilmiştir? Şu anda kimler
hakkında soruşturma komisyonu kurulmuştur ve toplumun bütün kamu vicdanını
yaralayan bu olayda elbette Meclis de bir gereğini yapacaktır. Kimse
yolsuzlukların arkasında durmasın, şurada beraber olalım: Herkes “Bir yerde
yolsuzluk varsa ben onun arkasında olurum.” deme hakkına sahip değildir, tam
tersine karşısında olacaktır, hesabını soracaktır. (CHP sıralarından “Bravo”
sesleri, alkışlar) Biz de kendi payımıza düşen her konuda hesabını sorma
kararlılığı içerisindeyiz. Hiçbir şeyi gizlemeden, gereğini yaparak, mutlaka
yaparak hesap sorma kararlılığı içerisindeyiz. Sizlerin de öyle olması gerekir,
sizlerin de en baştan öyle olması gerekir. Yolsuzlukları örtmek kimsenin
haddine değildir, tam tersine onunla mücadele etmek hepimizin görevidir diyor,
hepinizi saygıyla selamlıyorum. (CHP sıralarından alkışlar)
ZEKİ AYGÜN
(Kocaeli) – Sayın Başkanım, söz almak istiyorum.
BAŞKAN – Buyurun
Sayın Aygün.
ZEKİ AYGÜN
(Kocaeli) – Söylemiş olduğu mahkeme kararı şu anda 30 Mart seçimlerinden önce
hem idari mahkemeye hem de bölge mahkemesine…
SELAHATTİN
KARAAHMETOĞLU (Giresun) – Savcılığa suç duyurusunda bulunun, işleme alın, niye
yapmıyorsunuz?
ZEKİ AYGÜN
(Kocaeli) – …giderek yapmıştır ve sonucu aleyhine karar vermiştir. Dosyası da
buradadır, isteyene veririm.
LEVENT GÖK
(Ankara) – Gereğini yapma elinizde, iktidar sizde. Siz iktidarsınız, yapın
gereğini!

III.- KANUN TASARI
VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek) (Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)

A) MİLLÎ SAVUNMA BAKANLIĞI (Devam)
1) Millî Savunma Bakanlığı 2015 Yılı Merkezî Yönetim
Bütçesi
2) Millî Savunma Bakanlığı 2013 Yılı Merkezî Yönetim
Kesin Hesabı

B) SAVUNMA SANAYİİ MÜSTEŞARLIĞI (Devam)
1) Savunma Sanayii Müsteşarlığı 2015 Yılı Merkezî
Yönetim Bütçesi
2) Savunma Sanayii Müsteşarlığı 2013 Yılı Merkezî
Yönetim Kesin Hesabı

C) GENÇLİK VE SPOR BAKANLIĞI (Devam)
1) Gençlik ve Spor Bakanlığı 2015 Yılı Merkezî Yönetim
Bütçesi
2) Gençlik ve Spor Bakanlığı 2013 Yılı Merkezî Yönetim
Kesin Hesabı

Ç) SPOR GENEL MÜDÜRLÜĞÜ (Devam)
1) Spor Genel Müdürlüğü 2015 Yılı Merkezî Yönetim
Bütçesi
2) Spor Genel Müdürlüğü 2013 Yılı Merkezî Yönetim Kesin
Hesabı

D) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2015 Yılı
Merkezî Yönetim Bütçesi
2) Yükseköğrenim Kredi ve Yurtlar Kurumu 2013 Yılı
Merkezî Yönetim Kesin Hesabı

E) MALİYE BAKANLIĞI (Devam)
1) Maliye Bakanlığı 2015 Yılı Merkezî Yönetim Bütçesi
2) Maliye Bakanlığı 2013 Yılı Merkezî Yönetim Kesin
Hesabı

F) GELİR İDARESİ BAŞKANLIĞI (Devam)
1) Gelir İdaresi Başkanlığı 2015 Yılı Merkezî Yönetim
Bütçesi
2) Gelir İdaresi Başkanlığı 2013 Yılı Merkezî Yönetim
Kesin Hesabı

G) KAMU İHALE KURUMU (Devam)
1) Kamu İhale Kurumu 2015 Yılı Merkezî Yönetim Bütçesi
2) Kamu İhale Kurumu 2013 Yılı Merkezî Yönetim Kesin
Hesabı

Ğ) ÖZELLEŞTİRME İDARESİ BAŞKANLIĞI (Devam)
1) Özelleştirme İdaresi Başkanlığı 2015 Yılı Merkezî
Yönetim Bütçesi
2) Özelleştirme İdaresi Başkanlığı 2013 Yılı Merkezî
Yönetim Kesin Hesabı

H) KAMU GÖZETİMİ, MUHASEBE VE DENETİM STANDARTLARI
KURUMU (Devam)
1) Kamu Gözetimi, Muhasebe ve Denetim Standartları
Kurumu 2015 Yılı Merkezî Yönetim Bütçesi
2) Kamu Gözetimi, Muhasebe ve Denetim Standartları
Kurumu 2013 Yılı Merkezî Yönetim Kesin Hesabı

I) GELİR BÜTÇESİ (Devam)

BAŞKAN – Yedinci
konuşmacı Ekrem Çelebi, Ağrı Milletvekili.
Buyurun Sayın
Çelebi. (AK PARTİ sıralarından alkışlar) 
AK PARTİ GRUBU
ADINA EKREM ÇELEBİ (Ağrı) – Teşekkür ediyorum.
Sayın Başkan,
değerli milletvekilleri; Kamu İhale Kurumunun 2015 yılı bütçesi üzerine AK
PARTİ Grubu adına söz almış bulunuyorum. Bu vesileyle yüce Meclisi saygıyla
selamlıyorum. 
Malumunuz olduğu
üzere, AK PARTİ iktidarları döneminde kamu yönetiminde vatandaşa hizmet
sunumunda etkinlik ve verimliliğin, şeffaflığın ve hesap verilebilirliğin
sağlanması amacıyla kamu yönetiminde köklü reformlar gerçekleştirilmiştir. Kamu
hizmetinin merkezine vatandaşın efendisi olma yerine vatandaşın hizmetkârı olma
anlayışı yerleştirilmiştir. Bu çerçevede Bilgi Edinme Kanunu çıkarılmış, 5018
sayılı Kanun ile kamu mali yönetiminde şeffaflık ve hesap verilebilirlik ön
plana çıkarılmıştır. Kamu kurumlarına stratejik plan ve faaliyet raporu
hazırlama ve bunları kamuoyuyla paylaşma zorunluluğu getirilmiştir.
6085 sayılı yeni Sayıştay Kanunu ile
Sayıştay denetiminin etkinliği artırılmış, Meclisin kamu kaynaklarının denetlenmesindeki rolü
güçlendirilmiştir. 
Ülkemizde kamu
ihale sisteminin sağlıklı işlemesini temin etmek üzere 2002 yılında kurulan
Kamu İhale Kurumunun, kamu alımlarında saydamlık, rekabet, eşit muamele,
güvenirlilik, kamuoyu denetimi ve ihtiyaçların uygun şartlarla ve zamanında
karşılanması ilkeleri çerçevesinde önemli görev ve yetkileri bulunmaktadır. 
Kamu İhale
Kurumunun başlıca görev ve yetkileri nelerdir, bunları da sizinle paylaşmak
istiyorum: İhale sürecinde idarelerce gerçekleştirilen işlemlere ilişkin
başvuruları inceleyerek karara bağlamak; kamu ihale mevzuatı ve bunlara ilişkin
ikincil mevzuatı hazırlamak, geliştirmek ve uygulamayı yönlendirmek; ihale
ilanlarıyla ilgili esas ve usulleri belirlemek ve Kamu İhale Bültenini
yayımlamaktır.
Yine, yıllık 100
milyar liralık olan bir alım piyasası ve bu piyasada rol oynayan 25 bini aşkın
idare, 300 bini aşkın isteklilerden oluşan bir alanda ihale süreçlerini
yönetmenin zorluğu ortadadır. Buna rağmen kurum görevlerini başarıyla yerine
getirmektedir. 
Kurum tarafından
yerine getirilen faaliyetlerin önemini anlayabilmek için öncelikle kurumun
faaliyet gösterdiği alana ilişkin rakamsal verilere bakmak gerekiyor. Bunları
da sizlerle paylaşmak istiyorum. Bu alanda, 45.871’i mal alımı, 25.277’si yapım
işleri olmak üzere 2013 yılında toplamda 116.929 adet ihale
gerçekleştirilmiştir. 2013 yılında gerçekleşen kamu alımlarının büyüklüğü ise
105,5 milyar Türk lirasıdır. Söz konusu dönemde gerçekleştirilen ihalelerin
adet ve parasal büyüklüğü ortadadır.
2013 yılında
kuruma ulaşan 5.093 adet şikâyetin incelemesi yapılmış olup ve bu incelemeler
neticesinde alınan kurul kararlarına karşı idari yargıda sadece 773 adet dava
açılmıştır. 
Değerli milletvekilleri, şu bilgiyi önemle sizlere arz etmek
istiyorum: Toplamda 116.929 adet ihale yapılıyor, bu ihalelere ilişkin 5.093
şikâyet gerçekleşiyor ve bunların da sadece 773 adeti idari yargıya
başvuruyor. Dolayısıyla geri kalan kurum tarafından çözümleniyor.
2013 yılı için
kanun kapsamındaki ihalelerde ortaya çıkan uyuşmazlıkların yaklaşık yüzde
85’inin yargı yoluna başvurulmadan Kamu İhale Kurumu tarafından çözümlendiği
–demin de arz ettim, yukarıda da anlatmıştım- anlaşılmaktadır.
Bahsettiğim bu
veriler kurumun şikâyet incelemelerinde geldiği noktayı ve hizmet alanların
kurum kararlarından duyduğu memnuniyeti göstermesi açısından çok önemlidir.
2014 yılına
gelindiğinde ise ilk altı aylık veriler çerçevesinde toplamda 56,3 milyar TL
alım gerçekleştirilmiştir. İlk on aylık dönemde ise bu ihalelerle ilgili olarak
3.231 itiraz başvurusu yapılmıştır. Şikâyet başvurularına ilişkin verilen
kararların içeriğinde görülen bu iyileşmenin yanı sıra başvuruların çözüme
ulaştırılma sürecinde de gelişmeler kaydedilmiştir.
2013 yılı
verilerine göre, kuruma yapılan itirazen şikâyet başvurularına ilişkin olarak
ihale işlem dosyasının kuruma ulaşmasından karar verilene kadar ortalama geçen
süre yirmi günün altına düşmüştür.
Yine, kurumun
İnternet sayfası incelendiğinde, hizmet standartları tablosuyla hangi hizmetin
ne kadar sürede tamamlanacağına ilişkin olarak kamuoyuna bir taahhütte
bulunduğu görülmektedir. 
(Mikrofon
otomatik cihaz tarafından kapatıldı)
EKREM ÇELEBİ
(Devamla) - Bu uygulamanın, AK PARTİ iktidarlarının vatandaşa hizmet
anlayışının bir yansıması olarak takdir edilmesi gerektiğini düşünüyorum.
Bu duygu ve
düşüncelerle 2015 yılı bütçemizin hayırlı uğurlu olmasını temenni ediyor,
hepinize saygılar sunuyorum. (AK PARTİ sıralarından alkışlar) 
BAŞKAN –
Sekizinci konuşmacı Abdulkerim Gök, Şanlıurfa Milletvekili.
Buyurun Sayın
Gök. (AK PARTİ sıralarından alkışlar) 
AK PARTİ GRUBU
ADINA ABDULKERİM GÖK (Şanlıurfa) – Sayın Başkan, değerli milletvekilleri;
Özelleştirme İdaresi 2015 yılı bütçesi üzerine grubumuz adına söz almış
bulunuyorum. Bu vesileyle hepinizi saygıyla selamlıyorum.
Değerli
milletvekilleri, özelleştirmenin, aslında ana boyutlarıyla ilgili baktığımızda,
Plan Bütçe Komisyonunda saatlerce son derece verimli, etkin tartışmaların
olduğunu ve oradan da faydalandığımızı ifade ederek sözlerimi sürdürmek
istiyorum.
Değerli
arkadaşlar, özelleştirme… Tabii ki eleştiriler yapılmaktadır, ancak
özelleştirmeyi tek başına ele aldığımızda, aslında özelleştirmenin etkin
kullanılıp kullanılmadığını, verimli ve yerinde kullanılıp kullanılmadığını,
“Acaba gerekli mi, değil mi?” sorularının karşılığını veya cevabını vermekte
fayda var. Aynı zamanda, değişen dünyadaki açık sınırların, ekonominin sınır
tanımaz bir boyutta seyrettiği bir ortamda beraber değerlendirmekte fayda var.
Bu kısa beş dakikalık süre içerisinde, aslında özelleştirme artı ve eksileriyle
bu konuşmaya sığdırılmayacak boyutta tartışılmalıdır diye düşünüyorum. Tabii
ki, dünyadaki paradigmal değişiklik, devletçilik anlayışı, iktisat ekolleri ve
iktisadi manadaki bütün yaklaşımlar burada son derece önem arz etmektedir.
Dönüp baktığımızda, ülkemiz açısından, özellikle 1980’li yıllardan itibaren
özelleştirmenin ülkemiz ekonomisini yakından ilgilendirdiğini görmekteyiz.
Peki, ne görüyoruz? AK PARTİ iktidarları öncesinde özelleştirmenin dolar
bazındaki gerçekleşmiş olan rakamı yaklaşık 8 milyar dolar gibi bir rakam.
Ancak, AK PARTİ iktidarlarıyla beraber 61 milyar dolar gibi bir rakamı
bulmaktadır. Peki, bunlar yerinde kullanıldı mı? 
Değerli
arkadaşlar, bugün, makroekonomik performansta sergilemiş olduğumuz bu
gelişmeler, aslında özelleştirme gelirlerinden elde ettiğimiz bu gelirlerin
etkin, verimli ve yerinde kullanıldığının ana belirtisi olarak karşımıza
çıkmaktadır yani biz özelleştirme gelirlerini faize ödemedik. Müsaadelerinizle,
Plan Bütçede kendisine hepimizin “ağabey” dediğimiz, o dönem, 1999 yılında
Bakan olan Sayın Sümer Oral’ın o ifadesini hatırlatmak isterim. Bugün
kendileriyle de paylaştım, hatıra olarak da kendileri fotokopisini aldılar.
Gazetelerin manşetleri değerli milletvekilleri: “Türk, övün, çalış, faiz öde.”
Şimdi, o günden bugüne biz faiz ödemiyoruz. Biz özelleştirme gelirleriyle
faizlerin ödemesini yapmıyoruz. 
ALİM IŞIK
(Kütahya) – Yapmayın! 50 milyar TL’yi kim ödüyor her sene? Haftada 1 milyar TL
ödüyorsunuz. Bütçede 50 milyar TL’yi niye koydunuz o zaman?
ABDULKERİM GÖK
(Devamla) - Tabii, burada birçok güzel tartışmanın, son derece seviyeli
tartışmaların tamamına yer vermekle beraber elbette ki özelleştirmeyi
savunanlar olmuştur. Hatta devlet paradigması içerisinde ideolojik manada dahi
bunları değerlendirenler olmuştur. Yani devletçilik politikasının gerekliliği
mi veya bizim bildiğimiz devletin asli fonksiyonu eğitim, sağlık ve savunma
alanındaki o temel fonksiyonlara dönüşünü sağlamak mıdır? 
Özelleştirmeyi
salt bir gelir olarak düşünmüyoruz, aynı zamanda rekabet koşulları içerisinde
özel sektörle mücadele edecek olan firmaların ortama hitap edecek bir şekli
almasını istiyoruz. Yani, bizim özelleştirme bağlamında ortaya koymuş olduğumuz
paradigmal değişikliği aslında küreselleşen dünyanın boyutlarıyla
değerlendirmekte fayda vardır. Siz diyebilirsiniz “Özelleştirme gerekli miydi
değil miydi?” Ama biz biliyoruz ki devletin sırtında yıllarca kambur duran, o
günün koşullarında belki o parasal karşılığı olmayan ama bugün son derecek önemli
rakamlarla ekonomimiz içerisinde yer almış olan özelleştirme gelirlerimizi
etkin ve yerinde kullandığımızı söyleyebiliriz.
Ben, ülkemizin
aslında küresel dünyanın getirileriyle beraber önümüzdeki 2023 vizyonu
çerçevesi içerisinde özelleştirme ve diğer gelirlerimizi etkin kullanmanın
gerekliliğine inanarak sözlerime son verirken, 2015 yılı bütçesinin ülkemize,
milletimize refah, huzur, mutluluk, barış, sevgi getirmesini diliyorum. Bu
vesileyle, hepinizi saygıyla selamlıyorum. (AK PARTİ sıralarından alkışlar)
SÜMER ORAL
(Manisa) – Sayın Başkan…
BAŞKAN – Evet
Sayın Oral, söz talebiniz var. Ne için söz istiyorsunuz?
Buyurun.
SÜMER ORAL
(Manisa) – Biraz evvel 1999 yılındaki bir açıklamadan bahsettiler benimle
ilgili.
BAŞKAN – Sataşma
söz konusu mu? Ne söyledi?
SÜMER ORAL
(Manisa) – Evet, evet, sataşmadan…
BAŞKAN – Ne dedi
efendim? Ne için?
SÜMER ORAL
(Manisa) – O zaman faizle ilgili söylediğim rakamı değişik bir şekilde ifade
etti efendim.
BAŞKAN – Buyurun
Sayın Oral.
Sataşma
nedeniyle iki dakika söz veriyorum.
Buyurun. (MHP
sıralarından alkışlar) 
ALİM IŞIK
(Kütahya) – Bir de “Bugün faiz ödemiyoruz.” dedi, onu da bir Sayın Bakanım… Ne
kadar ödemişler, onu da söylerseniz kayıtlara geçsin.
SELAHATTİN
KARAAHMETOĞLU (Giresun) – 50 milyar, 50 milyar; her yıl 50 milyar!

VI.- SATAŞMALARA İLİŞKİN KONUŞMALAR (Devam)
2.- Manisa Milletvekili Sümer Oral’ın,
Şanlıurfa Milletvekili Abdulkerim Gök’ün 656 ve 656’ya 1’inci Ek sıra sayılı
Bütçe Kanunu Tasarısı ile 657 sıra sayılı Kesin Hesap Kanunu Tasarısı’nın
dokuzuncu tur görüşmelerinde AK PARTİ Grubu adına yaptığı konuşması sırasında
şahsına sataşması nedeniyle konuşması
SÜMER ORAL
(Manisa) – Sayın Başkan, Sayın Gök’ün söylediği, verdiği bilgi, benim beyanatım
Haziran 1999. 28 Mayıs 99’da göreve gelen 57’nci Hükûmetin Maliye Bakanıyım.
Bakanlık görevine başlayalı daha otuz gün dolmamış, bir açıklama yapıyorum ve o
açıklamayı da 99 yılında bütçe geçici bir bütçe şeklinde oldu, onu takdim
ederken burada söylüyorum. 
E, o günkü tablo
o. 99 sonu ve 2000 yılı rakamlarını ve şartlarını göz önüne alın. Sizin gibi,
2002’nin 18 Kasımında görevi alırkenki rakamları almadı o Hükûmet. O Hükûmet
görevi aldığında enflasyon yüzde 69’du, size devrettiğinde 29 oldu ve ertesi
sene 18’e indi. O 18’e iniş bir yıllık ekonomik politikalarınızın sonucu değil,
o 2002’deki enflasyondaki iniş hızının 2003’e intikalidir. 2003’ten bugüne
kadar 18 enflasyonu daha tek haneliye tam indirmiş sayılmazsınız. 
O gün, gayet
tabii, onları ödemek için işte IMF’le birlikte, onun da bilgisi dâhilinde bir
program uyguladık. O program uygulandı, bankalar sistemi sağlıklı bir hâle
getirildi, kamu bankalarının bütün açıkları karşılandı ve onların sonunda faiz
bir miktar fazla oldu. Ve 2002 yılındaki faizi ikiye ayırmak lazım. Bunun bir
kısmı bütçenin finansmanı için alınan borcun faizidir, bir kısmı kamu bankaları
ve özel bankaların finansman yapısını sağlamlaştırmak için yapılan ödemelerin
faizleridir.
(Mikrofon
otomatik cihaz tarafından kapatıldı) 
SÜMER ORAL
(Devamla) – Yoksa “99’un faizi öyle…” Doğru, e, bugün gene dünyanın faizini
ödüyoruz. O bakımdan, böyle rakamları söylerken tarihlerini de söylemek lazım
ve bizim de hükûmeti yeni aldığımızı söyleyin. O günün şartları. O bakımdan,
yani geçmişle ilgili şeyiniz hiç uymadı. Hele, bunu size, Sayın Gök, hiç de
yakıştıramadım. 
Teşekkür ederim
Sayın Başkan. (MHP sıralarından alkışlar) 
BAŞKAN –
Teşekkür ediyorum Sayın Oral.

III.- KANUN TASARI
VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek) (Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)

A) MİLLÎ SAVUNMA BAKANLIĞI (Devam)
1) Millî Savunma Bakanlığı 2015 Yılı Merkezî Yönetim Bütçesi
2) Millî Savunma Bakanlığı 2013 Yılı Merkezî Yönetim
Kesin Hesabı

B) SAVUNMA SANAYİİ MÜSTEŞARLIĞI (Devam)
1) Savunma Sanayii Müsteşarlığı 2015 Yılı Merkezî
Yönetim Bütçesi
2) Savunma Sanayii Müsteşarlığı 2013 Yılı Merkezî
Yönetim Kesin Hesabı

C) GENÇLİK VE SPOR BAKANLIĞI (Devam)
1) Gençlik ve Spor Bakanlığı 2015 Yılı Merkezî Yönetim
Bütçesi
2) Gençlik ve Spor Bakanlığı 2013 Yılı Merkezî Yönetim
Kesin Hesabı

Ç) SPOR GENEL MÜDÜRLÜĞÜ (Devam)
1) Spor Genel Müdürlüğü 2015 Yılı Merkezî Yönetim
Bütçesi
2) Spor Genel Müdürlüğü 2013 Yılı Merkezî Yönetim Kesin
Hesabı

D) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2015 Yılı
Merkezî Yönetim Bütçesi
2) Yükseköğrenim Kredi ve Yurtlar Kurumu 2013 Yılı
Merkezî Yönetim Kesin Hesabı

E) MALİYE BAKANLIĞI (Devam)
1) Maliye Bakanlığı 2015 Yılı Merkezî Yönetim Bütçesi
2) Maliye Bakanlığı 2013 Yılı Merkezî Yönetim Kesin
Hesabı

F) GELİR İDARESİ BAŞKANLIĞI (Devam)
1) Gelir İdaresi Başkanlığı 2015 Yılı Merkezî Yönetim
Bütçesi
2) Gelir İdaresi Başkanlığı 2013 Yılı Merkezî Yönetim
Kesin Hesabı

G) KAMU İHALE KURUMU (Devam)
1) Kamu İhale Kurumu 2015 Yılı Merkezî Yönetim Bütçesi
2) Kamu İhale Kurumu 2013 Yılı Merkezî Yönetim Kesin
Hesabı

Ğ) ÖZELLEŞTİRME İDARESİ BAŞKANLIĞI (Devam)
1) Özelleştirme İdaresi Başkanlığı 2015 Yılı Merkezî
Yönetim Bütçesi
2) Özelleştirme İdaresi Başkanlığı 2013 Yılı Merkezî
Yönetim Kesin Hesabı

H) KAMU GÖZETİMİ, MUHASEBE VE DENETİM STANDARTLARI
KURUMU (Devam)
1) Kamu Gözetimi, Muhasebe ve Denetim Standartları
Kurumu 2015 Yılı Merkezî Yönetim Bütçesi
2) Kamu Gözetimi, Muhasebe ve Denetim Standartları
Kurumu 2013 Yılı Merkezî Yönetim Kesin Hesabı

I) GELİR BÜTÇESİ (Devam)
BAŞKAN – Evet,
dokuzuncu konuşmacı, Feramuz Üstün, Gümüşhane Milletvekili. 
Sayın Üstün, süreniz
dört dakikadır efendim. (AK PARTİ sıralarından alkışlar) 
AK PARTİ GRUBU
ADINA FERAMUZ ÜSTÜN (Gümüşhane) – Sayın Başkanım, değerli milletvekili
arkadaşlarım; Maliye Bakanlığı Kamu Gözetimi, Muhasebe ve Denetim Standartları
Kurumunun 2015 yılı bütçesi üzerine AK PARTİ Grubu adına söz aldım. Hepinizi
saygıyla selamlıyorum. 
Yıl dönümü
olması vesilesiyle Maraş olaylarında ve buna benzer, Sivas, Çorum ve Başbağlar
olaylarında hayatını kaybeden bütün vatandaşlarımıza Allah’tan rahmet diliyorum
ve bir daha bu olayları Allah bu ülkeye yaşatmasın temennisinde bulunuyorum. 
Değerli
milletvekilleri, küreselleşme ile gelişen sermaye piyasaları bilgi
kullanıcılarının değişen bilgi ihtiyaçları, yabancı yatırımcıların artması,
uluslararası boyutta ortaya çıkan ve ekonomiyi olumsuz etkileyen skandallar,
denetimi vazgeçilmez bir zorunluluk hâline getirmiştir. 
Özellikle
2000’li yıllarda Amerika Birleşik Devletleri ve Avrupa Birliği bölgesinde
yaşanan büyük çaplı finansal skandallar ve etkileri hâlâ devam etmektedir ve
bunlarla ilgili yaşanan bu olumsuzlukların üzerine, güveni oluşturacak
denetimin sağlanması için bazı tedbirler alınmıştır. Bu tedbirler Avrupa
Birliğinde alındığı gibi ülkemizde de, Türkiye’de de denetim standartlarını ve
muhasebe standartlarını oluşturmak için gerekli düzenleme yapılmıştır.
Dolayısıyla, düzenlemeyle 2011 yılında kurulan kurumun yaklaşık 9.500
civarında, yetkilendirdiği, görevlendirdiği uzman vardır ama bunların büyük bir
çoğunluğu büyük şehirlerimizdedir. 
Bugün, özellikle
muhalefetteki arkadaşlarımızı dinlerken Bülent Kuşoğlu Üstadımız, Cumhuriyet
Halk Partisi Milletvekili, Anadolu’nun ticaret anlamında geriye gittiğini,
birçok şehrimizin ticaret olarak zayıfladığını söylüyor ki hepimiz buna
katılmak zorundayız. Belki seksen yıllık, doksan yıllık planlamamızın hataları
neticesiyle. Kamunun zorunlu yatırımları ülkenin yüzde 20’sine, Marmara
Bölgesi’ne, bir bölgeye biriktirilmiş, bir bölgeye yığılmış. Vergi gelirlerinin
yüzde 90’a yakını beş on tane ilden elde ediliyor. Diğer birçok kalkınmada
öncelikli illerimizi topladığımız zaman toplanan verginin maliyetini dahi
karşılamıyor. Her seçim öncesi Anadolu’dan akın edip gecekondu yaparak bir
şekilde büyük şehirlere yerleşen insanlarımızda özellikle 2005 Büyükşehir
Yasası’ndan sonra azalma görüyoruz. 
Sürekli dile
getiriyorum ben bir yerlerde, kamuya ait zorunlu hizmetlerin Anadolu’ya
aktarılması gerektiğine inanıyorum. Bunu defaatle, Plan Bütçe Komisyonunda
olsun, diğer ortamlarda, ne varsa, askerî birlikler de dâhil, acemi birlikleri
de dâhil, Anadolu’nun muhtelif illerine bunların aktarılarak aktif olarak
kullanmadığımız yüzde 70’e yakın vatan toprağının, Anadolu toprağının daha
aktif hâle getirilmesini… Artık ulaşımda hızlı bir döneme giriyoruz zaten.
Hızlı trenlerle Türkiye’nin dört bir tarafını birbirine bağladığınız bir
dönemde daha fazla… Belki ekonomiyi düşünenler, yatırımcılarımız direkt gidip
fabrika kuramazlar ama insan…
EKREM ÇELEBİ
(Ağrı) – Daha iki gün öncesi sen konuşmadın mı ya?
FERAMUZ ÜSTÜN
(Devamla) – İki gün öncesi ben konuşmuştum, Bayburt Milletvekilimizin yerine
konuşmuştum çünkü o hastaydı, onun için onun yerine konuşmuştum. Tekrar bu
sefer kendi yerime konuşuyorum.
Dolayısıyla, ben
hepimizin ortak memleketi, ortak vatanı olan bu ülkenin dört bir tarafının şen
ve mamur olmasını istiyorum. Bunun için yapılabilecekleri… Eleştirilerde
bulunalım, birbirimizi eleştirelim ama ülkedeki gelişmeleri, ülkedeki yaşanan
güzellikleri de göz ardı etmeyelim diyorum.
2015 yılı
bütçemizin hayırlı uğurlu olmasını diliyorum.
Hepinize
saygılar sunuyorum, sağ olun. (AK PARTİ sıralarından alkışlar) 
BAŞKAN – Onuncu
konuşmacı Metin Külünk, İstanbul Milletvekili.
Buyurun Sayın
Külünk. (AK PARTİ sıralarından alkışlar) 
AK PARTİ GRUBU
ADINA METİN KÜLÜNK (İstanbul) – Sayın Başkan, değerli milletvekilleri; yüce
heyetinizi ve ekranları başında bizleri izleyen değerli vatandaşlarımızı
saygıyla selamlıyorum.
2015 yılı Bütçe
Kanunu Tasarısı görüşmelerinde gelir bütçesi üzerine AK PARTİ Grubu adına söz
almış bulunmaktayım. 
Değerli
milletvekilleri, devletin bütçesi ekonominin doğrudan bir parçası gibi gözükür
ama özünde bütçe politik bir kavramdır çünkü kaynakların tahsisi ve nereye
yönlendirileceğini politik olarak belirleyen en temel adımdır. Buradan
hareketle, devlet bütçeleri halk dostu olmalıdır yani gereksiz bürokrasiye,
gereksiz askerî harcamalara, gereksiz güvenliğe değil; insana, eğitime, sağlığa
ve sosyal güvenliğe daha çok kaynağın aktarılmasının merkezi olmalıdır. Sürekli
bürokrasisini tahkim ederek, merkezî yapısını güçlendirerek büyüyen bir devlet bütçe
fazlası verse dahi bu bir başarı değildir, ayrıca bu sürdürülebilir bir durum
da değildir. Bütçe aynı zamanda gelir dağılımını düzenleyen çok önemli bir
araçtır. 
Son küresel kriz
servet ve gelir dağılımındaki bozukluğu gözler önüne sermiştir. Küresel anlamda
dünyada güney ve doğu ülkelerinde kişi başı gelir 100 ila 300 dolar
seviyesindeyken kuzey ve batı ülkelerinde diğer yarının 10 ila 20 katına
ulaşmaktadır. Doğu ve batı ülkeleri arasındaki bu eşitsizlik ve adaletsizlik
gerçeğinin değişmeyeceği fikrinin bizler, coğrafyamız tarafından kabul edilmesi
hiç şüphesiz artık bir bilimsel gerçek değil, saplantılı bir ideoloji olarak
önümüzde durmaktadır. 
Bu kabul edilmez
durumu nasıl değiştireceğiz? Asıl cevap vermemiz gereken soru bu. Unutmayın,
muhalefetiyle iktidarıyla bu coğrafyadaki her bir bireyin –Afrika’daki ya da
Güneydoğu Asya’daki ya da Orta Doğu’daki ya da kendi ülkemizdeki- birlikte asıl
cevap vermemiz gereken soru bu. Bu soru bugün yalnız bir ekonomi sorusu
değildir, cevabı da yalnız ekonomi sınırları içerisinde verilemez. İşte bu
yüzden bütçe yine bir anlam kazanmaktadır. Kabul edilemez olan bu gerçeği
değiştirmek için bütçe bir araçtır çünkü bugün, ulusal sınırları içindeki gelir
ve servet eşitsizliğini giderebilen doğu ülkeleri yeni bir kalkınmanın,
kalkınma modelinin ilk adımlarını atacaklardır. Peki, bunu nasıl başaracağız? 
Bakın, çok ama
çok eskiye gidelim ve size oradan bir bütçe modeli önereyim. Kapitalizm öncesi
dönemlerde tarım toplumlarında ekonominin krizleri ile doğa arasında güçlü bir
ilişki vardır. Büyük kuraklıklar kıtlık ve kriz dönemleri anlamına gelirdi
ancak kıtlığın hemen arkasından göreli bir bolluk dönemi başlardı. Burada ideal
ekonomi modelinin adı Hazreti Yusuf modelidir. Model çok basit, bolluk
döneminde -yedi yıl olduğu söylenir- biriktirilen erzak kıtlık, kuraklık
döneminde halka dağıtılır. Yalnız, bu efsanede iki önemli, derin ayrıntı var:
Bolluk döneminde, kriz olmayan dönemde planlamak ve burada gereksiz açık
vermemek; birinci ders budur. Ama ikinci ders daha önemlidir; bolluk
dönemindeki tasarrufları kıtlık döneminde sahiplerine yani halka dağıtmaktır.
Kapitalizmin ayakta kalmasını sağlayan anlayış ve devletler Hazreti Yusuf
modelinin yalnız birinci dersini neoliberalizmin çaresiz bir kuralı olarak
erken 80’lerden itibaren uyguladılar ama kriz olmayan dönemlerde ise halktan
aldıklarını bugünkü gibi kriz dönemlerinde yeniden halka vermediler. Bugün,
ABD’nin arka sokaklarında, Doğu Avrupa’da, Afrika’daki açlığın sebebi budur.
Tam aksini yaptılar; silahlanma yoluyla devleti, devletleri bir savaş
makinesine dönüştürdüler, merkezî yapıyı güçlendirdiler. Sonuçta, zengin ve
militarist devletler, bu devletlerin açtığı yolda durmadan büyüyen tekelci
sermaye sınıfı oluştu. Bu sınıf dünyanın kanını emmeye devam ediyor. Bu kanını emmeye
karşı, yükselen bolluk dönemlerinde toplayıp kriz dönemlerinde halkıyla
kucaklaşacak bir bütçe anlayışıyla hepinizi kalbî olarak selamlıyor,
saygılarımı sunuyorum. (AK PARTİ sıralarından alkışlar)
BAŞKAN –
Teşekkür ediyorum.
Şahsı adına,
lehinde söz isteyen Mehmet Ali Okur, Kocaeli Milletvekili. 
Buyurun Sayın
Okur. (AK PARTİ sıralarından alkışlar) 
MEHMET ALİ OKUR
(Kocaeli) – Sayın Başkan, değerli milletvekilleri; 2015 Mali Yılı Bütçe Kanunu
Tasarısı görüşmelerinin 9’uncu turunda şahsım adına, lehte konuşmak üzere söz
almış bulunmaktayım. Yüce heyetinizi saygıyla selamlıyorum. 
Değerli
milletvekilleri, 2015 yılı bütçesi, istikrarın, refahın ve ekonomik direncin
artırılmasına yönelik olarak hazırlanmış ve sosyal devletin gereklerinin yerine
getirilmesini amaçlayan bir bütçedir. AK PARTİ iktidarlarının başta mali
disiplin olmak üzere ekonominin birçok ünitesinde göstermiş olduğu başarının
arkasında kararlı, istikrarlı, aynı zamanda milletimizin bizlere olan güveni ve
desteği vardır. 
Değerli
arkadaşlar, on iki senelik AK PARTİ iktidarları döneminde tesis edilen güven,
inşa edilen istikrar, büyük azim ve gayretlerle elde edilen demokratik itibar
ülkemizin tüm meselelerini cesaretle çözme iradesini gösteren bir siyasetin
eseridir. Ülkemizde bugün bir demokratik düzen kökleşmeye başlamışsa,
ekonomimiz dünyanın en istikrarlı büyüyen ekonomileri arasında yer aldıysa,
global kriz karşısında şaşırtıcı bir mukavemet sergilediyse, gelecek vizyonumuz
sağlam adımlarla netleşmişse bu başarının ana dinamiği hiç şüphesiz millet
adına milletle beraber ortaya konan ak siyasettir. 
Sayın Başkan,
değerli milletvekilleri; bizler bugüne kadar okullar, üniversiteler, barajlar,
hastaneler inşa ettik; yollar, köprüler, demir yolları inşa ediyoruz, konutlar
inşa ediyoruz. İşte bunların hepsini insanımızın, çocuklarımızın geleceği için,
refahı için yapıyoruz. En önemli icraatın da gönüllerin inşası olduğunun
farkındayız. 
Değerli
arkadaşlarım, siyasetin özünde insan vardır. İnsanın devlet için değil,
devletin insan için var olduğu anlayışı benimsenmiştir. Bu anlayışa uygun
olarak “İnsanı yaşat ki devlet yaşasın.” felsefesinden hareket eden partimiz,
bütün politikalarının merkezine bireyi koymaktadır. 
Hiçbir
zaman kendimizi belli kesimlere beğendirmenin, birilerine kabul ettirmenin mücadelesi
ve gayreti içerisinde olmadık. Millet bizi beğensin, millet takdir etsin, o
bize yeter dedik. Siyaset milletle yapılır, millet için yapılır dedik ve o
ilkeden hiçbir zaman sapmadık. 
Değerli
milletvekilleri, Türkiye ekonomisi on iki yılda çok sağlam bir zemine kavuştu.
Bu sağlam zemin üzerinde kararlılıkla da ilerlemekte. Ekonomimiz, geçmişte
olduğu gibi en küçük rüzgârdan etkilenmiyor, en küçük küresel dalgalanmayla
dengeler altüst olmuyor. Türkiye ekonomisi artık içeriden ya da dışarıdan yapılan
sabotajlar karşısında savrulup gitmiyor. Eski Türkiye’nin aktörleri şunu bir
defa daha kabul etsinler: Bu ülkede artık kazananlar elitler, seçkinler, belli
sermaye çevreleri değil, Türkiye’de bundan sonra kazanan 76 milyon Türk milleti
olacak. 
Sayın
Başkan, değerli milletvekilleri; her ilimize üniversiteler açtık, havaalanları
yaptık, yapmaya devam edeceğiz. IMF’nin borcunu ödedik, IMF’ye borç verir hâle
geldik. Marmaray’ı yaptık, iki kıtayı denizin altından buluşturduk. Türkiye’yi
hızlı trenle tanıştırdık, birçok ilimizi hızlı trenle buluşturmaya devam
edeceğiz.
Değerli
arkadaşlarım, uzaya uydu gönderir hâle geldik. Daha geçtiğimiz hafta TÜBİTAK
Gebze Kampüsü’nde Cumhurbaşkanımız Sayın Recep Tayyip Erdoğan huzurlarında
TÜRKSAT 6A Yerli Haberleşme Uydusu Projesi’nin imza törenini gerçekleştirdik.
2002
yılında 63 milyon TL olan spor yatırımları 15 kat artırılarak 2013 yılı
itibarıyla 967 milyon TL’ye yükseldi. 2002 yılında 494 milyon TL olan Kredi ve
Yurtlar Kurumu bütçesi yüzde 1.000 artırılarak 5 milyar 860 milyon liraya
yükseldi.
Evet, devam ediyorum. On iki yıl önce
yüzde 80 oranında dışa bağımlı olan savunma sanayimiz, kritik teknolojiye sahip
savunma sistemlerinin yerli sanayimiz tarafından tasarlanması ve üretilmesi
sayesinde, bugün binden fazla şirketimizin, KOBİ’lerimizin, araştırma
kuruluşlarımızın ve üniversitelerimizin katılımını sağlayan Türkiye'nin bu
alanda bütün üretim gücünü seferber eden bir yapıya ulaşmıştır.
Evet, değerli
arkadaşlar, daha birçok hizmetler var. Zaman bununla alakalı yeterli değil.
Savunma sanayimiz çalışıyor, Kredi Yurtlarımız, Spor Bakanlığımız tüm
çalışmalarını gösteriyor.
Sözlerime son
verirken 2015 mali yılı bütçesinin hazırlanmasında emeği geçen başta Maliye
Bakanımıza, bakanlarımıza…
(Mikrofon
otomatik cihaz tarafından kapatıldı) 
MEHMET ALİ OKUR
(Devamla) - …Plan ve Bütçe Komisyonu Başkanımız ve üyelerine, tüm
arkadaşlarımıza, bürokratlara saygılarımı sunuyorum. Bütçenin hayırlı uğurlu
olmasını temenni eder, hepinize saygılar sunarım.
Sağ olun, var
olun. (AK PARTİ sıralarından alkışlar)
BAŞKAN – Sayın
milletvekilleri, birleşime on dakika ara veriyorum.
 Kapanma
Saati: 16.51
BEŞİNCİ OTURUM
Açılma Saati: 17.04
BAŞKAN: Başkan Vekili Sadık YAKUT
KÂTİP ÜYELER: Fehmi KÜPÇÜ (Bolu), Muhammet Bilal MACİT (İstanbul)
-----0-----
BAŞKAN – Sayın
milletvekilleri, Türkiye Büyük Millet Meclisinin 34’üncü Birleşiminin Beşinci
Oturumunu açıyorum.
Dokuzuncu tur
bütçe görüşmelerine devam edeceğiz. 
Komisyon ve
Hükûmet yerinde. 
Hükûmet adına
ilk konuşmacı Millî Savunma Bakanı İsmet Yılmaz.
Süreniz on beş
dakika Sayın Bakan, buyurun. (AK PARTİ sıralarından alkışlar)
MİLLÎ SAVUNMA
BAKANI İSMET YILMAZ (Sivas) – Sayın Başkanım, Türkiye Büyük Millet Meclisinin
değerli üyeleri; hepinizi saygıyla selamlıyorum. 
Dünya, artan
istikrarsızlık ve güvensizlik ortamı içerisinde bir geçiş döneminde
bulunmaktadır. Bu geçiş sürecinin neden olduğu çalkantıların etkisiyle ortaya
çıkan risk ve tehditleri bertaraf etmek, dış politikamızın önündeki başlıca
sınamayı oluşturmaktadır. Dönüşüm sürecinde ülkemiz bölgesel ve tarihî
sorumluluklarının bilincinde, insana ve barışa odaklı politikalarını
sürdürmektedir. Balkanlar, Kafkaslar ve özellikle Arap Baharı sonrasında Orta
Doğu ile Sahra Sahel bölgesinde baş gösteren çatışmalar terörizm, siber
saldırılar, yasa dışı göç, kitle imha silahlarının etkisiyle klasik savaş
tehdidinin ötesine geçerek çok taraflı, asimetrik ve karmaşık bir hâl almıştır.
Bu süreçte bölgemizde güçlü olmak, barış ve istikrar adası olmak, her
zamankinden daha önemli ve daha zordur. 
Birçok ülkeyle
kara ve deniz sınırları olan ülkemizin çevresinde ateşten bir çember
bulunmaktadır. Bu çember içinde Avrasya güvenlik mimarisini derinden
etkileyecek stratejik önemde gelişmeler yaşanmaktadır. Bu kapsamda, Ukrayna’da
yaşanan gelişmeler, ülkemizin ve bölgedeki diğer ülkelerin derin güvenlik
kaygısına sebep olmaktadır. Güney Kafkasya’da, Abhazya’da ve Güney Osetya’yla
Yukarı Karabağ ihtilaflarının henüz çözümlenememiş olması, bölgede barış ve
istikrar ortamının oluşmasına engel teşkil etmektedir. Suriye ve Irak başta
olmak üzere, Orta Doğu’daki gelişmelerin ortaya koyduğu tehditler de ülkemizin
her türlü risk ve tehditlere karşı hazırlıklı olmasını gerektirmektedir.
Ukrayna, Gürcistan, Azerbaycan, Ermenistan, Irak, Suriye, Libya ve Yemen’deki
sürçlerin nasıl sonuçlanacağını bugünden öngörebilmek de mümkün
görünmemektedir. Bölgemiz yeniden şekillenmektedir. Bu kapsamda, ülke
savunmasının ana unsuru olan ve önemi daha da artan Türk Silahlı Kuvvetlerinin
etkinliği artan, daha nitelikli ve beka kabiliyeti yüksek, modüler, esnek ve
her türlü ortamda kesintisiz görev yapabilecek caydırıcı bir kuvvet yapısına
sahip olması ve bunu idame ettirmesi her zamankinden daha önemli hâle
gelmiştir. 
Sayın Başkan,
değerli milletvekilleri; sürekli değişen, karmaşıklığı ve belirsizliği giderek
artan güvenlik ortamında ülkemiz ulusal güvenliğimiz açısından NATO’nun askerî
ve siyasi etkinliğinin muhafazasına büyük önem vermektedir. Avrupa ve
çevresinde yeniden şekillenmekte olan güvenlik ortamında, özellikle NATO üyesi
ülkelerin askerî yeteneklerini geliştirmeleri ve buna yönelik olarak
kapasitelerini artırmaları gerektiğini yaşanan olaylar apaçık göstermiştir.
Nitekim, geçtiğimiz eylül ayında Galler’de icra edilen NATO Devlet ve Hükûmet
Başkanları Zirvesi’nde alınan karar ile üye ülkeler on yıl içerisinde gayrisafi
yurt içi hasılalarının yüzde 2’sini savunma harcamalarına, savunma
harcamalarının ise en az yüzde 20’sini ana silah sistemlerinin tedarikine
ayırmayı kabul etmişlerdir, taahhüt etmişlerdir. Bu çerçevede, diğer üye
ülkelerle birlikte ülkemiz, savunma harcamalarını gayrisafi yurt içi hasılanın
yüzde 2’sine çıkaracağını taahhüt etmiştir. Ayrıca, ülkemizin 2013 yılında
gayrisafi yurt içi hasılanın yüzde 1,74’ünü savunma harcamalarına ayırdığını ve
bu konuda NATO ülkeleri arasında 7’nci sırada olduğunu da belirtmek isterim. 
Sayın Başkan,
değerli milletvekilleri; hedefimiz, oluşan yeni şartlar ile uyumlu şekilde
ülkemizin küresel ve bölgesel tüm meselelere katkıda bulunabilecek bir aktör
olarak temayüz etmesini sağlamaktır. Ülkemiz, gerek tek başına bir güç olarak
ve gerekse üyesi olduğu uluslararası kuruluşlar vasıtasıyla geniş bir yelpazede
barışçı, ilkeli ve etkin bir güvenlik politikası izlemektedir. Bu doğrultuda,
bir yandan kolektif savunma ve kriz yönetimi operasyonlarına katkıda bulunurken
diğer taraftan, kitle imha silahlarının yayılmasının önlenmesi,
silahsızlanmanın teşvik edilmesi gibi girişimlerde de yer almaktayız. 
Silahlı
Kuvvetlerimiz, Birleşmiş Milletler çatısı altında Lübnan’da; NATO kapsamında
Afganistan’da, Kosova’da ve Akdeniz’de; Avrupa Birliği şemsiyesi altında Bosna
Hersek’te yürütülen barışı destekleme görevlerine katkıda bulunmaya devam
etmektedir. Avrupa Birliğinin Orta Afrika Cumhuriyeti ve Mali’de yürüttüğü
harekât ve misyonlarına Türkiye Büyük Millet Meclisinden alınan yetki
çerçevesinde katkı sağlama çalışmalarına da başlanılmıştır. Ayrıca, Aden
Körfezi ve Somali açıklarında yoğunlaşan deniz haydutluğu faaliyetlerine karşı
yürütülen deniz operasyonlarına da Birleşmiş Milletler ve NATO çatısı altında katkı
verilmektedir. Söz konusu katkıların yanı sıra, Balkanlarda barış ve istikrarın
sağlanması maksadıyla Güneydoğu Avrupa Savunma Bakanları Süreci ve Güneydoğu
Avrupa Barış Tugayı kapsamında icra edilen faaliyetlere, ayrıca Karadeniz’de
deniz güvenliğini temin amacıyla Karadeniz Deniz İşbirliği Görev Grubu ve
Karadeniz Uyuma Harekâtı çerçevesinde ülkemize düşen görevleri yerine getirmeye
de devam etmekteyiz.
Sayın
Başkan, değerli milletvekilleri; bölgesel ve küresel önceliklerin yanı sıra
askerî anlamda ikili ilişkilerin geliştirilmesine de büyük önem vermekteyiz.
Bugüne kadar 68 ülkeyle askerî alanda eğitim, teknik ve bilimsel iş birliği
anlaşması, 60 ülkeyle savunma sanayi iş birliği anlaşması, 53 ülkeyle de askerî
eğitim iş birliği anlaşması imzalamış durumdayız. Orta Asya, Kafkasya,
Balkanlar ve Afrika’da tarihî dostluk ve kardeşlik bağlarımız bulunan birçok
ülkeyle 1992 yılından itibaren askerî yardım faaliyetlerimizi de
sürdürmekteyiz. Bu kapsamda, 2013 yılında 15 ülkeyle askerî, mali iş birliği
anlaşması ve nakdî yardım protokolü imzalamış durumdayız. Hâlen, 2014 yılı
için, 16 ülkeyle söz konusu anlaşmaların akdedilmesi faaliyetlerine devam
edilmektedir.
Sayın
Başkan, değerli milletvekilleri; askere alma faaliyetleri de Bakanlığımın bir
diğer faaliyet alanıdır. Bilindiği üzere, bu yılın başından itibaren vatan
görevi kapsamında yerine getirilen on beş aylık askerlik süresi on iki aya
indirilmiştir. Vatandaşlarımıza e-devlet üzerinden askerlik şubelerine gitmeden
randevu alabilme, askerlik durum belgesi alabilme ve sevklerine ilişkin
işlemlerini yapabilme imkânı sağlanmıştır. Ayrıca, askere gidecek
vatandaşlarımız yol ve yemek bedellerini de PTT şubelerinden alabilmektedir.
Silahlı Kuvvetlerimizin teknolojik kapasitesinin güçlendirilmesiyle toplumdaki
talepleri de göz önüne alarak bedelli askerlik yasası çıkartıldı. İlgili
kanunun yürürlüğe girdiği tarihten itibaren iki ay içinde başvuran ve 1 Ocak
1988 tarihi dâhil olmak üzere bu tarihten önce doğan yükümlüler ile yaş şartı
aranmaksızın “Askerliğe elverişli değildir.” sağlık raporu alanlar için bedelli
askerlik seçeneği yükümlülere sunulmuştur. Başvuranlar, 18 bin Türk lirasını
ödemeleri şartıyla askerlik hizmetini yerine getirmiş sayılacaklardır. Bugün
saat 16.45 itibarıyla bu seçeneğe başvuranların sayısı 20.678 kişi olmuştur.
Bedelli askerlik uygulamasından yararlanmak isteyen yoklama kaçağı ve bakayalar
hakkında idari ve adli soruşturma ve kovuşturma yapılmayacak, başlatılmış
olanlar sona erdirilecek ve bu suçlara ilişkin kesinleşmiş idari para cezaları
da tahsil edilmeyecektir. 
Sayın Başkan,
değerli milletvekilleri; konuşmamın bu bölümünde savunma sanayisi
faaliyetlerimiz hakkında sizleri bilgilendirmek istiyorum. Türk savunma
sanayisi, son dönemde büyük bir atılım göstermiştir. Kritik teknolojiye sahip
savunma sistemlerinin yerli sanayimiz tarafından tasarlanması ve üretilmesi
sayesinde, bugün, binden fazla şirketimizin, KOBİ’lerimizin, araştırma
kurumlarımızın ve üniversitelerimizin katılımıyla Türkiye'nin bu alanda bütün
üretim gücü seferber edilmiş ve bir savunma sanayisi oluşturulmuştur. 
Savunma sanayisi
sektörünün en önemli göstergesi olan Türk Silahlı Kuvvetlerinin ihtiyaçlarının
yurt içinden karşılanma oranı yüzde 50’yi aşmıştır. On yıl önce yüzde 80
civarında dış teknolojiye bağımlı olan savunma sanayimiz, yürütülen yüksek
teknolojiyi haiz ulusal, çok uluslu ve ortak girişim savunma sanayisi projeleri
sayesinde, bugün, yüksek yetenekli ulusal ana yükleyiciler, çok sayıda alt
sistem üreticisi, KOBİ, ileri teknoloji niş alanlarda çalışan AR-GE firmaları,
araştırma enstitüleri ve üniversitelerden oluşan geniş bir endüstri alanı
oluşturmuştur. 
Bugün, savunma
sanayimiz 5 milyar dolar ciroya ve 1,5 milyar dolara yakın ihracat rakamlarına
ulaşmış ve 1 milyar dolarlık da AR-GE harcamasıyla ülkemizin en yüksek AR-GE
yatırımı yapılan sektörü olmuştur. 
Savunma sanayisi
şu bakımdan önemlidir: Bugün Türkiye'nin ihracatı 150 milyar doların biraz
önünde. Dolayısıyla, ihracatımızın kilogram maliyeti yaklaşık 1,5 dolar
civarında ama eğer ATAK helikopterini ihraç ederseniz kilogram maliyeti 5 bin
dolar ama GÖKTÜRK-2 uydusu gibi bir uyduyu Türkiye’de üretir, ihraç ederseniz
kilogram ihracat bedeli 200 bin dolar olacak. 1,5 dolar, 5 bin dolar, 200 bin
dolar. Bu bakımdan, savunma sanayisi yüksek teknoloji ürünleriyle ülkemizin
2023 yılında hedeflediği ihracat hedefini yakalamasında büyük katkıda bulunacak
sektörlerden biri olarak görülmektedir.
Savunma
programlarımızda kaydettiğimiz başarılarla beraber, savunma ihtiyaçları
doğrultusunda gerçekleştirilen alımlarla da Silahlı Kuvvetlerimizin
kabiliyetleri artmıştır. 2013-2023 vizyonumuz çerçevesinde, ülkemizin dünya
savunma sanayi alanında en gelişmiş 10 ülke arasına girmesi için çalışmaktayız.
Yaşadığımız bu zorlu coğrafyada Silahlı Kuvvetlerimizin modernizasyonunda
gerekli her ihtiyacını ülkemizin üretimiyle karşılamak temel gayemizdir. Bunu
ülke bağımsızlığının olmazsa olmaz şartı olarak görüyoruz.
Sayın Başkan,
değerli milletvekilleri; bu bağlamda, Savunma Sanayii Müsteşarlığımızda hâlen
yürütülmekte olan savunma projelerine ilişkin bazı bilgileri sizlerle paylaşmak
istiyorum: Altay ana muharebe millî tankımızın kritik tasarım süreci bu yıl
mayıs ayında tamamlanmış ve doğrulama testlerine tabi tutularak 2 nihai
prototipin üretimlerine başlanmıştır. Daha önce üretimi gerçekleştirilen 2 adet
ön prototip üzerinde hareket ve atış kabiliyetlerine yönelik denemeler ise
sürdürülmektedir. Altay tankımızın seri üretiminin 2017 yılından itibaren
başlaması ve Kara Kuvvetleri Komutanlığımızın envanterine girmesi
beklenmektedir.
Askerlerimizin
mayın tehdidine karşı korunmasını sağlayan Kirpi Projesi kapsamında 614 araçtan
508 adedinin kabulü gerçekleştirilmiştir. Askerî bir tabur büyüklüğündeki bir
kuvveti ana üst desteği gerektirmeksiniz kriz bölgesine intikal ettirebilecek
havuzlu çıkarma gemisinin tedarike yönelik LPD Projesi kapsamında sözleşme
görüşmelerine devam edilmektedir. 
Cumhuriyetin ilk
yıllarında başlatılan, ancak daha sonra akamete uğrayan havacılık
çalışmalarımızın ardından ilk Türk tasarım eğitim uçağı HÜRKUŞ 29 Ağustos 2013
tarihinde ilk uçuşunu gerçekleştirmiştir. 15 adetlik seri üretim için Savunma
Sanayii İcra Komitesi kararı alınmış ve proje kapsamında üretilen prototip
uçağın uçuş testleri 10 Eylül 2014 tarihinde başlamıştır.
ATAK Projesi
kapsamında 6 adet helikopterin teslimatı gerçekleştirilmiştir. Helikopterimizi
asimetrik savaş alanında, dünyadaki operasyonel anlamda en iyi çözüm ve
şimdiden ihracat potansiyeli yüksek bir proje olarak değerlendiriyoruz. Bu
proje kapsamında 59 adet helikopter Türkiye’de üretilecektir.
Yine,
özgün bir savaş uçağı geliştirme yolunda da projelerimiz devam etmektedir. F-35
uçaklarının Müşterek Taarruz Uçağı Programı kapsamında geliştirme ve test
faaliyetleri devam etmektedir. Millî mühimmatlarımızın da entegre edileceği
F-35 savaş uçağının bilgi füzyonu, görünmezlik ve ileri algılayıcı
teknolojileri gibi gelişmişlik yetenekleriyle beraber 2020’li yıllarda Türk
Hava Kuvvetlerinin önemli bir muharip unsuru olması öngörülmektedir.
Hâlihazırda ilk 2 uçağın siparişi verilmiş durumdadır. Geçtiğimiz günlerde program
kapsamında alınan kararla, ülkemiz, müşterek taarruz uçağının Avrupa bölgesi
motor ağır bakım ve onarım merkezi olarak seçilmiştir. Bu kararla Türkiye’nin
tecrübesi ve uzmanlığı, maliyet etkinliği ve uluslararası arenada bölgesel
liderliği tescil edilmiştir. Bu sayede, Türkiye’nin Müşterek Taarruz Uçağı
Projesi kapsamındaki en önemli hedeflerinden biri olan F-35 motorunun üretim ve
bakım kabiliyetleri kazanılmış olacaktır. Ayrıca, aynı kararla, Türkiye 2018
yılından itibaren, en az üç yıl tek başına hizmet vermek üzere Norveç ve
Hollanda’nın önünde program tesisi olarak F-35 depo seviyesi bakım hizmeti için
1’inci sırada seçilmiştir.
Yine,
gerek tasarım ve üretim gerekse hareket ve lojistik anlamda ülkemize önemli
kabiliyet kazandıracak A400M stratejik ulaştırma nakliye uçağının da ilki
teslim alınmıştır, 3 adet “AWACS” diye bildiğimiz Barış Kartalı uçağımız yer
destek merkeziyle birlikte teslim alınmıştır, 2015 yılında alınacak son uçakla
birlikte teslimatlar tamamlanacak ve böylelikle Hava Kuvvetlerimizin önemli bir
güç çarpanı olacaktır.
Modern
piyade tüfeğimizin üretimine başladık.
Alçak
irtifa hava savunma sistemi füzeleri başarıyla sonuçlandı. 
Orta
irtifa füze atışı başarıyla gerçekleştirildi ve GÖKTÜRK-2 füzesinden sonra yer
gözlem uydu teknolojilerinin geliştirilmesiyle de İMECE Projesi’ni de başlatmış
bulunmaktayız.
Sayın
Başkan, değerli milletvekilleri; 2015 yılı bütçemizin ülkemize hayırlı olmasını
diliyor, yüce heyetinizi saygıyla selamlıyorum. (AK PARTİ sıralarından
alkışlar)
BAŞKAN – Teşekkür
ediyorum.
Hükûmet adına
ikinci konuşmacı Gençlik ve Spor Bakanı Akif Çağatay Kılıç.
Buyurun Sayın
Bakan. (AK PARTİ sıralarından alkışlar)
GENÇLİK VE SPOR
BAKANI AKİF ÇAĞATAY KILIÇ (Samsun) – Sayın Başkan, değerli milletvekilleri;
sizleri saygıyla selamlıyorum. Gençlik ve Spor Bakanlığı ve bağlı
kuruluşlarının 2015 yılı bütçesini sunmak üzere huzurunuzda bulunuyorum.
Bilindiği üzere,
ülkemiz son on iki yılda, 2023 vizyonu doğrultusunda ortaya konulan hedeflere
ulaşmak için büyük bir ilerleme göstermiştir. Ekonomik olarak dünyanın en büyük
ülkeleri arasında sayılmamızın yanı sıra, bölgemizdeki lider rolümüz de tüm
dünya tarafından takdir edilmektedir. Bu hedeflere ilerlerken, 2013 yılında
tamamlanan Marmaray Projesi, dünyanın önemli projelerinden olan ve İstanbul’da
yapımı devam eden üçüncü Boğaz köprüsü ile havalimanı projeleri önemli
kilometre taşlarından bazılarıdır. 
Bu yükselişin
devam edebilmesi için sahip olduğumuz en büyük hazine, bugünün dinamosu yarının
ise güvencesi gençlerimizdir. Ülkemiz bu hazineye diğer ülkelere kıyasla
fazlasıyla sahiptir. Bu itibarla, bir taraftan gençlerimizin aile içinde,
yaşadıkları çevrede, okullarda ve sosyal hayatta düşünen, sorgulayan, etkin ve
bilinçli bireyler olmaları için çalışmalar yürütülmekte, diğer taraftan bedenen
ve ruhen sağlıklı bir toplum yetiştirilmesinin temel unsurlarından biri olan
sporun geniş kitlelerce yapılması teşvik edilmektedir. Bununla birlikte,
yükseköğrenim gençliğinin öğrenimleri süresince yaşamlarını daha iyi şartlarda
sürdürebilmelerini teminen, barınma, beslenme, burs ve kredi imkânları önceki
dönemlerle kıyaslanmayacak biçimde artırılmıştır. 
Bu hizmetleri
yürütürken ihtiyacımız olan yatırımlar da ihmal edilmemiştir. Gençlerimize
hizmet veren spor tesisleri, yurtlar, gençlik merkezleri ve gençlik kampları
gibi yeni tesis yapımlarına ayrı bir önem verilmekte, mevcutların ise günümüz
şartlarına uygun hâle getirilebilmesi için gerekli modernizasyon çalışmaları
devam etmektedir. 
Diğer taraftan,
gençlik ve spor alanında ortak bir anlayış, vizyon, politika ve hedef birliğine
ulaşmak açısından, bu alandaki tüm kamu kurum ve kuruluşları, sivil toplum
örgütleri ve ilgili tüm paydaşlarla iş birliğine gidilmekte ve bu paydaşların
program, proje ve faaliyetlerinde onlara destek olunmaktadır. 
Gençlerin bilgi
toplumunun gerekleriyle donanmış, ülke kalkınmasında aktif, yaşam becerileri
güçlü, öz güven sahibi, insani ve millî değerleri haiz, girişimci ve katılımcı
olmalarının sağlanması ve gençlere sunulan hizmetlerin kalitesinin
yükseltilmesi temel amacımızdır. Bu kapsamda, gençlerin sosyal hayatta ve karar
alma mekanizmalarında daha aktif rol almaları sağlanacak, hareketlilik
programları özellikle dezavantajlı gençlerin katılımını artıracak biçimde
genişletilip çeşitlendirilecektir. Gençlerin şiddete ve zararlı alışkanlıklara
yönelmelerini önlemek üzere spor, kültür, sanat gibi alanlarda gelişimlerini
destekleyici programların uygulanmasına devam edilecektir. Özellikle bu dönem
içerisindeki proje desteklerinde uyuşturucu madde mücadelesine ayrı bir önem
verilmiştir.
Spor alanında
ise sağlıklı ve hareketli bir yaşam gereği olarak toplumda spor yapma
kültürünün yerleştirilmesi, spor hizmetlerinin kalitesi ve çeşitliliği
artırılarak sporun geniş kitlelere yaygınlaştırılması ve başarılı sporcular
yetiştirilmesi temel amaç olarak belirlenmiştir. 
Gençlikle ilgili
hizmetlerimizde ve istekleri doğrultusunda sosyal, kültürel, sanatsal ve
sportif faaliyetlerin gerçekleştirildiği gençlik merkezlerimize 2002 yılında
üye olan genç sayısı 11.600 iken bu sayı 2014 Aralık ayı itibarıyla 759.097
kişiye ulaşmıştır. Bu, sadece bizim gençlik merkezlerimizin, Bakanlığımıza
bağlı gençlik merkezlerimizdeki üye sayımızdır.
2002 yılında 74
olan gençlik merkezi sayımız bugün itibarıyla 182’ye çıkarılmıştır. 2016’da
gençlik merkezi sayımızın 344’e çıkarılması hedeflenmektedir. Gençlik
merkezlerimizde Kur’an-ı Kerim, Osmanlıca, hüsnühat, tezhip, ebru, kitap
okuma, tiyatro, etkili konuşma ve hitabet, fotoğrafçılık, sinema, ağaç
oymacılığı, ahşap yazı, ahşap boyama, kumaş boyama, vitray, filografi,
kaligrafi, halk oyunları, bilgisayar işletmenliği ile edebiyat, fizik, tarih,
resim, müzik gibi alanlarda eğitim ve kültür faaliyetleri ile kurslar
düzenlenmektedir. Bununla birlikte, değerler eğitimi, beden dili, etkili
iletişim, zaman yönetimi, işaret dili, kariyer planlama, hızlı okuma, proje
döngüsü, liderlik, problem çözme gibi, müzakere teknikleri, kriz yönetimi ve
gelişimle ilgili birçok kişisel gelişim kursları da verilmektedir.
Gençli kampları
Gençlik ve Spor Bakanlığının önemli faaliyet alanlarından birisidir. 2014
yılında 6’sı deniz, 12’si doğa olmak üzere toplam 18 gençlik kampımızdan
yaklaşık 72.780 gencimiz faydalanmıştır. Önümüzdeki sene içerisinde 50 binden
daha fazla gencimizin gençlik kamplarımızdan yararlandırılmasını hedefliyoruz.
Bu kapsamda, yeni kamp alanlarımızın oluşturulması ve bunların hızlı bir
şekilde hayata geçirilmesiyle ilgili çalışmalarımız çok hızlı bir şekilde devam
ediyor.
Bugün itibarıyla
ülkemizin tüm bölgelerinde gençlik kamplarımız var. Buradaki temel amacımız,
Türkiye'nin doğusundan batısına, kuzeyinden güneyine ortak bir şuurla “birlikte
yaşama” kültürünü gençlerimize aşılayabilmektir. 
Kamplarımıza,
genel itibarıyla, eğitim hayatlarında başarılı fakat ekonomik açıdan da bazı
sıkıntıları olan gençlerimizi kabul ediyoruz. Genç kardeşlerimizin kamplara
katılım süreçlerini, İnternet üzerinden yapılan başvuru üzerinden yaptığımız
değerlendirmeyle belirliyoruz. 
Engelli
gençlerimizin de kamplarımıza katıldığını büyük bir gururla söylemek istiyorum.
Bu seneki Gençlik Kampları Kapanış Programı’mızda yaptığımız toplantıda engelli
bir kardeşimiz çok güzel bir hayat felsefesini dile getirmişti, bundan dolayı
da gerçekten çok mutlu olduk. 
Tabii, gençlik
proje ve faaliyetlerimiz de aynı şekilde devam etmektedir. Bu kapsamda, 2014
yılında Sarıkamış Şehitlerini Anma Yürüyüşü ve törenine ülke genelinde ve Kuzey
Kıbrıs Türk Cumhuriyeti’nde yaklaşık 30 bin, Çanakkale Zaferi Anma Programı’na
20 bin, Malazgirt Zaferi’nin 943’üncü yıl dönümü törenine 25 bin, “Kocatepe’den
Dumlupınar-Zafertepe’ye, Bağımsızlığa Giden Yolda” programına da 25 bin
gencimiz katılım sağlamıştır. Bunun yanı sıra, 2,4 milyon gencimize ülke içinde
ve ülke dışında bulunan tarihî ve kültürel mekânları görme imkânı sunulmuştur.
Tabii,
gençlerimizle ilgili yaptığımız çalışmalarda, bu sene özellikle 1’incisini
düzenlediğimiz Uyuşturucu ile Mücadele Şûrası’nda alınan kararlar doğrultusunda
da önümüzdeki yıl içerisinde çok ciddi çalışmalar olacak.
Bu noktada, yeri
gelmişken, Necdet Ünüvar Bey’e de çalışmalarından dolayı teşekkür etmek
istiyorum.
Biliyorsunuz,
28-29 Kasım tarihlerinde Ankara’da gerçekleştirilen programa Başbakanımız Sayın
Ahmet Davutoğlu da katılarak açılışını yapmıştır ve burada alınan kararlarla
doğru orantılı olarak tüm öğrenci yurtlarımızda ve gençlik merkezlerinde
bağımlılıkla mücadele eğitimi verilmektedir ve verilmeye devam edilecektir.
2014 yılında da uyuşturucuyla mücadele ve sivil toplum kuruluşlarının 122
projesini Bakanlık olarak desteklemiş durumdayız, önümüzdeki sene de bunlara
devam edeceğiz. Bununla beraber, Yeşilayla da çok ciddi çalışmalarımız devam
etmektedir hem bilinçlendirme anlamında hem mücadele anlamında ama aynı zamanda
gençlerimizin ailelerinin eğitimi noktasında da ayrı bir proje uygulayacağız. 
Tabii, bütün bu
çalışmalarla beraber, spor alanına geldiğimizde yatırım amacıyla tahsis edilen
ödeneklerle 65 adet yüzme havuzu, 304 adet futbol sahası, 203 adet gençlik
merkezi, 238 adet spor salonu, 28 adet atletizm pisti, TOKİ ve belediyelerle
protokol kapsamında yürütülen 29 adet stadyum ve 102 diğer spor tesisi olmak
üzere toplam 969 proje yürütülmektedir. Bu projelerden 410’unun yapımı
tamamlanmıştır, 360 tanesinin yapımı devam etmekte ve 199 tesis ise ihale ve
proje aşamasındadır. Sadece 2014 yılı içerisinde 154 spor tesisinin yapımı
tamamlanmıştır. Ayrıca, bu yıl içerisinde 129 yeni spor tesisinin yapımı da
yatırım programına alınmıştır. Tüm bu tesisleşme hamlesinin yanı sıra 360 spor
tesisinin yapımı da süratle devam etmekte olup 2015 yılında tamamlanarak
ülkemiz spor ve gençliğine hizmete sunulacaktır. 
Tabii, antrenör
sayımızda da çok ciddi bir artış olmuştur ancak antrenör sayımızdaki artışın
yeterli olmadığını ben de biliyorum ve bu konudaki gelişmeleri daha da artırmak
için çalışmalarımız devam etmektedir. Bu kapsamda, 2002 yılında 18.674 olan
antrenör sayımız şu anda, 2014 yılında 176.305’e ulaşmıştır. 
Türkiye
olimpiyat hazırlık merkezleri de 18 ilde, 17 branşta faal olarak çalışmalarını
sürdürmekte ve bu projeden toplam 712 sporcu faydalanmaktadır. 
Spor kulüplerine
yaptığımız desteklere gelince 2002 yılında ülkemizde faaliyet gösteren 6.035
olan spor kulübü sayısı verilen destekler sayesinde hızla artmış ve 13.154’e
yükselmiştir. 2002-2013 yılları arasında 7.745 spor kulübüne 93 milyon 794 bin
807 lira nakdî yardım yapılmış olup 2014 yılında ise 676 spor kulübüne toplam
19 milyon 605 bin lira nakdî yardım yapılmıştır.
Dopingle
mücadelemize gelince, tabii, dopinge karşı sıfır tolerans prensibimizi taviz
vermeksizin uygulamaktayız. Bu noktada şunu açıklıkla dile getirmek isterim ki
burada daha önce zikredilen konular içerisinde dopingle mücadelemizin ayrı bir
yeri vardır. Çünkü Dopingle Mücadele Ajansının -yani dünyada WADA olarak
bilinen- üye ülkelerinden talep etmiş olduğu destek anlamındaki özel desteğin
ödenmesi konusunda Türkiye Cumhuriyeti devleti ilk ülke olmuştur. Yani normal
aidat olarak ödememiz gereken 578.488 liranın yanı sıra, 550 bin liralık
WADA’ya özel bağışımız olan ve üye ülkelerin arasındaki taleplerde 1’inciyiz.
Bunu da özellikle dile getirmek istiyorum. Çünkü daha önce de söylendiği gibi
bu kürsüden, Uluslararası Doping Ajansının Başkanı Türkiye'de yaptığı konuşmada
Türkiye'nin doğru yolda olduğunu ve Türkiye'nin mücadelesinin diğer ülkeler
tarafından da örnek alınması gerektiğini açıkça dile getirmiştir. 
Sportif
başarılarda 2014 yılında sporcularımız katıldıkları uluslararası müsabakalarda
başarılar göstererek 739 altın, 694 gümüş, 909 bronz madalya olmak üzere toplam
2.342 madalya kazanmıştır. 
Tabii, sürem azaldığı için, ben şu anda
Kredi ve Yurtlar Kurumuyla ilgili olan çalışmalarımıza değinmek istiyorum.
Tabii, değerli milletvekillerimizin burada bizlere olumlu anlamda yaptıkları
katkılardan dolayı teşekkür ediyorum. Aynı zamanda, Çankaya Belediyesinin ve
Beşiktaş Belediyesinin de yapımını tamamlamış olduğu ve öğrencilerimize hizmet
anlamında sunduğu yurtlardan dolayı kendilerine teşekkür ediyorum. Ancak, şunu
da dile getirmem gerekiyor ki tabii ki toplam sayıya baktığımız zaman Çankaya
Belediyesinin hayata geçirmiş olduğu 2 yurttan -benim elimdeki bilgiye göre-
bir yurdu 100 kişilik, diğer yurdu 304 kişiliktir. Beşiktaş Belediyesinin
hayata geçirmiş olduğu yurtta da toplam kapasite 200 kişidir. Kredi ve Yurtlar
Kurumunun bu yıl sonuna kadar yani 2014 yılının sonuna kadar ulaşacağı kapasite
390 binin üzerindedir.
Bu 390 bin öğrenci kapasitesine ulaşmamız için, bu yıl içerisinde yaptığımız
yatırımlarla beraber sadece bu yılda 100 bini aşkın yatak kapasitesini Kredi ve
Yurtlar Kurumuna kazandırmış olacağız. Bu çalışmalarımız devam ederken burada
bazı rakamlar dile getirildi. Evet, başvuru yapan öğrenci sayımız toplamda
bütün Türkiye genelinde 488 bindir. Bunda “geçerli olan” diye dile getirdiğimiz
–bu, herhangi bir şekilde rakamı farklı bir noktaya çekmek açısından
söylenmiyor- geçerli başvurudan kastımız, yaptığınız başvurunun sistem
açısından doğru olması ve başvurduğunuz yerde yurdumuzun olması,
yerleşebilmeniz, sizin eğitim alanınızla alakalı doğrudan orantılı olması yani
şartların yerine getirilmesiyle alakalıdır. Bu rakam 417 bin. Bu yıl sonuna kadar
kapasitemiz dâhilindeki öğrencilerimizle beraber yerleştirme oranımız
başvurularda yüzde 45’e ulaşmış olacak. Tabii ki çalışmalarımıza hızla devam
edip çok daha fazlasını yapmak için elimizden geleni yapıyoruz ama bu yıl sonu
itibarıyla şu anda devralacağımız kapasite 47 bin değildir, 29.495’tir ekstra
olarak girecek olan devreye. Yani 360 bin küsurun üzerine gelecek kapasiteyle
yıl sonunda 390 bini aşmış olacağız. 
Tabii, bu
çalışmalar çerçevesinde bu sene hayata geçirilen, özellikle bizim de önem
verdiğimiz önemli bir unsur var, o da şudur: Bütün başvuru yapan
öğrencilerimizin Kredi ve Yurtlar Kurumuna başvuru formlarında beyan ettikleri
bilgiler 11 kurumumuz tarafından koordineli bir şekilde kontrol edilerek
kendilerinin beyan ettiği bilgi doğrulanmıştır ve başvurudaki sıralama sistemi
buna göre yapılmıştır. Şu anda hâlen devraldığımız yurtlarda, kapasiteye
soktuğumuz yurtlarda yerleştirme devam etmektedir ve listemiz de sürekli olarak
güncellenmektedir ve açıktır. 
Tabii, ben,
süremizin de azlığını göz önünde bulundurarak bugüne kadar bizim kurumumuz ile
bağlı kuruluşlarımızın bütçesinin müzakeresinde bize destek veren muhalefet
milletvekillerine ve iktidar milletvekillerimize, Türkiye Büyük Millet
Meclisindeki tüm milletvekillerimize teşekkür ediyorum. 
Gençliğimizle ilgili yapacağımız
çalışmalar hepimiz için önemli çalışmalardır. Burada hepimiz el ele vererek
birlikte ve beraberce, geleceğimiz olan ve geleceğimizi teminat altına alacak
olan gençlerimize ülkemizin en büyük fırsatlarını sunmakla görevliyiz.
Bizim amacımız, bu çalışmaları en iyi şekilde koordine ederek, bize vermiş
olduğunuz bütçe imkânlarını da en iyi şekilde kullanarak milletimizin
geleceğine, devletimizin geleceğine hizmet edecek olan gençlerimizi
yetiştirmektir. 
Tekrar
hepinize saygılarımı sunuyorum ve teşekkür ediyorum. (AK PARTİ sıralarından
alkışlar) 
BAŞKAN
– Hükûmet adına üçüncü konuşmacı Maliye Bakanı Sayın Mehmet Şimşek. 
Buyurun
Sayın Şimşek. (AK PARTİ sıralarından alkışlar) 
Süreniz
yirmi dakika.
MALİYE
BAKANI MEHMET ŞİMŞEK (Batman) – Sayın Başkan, çok değerli milletvekilleri; ben
de hepinizi saygıyla, sevgiyle selamlıyorum.
Ben
klasik bir konuşma yapmayacağım, bugün bütün gün boyunca gündeme getirilen bazı
hususlara ve sorulara cevap vereceğim. Bunun daha faydalı olduğu kanısındayım.
Şimdi,
iddialardan bir tanesi TEKEL’in Alkollü İçkiler Anonim Şirketinin çok ucuza
satıldığı iddiası.
KAMER
GENÇ (Tunceli) – O artık tarihe karıştı, kaç sene oldu!
MALİYE
BAKANI MEHMET ŞİMŞEK (Devamla) – Şimdi, bu satış Şubat 2004 tarihinde yapılmış,
292 milyon dolara satılmış. O dönemde şirketin EBITDA’sı yani vergi, faiz ve
amortisman öncesi geliri -ki bütün uluslararası değerleme modellerinin esasıdır
bu- satış fiyatının EBITDA’sına oranı nedir? Bu çok önemlidir. 
KAMER
GENÇ (Tunceli) – Depolardaki alkol miktarı o fiyatın 4 misli be!
MALİYE
BAKANI MEHMET ŞİMŞEK (Devamla) – Ben on yedi yıl uluslararası finans
merkezlerinde çalıştım, on yedi yıl.
KAMER
GENÇ (Tunceli) – Biz de çalıştık. Ben biliyorum.
MALİYE
BAKANI MEHMET ŞİMŞEK (Devamla) – Sayın Genç, bir dinleme nezaketinde bulunun. 
KAMER
GENÇ (Tunceli) – Tamam, nezaket ama yanlış konuşuyorsun!
BAŞKAN
– Sayın Genç, lütfen… 
KAMER
GENÇ (Tunceli) - O zaman depolardaki alkol miktarı o 292 milyonun 3 katı ya!
İnsaf, bir doğru söyleyin ya!
BAŞKAN
- Sayın Genç, oturur musunuz yerinize. Lütfen…
MALİYE
BAKANI MEHMET ŞİMŞEK (Devamla) – Değerli arkadaşlar, 2004 yılında TEKEL’in
alkollü içkiler birimi 292 milyon dolara satılmış, o dönemde EBITDA’sı yani
vergi, faiz, amortisman öncesi geliri 22,9 milyon dolar, 23 milyon dolar.
Şimdi, kaç katına satılmış? 12,7 katına. Kim satmış? Devlet satmış. Burada
duralım. 2006 yılında bunu satın alan özel firma var. 900 milyon dolara satmış
ama EBITDA’sı da 112 milyon dolara çıkmış. Fiyatının EBITDA’ya oranı 8 kat,
yani devlet 12,7 katına satarken özel sektör 8 katına satmış. 
AYKUT ERDOĞDU
(İstanbul) – Altın mı koymuş, nasıl çıkmış oraya Sayın Bakan? 
MALİYE BAKANI
MEHMET ŞİMŞEK (Devamla) – Bekleyin.
Sonra ne olmuş?
2011 yılında bu 900 milyon dolara özel sektör, özel sektöre sattı mı? Şimdi,
tekrar, özel sektör bir yabancı firmaya 2,1 milyar dolara satıyor. EBITDA’sı ne
kadar yani ortaya çıkan değer ne kadar? 212 milyon dolar. Kaç katı? 9,9 katı.
Devlet satarken 12,7 katına satıyor, özel sektör önce bunu 8 katına, sonra da
9,9 katına satıyor. 
Şimdi,
TELEKOM’la ilgili iddialara gelelim. Değerli arkadaşlar, TELEKOM’un altyapısı
2036 yılına kadar –işletmesi- devredildi, altyapısı. 
AYKUT ERDOĞDU
(İstanbul) – 2026.
MALİYE BAKANI
MEHMET ŞİMŞEK (Devamla) – Pardon, 2026. Şimdi on bir yıl var. On bir yıl sonra
altyapının tamamı devlete dönecek. Yani bir anlamda şirketin ismi hariç, unvanı
hariç, altyapının tamamı devlete dönecek. Bugüne kadar TELEKOM’dan satış fiyatı
dâhil, 2005-2014 döneminde 39,6 milyar dolar biz gelir elde etmişiz. Hâlâ
devletin yüzde 31,68’lik payı var. Şu anda hazinenin TELEKOM’da yaklaşık yüzde
32’lik bir payı var. TELEKOM’un 12 yönetim kurulu üyesi var, bunun 5’i devlet.
Üçte 1’inden az payımız var, neredeyse yarısına kadar temsil hakkımız var.
Ayrıca -önemli kararların tamamı- veto hakkımız var.
Şimdi gelelim bu
emlak satışına, gayrimenkul satışına. Bugüne kadar, yani biz TELEKOM’u özel
sektöre devrettiğimizden bugüne kadar, TÜRK TELEKOM 287 milyon liralık
gayrimenkul satmış. Ne kadar? 287 milyon. Peki, ne kadar gayrimenkul almış? 1
milyar 337 milyon liralık gayrimenkul almış. Yani, TELEKOM sattığının
-gördüğünüz gibi burada- 4 katını satın almış. TELEKOM’un gayrimenkullerinde
bir azalma yoktur. TELEKOM’un gayrimenkul satışı Danıştay’a götürülmüş,
mahkemeye götürülmüş. Mahkeme demiş ki: “Burada hukuka aykırı bir durum yoktur.
Şirket bu satışları yapabilir.” Şimdi, burada ne var sorun, ben merak ediyorum.

Gelelim üçüncü
iddiaya: “Biz özelleştirme uygulamalarına ilişkin değer tespit raporlarını niye
açıklamıyoruz.” veya “Açıklayın.” 4046 sayılı Kanun’da -özelleştirme
uygulamaları- bu 18’inci madde diyor ki: “Değer tespit sonuçları, kuruluşun
özelleştirme işlemi tamamlanarak devir sözleşmesinde yer alan yükümlülüklerin
yerine getirilmesinden sonra kamuoyuna duyurulur.” Böyle bir hüküm var. Şimdi,
bu çerçevede, değer tespit sonuçları kuruluşun özelleştirme işlemi
tamamlanmadan kuruluşun devir sözleşmesinde yer alan yatırım, istihdam,
çalışanlara ilişkin hususlar, vadeli satışlarda ise taksit ödemelerinin
tamamlanması ve benzeri birtakım yükümlülükler tamamlana kadar açıklanmıyor.
Doğrusu bu çerçevede işlemi tamamen bitmiş şirket varsa ben buradan
Özelleştirme İdaresi Başkanına söylüyorum, bütün değer tespit raporlarını
açıklasınlar. Zaten kanuna göre değer tespit komisyonunun belirlediği değerin
altında bir şirket satamazsınız. Bu kadar açık ve net. Dolayısıyla satış da
onaylandığına göre, devir de yapıldığına göre bunun açıklanmaması için hiçbir
sebep yok. 
Gelelim uzlaşma
müessesesine ilişkin eleştirilere. Değerli arkadaşlar, 1963’ten beri fiilen
Türk vergi hukukunda uzlaşma müessesesi vardır ve uygulanıyor. Bütün hükûmetler
döneminde Gelir İdaresi -şimdi yenidir Gelir İdaresi, eskiden Maliye Bakanlığı-
bünyesinde taşrada ve merkezde uzlaşma komisyonları kurulur, her gün yüzlerce
uzlaşma komisyonu belki yüzlerce kesinleşmemiş inceleme raporuna ilişkin
kararlar verir. Mesela, geçen sene biz 71 bin tane mükellefi incelemişiz, 71
bin dosya demek. Bunların önemli bir kısmı tarhiyat öncesi veya sonrası
uzlaşmaya gelebilir. Şimdi, değerli arkadaşlar, bunlardan bir tanesini alıp
vergi mahremiyeti keşke bu ülkede olmasa ve açık ve net olarak ben çıkıp
bunları anlatabilsem.
AYKUT ERDOĞDU
(İstanbul) – Aleniyeti de var Sayın Bakan. 
MALİYE BAKANI
MEHMET ŞİMŞEK (Devamla) – Lütfen… 
Şimdi, vergi
mahremiyeti… Bu 71 bin muhtemel dosyadan bir kısmı uzlaşmaya gelmiş, tamamen
taşra ve merkezde komisyon ve bürokrasi eliyle bu işler yürütülmüş. Kimin ne
kadar… Şimdi, neye göre indirim var? Bir kere, kesinleşmiş vergide asla ne
indirim olabilir ne de uzlaşma olabilir, kesinleşmiş. 
KAMER GENÇ
(Tunceli) – Zaten o safhada kesinleşme yok, itiraz safhasında ya. Nasıl
konuşuyorsun ya!
MALİYE BAKANI
MEHMET ŞİMŞEK (Devamla) – Bunların tamamı henüz kesinleşmemiş. Şimdi, kanun
diyor ki: Hangi durumlarda uzlaşma yapılabilir? Vergi hatası varsa. Maliye
Bakanlığındaki raporların bir kısmı hatalı çıkıyor arkadaşlar. Bakın, Bakan
olarak söylüyorum, önüme birçok konu zaman zaman getiriliyor.
AYKUT ERDOĞDU
(İstanbul) – Ya hep Mehmet Cengiz’in raporu mu hatalı Sayın Bakan ya? Hep
Elektromedin mi raporları hatalı?
MALİYE BAKANI
MEHMET ŞİMŞEK (Devamla) – İki: Kanunun yorumlanması. Şimdi, zaman zaman,
kanunda gri alanlar var ve bu gri alanlara ilişkin farklı yorumlar var. Hatta
şöyle söyleyeyim size, kanunda da sayılmış, mevzuatta sayılmış: Şimdi, bir dava
gidiyor ve mahkeme idare aleyhine karar veriyor fakat yine de aynı şirket
olmadığı için aynı konuda tekrar inceleme raporu yazılabiliyor. Uzlaşmada bunu
dikkate alıyorlar. Almazsanız aynı şekilde mahkemeye gidebiliyor ve aynı
çerçevede belki sıfırlanabiliyor. Hiçbir şekilde, bakın, kesinleşmiş bir vergi
alacağının ne indirilmesi ne sıfırlanması mümkün değildir. Uzlaşma müessesesi
1963’ten beri vardır.
KAMER GENÇ
(Tunceli) – Yahu, zaten kesinleşmişse uzlaşma olmaz ya, bu milleti cahil mi
zannediyorsun?
MALİYE BAKANI
MEHMET ŞİMŞEK (Devamla) – Şimdi, davet ediyorum: Elinde uzlaşmayla ilgili,
Gelir İdaresinin bir usulsüzlük yaptığına dair bir bilgi varsa… 
AYKUT ERDOĞDU
(İstanbul) – Yahu, Sayıştaya niye inceletmediniz?
MALİYE BAKANI
MEHMET ŞİMŞEK (Devamla) – Buyurun davet ediyorum, Türkiye’de mahkemeler var,
Türkiye’de yargı var. 
AYKUT ERDOĞDU
(İstanbul) – Sayın Bakan, Sayıştaya niye inceletmedin o zaman?
MALİYE BAKANI
MEHMET ŞİMŞEK (Devamla) – Evet, yargıya güvenmezsiniz, Gelir İdaresine
güvenmezsiniz, değerli arkadaşlar, buyurun davet ediyorum, lütfen, sakınmayın,
gidin cumhuriyet başsavcılıklarına verin.
AYKUT ERDOĞDU
(İstanbul) – 17 Aralıkta gördük cumhuriyet başsavcılıklarını.
KAMER GENÇ
(Tunceli) – Hayır, Citibank’ın 5 milyar dolarını niye affettin?
MALİYE BAKANI
MEHMET ŞİMŞEK (Devamla) – Gelelim, Kamu İhale Kurumuyla ilgili eleştirilere. 
KAMER GENÇ
(Tunceli) – Sen mahkeme misin? Mahkemeler niye var o zaman Sayın Bakan?
MALİYE BAKANI
MEHMET ŞİMŞEK (Devamla) – Değerli arkadaşlar, bakın, Kamu İhale Yasası 2002
yılında çıktı, 2003’ün başında da yürürlüğe girdi. Size bir şey söyleyeyim mi?
Daha yürürlüğe girmeden kanun değiştirildi. Niye? Çünkü 2001 krizinden sonra on
beş günde on beş yasa çıkartılması gündemdeydi ve çıkartıldı, önemli reformlar
yapıldı. Allah razı olsun, kim o reformları yaptıysa takdir de ediyorum yani o
konuda şeyim yok, o dönemde çok güzel şeyler de yapıldı. Kamu İhale Kanunu da
bu önemli yasalardan bir tanesidir ama Kamu İhale Kanunu… Mesela, sektörlere
ilişkin bir kanun yoktur, KİT’ler, örnek olarak. Şimdi, bakın, Avrupa
Birliğinde de kamu ihale kanunu var, biz oradan kısmen almışız. Bakın, Avrupa
Birliğinde savunma, güvenlik, istihbarat, KİT’ler gibi bütün şeyler istisnadır.
Biz, Avrupa Birliğinin istisnalarını alalım, 2002’deki kanunun ilk hâlini
alalım. Kanunun ilk hâlini alırsanız yani 1/1/2003’te yürürlüğe giren kanunu
alırsanız, o günün istisna maddelerini alırsanız 2013 yılında istisnaların
yüzde 85’i 1/1/2003’te yürürlüğe giren kanun kapsamındadır, bakın, yüzde 85’i.
Dolayısıyla, kanun şu kadar değiştirilmiş… Şimdi, kanun değişikliğinin maalesef
iki temel sebebi vardır. Bunlardan bir tanesi, sektörlere ilişkin kanun
sonradan çıkartılmadı.
AYKUT ERDOĞDU
(İstanbul) – Niye çıkartmadınız?
MALİYE BAKANI
MEHMET ŞİMŞEK (Devamla) – Niye çıkartmadık? Talimatı verdim, çalışıyorlar,
çıkartacağız.
AYKUT ERDOĞDU
(İstanbul) – Sayın Bakan, on üç yıl oldu, rica ederim ya!
MALİYE BAKANI
MEHMET ŞİMŞEK (Devamla) – Şimdi, bakın, KİT yani sektörlere ilişkin yasa çıksa
bu istisnaların çoğuna gerek kalmayacak. İki, bizde Avrupa Birliğinde olduğu
gibi eşik değerler var fakat biz eşik değerlerin altını da o dönemde aynı sıkı
kurallara tabi tutmuşuz. Avrupa Birliği mevzuatı çerçevesinde bunun da gözden
geçirilmesi lazım.
Değerli
arkadaşlar, bakın, bilgi vereyim size. Şimdi, 2013 yılı sonu itibarıyla 89
milyar 237 milyon 530 bin liralık tamamen Kamu İhale Kanunu kapsamında ihale
yapılmış. Bu, yüzde 85’e denk geliyor.
AYKUT ERDOĞDU
(İstanbul) – Dışında ne kadar?
MALİYE BAKANI
MEHMET ŞİMŞEK (Devamla) - Bekleyin.
Şimdi, doğrudan
temin, yine bu Kanun çerçevesinde doğrudan temin -bu da Kanun çerçevesinde- 6
milyar 433 milyon 774 bin lira. İstisna kapsamında yapılan sadece 24 ihale var,
bunun da değeri 9 milyar 213 milyon 471 bin, yüzde 9. Şimdi, bakın, yüzde 9’luk
kısmı istisna kapsamında, bunun da yüzde 85’i 2003’ün başında var olan
istisnalar ve ben tekrar ifade ediyorum, bu istisnaların yüzde 89,35’i
KİT’lerden kaynaklanıyor. Dünyanın hiçbir yerinde KİT’ler bu bahsettiğimiz anlamda
bir Kamu İhale Yasası’na tabi değil. Şimdi, Türkiye Petrollerini düşünün,
Türkiye Petrolleri BP’yle yarışacak. Nasıl yarışsın en ufak bir alımı dahi
bütün bu süreçlere tabi tutarsanız? Dolayısıyla Kamu İhale Kanunu’nda da bakın,
güvenlik, savunma, istihbarat ve KİT’i çıkartın burada doğru düzgün bir istisna
yoktur ve var olan istisnaların tamamını kaldıracağım. Bu kanunu yeniden
yazacağım, sıfır istisnayla getireceğim, sektörler kanunu çıkartacağım ve
getireceğim ben size, eşik değerlerini de getireceğim. (AK PARTİ sıralarından
alkışlar) 
Şimdi, Sayın
Özdemir’le ilgili iddialar..
KAMER GENÇ
(Tunceli) – İstanbul Belediyesinin bütün ihalelerini…
AYKUT ERDOĞDU
(İstanbul) – Bu grup yapmaz!
MALİYE BAKANI
MEHMET ŞİMŞEK (Devamla) – Ya, lütfen dinleyin, bakın ben sizi saygıyla
dinledim.
AYKUT ERDOĞDU
(İstanbul) – Saygıyla dinledik Sayın Bakan, saygısızlık mı ettik? Rica ederim!
Ama yani doğruyu söylemiyorsunuz.
MALİYE BAKANI
MEHMET ŞİMŞEK (Devamla) - Dinleyin lütfen, dinleyin. Bakın, sorularınıza cevap
veriyorum. Gelip burada size bir nutuk çekebilirdim, konuşma yapabilirdim, bak
onu tercih etmedim. Ben geldim, size saygımdan dolayı teker teker sorularınızı
cevaplandırıyorum. Lütfen yani!
Şimdi, bakın,
değerli arkadaşlar, Sayın Özdemir... Doğrudur, 2008 yılında biz onu yasak
listesine almışız. Kim almış? KİK almış, Kamu İhale Kurumu almış, gereğini
yapmışız ama kanun diyor ki: “Eğer sahip olduğu bir şirkette yüzde 50’den az
bir hissesi varsa o şirketin ihalelere girmesinde beis yoktur.” diyor. Bunu ben
söylemiyorum, bunu kanun söylüyor.
AYKUT ERDOĞDU
(İstanbul) – Sayın Bakan, Nihat Özdemir’in kendisi girdi ya, şirketi değil
kendisi yasaklı, nasıl girdi?
MALİYE BAKANI
MEHMET ŞİMŞEK (Devamla) – Bekleyin, Sayın Nihat Özdemir 2013 yılında beraat
etmiş, dolayısıyla bunu da ifade ediyorum.
AYKUT ERDOĞDU
(İstanbul) – İlk derece mahkemesi, Yargıtayda değil, onu da Kamu İhale Kurumu
Başkanınıza sorun.
BAŞKAN – Sayın
Erdoğdu, lütfen, cevap veriyor Sayın Bakan.
MALİYE BAKANI
MEHMET ŞİMŞEK (Devamla) – Bazı arkadaşlarımız geldiler dediler ki: “Efendim,
tamamlayıcı ödenek Anayasa’ya aykırı.” Ya arkadaşlar, böyle bir şey yok. Bakın,
Anayasa’nın kesin hesapla ilgili 164’üncü maddesi var. Sayıştayla ilgili 6085
sayılı Kanun var, diyor ki.. Ödenek üstü harcama için tamamlayıcı ödenek
verilmemesi konusunda en ufak bir düzenleme yok, Anayasa’ya aykırılık iddia
edilemez. Tam aksine, Sayıştay 2013 yılı kesin hesabını Türkiye Büyük Millet
Meclisine sunarken şunu diyor: “Tamamlayıcı ödenek verilip verilmemesi hususu
Yüce Meclisin takdirindedir.” Şimdi, yüce Meclis, çoğunluk Meclis iradesini
yansıtmıyor mu, bütçe hakkını yansıtmıyor mu? 
KAMER GENÇ
(Tunceli) – Bütçeye ne gerek var o zaman?
MALİYE BAKANI
MEHMET ŞİMŞEK (Devamla) – Şimdi, değerli arkadaşlar, bu konuyu ben Plan ve
Bütçede çok detaylı bir şekilde açıkladım. Diyorlar ki: “Maliye Bakanlığı hesap
bilmiyor.” Bakın, sadece şunu söyleyeyim: 2013 yılında 203 kuruma ait 24 milyon
yevmiye kaydını yapmışız. Bu kayıtların sadece taşınır işlemleri 1 milyonun
üzerindedir. Toplamda 23 milyon çeşit taşınırın takibini biz yapıyoruz,
takibini. 1,6 trilyon taşınırın bizde kaydı var. Maliye her türlü kaydı tutuyor
ve Maliye çalışıyor. Hazineye ait 3 milyon taşınmazın değerlemesini bu ay sonu
itibarıyla tamamlamış oluyoruz. 
Değerli
arkadaşlar, görüldüğü gibi, gerek taşınır gerek taşınmaza ilişkin bütün
envanter, bütün kayıtlar yapılıyor. Bizim her şeyimiz Sayıştay denetimine
tabidir. 1 kuruş Sayıştay denetimi dışında değildir. Efendim, böyle, sanki
bütçe dışı işlemler yapıyormuşuz gibi...
AYKUT ERDOĞDU
(İstanbul) – Eyvah eyvah! Vergi uzlaşmalarını inceledi mi Sayıştay?
MALİYE BAKANI
MEHMET ŞİMŞEK (Devamla) – Ve bütün bu kayıtlar Sayıştaydadır.
Bir iddia daha,
“Mükellef sayısı azaldı.” diyorlar. Defalarca açıkladım, Komisyonda, geçen sene
burada açıkladım. Şimdi, bizim resen terkin ettiğimiz mükellefler var. O resen
terkin ettiğimiz mükellefleri dikkate alırsak -almamız lazım, siliyoruz çünkü o
kayıtlardan- bakın, 2005’ten bu yana gelir vergisi mükellefi sayısı 407.316
artmış, 407.316. Bakın, kurumlar vergisi mükellef sayısı 396.085 kişi artmış,
mükellef artmış. Değerli arkadaşlar, resen terkleri dikkate almamız lazım.
Gelir tahminlerimizin gerçekçi olmadığı iddialarında bulunuldu. Her sene üç
aşağı beş yukarı bu iddia gündeme gelir. Her sene bizim bütçe performansımız
beklenenden daha iyi olmuştur, 2009 yılı hariç. 2009 yılı tabii, öngörülemez
bir yıldı, küresel krizli yıldı. 
Şimdi, gayrisafi
yurt içi hasılanın nominal büyüme oranı gelecek sene yüzde 10,2. Bizim
gelirdeki artış oranımız yüzde 10,8. Şimdi biraz üzerinde. Niye biliyor
musunuz? Çünkü BOTAŞ’ın yükümlülüklerini yerine getireceğini varsaymışız. Bu,
makul bir varsayımdır. BOTAŞ’ın mali durumu hem yapılan fiyat artışıyla hem de
tabii ki bu son gelişmeler çerçevesinde muhtemelen iyileşecektir, yükümlülüklerini
yerine getirecektir, detaylara girmeyeceğim. 
Şimdi, MASAK’la
ilgili… “Ya, MASAK ne iş yapar? Bu soruşturmalarda, bahsi geçen soruşturmalar
kapsamında ne iş yaptı?” Bakın, İstanbul Cumhuriyet Başsavcısının 25/02/2014
tarihli talebi üzerine biz çalışmayı yapmışız ve çalışmayı nisan ayının
ortasında ilgili başsavcılığa bildirmişiz. Ayrıca, Türkiye Büyük Millet Meclisi
bu son soruşturma komisyonu kapsamında bizden bir uzman istemiş, hemen tahsis
etmişiz; o konuda ne gerekiyorsa, üzerimize ne düştüyse bugüne kadar yaptık. 
Gelelim taşıt
meselesine. Değerli arkadaşlar, “Kamu idarelerinde kiralık ve demirbaş olarak
ne kadar taşıt var?” değil, biz kalem sayısını bile bilecek noktadayız. Evet
-defalarca verdim, tekrar veriyorum- merkezî yönetimde 96.501 taşınmazı
edinmişler, kiralık da 15.010, toplamda 111.511. Mahallî idarelerde,
belediyelerde ve il özel idarelerinde 69.311 kendi mülkleri olmak üzere,
13.886’sı da kiralık olmak üzere toplamda 83.197 taşıt var. KİT’lerde 4.105’i
kendi mülkleri, 4.036 da kiralık olmak üzere toplamda 8.141 taşıt var. Kamunun
toplamında -yani KİT’ler, belediyeler, il özel idareleri ve merkezî hükûmet
dâhil olmak üzere- 202.849 taşıt var. 
Şimdi, bu taşıtların bakın, 36.269 adedi Emniyette. Şimdi,
Emniyette taşıt olmasın mı? Emniyet Genel Müdürlüğü... Bu, yüzde 38’e denk
geliyor yani her 100 taşıtın 38’i Emniyette. 11.950’si Millî Savunma
Bakanlığında; bu da yüzde 12,4’üne denk geliyor. 7.249’u Jandarma Genel
Komutanlığında. 5.375 adedi Sağlık Bakanlığında, büyük bir kısmı ambulans.
Ambulans almayalım, Fransa’da ambulans yok… Fransa’da eğer sadece 10 bin
eğer taşıt varsa o zaman ambulansı dikkate almamıştır, Savunma Bakanlığının
taşıtlarını. Yani, mümkün değil Almanya’da, Fransa’da…
Şimdi, devam
ediyorum, Gıda, Tarım, Hayvancılık Bakanlığında 4.372. Millî Eğitim
Bakanlığında 3.533. Böyle gidiyor liste.
Peki…
(Mikrofon
otomatik cihaz tarafından kapatıldı) 
MALİYE BAKANI
MEHMET ŞİMŞEK (Devamla) – Sayın Başkan, iki dakika alabilir miyim çünkü
soruları cevaplandırıyorum.
ALİM IŞIK
(Kütahya) – Verin, verin Sayın Başkan.
BAŞKAN –
Buyurun Sayın Bakan. 
ALİM IŞIK
(Kütahya) – Yani, paranın patronu olarak alıyorsunuz bunu Sayın Bakan,
başkasına vermiyoruz.
MALİYE BAKANI
MEHMET ŞİMŞEK (Devamla) – Alim Bey çok naziksiniz, çok teşekkür ediyorum.
Şimdi, değerli
arkadaşlar, bu taşıt konusunda ben de rahatsızım ve o nedenle de Bakanlar
Kurulu kararı çıkarttırdık ve dedik ki: “Bundan sonra taşıt kiralamalarında
hiçbir şekilde yıllık kira bedeli taşıtın değerinin yüzde 2’sini geçemeyecek.”
Biz bu sınırlamaları getirdik ve şu anda bir sürü kurum “Yapamayız, edemeyiz.”
diyor, yapacaksınız çünkü hem taşıt kiralamalarında olsun hem diğer konularda
olsun gereken hassasiyeti göstereceğiz.
Şimdi diyorlar
ki: “2015 yılında şu kadar taşıt alınacak.” Değerli arkadaşlar, bu kadar büyük
taşıt stoku var, bunlar zaten yirmi yılda bir, on yılda bir yenilenmesi lazım.
Oranlayın, çok basit bir şey, on beş yılda bir bile yenileseniz bu satın
alınacak taşıtlar ancak ihtiyacı, yenileme ihtiyacını görür. 
Arkadaşlar,
binek araçların yüzde 41’i Emniyette, yüzde 9,8’i Jandarma Genel
Komutanlığında, yüzde 9,4’ü Savunma Bakanlığında. Toplayın bunları.
ZÜLFÜ DEMİRBAĞ
(Elâzığ) – Yüzde 60.
MALİYE BAKANI
MEHMET ŞİMŞEK (Devamla) – Millî Eğitim Bakanlığında yüzde 7,8. Diğer kamu
idarelerinde vesaire... 
Ben çok çok
teşekkür ediyorum. İki gün beraberiz bütün sorularınıza memnuniyetle, güzel bir
şekilde cevap vereceğim.
Hepinize
saygılar sunuyorum. (AK PARTİ sıralarından alkışlar)
BAŞKAN – Teşekkür ediyorum Sayın Bakan. 
LEVENT GÖK
(Ankara) – Sayın Başkan… 
BAŞKAN – Buyurun
Sayın Gök. 
LEVENT GÖK
(Ankara) – Sayın Başkan, Sayın Maliye Bakanı konuşmasında grubumuz adına
konuşan Sayın Aykut Erdoğdu’ya ithafen cevaplar verirken kendisinin yanlış
bilgiler verdiğini ve çarpıttığını ifade etti. Bu konuda Aykut Bey’in açıklama
yapma hakkı vardır. Sataşmadan dolayı söz talep ediyoruz. 
BAŞKAN – Buyurun
Sayın Erdoğdu. 
İki dakika süre
veriyorum sataşma nedeniyle. (CHP sıralarından alkışlar) 
Siz doğru
bilgiler verin. 
Buyurun. 

VI.- SATAŞMALARA İLİŞKİN KONUŞMALAR (Devam)
3.- İstanbul Milletvekili Aykut
Erdoğdu’nun, Maliye Bakanı Mehmet Şimşek’in 656 ve 656’ya 1’inci Ek sıra sayılı
Bütçe Kanunu Tasarısı ile 657 sıra sayılı Kesin Hesap Kanunu Tasarısı’nın
dokuzuncu tur görüşmelerinde Hükûmet adına yaptığı konuşması sırasında şahsına
sataşması nedeniyle konuşması
AYKUT ERDOĞDU
(İstanbul) – İki dakikada ne kadarını düzeltebilirsem o kadarını düzelteceğim. 
Bir: TEKEL’in
EBITDA’sından yani İngilizce bir kelimeden bahsediyor. Öyle bahsetmeyecek, gelecek,
TEKEL’in, TELEKOM’un değerleme raporlarını ortaya koyacak. Bakalım bu yetimin
hakkının EBITDA’sı niye o kadar düşükmüş oradan anlayacağız. EBITDA’yla falan,
İngilizce kelimelerle kandırmaya gerek yok. 
İkinci mesele:
TELEKOM’un altyapısı. TELEKOM’un altyapısı geri dönecek... Gayrimenkuller bu
altyapının içerisinde değil mi? Nasıl satılmasına izin veriyorsunuz? 280
milyonluk satmışlar da 1 küsur milyarlık almışlar. Nerede listesi? Beş yıldır
soruyoruz, Ali Babacan da sen de listeyi veremiyorsunuz. Yatırım yapacak, öyle
aldı zaten, elbette almak zorunda. 
Diğer mesele:
Mahkeme kararı. Atilla Kart dava açtı, Hazine savundu mu mahkemede Danıştay bu
kararı veriyor diye? Yönetim kurulunun 5 tane üyesi var, 5’i de Hariri’nin
adamı gibi davranmadı mı her bir meselede? 
Diğer meseleye
geliyoruz: Özelleştirme Kanunu’nda değerleme raporlarını, neymiş özelleştirme
bitmeden açıklayamıyorlarmış! Kim değiştirdi kanunu? Siz değiştirdiniz 2005
yılında. Özelleştirmenin hemen sonrasında değerleme raporu açıklanacakken kanunu
değiştirip sonra değiştirdiğiniz kanunun arkasına saklanıyorsunuz. O yok.
Özelleştirmenin değerleme raporlarını söz verdiniz, o değerleme raporları da bu
Meclise gelecek, bütün halk bilecek neyi neye sattığınızı. 
EMİN HALUK AYHAN
(Denizli) – TELEKOM’un yönetim kurulu üyelerini say! 
AYKUT ERDOĞDU
(Devamla) – Geldiniz TEKEL’deki 292 milyon dolar satışa. Satılmadan önce ağzına
kadar mal varlığı dolduruldu. Sayıştay raporunda yok mu? Hepsi var. Nasıl
oluyor da devlette bu kadar zarar ediyor da geçer geçmez 5 katına özel sektörde
çıkıyor? Bunların hiçbiri doğru bilgiler değil. 
Başka neyi açıklıyorsunuz? Uzlaşma
meselesi. 1963’ten beri var, elbette var ama hangi dönemde gelmiş de yandaş iş
adamlarının vergisinin yüzde 90’ı çok güçlü raporlara rağmen silinmiş? Zaten
vergi kesinleşmiş olsa ödemek zorunda. Bunun adı tarhiyat öncesi uzlaşma. Bir
tek Türkerlerde mi var bu iş, bir tek Türkerlerin mi raporu güçsüz, Mehmet
Cengiz’in, milletin anasına küfredenin mi raporu güçsüz? Elektromed
Şirketininki... Bunların hepsi AKP’nin destekçisi şirkettir. “Vergi mahremiyeti
var.” diyorsun, muhalif iş adamlarında niye vergi mahremiyeti yok? çarşaf
çarşaf hepsini manşet ediyorsun vergi mahremiyeti yok da, bunlarda nasıl…
Verginin bir de aleniyeti var. Ben de vergi mükellefiyim.
(Mikrofon
otomatik cihaz tarafından kapatıldı)
AYKUT ERDOĞDU
(Devamla) - Benim vergimden ne kadar sildiğini bileceksin. Daha Sayıştay
meselesi var. Vergi uzlaşmasında diyorsun ki: “Sayıştay denetledi.” Vergi
uzlaşmasını Sayıştaya denetlettin mi? Denetlettin mi? Denetletmedin de bu
yüzden Sayışta Kanunu değişmedi mi? Onlarca konuda eksik bilgi veriyorsunuz.
Yazıktır, günahtır; sizin de milletvekilleriniz var burada. Bunlar doğru değil
Mehmet Bey, size yakıştıramadım.
Hepinizi
saygıyla selamlıyorum. (CHP sıralarından alkışlar) 
BAYRAM ÖZÇELİK
(Burdur) - Sen kimsin de yakıştıramıyorsun.
AYKUT ERDOĞDU
(İstanbul) – Ya ne demek “Sen kimsin?” Böyle bir üslup mu var ya! Ben ne kadar
nazik konuşuyorum ya, aşkolsun ya! Sen kimsin!
BÜLENT KUŞOĞLU
(Ankara) – Sayın Başkan…
MALİYE BAKANI
MEHMET ŞİMŞEK (Batman) – Sayın Başkan…
BAŞKAN – Buyurun
Sayın Bakan.
MALİYE BAKANI
MEHMET ŞİMŞEK (Batman) – Sayın Başkan, ben bir değerlendirme yaptım; sorulara
cevap verdim. Dolayısıyla söz hakkı verecekseniz o çerçevede benim de şimdi
kalkıp cevap vermem gerekecek. Çünkü ben hiç kimsenin ismini zikretmedim, teker
teker, oturdum, rakamları ortaya koydum. Yani bir yanlış iddiayı yüz kez dile
getirdiğiniz zaman doğru olmaz. Biz çıktık, bütün bilgileri verdik. Dolayısıyla
bu çerçevede benim de itirazım var. 
BAŞKAN – Sayın
Bakan, Sayın Kuşoğlu’nun da talebini dinleyeyim; sonra sataşma olduğunu iddia
ediyorsanız size de söz vereceğim. 
Buyurun Sayın
Kuşoğlu.
BÜLENT KUŞOĞLU
(Ankara) – Sayın Başkan, Sayın Bakan, konuşması sırasında benim konuşmama
atıfta bulunarak -isim vermeden ama- benim eleştirilerimle ilgili bazı
açıklamalarda bulundu, onları düzeltmek istiyorum müsaadenizle.
BAŞKAN – Sayın
Kuşoğlu, düzeltme diye bir usulümüz yok. Sataşma diyorsanız, buyurun. İki
dakika söz veriyorum. Sonra, Sayın Bakan sataşma nedeniyle anlaşılan söz
isteyecek.
BÜLENT KUŞOĞLU
(Ankara) – Açıklık getirmek istiyorum.
BAŞKAN – Sayın
Kuşoğlu, açıklık getirme gibi bir usulümüz yok İç Tüzük’e bakarsanız.
Buyurun.

4.- Ankara Milletvekili Bülent Kuşoğlu’nun,
Maliye Bakanı Mehmet Şimşek’in 656 ve 656’ya 1’inci Ek sıra sayılı Bütçe Kanunu
Tasarısı ile 657 sıra sayılı Kesin Hesap Kanunu Tasarısı’nın dokuzuncu tur
görüşmelerinde Hükûmet adına yaptığı konuşması sırasında şahsına sataşması
nedeniyle konuşması
BÜLENT KUŞOĞLU
(Ankara) – Peki, teşekkür ederim Sayın Başkanım.
Değerli
arkadaşlarım, ben konuşmam sırasında bu tamamlayıcı ödenek veya diğer konularla
ilgili olarak şunu söyledim: Bir mevzuatımız var; bu özellikle de iktidarınız
tarafından yapılan bir mevzuat. 5018 sayılı Kanun çıktı, buna göre –bu, çağdaş
bir kanun- buna uygun olarak buradan bütçelerin geçmesi lazım, denetimlerin
yapılması lazım ama -bakın biraz sonra maddelere geçeceğiz- biz 5018 sayılı
Kanun’la yaptığımız çerçeveyi, düzeni Bütçe Kanunu’yla ve Kesinhesap Kanunu’yla
değiştiriyoruz. Yani burada yüce Meclisin yetkisinde olan ödenek verme işini
tutuyoruz, Maliye Bakanlığına devrediyoruz ve bunun farkında bile değiliz
tabii. Burada Meclis bunu yaparken, Anayasa’ya aykırı bir iş yaptığının
farkında olamıyor haklı olarak. Herkes bu konuyu bilmiyor. Maliye Bakanlığı
getiriyor bunu -5018’i yani- yüce Meclise verilen yetkiyi değiştiren hükümler
var. Bakın bugün, 5’inci madde, 6’ncı madde ve Kesinhesap Kanunu’nun 3’üncü
maddesine bakın, aynen bu şekildedir. Kendi yaptığımız kanunu değiştirmemiz
doğru mudur? Anayasa’ya çok net bir şekilde aykırıdır. Bu üç kanuna bakın, bunu
göreceksiniz. Ben sadece, Sayın Bakanım, tamamlayıcı ödenek için demedim; hepsi
birlikte bu şekilde aykırıdır. 
Mükellef
sayısının azalmasına gelince, Anadolu’da da azalıyor. Sayın Feramuz Bey de
söyledi, gerçekten azalıyor ve bakın, 2002’de 567 bin olan mükellef sayısı,
kurumlar vergisi mükellef sayısı, 674 bin olmuş ama bu sadece sınırlı bazı
illerde olan artış ve çok az. Gelir vergisi için de aynı şeyi söyleyebilirim. 1
milyon 768 bin olan mükellef sayısı 1 milyon 806 bin on iki sene sonra. Bunda
bir artış var mı? Artışın dağılımı da o kadar adaletsiz ki, Anadolu’da artış
yok. 
(Mikrofon
otomatik cihaz tarafından kapatıldı) 
BÜLENT KUŞOĞLU
(Devamla) – Taşıt meselesine gelince, siz de onda hak verdiniz. Yani Fransa’da,
İngiltere’de 10 bin taşıt; bizim sadece bu sene bütçeye koyduğumuz taşıt sayısı
9 bin küsur. Bir anormallik var, bunları eleştireceğiz tabii, sizler de, biz de
eleştireceğiz. Bunların alınganlık konusu yapılmaması lazım diye düşünüyorum. 
Teşekkür
ediyorum efendim. 
BAŞKAN – Evet,
teşekkür ederim.
Sayın Bakan,
şimdi, iki konuşmacıyla ilgili sataşma iddianız varsa söyleyin.
Teşekkür ederim.
KAMER GENÇ
(Tunceli) – Vergi sırrı diye saklıyor her şeyi. Vergi sırrı değil bu, ne
olduğunu bilmiyorsun, oku da gel. 

III.- KANUN TASARI
VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek) (Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı Dış
Denetim Genel Değerlendirme Raporunun Sunulduğuna İlişkin Sayıştay Başkanlığı
Tezkeresi, 2013 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi, 2013 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi ile Plan ve Bütçe
Komisyonu Raporu (1/949, 3/1575, 3/1576, 3/1577, 3/1578, 3/1579) (S.Sayısı:
657) (Devam)

A) MİLLÎ SAVUNMA BAKANLIĞI (Devam)
1) Millî Savunma Bakanlığı 2015 Yılı Merkezî Yönetim
Bütçesi
2) Millî Savunma Bakanlığı 2013 Yılı Merkezî Yönetim
Kesin Hesabı

B) SAVUNMA SANAYİİ MÜSTEŞARLIĞI (Devam)
1) Savunma Sanayii Müsteşarlığı 2015 Yılı Merkezî
Yönetim Bütçesi
2) Savunma Sanayii Müsteşarlığı 2013 Yılı Merkezî
Yönetim Kesin Hesabı

C) GENÇLİK VE SPOR BAKANLIĞI (Devam)
1) Gençlik ve Spor Bakanlığı 2015 Yılı Merkezî Yönetim
Bütçesi
2) Gençlik ve Spor Bakanlığı 2013 Yılı Merkezî Yönetim
Kesin Hesabı

Ç) SPOR GENEL MÜDÜRLÜĞÜ (Devam)
1) Spor Genel Müdürlüğü 2015 Yılı Merkezî Yönetim
Bütçesi
2) Spor Genel Müdürlüğü 2013 Yılı Merkezî Yönetim Kesin
Hesabı

D) YÜKSEKÖĞRENİM KREDİ VE YURTLAR KURUMU (Devam)
1) Yükseköğrenim Kredi ve Yurtlar Kurumu 2015 Yılı
Merkezî Yönetim Bütçesi
2) Yükseköğrenim Kredi ve Yurtlar Kurumu 2013 Yılı
Merkezî Yönetim Kesin Hesabı

E) MALİYE BAKANLIĞI (Devam)
1) Maliye Bakanlığı 2015 Yılı Merkezî Yönetim Bütçesi
2) Maliye Bakanlığı 2013 Yılı Merkezî Yönetim Kesin
Hesabı

F) GELİR İDARESİ BAŞKANLIĞI (Devam)
1) Gelir İdaresi Başkanlığı 2015 Yılı Merkezî Yönetim
Bütçesi
2) Gelir İdaresi Başkanlığı 2013 Yılı Merkezî Yönetim
Kesin Hesabı

G) KAMU İHALE KURUMU (Devam)
1) Kamu İhale Kurumu 2015 Yılı Merkezî Yönetim Bütçesi
2) Kamu İhale Kurumu 2013 Yılı Merkezî Yönetim Kesin
Hesabı

Ğ) ÖZELLEŞTİRME İDARESİ BAŞKANLIĞI (Devam)
1) Özelleştirme İdaresi Başkanlığı 2015 Yılı Merkezî
Yönetim Bütçesi
2) Özelleştirme İdaresi Başkanlığı 2013 Yılı Merkezî
Yönetim Kesin Hesabı

H) KAMU GÖZETİMİ, MUHASEBE VE DENETİM STANDARTLARI
KURUMU (Devam)
1) Kamu Gözetimi, Muhasebe ve Denetim Standartları
Kurumu 2015 Yılı Merkezî Yönetim Bütçesi
2) Kamu Gözetimi, Muhasebe ve Denetim Standartları
Kurumu 2013 Yılı Merkezî Yönetim Kesin Hesabı

I) GELİR BÜTÇESİ (Devam)

BAŞKAN – Şimdi,
şahsı adına, aleyhte söz isteyen Alim Işık, Kütahya Milletvekili. 
Buyurun Sayın
Işık. (MHP sıralarından alkışlar) 
ALİM IŞIK
(Kütahya) – Sayın Başkan, değerli milletvekilleri; 2015 yılı bütçesinin
dokuzuncu turunda yer alan kurum bütçelerinin aleyhinde şahsım adına söz aldım.
Bu vesileyle, sizleri ve bizleri izleyen tüm vatandaşlarımızı saygıyla
selamlıyorum. 
Konuşmamda
sadece bu grupta yer alan Özelleştirme İdaresi Başkanlığı ile Yüksek Öğrenim
Kredi ve Yurtlar Kurumu bütçeleri üzerindeki görüşlerimi sizlerle paylaşmak
istiyorum çünkü vakit dar olduğu için ancak bu iki kurum hakkında söz alabileceğiz.
Bu
bütçede de maalesef, son on iki yılda olduğu gibi AKP hükûmetlerinden önceki
cumhuriyet hükûmetleri dönemlerinde yapılmış ancak değişik sebeplerle şimdiye
kadar satılamamış ve ne yazık ki kâr eden kamu kuruluşlarının satışı var ve bu
satışlardan beklenen yaklaşık 12 milyar TL’lik özelleştirme geliri vardır.
Özelleştirme
Yüksek Kurulunun kararlarını uygulamak ve işlemleri yürütmek üzere Başbakanlığa
bağlı olarak 1994 yılında kurulan Özelleştirme İdaresi Başkanlığı birçok
kuruluşun özelleştirilmesine yönelik iş ve işlemleri yürütmüş ve yürütmeye
devam etmektedir. Kuruluşundan bugüne kadar yapılan özelleştirmelerden elde
edilen toplam 62 milyar doların yani yaklaşık 150 milyar TL’yi bulan
özelleştirme gelirlerinin yaklaşık 54 milyar doları yani yaklaşık 130 milyar
TL’si son on iki yılda gerçekleştirilmiştir. Yani AKP hükûmetleri dönemi her
yıl ortalama 11 milyar TL’lik özelleştirme geliri elde etmiştir. AKP’ye göre
eski Türkiye’nin eski cumhuriyet hükûmetleri bunları yapmış, son on iki yılın
son bir yılındaki yeni Türkiye’nin yeni AKP’si bu sattıklarını yok saymıştır. 
Değerli
milletvekilleri, buraya çıkınca eskiyi eleştirirken vicdanınızın da biraz sızlaması
lazım.150 milyar TL’nin 130 milyar TL’si sizden önceki hükûmetler döneminde
yapılanların satışından elde edilmiştir. İnsaf demek lazım. Onun için
konuşurken hakikaten dikkat etmekte yarar var diyorum. 
AKP
hükûmetleri yaptıkları bu özelleştirmelerde bir yanda neredeyse hurda fiyatına
gerçekleştirilen satışlarla yandaşlarını zengin ederken, diğer yandan yolsuzluk
ve usulsüzlüklerle boşaltılan devlet hazinesine kaynak aktarmışlar, en önemlisi
de kendilerinden önceki cumhuriyet hükûmetleri döneminde yapılan tesisleri
satarak âdeta geçmişin izlerini silmeyi ve cumhuriyet hükûmetleriyle
hesaplaşmayı hedeflemişlerdir. 
Değerli
milletvekilleri, 2015 yılı genel seçimleri öncesinde AKP kendilerinden önce
yapılmış ne varsa tamamının kökünü kazımayı hedeflemiştir. Bundan sonraki bir
yıllık dönemde de kalan ne varsa satmayı kafaya koymuş ve Sayın Maliye Bakanı da
zaten bunların tamamını açıklamıştır. Kalan elektrik üretim santralleri, şeker
fabrikaları, otoyollar, köprüler, bazı limanlar, borik asit ve sülfürik asit
tesisleri, Halk Sigorta, Halk Emeklilik, Erzurum Kış Olimpiyatları da buna
dâhildir. Ayrıca yüzlerce taşınmaz satışlar listesinde yer almaktadır.
ADNAN YILMAZ
(Erzurum) – Erzurum Kış Olimpiyatları’nı belediyeye verdik. 
ALİM IŞIK
(Devamla) – Bakana söylerseniz iyi olur onu. 
Değerli
milletvekilleri, dün gerçekleştirilen özelleştirmede maalesef Kütahya’da kalan
son kamu kuruluşu -Eti Borik Asit Tesisleri hariç- Tunçbilek Termik Santrali,
Bursa’daki Orhaneli Termik Santrali toplamda 521 milyon dolara gitmiştir.
Değerli milletvekilleri, bu iki santralin kurulu gücü 575 megavat. Ayrıca kömür
sahaları, taşınmazlar bunun içinde. İnsaf demek lazım. Gerçekten dün Sayın
Başbakan açıklama yaptı, “Tasarruf tedbirleri aldık.” dedi. Kütahya’da tüm
tesisleri sattık, şimdi Kütahya’nın çini tabağına yani plaketlere ambargo
geliyor. Allah aşkına, Diyanet İşleri Başkanına aldığınız 1 milyon TL’lik araç,
kaçak saraydaki diğer konular ne, unutuldu mu?
Son olarak da
Kredi ve Yurtlar Kurumu bütçesiyle ilgili öncelikle Sayın Bakana bir teşekkür
etmek istiyorum. Kendisinden önceki bakan döneminde toplam 450 civarında
milletvekilinin, bir yılda 5 bine yakın torpilli öğrenci yerleştirilmesiyle
ilgili uygulamayı kaldırdı, yüzde 5’lik genel müdür kontenjanını kaldırarak bu
sıkıntıya bir çözüm buldunuz ama bu yetmedi.
SELAHATTİN
KARAAHMETOĞLU (Giresun) – Hepsini kendileri kullanıyor şimdi.
ALİM IŞIK
(Devamla) – Ancak şu anda yine insanlar aramak zorunda kalıyor, müracaat
edenlerin sadece üçte 1’i bile etmeyen 120 bin civarındaki, son rakamlarla 147
bin civarındaki yerleşen öğrenci sayısı yetmiyor değerli milletvekilleri. 
Şunu söylememiz
lazım: Eğer siz hemen yurt yapamıyorsanız, yurt kiralama ya da öğrenci
evlerinde ve özel yurtlarda kalan öğrencilere bir “barınma desteği” adı altında
bunu çözebilirsiniz. Şu anda özel sektörde özel yurt işletmecileri perişan
durumda.
(Mikrofon
otomatik cihaz tarafından kapatıldı) 
ALİM IŞIK
(Devamla) – Bunun için böyle bir düzenlemeye mutlaka ihtiyaç duyuyoruz. Ayrıca,
öğrencilere verilen “Evlerden gelmeniz hâlinde istediğiniz otellerde
barındıracağız.” sözü maalesef siyasi polemikten başka bir şeye yaramamıştır.
Bunu da hatırlatmak istiyorum.
Teşekkür ediyor,
bütçenin hayırlı olmasını diliyorum. (MHP sıralarından alkışlar) 
BAŞKAN – Sayın
milletvekilleri, dokuzuncu turdaki konuşmalar tamamlanmıştır. 
Şimdi soru-cevap
işlemine geçiyoruz.
Sayın Işık…
ALİM IŞIK
(Kütahya) – Teşekkür ediyorum Sayın Başkan.
Sayın Yılmaz’a
soruyorum, birinci sorum: Muharip gazilerin talepleri konusunda Bakanlığınızın
bir çalışması var mı? İşe yerleştirme ve diğer iyileştirmelerle ilgili olarak?
İkincisi:
Sözleşmeli subay ve astsubaylara verilen sözler ne durumdadır? Bunların devlet
memurluğu kadrolarına atanmasıyla ilgili bir çalışmanız var mıdır? 
Üçüncüsü: Türk
Hava Kuvvetlerine yerli yapım HÜRKUŞ uçak durur iken Güney Kore malı 15 adet
daha KT-1T tipi uçak alınması yönündeki karar ne aşamadadır, bunu nasıl
değerlendiriyorsunuz?
Son sorum: İki
hafta önce Şanlıurfa’da PKK ve PYD tarafından şehit edilen 3 askerimizden
birisi olan Kütahyalı Ramazan Yel’in şehitlik belgesi ne zaman gelecektir? Bu
iddialar henüz daha cevaplanmamıştır.
Sayın Maliye
Bakanına da bir sorum var: Daha önce defalarca söz verildiği gibi
üniversitelerde görev yapan genel sekreter yardımcılarının ve hukuk
müşavirlerinin…
(Mikrofon
otomatik cihaz tarafından kapatıldı)
ALİM IŞIK
(Kütahya) - …özlük haklarının düzenlenmesiyle ilgili kararınız nedir?
BAŞKAN – Sayın
Demiröz…
İLHAN DEMİRÖZ
(Bursa) – Teşekkür ediyorum Sayın Başkanım.
Birinci sorum
Millî Savunma Bakanına: Şehit er ve erbaşların ölümüyle ilgili ilanlar
gazetelerin en alt köşelerinde yer almaktadır. Sayın Bakan bu konuda daha
hassas olunamaz mı?
İkinci sorum
Sayın Maliye Bakanına: Kendisiyle görüşmüştüm ancak kayıtlara geçmesi
anlamında, tarım alanlarının satışıyla ilgili yayınlanacak tebliğ için bir
tarih verin, Plan ve Bütçede verdiğiniz tarihi aştık. Bunu belirtmek istiyorum.
Spor Bakanımıza
da şunu sormak istiyorum: Her yerde devlet bir stadyum yapıyor, Bursa’da ise
Büyükşehir Belediyesi yapıyor. Acaba 2015 yılı bütçesinden bir ödenek verecek
misiniz?
Teşekkür
ediyorum.
BAŞKAN – Sayın
Genç…
KAMER GENÇ
(Tunceli) – Teşekkür ederim Sayın Başkan.
Spor Bakanı olan
kişiye soruyorum. Şimdi, bir genelge yayınlamışsın, “Dopingde sıfır tolerans
ama dopingleri gizleyin.” diyorsun. Genelgenin tarih, numarası var bende,
22/10/2014. Böyle bir şey olur mu? Diyorsun ki genelgede: “Dopingleri
gizleyin.” 
İkincisi:
Efendim, sizin zamanınızda Türkiye spor alanında küme düştü. Bunun sebebi ise
millî kaynakları Türk sporunun geliştirilmesine tahsis edeceğinize ceplerinize
tahsis ediyorsunuz ve spordaki yatırımları Konya ile Samsun’a yapıyorsunuz. Sen
Samsunlusun, Genel Müdür Konyalı, hep oraya gidiyor. Bir başka memleket yok mu?

Maliye
Bakanına soruyorum: Maliye Bakanı, Citibank’ın 5 milyar dolarını uzlaştırma
komisyonunda niye kaldırdın? Mehmet Cengiz’in Türkerler’in, birçok kurumların
vergi incelemeleriyle bulunan milyarlık vergilerini niye uzlaşmada
kaldırıyorsun? Bu memlekette mahkemeler niye var?
BAŞKAN
– Sayın Kaplan…
MEHMET HİLAL
KAPLAN (Kocaeli) – Teşekkür ediyorum Sayın Başkan.
Birinci
sorum Sayın Maliye Bakanına: Sayın Bakan, çalışan emeklilerden yüzde 15
sosyal güvenlik destek primi kesilmekte. Normalde çalışan kişiler emekli
olmadan sosyal güvenlik destek primini ödüyorlar ve hak ediyorlar. İkinci kez
çalışmaya başladıklarında hak edilmiş olan bu yapıyı hangi gerekçeyle, hangi
maddeyle kestiğinizi bir türlü anlamış değilim. Soru da sordum, soru önergeme
henüz yanıt gelmedi.
İkinci
sorum Sayın Millî Savunma Bakanına: Son dönemde, özellikle, güneydoğuda, sınır
boylarında ve doğu bölgesinde olan askerlerde trafik kazaları, araba
devrilmeleri, intihar tartışmaları, şaibeli vurulmalar neticesinde askerlerimiz
şehit olmakta. Sizce bununla ilgili bir kaygı var mı? Gerçekten, batıda hiç
olmazken doğuda bu kadar intihar teşebbüsünün olması, Silahlı Kuvvetlerin kendi
içinden gelen bir olumsuz yapı işliyor mu diye… Yanıtlarsanız sevinirim. 
Teşekkür
ederim.
BAŞKAN
– Sayın Erdoğan…
MEHMET
ERDOĞAN (Muğla) – Teşekkür ediyorum Sayın Başkan.
Sayın
Maliye Bakanı, iktidarınız döneminde Kamu İhale Kanunu’nda 174 değişiklik yapılıp
64 konu ihale kapsamı dışına çıkartıldı.
2014
yılında yapılan ihalelerin ne kadarı Kamu İhale Kanunu kapsamında, ne kadarı
Kamu İhale Kanunu kapsamı dışındadır? Kamu İhale Kanunu kapsamında yapılan ve
yapılmayan ihalelerin rakamsal büyüklüğü nedir?
Sayın
Gençlik ve Spor Bakanı: Bugün itibarıyla 196 üniversitemiz oldu.
Öğrencilerimizin yurt talebi çığ gibi artıyor. Yeteri kadar yurt yapmayarak
gençlerimizi önce şimdi “paralel” dediğiniz o zaman ki ortaklarınıza mecbur
bıraktınız. Şimdi de gençlerimizi TÜRGEV’in yurtlarına yönlendiriyorsunuz.
Gençlerimizin yurt problemini çözecek ciddi bir projeniz var mı? İnşaatı devam
eden kaç öğrenci yurdunuz var? Bunların kapasitesi nedir? Bugün itibarıyla
yurtlarda kalan öğrenci sayısı nedir? 2013 yılı Aralık ayı itibarıyla yurtlarda
kalan öğrenci sayısı neydi? 2013 yılında yurtlara müracaat edenlerin yüzde kaçı
yurtlara yerleştirildi? 2014 yılının yüzde kaç…
BAŞKAN – Sayın
Keskin…
ADNAN KESKİN
(Denizli) – Sorum Millî Savunma Bakanına: Genelkurmay Başkanı ordudaki paralel
yapı iddialarıyla ilgili soruya “MİT ve Emniyetten bilgi istedik, gelmedi.
İmzasız bir ihbarla işlem başlatamayız.” diye yanıt vermiştir. Aradan uzun
zaman geçti; MİT’ten, Emniyetten istenilen bilgiler geldi mi? Geldiyse, ne gibi
işlem yapıldı? Yanıt gelmemişse, yanıt vermeyen görevlilerle ilgili bir işlem
yapıldı mı?
Uzun menzilli
füze savunma sisteminin yapımıyla ilgili karar verilmiş midir? Verildiyse hangi
ülke tercih edildi? Savunma Sanayii Müsteşarlığı kendi personeliyle yapması
gereken asli ve sürekli işleri bir ticari şirkete yaptırmaktadır. Savunma
Sanayii Müsteşarlığının bütçesinden daha fazla para ödenmesine neden olan bu
uygulama önümüzdeki günlerde de devam edecek midir? 
Teşekkür
ediyorum. 
BAŞKAN – Sayın
Kuşoğlu…
BÜLENT KUŞOĞLU
(Ankara) – Teşekkür ederim Sayın Başkan. 
Sorularım Sayın
Maliye Bakanına: Dün, Sayın Başbakanın yaptığı açıklamada, kamu gelirlerini
artırmak için ilave vergilerden bahsedildi. Bugün, Maliye Bakanlığı olarak
sermaye piyasasına konacak vergiyi yalanladınız, “Doğru değil.” dediniz ama
lüks tüketimle ilgili bir vergileme ortaya çıkacağı anlaşılıyor. Hangi
alanlarda, ne kadarlık bir vergi öngörüyorsunuz? Detay verebilirseniz memnun
olurum. 
Bir de yine
Sayın Başbakanın dünkü açıklamalarında “Plaket -tasarrufla ilgili
olarak- kullanılmayacak. Bu plaket işi sembolik de değildir.” dedi. Gerçekten
buradan bir tasarruf bekliyor musunuz ve ne kadar bir tasarruf söz konusu
olacak? 
Teşekkür ederim.

BAŞKAN – Sayın
Akçay…
ERKAN AKÇAY
(Manisa) – Teşekkür ederim Sayın Başkan. 
Sorum Sayın
Maliye Bakanına: Bilindiği üzere, 2012 Haziranında bir Başbakanlık genelgesiyle
devlete ait gayrimenkullerin, taşınmazların satışı, kirası, devri ve irtifak
hakkı tesisi gibi işlemler Başbakanın iznine tabi kılınmıştır. Bu genelge neticesinde
acaba Maliye Bakanlığından kaç talep Başbakanlıkta beklemektedir? Kaç talebe
izin verilmiştir? Bu genelgenin gerekçesi nedir? Eski Başbakan, şimdiki Sayın
Cumhurbaşkanı acaba bu genelgenin sevk ve idaresiyle hâlâ ilgileniyor mu? Bize
sanki ilgileniyor gibi geliyor. “İdareyi bırakmayacağım, Bakanlar Kuruluna da
Başkanlık yapacağım.” dediğine göre ve bu tür akçeli işlemlere de önem
verdiğine göre bu genelgenin idaresini hâlâ şimdiki Başbakan mı yapıyor,
Cumhurbaşkanı mı yapıyor? 
BAŞKAN – Sayın
Karaahmetoğlu…
SELAHATTİN
KARAAHMETOĞLU (Giresun) – Sorum Gençlik ve Spor Bakanına. 
Haziran 2011
seçimlerinde Giresun’da vaadiniz “Çotanak Arena” isimli stat. Sizden önce,
dönemin bakanına 2011, 2012, 2013 yıllarında sordum, nihayet 2013’te umut
verici bir şeyler söylemişti, tutanak elimde. “Bakanlığımız ile TOKİ arasında
görüşmeler başladı, Giresun’a hayırlı olsun.” dedi ama ortada bir şey yok.
Şimdi size soruyorum: 2015 yılı yatırım programında Giresun’da “Çotanak Arena”
isimli stadın yapımı söz konusu mudur? 
Ayrıca,
Giresun’un ilçeleri Piraziz’de 500, Bulancak’ta 550, Espiye’de 600, Görele
ilçesinde 700 üniversite öğrencisi var. Kredi Yurtlar Kurumunun yurdu yok,
kiralanan yurt da yok. Özellikle Görele ilçesinde önümüzdeki yıl eğitim
öğretime güzel sanatlar fakültesinin 500 öğrencisi de ilave edildiğinde 1.200
sayısını bulacak ki çok ciddi bir sorun var. Bu konuda çalışmalarınız var mı? 
BAŞKAN – Son
soru. 
Sayın Kaptan…
OSMAN KAPTAN
(Antalya) – Teşekkür ederim Sayın Başkan. 
Birinci sorum
Gençlik ve Spor Bakanına: Sayın Bakan, gündüz ki konuşmamda sormuştum ama cevap
verilmedi. Samsun’da şehrin merkezindeki stadyumu alıp şehir dışına,
Tekkeköy’e, Çarşamba yoluna yapıyorsunuz 33 bin kişilik. Antalya’da ise tam
tersi, şehrin merkezine ve bütün trafiği felç edecek bir şekilde -yine, inşaatı
devam eden- 33 bin kişilik stadyum yapıyorsunuz. Buradaki gerekçe nedir?
Antalya'da rantın yüksek olmasından mı Antalya'da şehrin merkezine
yapıyorsunuz?
İkinci sorum
Millî Savunma Bakanına: Sayın Bakan, bu paralel yapının Silivri’de pek çok
askeri mağdur ettiği ortada. Bu askerlerin mağduriyetini önlemek açısından ne
yapıyorsunuz? Yani, bunlar görevlerine tekrar döndü mü, dönecek mi? 
BAŞKAN – Sayın
bakanlar, buyurun. 
Dakikaları siz
belirleyin.
MALİYE BAKANI
MEHMET ŞİMŞEK (Batman) – Teşekkür ediyorum Sayın Başkan.
Çok hızlı bir
şekilde bende hazır cevabı olan hususlara değineceğim, bir konu kalırsa da daha
sonra cevaplandırırız. 
Şimdi, tarım
arazilerinin satışına ilişkin bir soru geldi. Orada kıymet tespitlerinin nasıl
yapılacağına ilişkin esas ve usulleri iki hafta önce benim onayıma getirdiler,
onayladım. Şimdi, arkadaşlara sordum, tabii uzun bir süredir 2/B bizi hakikaten
çok meşgul eden bir konu. Çünkü, 2/B dediğiniz zaman 500-600 bin dosyadan
bahsediyoruz. Ortalama, Maliyenin aslında işlemleri yıllık 10-12 bin civarında.
Şimdi, dolayısıyla, bu iş yükünün hafiflemesiyle birlikte, bir de bu
değerlemelerin yapılmasıyla birlikte ben inanıyorum ki yılın ilk çeyreğinden
yani sonundan itibaren muhtemelen Maliye hazır olur bunların devrine, satış
işlemlerinin tamamlanmasına. Tekrar sordum, bu esas ve usuller çıktıktan sonra
ilave bir tebliğe gerek yokmuş. Kıymet takdiri yapılır yapılmaz tarım
arazilerinin satışlarına başlanacak ve böylece de önemli bir sorunu çözmüş
olacağız.
Şimdi,
üniversitelerdeki genel sekreter ve hukuk müşavirlerinin özlük haklarına
ilişkin benim bildiğim kadarıyla şu an itibarıyla bir çalışmamız yok. 
Özel şirketlere
ilişkin birtakım soruları -tekrar söylüyorum- vergi mahremiyeti nedeniyle
cevaplandıramayacağım. 
“Emekli olduktan
sonra kendi adına iş kuranlardan yapılan yüzde 15’lik sosyal güvenlik destek
primi kesintisinin mantığı nedir?” diye soruldu. Şimdi, şöyle bir şey, tabii ki
kendi adına bağımsız çalışanlar, iş yeri açanlar bu Sosyal Güvenlik Kanunu kapsamında
biliyorsunuz, sosyal güvenlik prim kesintilerine tabidir. Şimdi, biz
emeklilerden kesmezsek bir anlamda bir haksız rekabet hususu var, bu bir, yani
bir haksız rekabet.
İkincisi, siz de
biliyorsunuz ki, ülkemizde ortalama emeklilik yaşı yaklaşık 44 yani hakikaten
dünyada en genç emeklilik bizde, hâlâ öyle ama stok da öyle ve bundan dolayıdır
yıllık Sosyal Güvenlik Kurumuna Maliye Bakanlığından değişik adlar altında,
açık finansmanı ve diğer destekler anlamında, mesela 2015 yılında yaklaşık 81
milyar lira aktaracağız yani Türkiye'deki bütün yatırımlara ayırdığımız para
yaklaşık 48-50 milyar lira –ben merkezî bütçeden bahsediyorum- ama merkezî
bütçeden Sosyal Güvenlik Kurumuna bizim değişik adlar altında yapacağımız
aktarımlar bunun neredeyse 2 katı. Takdir edersiniz ki bu düzenlemenin o
anlamda da bir mantığı vardır. Dolayısıyla bu aşamada bununla ilgili herhangi
bir düzenleme yapmayı düşünmüyoruz.
Şimdi, lüks
tüketimin vergilendirilmesine ilişkin tabii ki takdir edersiniz, şu anda bir
program açıkladık, amacımız israfı engellemek. Uluslararası yükümlülüklerimiz
var, o yükümlülüklere uyacağız yani Dünya Ticaret Örgütüne karşı, Avrupa
Birliğine karşı ama bu çerçevede yapabileceklerimizi de yapacağız. Bu aşamada
benim detaylara girmem doğru olmaz çünkü vergi koymak yüce Meclisin takdirinde
olan bir konudur ama biz bu çalışmaları tamamladıktan sonra tabii ki yüce
Meclise getireceğiz.
Hızlı bir
şekilde, KİK kanunuyla ilgili bir rakam, 2014 rakamları soruldu bana. Ben 2013
rakamlarını az önce verdim, 2014 rakamları eğer Kasım ayı itibarıyla varsa onu
da memnuniyetle paylaşırım ama şu anda önümde yok. 
Millî Emlakle
ilgili genelge veya hazine mülklerinin değerlendirilmesine ilişkin genelge,
Sayın Başbakanımızın takdirinde olan bir husustur. 
KAMER GENÇ
(Tunceli) – Ya böyle bir takdir olabilir mi? 
MALİYE BAKANI
MEHMET ŞİMŞEK (Batman) – Şu an itibarıyla kamudan kamuya gibi birtakım verilen
istisnalar ve izinler haricinde bütün işlemleri Başbakanlığa göndermeye devam
ediyoruz.
ALİM IŞIK
(Kütahya) – Cumhurbaşkanlığındaki o gölge kabine bu işe karar verecek mi Sayın
Bakan?
MALİYE BAKANI
MEHMET ŞİMŞEK (Batman) – Değerli arkadaşlar, bildiğim kadarıyla, en azından
bana gelen soruların çoğuna cevap vermeye çalıştım. 
Teşekkür
ediyorum. 
KAMER GENÇ
(Tunceli) – Zaten cevap vermiyorsunuz ki sorulara. Mahremiyete sığınıyorsunuz.
Böyle bir mahremiyet alanı yok. Siz hırsızları koruyorsunuz.
BAŞKAN – Buyurun
Sayın Bakan, devam edin.
GENÇLİK VE SPOR
BAKANI AKİF ÇAĞATAY KILIÇ (Samsun) – Öncelikle Giresun Milletvekilimizin sorduğu
soruya cevap vermek istiyorum. 2013 yılında Giresun stadıyla ilgili olan
protokol TOKİ’yle imzalanmıştır ve şu anda da proje çalışmaları devam etmekte.
Proje çalışmaları nihayete erince de ona göre hareket edilecek. 
SELAHATTİN
KARAAHMETOĞLU (Giresun) – Yurtlar?
GENÇLİK VE SPOR
BAKANI AKİF ÇAĞATAY KILIÇ (Samsun) – Bursa Büyükşehir Belediyesinin şu anda
kendi imkânlarıyla imal ettiği statla alakalı olarak bizim bir desteğimiz oldu
Bursa Büyükşehir Belediyesine. Biraz evvel de Bursa’dan gelen Bursaspor heyetiyle
beraberdik. Açılışının da haziran ayı civarında olacağı noktasında bir çalışma
var. Bazı destekler konusunda talepleri oldu. Biz de kendi bütçemize bakarak
oradaki desteğimizi verebilmek noktasında elimizden geleni yapacağız. Onu
burada söylemek istiyorum. 
MEHMET ALİ SUSAM
(İzmir) – İzmir’e verecek misiniz Sayın Bakan?
GENÇLİK VE SPOR
BAKANI AKİF ÇAĞATAY KILIÇ (Samsun) – İzmir’e de vereceğiz, İzmir’e de. İnşallah
İzmir kararını verince biz de İzmir’e destek vereceğiz. 
ALİM IŞIK
(Kütahya) – İzmir kararını çoktan verdi.
GENÇLİK VE SPOR
BAKANI AKİF ÇAĞATAY KILIÇ (Samsun) – Kredi ve Yurtlar Kurumunun şu andaki
inşaatlarıyla alakalı Mehmet Erdoğan Bey’in sorduğu soruya burada hızlı cevap
verip detaylarını yazılı göndermek için müsaade isteyeceğim sizden. Çünkü şu
anda 2015 yılında 80; 2016 yılında 33; 2017 yılında 10 yurt olmak üzere toplam
163 yurt TOKİ ve Çevre ve Şehircilik Bakanlığı tarafından yapılıyor. Biz talep
ediyoruz, inşaatını TOKİ ve Çevre ve Şehircilik Bakanlığı yapıyor. Ayrıca
kiralama usulüyle olan alımlarımız, kiralamalarımız da devam ediyor. 
Sayın Kamer
Genç’in sorusuna gelince: Ben tabii “Sayın Kamer Genç” diyorum “sen” demiyorum.
Doping genelgesi…
KAMER GENÇ
(Tunceli) – Vallahi ben sana “sen” diyorum. Sen nasıl dersen de! 
GENÇLİK VE SPOR BAKANI AKİF ÇAĞATAY
KILIÇ (Samsun) – Sayın Genç, sizin neyi uygun görüp görmediğiniz bu açıdan beni
ilgilendirmiyor. Ben üslubuma size “sen” demeyi yakıştırmıyorum, ondan dolayı
size “siz” diyorum. Söylediğiniz genelgedeki detay şudur: Biliyorsunuz, doping
numunesinde 2 numune vardır. Bir asıl numune vardır, bir yedek numune vardır.
Asıl numunede bir düzensizlik tespit edilmesi durumunda ikinci numunenin
açılmasıyla ilgili bir başvuru yapılır. Ancak ikinci numune kesinleşmeden
itiraz olmasından dolayı kesinlik kazanmamış olan bir durumla karşı karşıya
oluyoruz. Bundan dolayı da ikinci numunenin açılıp da kesin karar yani sonuç
ortaya çıkmadan herhangi bir şekilde kamuoyuyla bir paylaşım yapılmamasını dile
getiren bir konudur. 
Diğer sorulara
da, Millî Savunma Bakanımıza vakit vermek açısından, yazılı olarak cevap
vereceğimi belirtmek istiyorum.
Teşekkür
ediyorum.
MİLLÎ SAVUNMA
BAKANI İSMET YILMAZ (Sivas) – Evet, teşekkür ediyorum Sayın Başkanım.
Önce Sayın
Kaptan’ın sorusuna cevap veriyorum: “İşte, davalarla mağdur edilenlerin
mağduriyetlerinin giderilmesine yönelik bir çalışma var mı?” Bu davaların
sanıkları hakkında karar Yargıtay tarafından onaylanarak kesinleşmiş, akabinde
Anayasa Mahkemesince hak ihlali kararı verilmiştir. İstanbul Ağır Ceza
Mahkemesince bu karar üzerine yargılamanın yenilenmesine karar verilmiştir.
Yeniden yargılama devam etmektedir. Yargı safhası sonuçlanmamıştır. 
Yine, bildiğiniz
gibi, Anayasa Mahkemesi tarafından 18 Haziran –bu konuyla ilgili- 2014
tarihinde 236 personel hakkında hak ihlali nedeniyle yeniden yargılama kararı
verilmiştir. Söz konusu personelden Kara Kuvvetleri Komutanlığından 37, Deniz
Kuvvetleri Komutanlığından 1 subay, Hava Kuvvetleri Komutanlığından 4 subay,
Jandarma Genel Komutanlığından 13 subay ve Sahil Güvenlik Komutanlığından 1
subay olmak üzere toplam 56 subay hâlihazırda muvazzaf statüsündedir. Hakkında
yeniden yargılama kararı verilen muvazzaf astsubay bulunmamaktadır. 
Çeşitli
kovuşturmalar kapsamında hakkında tahliye kararı verilen muvazzaf personelin
görev yerleri, kadro ve görev ihtiyaçlarına uygun olarak belirlenmiş ve
yürürlükteki mevzuata uygun olarak atamaları yapılmıştır.
Yine, Sayın
Işık, bu KT-1T’lerin alınmasıyla ilgili soru sordu. Hava Kuvvetleri
Komutanlığının yeni nesil temel eğitim uçağı ihtiyacını yurt içinden özgün bir
uçakla karşılamak maksadıyla, 26 Eylül 2013 tarihinde, Savunma Sanayii İcra
Komitesi karar almıştır. Savunma Sanayii İcra Komitesi karar kapsamında,
TUSAŞ’la imzalanan sözleşmeye göre, ilk HÜRKUŞ’un 2018 yılında envantere alınması
öngörülmektedir. 
Türk Hava Kuvvetlerine pilot
yetiştirilmesinde ve 2015 yılında açılması planlanan çok uluslu uçuş okulunda KT-1T ve
HÜRKUŞ eğitim uçaklarının kullanılması planlanmıştır. Ancak, HÜRKUŞ uçağının
geliştirilmesi tamamlanıncaya kadar KT-1T uçaklarına ihtiyaç olduğu
değerlendirilmektedir. Bu değerlendirmeler neticesinde 2012 yılında 40 adet…
Daha önce Hava Kuvvetleri Komutanlığımıza -Ağustos 2007 tarihinde- 40 adet
kesin, 15 adet de opsiyon alımı için Kore’yle anlaşma yapılmış ve 2012 yılında
40 tanesi teslim edilmiştir. Hava Kuvvetleri Komutanlığınca oluşan ihtiyaca
göre… Yani ya 2018’e kadar bekle…Test edilmemiş, henüz daha uygulamaya
geçmemiş.
ALİM IŞIK
(Kütahya) – 20 tanesinin, alınan 40’ın 20’sinin etkin çalışmadığı da… Ambarda
bekletildiği için…
MİLLÎ SAVUNMA
BAKANI İSMET YILMAZ (Sivas) – Ben, Hava Kuvvetleri Komutanlığımızın bütün
personeline güvenirim, onlardan gelen taleplere de güvenirim. Dolayısıyla
“İhtiyacımız vardır.” dediler. Biz de o 2007 yılındaki 40 adet kesin, 15 adet
opsiyon alımın opsiyon şartını kullanarak yerine getirdik. 
Yine “Şehit
yakınları ve gazilerin haklarıyla ilgili bir çalışma Bakanlığınızda var mı?”
diye… Biliyorsunuz, şehit ve gazilerin hakları ile onlara yönelik yardım,
hizmet ve muafiyetlere ilişkin ulusal politika ve stratejilerin belirlenmesine
yönelik çalışmaları koordine etmek, belirlenen politika ve stratejileri
uygulamak, uygulanmasını izlemek ve değerlendirmek görevi Aile ve Sosyal
Politikalar Bakanlığına verilmiştir. 
ALİM IŞIK
(Kütahya) – Ama siz de ilişkilisiniz Sayın Bakan.
MİLLÎ SAVUNMA
BAKANI İSMET YILMAZ (Sivas) – Yine “Savunma Sanayii Müsteşarlığında kendi
personeli varken dışarıdan danışmanlık hizmeti alınıyor. Niçin alınıyor?” diye…
Savunma Sanayii Müsteşarlığı ile STM firması arasında mühendislik ve
danışmanlık hizmetleri sözleşmesi imzalanmıştır. Mühendislik ve danışmanlık
hizmetleri sözleşmesi çerçevesinde hizmet alınan mühendislik ve uzmanlık
alanları özel nitelikli olduğundan, söz konusu personeli kamu personeline
sağlanan özlük haklarıyla istihdam etmek mümkün değildir. Ayrıca, STM’nin yüzde
30 gibi bir oranı da kamuya aittir.
(Mikrofon
otomatik cihaz tarafından kapatıldı)
BAŞKAN – Evet,
teşekkür ediyorum Sayın Bakan.
ADNAN KESKİN
(Denizli) – Genelkurmay Başkanı asıl…
Asıl soru var
orada Sayın Başkan, bir dakika verin.
BAŞKAN – Süreyi
uzattım zaten.
ADNAN KESKİN
(Denizli) – Bir dakika verin Sayın Başkan, asıl soru…
BAŞKAN – Uzattım
süreyi efendim.
Sayın Gök, bir
söz talebiniz var, buyurun.
LEVENT
GÖK (Ankara) - Teşekkür ediyorum Sayın Başkan.
ADNAN
KESKİN (Denizli) – Sayın Başkan, herkesin merak ettiği bir soru sordum, cevap
vermedi Sayın Bakan. Komisyonda da o soruya cevap vermedi.
BAŞKAN
– Sayın Keskin, Sayın Gök konuşuyor.
Buyurun
Sayın Gök.
LEVENT
GÖK (Ankara) – Sayın Başkan, teşekkür ediyorum.
Ben
Gençlik ve Spor Bakanı Sayın Kılıç’a bir konuyu iletmek istiyorum, soru gibi de
algılayabilir, kendi değerlendirmesine bırakacağım. Bunu da bir Ankara
Milletvekili sıfatımla iletiyorum. Kurtuluş Savaşı’ndan önce İstanbul’da
kurulup pek çok oyuncusunu ve kurucusunu Kurtuluş Savaşı’nda kaybeden Altınörs
İdmanyurdu, daha sonra, 1923’ten sonra, cumhuriyetle birlikte Atatürk’ün
talimatlarıyla Ankaragücü olarak Ankara’da kurulmuş çok güzide bir spor
kulübümüzdür. Bu spor kulübümüz, marka değeri yüksek bir spor kulübü olarak
bugüne değin faaliyetlerini sürdürmüş ise de özellikle Ankara Büyükşehir
Belediye Başkanı Gökçek ve oğulları tarafından kulüp yönetimi ele geçirildikten
sonra süratle borçlandırılmış ve şu anda batma noktasına gelmiştir. Böylesine güzide
bir kulübümüzün ve İstiklal Savaşı’mızla özdeş bir kulübümüzün kurtulması ve
sorunlarının çözülmesi gerekmektedir. Elbette, Sayın Bakan bütün kulüplere eşit
mesafededir ama az önce de Bursaspora, diğer kulüplere olan katkısını ifade
etti. Ben de bundan cesaret alarak Ankaragücünün kurtulması yönünde Gençlik ve
Spor Bakanlığının bir çalışması olacak mıdır, sorunlarını gidermekte
Ankaragücüne sahip çıkılacak mıdır diye sormak istiyorum.
BAŞKAN
– Teşekkür ediyorum.
Sayın
Bakan, cevap verecek misiniz?
GENÇLİK
VE SPOR BAKANI AKİF ÇAĞATAY KILIÇ (Samsun) – Müsaade ederseniz ben kendisine
özel cevap vereyim.
BAŞKAN
– Peki, teşekkür ederim.
Şimdi
sırasıyla dokuzuncu turda yer alan bütçelerin bölümlerine geçilmesi hususunu ve
bölümlerini ayrı ayrı okutup oylarınıza sunacağım.
Millî
Savunma Bakanlığı 2015 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
09) MİLLÎ SAVUNMA BAKANLIĞI
1) Millî Savunma Bakanlığı 2015 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 230.683.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 22.520.205.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 9.300.000
BAŞKAN – Kabul edenler… Etmeyenler… Kabul edilmiştir.
 10 Sosyal Güvenlik ve Sosyal
Yardım Hizmetleri 4.067.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 22.764.255.000
BAŞKAN – Kabul edenler...
Etmeyenler... Kabul edilmiştir.
Millî Savunma
Bakanlığı 2015 yılı merkezî yönetim bütçesinin bölümleri kabul edilmiştir.
Millî Savunma
Bakanlığı 2013 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Millî Savunma Bakanlığı 2013 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 27.847.364.236,39
Bütçe Gideri 19.872.501.304,04
İptal Edilen Ödenek 7.870.385.654,60
Ertesi Yıla Devredilen Ödenek 7.940.810.280,11
BAŞKAN – (A)
cetvelini kabul edenler... Etmeyenler... Kabul edilmiştir.
Millî Savunma
Bakanlığı 2013 yılı merkezî yönetim kesin hesabının bölümleri kabul edilmiştir.
Savunma Sanayii
Müsteşarlığı 2015 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
40.28) SAVUNMA SANAYİİ MÜSTEŞARLIĞI
1) Savunma Sanayii Müsteşarlığı Merkezî Yönetim Bütçesi
ÖDENEK CETVELİ



Kodu


Açıklama


(TL)



 02 Savunma Hizmetleri 49.643.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 49.643.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 106.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 5.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 49.532.000
BAŞKAN – Kabul
edenler… Etmeyenler… Kabul edilmiştir.
 TOPLAM 49.643.000
Savunma Sanayii
Müsteşarlığı 2015 yılı merkezî yönetim bütçesinin bölümleri kabul edilmiştir.
Savunma Sanayii
Müsteşarlığı 2013 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Savunma Sanayii Müsteşarlığı 2013 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 49.358.500,00
Bütçe Gideri 46.054.776,99
İptal Edilen Ödenek 3.303.723,01
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 41.016.000,00
Tahsilat 43.498.103,60
Ret ve İadeler 194,38
Net Tahsilat 43.497.909,22
BAŞKAN – (B)
cetvelini kabul edenler… Etmeyenler… Kabul edilmiştir.
Savunma Sanayii
Müsteşarlığı 2013 yılı merkezî yönetim kesin hesabının bölümleri kabul
edilmiştir.
Gençlik ve Spor
Bakanlığı 2015 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
29) GENÇLİK VE SPOR BAKANLIĞI
1) Gençlik ve Spor Bakanlığı 2015 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 7.077.912.100
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 1.500.000
BAŞKAN – Kabul
edenler... Etmeyenler... Kabul edilmiştir.
 08 Dinlenme, Kültür ve Din
Hizmetleri 123.367.900
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 7.202.780.000
BAŞKAN – Kabul
edenler... Etmeyenler... Kabul edilmiştir.
Gençlik ve Spor
Bakanlığı 2015 yılı merkezî yönetim bütçesinin bölümleri kabul edilmiştir.
Gençlik ve Spor
Bakanlığı 2013 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Gençlik ve Spor Bakanlığı 2013 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 5.596.362.951,00
Bütçe Gideri 5.590.340.050,18
İptal Edilen Ödenek 6.022.900,82
BAŞKAN – (A)
cetvelini kabul edenler... Etmeyenler... Kabul edilmiştir.
Gençlik ve Spor
Bakanlığı 2013 yılı merkezî yönetim kesin hesabının bölümleri kabul edilmiştir.
Spor Genel
Müdürlüğü 2015 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.14) SPOR GENEL MÜDÜRLÜĞÜ
1) Spor Genel Müdürlüğü 2015 Yılı Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 32.295.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 46.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 580.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 2.253.000
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 985.160.000
BAŞKAN – Kabul
edenler… Etmeyenler… Kabul edilmiştir.
 TOPLAM 1.020.334.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 2.190.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 970.334.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 47.810.000
BAŞKAN – Kabul
edenler… Etmeyenler… Kabul edilmiştir.
 TOPLAM 1.020.334.000
BAŞKAN – Kabul
edenler... Etmeyenler... Kabul edilmiştir.
Spor Genel Müdürlüğü
2015 yılı merkezî yönetim bütçesinin bölümleri kabul edilmiştir.
Spor Genel
Müdürlüğü 2013 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Spor Genel Müdürlüğü 2013 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 1.587.635.750,00
Bütçe Gideri 1.563.009.017,92
İptal Edilen Ödenek 24.626.732,08
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 864.877.000,00
Tahsilat 1.572.212.746,92
Ret ve İadeler 10.406,43
Net Tahsilat 1.572.202.340,49
BAŞKAN – (B)
cetvelini kabul edenler… Etmeyenler… Kabul edilmiştir.
Spor Genel
Müdürlüğü 2013 yılı merkezî yönetim kesin hesabının bölümleri kabul edilmiştir.
Yüksek Öğrenim
Kredi ve Yurtlar Kurumu Genel Müdürlüğü 2015 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
40.13) YÜKSEK ÖĞRENİM KREDİ VE
YURTLAR KURUMU GENEL MÜDÜRLÜĞÜ
1) Yüksek Öğrenim Kredi ve Yurtlar Kurumu Genel
Müdürlüğü 2015 Yılı Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 61.520.800
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 589.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 61.976.000
BAŞKAN – Kabul
edenler… Etmeyenler… Kabul edilmiştir.
 09 Eğitim Hizmetleri 6.928.589.200
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 7.052.675.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 377.101.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 6.077.675.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 178.600.000
BAŞKAN – Kabul
edenler… Etmeyenler… Kabul edilmiştir.
 08 Alacaklardan Tahsilat 419.299.000
BAŞKAN – Kabul
edenler… Etmeyenler… Kabul edilmiştir.
 TOPLAM 7.052.675.000
BAŞKAN – Kabul
edenler... Etmeyenler... Kabul edilmiştir.
Yüksek Öğrenim
Kredi ve Yurtlar Kurumu Genel Müdürlüğü 2015 yılı merkezî yönetim bütçesinin
bölümleri kabul edilmiştir.
Yüksek Öğrenim
Kredi ve Yurtlar Kurumu Genel Müdürlüğü 2013 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
2)Yüksek Öğrenim Kredi ve Yurtlar Kurumu Genel
Müdürlüğü 2013 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 5.746.566.495,00
Bütçe Gideri 5.464.192.502,56
İptal Edilen Ödenek 282.373.992,44
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 5.328.558.000,00
Tahsilat 5.862.184.135,94
Ret ve İadeler 18.384.889,13
Net Tahsilat 5.843.799.246,81
BAŞKAN – (B) cetvelini
kabul edenler… Etmeyenler… Kabul edilmiştir.
Yüksek Öğrenim
Kredi ve Yurtlar Kurumu Genel Müdürlüğü 2013 yılı merkezî yönetim kesin
hesabının bölümleri kabul edilmiştir.
Maliye Bakanlığı
2015 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
12) MALİYE BAKANLIĞI
1) Maliye Bakanlığı 2015 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 78.917.339.500
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 112.355.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 1.774.951.000
BAŞKAN – Kabul
edenler... Etmeyenler... Kabul edilmiştir.
 09 Eğitim Hizmetleri 2.550.000
BAŞKAN – Kabul
edenler... Etmeyenler... Kabul edilmiştir.
 10 Sosyal Güvenlik ve Sosyal
Yardım Hizmetleri 46.446.818.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 127.254.013.500
BAŞKAN – Kabul
edenler... Etmeyenler... Kabul edilmiştir.
Maliye Bakanlığı
2015 yılı merkezî yönetim bütçesinin bölümleri kabul edilmiştir.
Maliye Bakanlığı
2013 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2) Maliye Bakanlığı 2013 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 98.036.277.777,69
Bütçe Gideri 96.916.062.442,37
İptal Edilen Ödenek 1.120.215.335,32
BAŞKAN – (A)
cetvelini kabul edenler... Etmeyenler... Kabul edilmiştir.
Maliye Bakanlığı 2013 yılı merkezî yönetim kesin hesabının bölümleri kabul
edilmiştir.
Gelir İdaresi
Başkanlığı 2015 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
12.76) GELİR İDARESİ BAŞKANLIĞI
1) Gelir İdaresi Başkanlığı 2015 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 2.443.472.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 1.420.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 2.444.892.000
BAŞKAN – Kabul
edenler... Etmeyenler... Kabul edilmiştir.
Gelir İdaresi
Başkanlığı 2015 yılı merkezî yönetim bütçesinin bölümleri kabul edilmiştir.
Gelir İdaresi
Başkanlığı 2013 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Gelir İdaresi Başkanlığı 2013 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 2.180.508.015,00
Bütçe Gideri 2.095.645.960,11
İptal Edilen Ödenek 84.862.054,89
BAŞKAN – (A)
cetvelini kabul edenler... Etmeyenler... Kabul edilmiştir.
Gelir İdaresi
Başkanlığı 2013 yılı merkezî yönetim kesin hesabının bölümleri kabul
edilmiştir.
Kamu İhale
Kurumu 2015 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
42.06) KAMU İHALE KURUMU
1) Kamu İhale Kurumu 2015 Yılı Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 18.170.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 111.830.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 130.000.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 72.302.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 47.698.000
BAŞKAN – Kabul
edenler… Etmeyenler… Kabul edilmiştir.
 06 Sermaye Gelirleri 10.000.000
BAŞKAN – Kabul
edenler… Etmeyenler… Kabul edilmiştir.
 TOPLAM 130.000.000
BAŞKAN – Kabul
edenler... Etmeyenler... Kabul edilmiştir.
Kamu İhale
Kurumu 2015 yılı merkezî yönetim bütçesinin bölümleri kabul edilmiştir.
Kamu İhale
Kurumu 2013 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Kamu İhale Kurumu 2013 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 118.500.000,00
Bütçe Gideri 111.263.378,70
İptal Edilen Ödenek 7.236.621,30
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 105.000.000,00
Net Tahsilat 114.347.947,90
BAŞKAN – (B)
cetvelini kabul edenler… Etmeyenler… Kabul edilmiştir.
Kamu İhale
Kurumu 2013 yılı merkezî yönetim kesin hesabının bölümleri kabul edilmiştir.
Özelleştirme
İdaresi Başkanlığı 2015 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.35) ÖZELLEŞTİRME İDARESİ
BAŞKANLIĞI
1) Özelleştirme İdaresi Başkanlığı 2015 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 11.655.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 613.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 12.319.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 24.587.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 370.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 24.216.000
BAŞKAN – Kabul
edenler… Etmeyenler… Kabul edilmiştir.
 06 Sermaye Gelirleri 1.000
BAŞKAN – Kabul
edenler… Etmeyenler… Kabul edilmiştir.
 TOPLAM 24.587.000
BAŞKAN – Kabul
edenler... Etmeyenler... Kabul edilmiştir.
Özelleştirme
İdaresi Başkanlığı 2015 yılı merkezî yönetim bütçesinin bölümleri kabul
edilmiştir.
Özelleştirme
İdaresi Başkanlığı 2013 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Özelleştirme İdaresi Başkanlığı 2013 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 29.261.300,00
Bütçe Gideri 22.103.877,45
İptal Edilen Ödenek 7.157.422,55
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 23.613.000,00
Tahsilat 32.865.971,12
Ret ve İadeler 6.707,69
Net Tahsilat 32.859.263,43
BAŞKAN – (B)
cetvelini kabul edenler… Etmeyenler… Kabul edilmiştir.
Özelleştirme
İdaresi Başkanlığı 2013 yılı merkezî yönetim kesin hesabının bölümleri kabul
edilmiştir.
Kamu Gözetimi,
Muhasebe ve Denetim Standartları Kurumu 2015 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
42.10) KAMU GÖZETİMİ, MUHASEBE VE
DENETİM STANDARTLARI KURUMU
1) Kamu Gözetimi, Muhasebe ve Denetim Standartları
Kurumu 2015 Yılı Merkezî Yönetim Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 453.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 33.107.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 33.560.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 13.200.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 20.360.000
BAŞKAN – Kabul
edenler… Etmeyenler… Kabul edilmiştir.
 TOPLAM 33.560.000
BAŞKAN – Kabul
edenler... Etmeyenler... Kabul edilmiştir.
Kamu Gözetimi,
Muhasebe ve Denetim Standartları Kurumu 2015 yılı merkezî yönetim bütçesinin
bölümleri kabul edilmiştir.
Kamu Gözetimi,
Muhasebe ve Denetim Standartları Kurumu 2013 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
2) Kamu Gözetimi, Muhasebe ve Denetim Standartları
Kurumu 2013 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 31.921.000,00
Bütçe Gideri 13.624.016,12
İptal Edilen Ödenek 18.296.983,88
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 31.921.000,00
Tahsilat 8.317.779,18
Ret ve İadeler 2.509,97
Net Tahsilat 8.315.269,21
BAŞKAN – (B)
cetvelini kabul edenler… Etmeyenler… Kabul edilmiştir.
Kamu Gözetimi,
Muhasebe ve Denetim Standartları Kurumu 2013 yılı merkezî yönetim kesin
hesabının bölümleri kabul edilmiştir.
Böylece, dokuzuncu
turda yer alan kuruluşların bütçeleri ve kesin hesapları kabul edilmiştir. 
Hayırlı
olmalarını temenni ederim. 
Sayın
milletvekilleri, dokuzuncu turdaki görüşmelerin tamamlanmasıyla birlikte, 2015
Yılı Merkezi Yönetim Bütçe Kanunu Tasarısı ile 2013 Yılı Merkezi Yönetim Kesin
Hesap Kanunu Tasarılarının 1’inci maddeleri kapsamına giren bakanlık ve ilgili
kuruluşların bütçeleri ve kesin hesapları ile gelir ve finansman ile ilgili
2’nci maddenin görüşmeleri tamamlanmış bulunmaktadır. 
Şimdi, program
uyarınca, sırasıyla 2015 Yılı Merkezi Yönetim Bütçe Kanunu Tasarısı’nın
maddelerini görüşüp oylama yapacağız. 
2015 Yılı
Merkezi Yönetim Bütçe Kanunu Tasarısı’nın gider bütçesiyle ilgili 1’inci
maddesini tekrar okuttuktan sonra oylarınıza sunacağım. 
2015 YILI MERKEZİ YÖNETİM BÜTÇE KANUNU TASARISI 
BİRİNCİ BÖLÜM
Gider, Gelir, Finansman ve Denge
Gider
MADDE 1 - (1)
Bu Kanuna bağlı (A) işaretli cetvellerde gösterildiği üzere, 10/12/2003 tarihli
ve 5018 sayılı Kamu Malî Yönetimi ve Kontrol Kanununa ekli;
a) (I) sayılı cetvelde yer alan genel bütçe
kapsamındaki kamu idarelerine 464.163.399.000 Türk Lirası,
b) (II) sayılı cetvelde yer alan özel bütçeli idarelere
53.069.588.000 Türk Lirası,
c) (III) sayılı cetvelde yer alan düzenleyici ve
denetleyici kurumlara 3.212.692.000 Türk Lirası,
ödenek verilmiştir.
BAŞKAN – 1’inci maddeyi daha evvel
kabul edilmiş bulunan cetvelleriyle birlikte oylarınıza sunuyorum: Kabul
edenler… Kabul etmeyenler… Kabul edilmiştir.
Gelir bütçesine ilişkin 
2’nci maddeyi tekrar okutuyorum: 

Gelir ve finansman
MADDE 2- (1)
Gelirler: Bu Kanuna bağlı (B) işaretli cetvellerde gösterildiği üzere, 5018
sayılı Kanuna ekli;
a) (I) sayılı cetvelde yer alan genel bütçenin
gelirleri 442.586.345.000 Türk Lirası,
b) (II) sayılı cetvelde yer alan özel bütçeli
idarelerin gelirleri 7.789.211.000 Türk Lirası öz gelir, 45.894.085.000 Türk
Lirası Hazine yardımı olmak üzere toplam 53.683.296.000 Türk Lirası,
c) (III) sayılı cetvelde yer alan düzenleyici ve
denetleyici kurumların gelirleri 3.192.332.000 Türk Lirası öz gelir, 20.360.000
Türk Lirası Hazine yardımı olmak üzere toplam 3.212.692.000 Türk Lirası,
olarak tahmin edilmiştir.
(2) Finansman: Bu Kanuna bağlı (F) işaretli cetvellerde
gösterildiği üzere, 5018 sayılı Kanuna ekli (II) sayılı cetvelde yer alan özel bütçeli
idarelerin net finansmanı 55.964.000 Türk Lirası olarak tahmin edilmiştir.
BAŞKAN – Şimdi,
2’nci maddeye bağlı cetvelin bölümlerini okutup ayrı ayrı oylarınıza sunacağım.


B
– CETVELİ

KODLAR AÇIKLAMA 
2015 YILI BÜTÇE GELİRİ
01 Vergi
Gelirleri 427.048.060.000
BAŞKAN –
Kabul edenler... Etmeyenler... Kabul edilmiştir.
03 Teşebbüs
ve Mülkiyet Gelirleri 9.545.927.000
BAŞKAN –
Kabul edenler... Etmeyenler... Kabul edilmiştir.
04 Alınan
Bağış ve Yardımlar ile Özel Gelirler 1.933.484.000
BAŞKAN –
Kabul edenler... Etmeyenler... Kabul edilmiştir.
05 Diğer
Gelirler 31.571.202.000
BAŞKAN –
Kabul edenler... Etmeyenler... Kabul edilmiştir.
06 Sermaye
Gelirleri 10.440.818.000
BAŞKAN –
Kabul edenler... Etmeyenler... Kabul edilmiştir.
08 Alacaklardan
Tahsilat 804.170.000
BAŞKAN –
Kabul edenler... Etmeyenler... Kabul edilmiştir.
 TOPLAM
BÜTÇE GELİRİ 481.343.661.000
BAŞKAN –
Kabul edenler... Etmeyenler... Kabul edilmiştir.
09 Ret
ve İadeler  38.757.316.000
BAŞKAN –
Kabul edenler... Etmeyenler... Kabul edilmiştir.
 NET
BÜTÇE GELİRİ 442.586.345.000
BAŞKAN –
Kabul edenler... Etmeyenler... Kabul edilmiştir.
2’nci maddeyi
kabul edilen ekli cetveliyle birlikte oylarınıza sunuyorum: Kabul edenler…
Kabul etmeyenler… Kabul edilmiştir.
Sayın milletvekilleri,
birleşime yarım saat ara veriyorum. 
 Kapanma
Saati : 18.55

ALTINCI OTURUM
Açılma Saati: 19.32
BAŞKAN: Başkan Vekili Sadık YAKUT
KÂTİP ÜYELER: Fehmi KÜPÇÜ (Bolu), Bayram ÖZÇELİK (Burdur)
----0----
BAŞKAN – Sayın
milletvekilleri, Türkiye Büyük Millet Meclisinin 34’üncü Birleşiminin Altıncı
Oturumunu açıyorum.
2015 Yılı Merkezi Yönetim Bütçe Kanunu
Tasarısı üzerindeki görüşmelere devam edeceğiz.
Komisyon ve
Hükûmet yerinde.
3’üncü maddeyi
okutuyorum: 
Denge
MADDE 3- (1) 1
inci maddenin birinci fıkrasının (a) bendinde belirtilen ödenekler toplamı ile
2 nci maddenin birinci fıkrasının (a) bendinde yer alan tahmini gelirler
toplamı arasındaki fark, net borçlanma ile karşılanır.
BAŞKAN – Madde
üzerinde Milliyetçi Hareket Partisi Grubu adına söz isteyen Manisa Milletvekili
Erkan Akçay. (MHP sıralarından alkışlar)
Buyurun Sayın
Akçay.
MHP GRUBU ADINA
ERKAN AKÇAY (Manisa) – Sayın Başkan, değerli milletvekilleri; 2015 Yılı Bütçe
Kanunu Tasarısı’nın 3’üncü maddesi üzerine Milliyetçi Hareket Partisi Grubu
adına söz aldım. Hepinizi saygıyla selamlıyorum.
Tabii bu 3’üncü
madde “Denge” başlığını taşıyor. Gerçi Hükûmetin şakulü yolsuzluklarla kaymış
durumda ama bütçede denge aramak abesle iştigaldir fakat yine de bu bütçede
dengeyle ilgili bazı hususları dile getirmekte fayda var.
Değerli
milletvekilleri, bütçenin esası mali disiplindir. Mali disiplinin esası da
harcama disiplinidir. Sağlıklı bir mali yapı ancak harcamaların şeffaf,
denetlenebilir ve hesap verebilir olmasına ve savurganlığa son verilmesine
bağlıdır. Oysa Hükûmet, kendisinde hesapsızca harcama yapma yetkisi
görmektedir; savurganlık yapmakta ve hesap vermekten de kaçınmaktadır. Bütçe,
israf noktasına varan harcamaların finansmanında kullanılmaktadır. Bu konuda
pek çok örnek verilebilir ancak üzerinde özellikle son haftalarda durulan ve
Atatürk Orman Çiftliği’ne yaptırılan kaçak saray için yapılan harcamanın 1
milyar 300 milyon lira olduğu ifade edilmişti Hükûmet yetkilileri tarafından,
fakat son gelişmeler, ortaya çıkan rakamlar belirsizliğini korumakla birlikte,
bu rakamın 1 milyar 370 milyon liranın çok çok üstünde olduğu kanaatini
uyandırmaktadır ve bu rakam kamuoyunu ikna etmemektedir. Öyle ki kaçak sarayın
altın varaklı bardaklarından ithal ağaçlarına kadar, neredeyse her bir unsuru
büyük bir israfı işaret etmektedir. Siz 16.500 ağacı keseceksiniz, diğer
taraftan da 280 tır ağaç ithal edeceksiniz. Sarayın maliyetine ilişkin TOKİ’ye
yapılan başvurular, ülkenin ekonomik çıkarlarına zarar vereceği gerekçesiyle
reddedilmiştir. Ee, bizim de hâliyle sormamız gerekiyor: Sayın Bakan, TOKİ’nin
ülke ekonomisine zarar vereceği gerekçesiyle açıklamadığı maliyet nedir?
TOKİ’nin hesapladığı ancak açıklamadığı maliyet ile sizin açıkladığınız maliyet
arasındaki farkın sebebi nedir? Bu harcamalar nerelerden yapılmaktadır? 
Cumhurbaşkanlığı
Sarayı konusunda değinmek istediğim bir husus da şu sıklıkla dile getirilen
prestij ve itibar meselesidir. Adalet Kalkınma Partisinden herkes “itibar”
kelimesinin arkasına takılmış gidiyor. Sayın Bülent Arınç da Komisyonda bu
saray inşaatıyla ilgili “Pembe İncili Kaftan” hikâyesini örnek göstermişti ve
mukayese etmişti. Sayın Arınç demişti ki konuşmasında: “1 katrilyonun üzerinde
masraf yapıldı. Az bir para değil, rakam yüksek. Bu yükseklik neden
kaynaklanıyor, tartışılabilir.” E biz de diyoruz “Tartışalım.” ama Hükûmet bu
konuda açıklama yapmıyor. Ve devam ediyor: “Cumhurbaşkanlığı makamları,
sarayları prestijli yerlerdir. Bazılarında da bir azamet göstermesi, bir
debdebe göstermesi de gerekebilir.” Arınç söylüyor bunu. “Bizim Osmanlı
geleneğinde de böyledir. Pembe İncili Kaftan bir güç gösterisidir.” dedi Sayın
Arınç.
Değerli
arkadaşlar, Pembe İncili Kaftan hikâyesini okumayanlar lütfen okusun fakat
Arınç yeniden, bir daha okusun. Pembe İncili Kaftan hikâyesinde, hikâyenin
kahramanı Muhsin Çelebi Pembe İncili Kaftan’ı kendi servetinden yaptırarak elçi
olarak gitti. (MHP ve CHP sıralarından alkışlar) Yani, arada çok önemli bir
fark var. İşte, Adalet Kalkınma Partisi zihniyetiyle anlaşamadığımız nokta
burada. Siz devletlüler, Sayın Cumhurbaşkanı ve Başbakan devlet imkânlarıyla
şahsi ve kişisel bir debdebe peşindedir. Muhsin Çelebi bunu kendi servetinden
yaptırmıştır, bunu dikkatlerinize çekiyorum. Yani, bir tarafta devletin
azameti, prestiji ve itibarı için servetini feda eden Muhsin Çelebi, diğer
tarafta kendi kişisel hırsı ve güç gösterisi için devletin ve milletin
kaynaklarını israf eden devletlüler. Bir tarafta devleti ve milleti için
evlatlarını feda eden devlet adamları, diğer tarafta evlatları için devleti ve
hukuku bozan devletlüler. Bu ibretlik Ömer Seyfettin hikâyesini tekraren
Hükûmetin okumasını diliyorum.
Dün,
Sayın Başbakan Yapısal Dönüşüm Planı’nı açıkladı ve tasarrufların
artırılmasından bahsetti; israfa dönük hediyelerin kamuda söz konusu
olmayacağını söyledi. Yani, plaket verilirse israf ve hediye olarak kabul
ediliyor, hediye vermek… Ee, peki “Kol saatleri almak…” “Hediye” diye ifade
ettiler. Onlar hediye değil mi, çikolata kutularında alınan paralar? Bunlara
devam edilecek mi? Sayın Başbakan, bu konulara niye girmiyorsunuz? Başbakanın
gündeminde plaketler var ama nedense diğer israflar yok. Nasıl bir tasarruftur
ki 15-20 liralık plaketlere israf diye izin vermez ama milyarlarca liralık
saraylara, milyonlarca liralık araçlara, taşıtlara, kiralamalara sesini
çıkartamaz. 
Öte
yandan, Sayın Başbakanın bu tür hususlarla kendisini yormasına gerek yok, bu
masrafları zaten yandaş sermayeniz karşılıyor. Eğer Sayın Davutoğlu’nun başında
bulunduğu Hükûmetin icraatlarıyla ilgili bilgisi olsaydı, kesinlikle bunları
söylemezdi. Geçen yıl 19 Aralıkta, Orman ve Su İşleri Bakanı Sayın Eroğlu’na
buradan soru yönelttim, dedim ki: “Pek çok açılışın debdebeli ilanlarını,
reklamlarını veriyorsunuz, açılış törenleri yapıyorsunuz tantanalı bir şekilde.
Bunların masrafını nasıl karşılıyorsunuz? Bütçeden ne kadar harcama yapılıyor?”
Sayın Eroğlu gururla ve övünerek dedi ki: “Biz masraf yapmıyoruz. Bunu
müteahhitler üstleniyor.” Kim o müteahhitler? Milletin anasına küfreden
müteahhitlere yaptırıyorsunuz. Davutoğlu’nun bundan da haberi olmadığı anlaşılıyor.
EMİN HALUK AYHAN
(Denizli) – Havuz müteahhidi!
ERKAN AKÇAY
(Devamla) – Gelelim taşıt israfına. Burada, Sayın Maliye Bakanı biraz evvelki
konuşmasında da bu eleştirilere cevap vermeye çalıştı, daha çok taşıt sayısı
üzerinde durdu. İşte, bütçedeki (T) cetvelinde, 2015 yılında alımı yapılacak
olan 5 bin küsur araç öngörülüyor. Şimdi, yozlaşma o kadar yürümüş ki artık,
Hükûmet de bu teşhisi koyacak durumdan gittikçe uzaklaşmış. Burada “taşıt
israfı” deyince sadece taşıt alımı, gerekli gereksiz taşıt alımı tartışılmıyor,
taşıt kiralamaları çok eleştiriliyor ve tartışılıyor. Bir de bu taşıtlar nasıl
kullanılıyor yani kamu hizmeti için mi? Bir de özel gayretleri, özel
faaliyetleri, özel işleri için bu kamu taşıtlarının yaygın bir şekilde
kullanıldığını biliyoruz. Bunların yakıtları var, diğer masrafları var. Eğer
Hükûmet, Maliye Bakanlığı “Ben hesabı kitabı biliyorum.” diyorsa bu kürsüden,
2014 yılı itibarıyla kaç taşıt kiralaması yapılmıştır ve bütçeden harcaması
nedir, bunun cevabını verin yarına kadar, yarından sonraya kadar, biz de bunun
cevabını alalım. Kaç taşıt kiralanmıştır, bunun gideri nedir? 
Hükûmet, bütçe
disiplinini yok sayan bir tutum içerisindedir; bir tarafta israf ve saltanat,
diğer tarafta vatandaşlara ağır vergi yükleri. Adalet Kalkınma Partisinin
hazırladığı bütçenin tek cümlelik özeti budur.
Hepinize
saygılar sunarım. (MHP sıralarından alkışlar)
BAŞKAN –
Teşekkür ediyorum.
Cumhuriyet Halk
Partisi Grubu adına söz isteyen Hurşit Güneş Kocaeli Milletvekili.
Buyurun Sayın
Güneş. (CHP sıralarından alkışlar)
CHP GRUBU ADINA
HURŞİT GÜNEŞ (Kocaeli) – Değerli arkadaşlar, konumuz, dersimiz 2015 yılının
bütçe dengesi. Cumhuriyet Halk Partisi adına söz almış bulunuyorum. Hepinizi
saygıyla selamlarım.
Değerli
milletvekilleri, denge hakkaniyeti yani adaleti sağlar, bütçe de böyledir. Eğer
bütçede denge varsa o bütçe adildir denebilir. Görünen odur ki 2014 yılı
bütçesi geçen yıla göre bozulmuştur. Geçen yıla göre bütçe açığı yüzde 32
büyümüştür. Geçen yıl bütçe açığı millî gelirin yüzde 1,2 kadarıydı, bu sene
yüzde 2’ye yaklaştı, önümüzdeki yıl daha da büyüyecek çünkü bütçe açığı kamu
harcamalarının artışından dolayı bir miktar bozulacak, bir miktar da vergi
gelirlerinin ana kaynağını oluşturan tüketim ve ithalatta önemli düşüşler var
dolayısıyla açık önümüzdeki yıl da büyüyecek.
Değerli
arkadaşlar, bu ülkede vergiler çok dengesizdir. Vergilerin üçte 2’si yoksul,
zengin dinlemeden herkesten alınmaktadır ve böylelikle adaletsizlik
büyümektedir. Harcamalar da adaletsizdir. Harcamalar da şöylesine adaletsizdir:
Bakın, 2014 yılından örnek vereyim. 2014 yılında faize 50 milyar TL ödenmiştir,
bu yıl da o kadar ödenecek üç aşağı beş yukarı, biraz daha fazla. Yani, bu
bütçe yoksullardan alıyor, faiz kazanan zengine dağıtıyor. Dengesiz ve
adaletsiz bir bütçe yapımız var. Diyorlar ki: “Evet, doğru ama sosyal yardım
yapıyoruz.” Yapıyorlar, doğru. Neden? Çünkü, muhtaç sayısı artıyor. Ülkemizde,
sosyal yardıma muhtaç olan insanlar, bu yardımlardan yararlananlar artıyor ve
bu yardımlar da yaraya merhem olacak düzeyde değil.
Tekrarlayayım,
veriler vereyim: Bakınız, 240 milyar lira dolaylı vergileri topluyorsunuz, 50
milyar lira faize veriyorsunuz, 15 milyar TL de sosyal yardım yapıyorsunuz;
devede kulak. 
Şimdi,
değerli arkadaşlar, bu iktidarın bir de kötü huyu var; rakamları çarpıtıyorlar
ve alenen yalan söylüyorlar: Bakınız, “2002’de toplumun yüzde 30’u yoksuldu.
Şimdi, bu yoksul oranı yüzde 2’ye düştü.” diyorlar, tamam. “Yüzde 30’dan yüzde
2’ye...” Külliyen yalan, gelir dağılımının düzeldiği falan yok, anlatacağım
şimdi.
Değerli
arkadaşlar, AKP iktidara geldiğinde, işsiz sayısı, umutsuzlar dâhil, hani iş
aramayıp da “İş bulsam çalışacağım.” diyenler 3,4 milyondu. Şimdi, o sayı geldi
5,6 milyona. İşsizlik yüzde 14’ten yüzde 19’a çıkmış. Her 3 gençten 1’i işsiz.
Ya bir ülkede işsizlik arttığı zaman yoksulluk düşer mi? El insaf! Bunu nereye
anlatacaksınız? Şimdi, çok açık bir biçimde görülüyor ki rakamlarla yalan
söyleniyor. 
Gelin,
işsizleri bir tarafa bırakalım. Ülkemizde asgari ücretle yani 891 lirayla yahut
da günde 30 lirayla geçinen insan sayısı 5 milyon. On yılda da yüzde 77 artmış
yani bu iktidar döneminde. Bunu bir tarafa bırakalım. Sadece asgari ücretle
geçinen insan sayısı bu ülkede 2,2 milyon. Yani, 2,2 milyon kişi yoksul çünkü
bir tek 30 lirayla geçiniyor bir aile günde, bir de 5,6 milyon işsiz var;
toplayın 8 milyon aile eder. 8 milyon aile bu toplumda yüzde 32 eder. Yani, her
3 insandan 1’i yoksulluk çekmektedir Türkiye’de. 
Bunu
bir kenara bırakalım. Gelin, başka bir taraftan gidelim. Aile ve Sosyal
Politikalar Bakanlığının verilerinden kaç kişi sosyal yardımdan yararlanıyor
ona bakalım, belki o doğru, benim rakamımdan değil, o rakamdan gidelim. Şimdi,
bakınız, rakamlar çok ama Bakanlığın alenen söylediği bir rakamı söyleyeceğim.
Diyor ki Bakanlık: “3,1 milyon hane yardım alıyor; 3,1 milyon hane.” E, bu ne
eder? Bu da toplumun yüzde 12’si eder. Demek ki bu yüzde 2 dümdüz bir
palavradır değerli arkadaşlar. Kimse alınmasın; yalan riya, olmuş deniz derya! 
Şimdi,
arkadaşlar, sadece yoksulluk artmadı, zenginler de daha zengin oldu. Bakınız,
2002 yılında Türkiye’de millî servetin yüzde 67’sini en zengin yüzde 10
paylaşıyordu; o en zengin yüzde 10 şimdi yüzde 78’ine sahip. Türkiye’nin en
zengin yüzde 10’u şimdi ülkenin yüzde 78’ine sahip oldu. Yani, zenginler daha
zengin oldu, yoksullar daha yoksul oldu. 
Değerli
arkadaşlar, size bir gerçeği hatırlatmak istiyorum: Cumhuriyet tarihi boyunca
hiç saray yapılmamıştır. Saraylar sadece Osmanlı Dönemi’nde yapılmıştır;
Dolmabahçe Sarayı, Yıldız, Beylerbeyi, Çırağan… Fakat, bunların hiçbiri kaçak
saray kadar debdebeli bir saray olmadı, padişahlar bile daha mütevazı bir
hayata sahipti, Batı’nın kralları ve diktatörleri de öyledir.
Bakınız, örnek
vereceğim, 1703 yılında inşa edilen İngiliz Kraliyet Ailesi’nin yaptırdığı
meşhur Buckingham Sarayı’nın kaç odası var biliyor musun? 775. Fransız
İmparatoru, şaşaa düşkünü XVI. Louis’in yaptırdığı Versay Sarayı’nın oda sayısı
ise 700 ve kaçak sarayın da dörtte 1’i kadar.
Bu kaçak saray
kime benziyor biliyor musunuz? Çavuşesku’nun bir sarayı vardı, hani devrik
diktatör, o 1.100 oda yaptırmıştı. Onun başına ne geldi, biliyorsunuz ama
bizimkine 1.150 de yetmedi, şimdi daha da büyüttürüyor.
Şimdi, Esad da
bir mekânda yaşıyor. Şimdi, bir haber duyduk, Esad’a bu kaçak sarayın resmini
yollamışlar; görmüş, çıldırmış, üç gece uyuyamamış, uykusu kaçmış. “Ben, bir
diktatör olarak böyle bir saraya sahip değilsem, çıldırırım.” demiş. Şimdi
yaptıracakmış, iç savaş biter bitmez daha büyük bir saray yaptıracakmış ve
içine yerleşecekmiş. 
RAMAZAN CAN
(Kırıkkale) – O zaten çıldırmış! 
HURŞİT GÜNEŞ
(Devamla) - Şimdi, bir de Zimbabve’nin biliyorsunuz yirmi yedi yıllık bir
diktatörü var, Robert Mugabe. Robert Mugabe Cumhurbaşkanının devir teslim
törenine niye gelmedi merak ediyorduk, öğrendik; çok merak ettik, öğrendik.
Meğerse o da bir saray yaptırmış; onun sarayı 10 milyon dolara mal olmuş, 25
odası varmış. O da çok kıskanmış, demiş ki: “Ya, ben gelirsem o itibar altında
ezilirim.” O da onun için gelememiş. 
Değerli
arkadaşlar, soruluyor: “Bu kaçak saray kaça mal oldu, hangi kalemden
karşılandı?” diye. (AK PARTİ sıralarından gürültüler) Bu saray Zarraf’ın
altınlarıyla yapılmadı, bu saray halkın vergileriyle, Recep amcanın yırtık
lastik giymesiyle sağlandı. 
Bakınız, adalet
teraziyle gösterilir, tıpkı bu kürsüde görüldüğü gibi, terazinin de dengede
olması gerekir. Oysa, bu iktidarın değil terazisi, dengesi, kıblesi bile
şaşmıştır, kıblesi. Bakınız, bu terazinin bir kefesine asgari ücreti koyuyorum,
sosyal yardımları, emekli maaşını koyuyorum, hadi gelin, bir de işsizlik
sigortasını koyayım. Şimdi dengesizliği bir görün, faizi koyuyorum, bir de
kaçak sarayı koyuyorum. 
AHMET ARSLAN
(Kars) – 2002’den öncekileri koyun. 
HURŞİT GÜNEŞ
(Devamla) - Yetmez, bir de Rıza Zarraf’ın altınlarını koyayım çil çil -önüne
yattığınız- çil çil. Denge kaldı mı? İşte, bu ülkenin dengesi bu, bütçenin de
dengesi bu. (AK PARTİ sıralarından gürültüler) 
Şimdi, değerli
arkadaşlar, kürsüde duran bu terazinin aslı Enbiyâ Suresi’nin 47’nci Ayeti’nde
var, anlatılıyor, tasvir ediliyor. O da önünüze gelecek, sabırlı olun, o da
önünüze gelecek. O hiç şaşmayacak; orada da bir denge var, ahirette de denge
aranacak. 
Bakınız değerli
arkadaşlar, bir insanın başına gelebilecek en kötü şey hata yapmak değildir.
Her insan hata yapar ama en kötü şey, hatadan utanç duygusunu kaybetmektir, o
çok kötüdür. Bir millet yoksulken saray yaptırıp “İtibar elde ediyoruz.”
derseniz, işte bu ar ve denge sorunu ortaya çıkar. Ülkenin tepesinde de ar
kalmayınca tabii ki bu terazinin ayarı tutmaz, kantarın topuzu da kaçar. 
Hepinize
saygılar sunuyorum. 
KEMALETTİN AYDIN
(Gümüşhane) – Sen de kaç, sen de kaç! 
HURŞİT GÜNEŞ
(Devamla) – Ben kaçmam, benim namusum yerinde.
BAŞKAN –
Halkların Demokratik Partisi Grubu adına söz isteyen Hüsamettin Zenderlioğlu,
Bitlis Milletvekili. 
Buyurun Sayın
Zenderlioğlu. 
HDP GRUBU ADINA
HÜSAMETTİN ZENDERLİOĞLU (Bitlis) – Sayın Başkan, değerli milletvekilleri; 2015
Yılı Merkezî Yönetim Bütçe Tasarısı’nın 3’üncü maddesi hakkında Halkların
Demokratik Partisi adına söz almış bulunmaktayım. Bu vesileyle hepinizi
saygıyla sevgiyle selamlıyorum.
Aslında, bu
bütçe, fakirin fukaranın, yoksulun, dar gelirlinin, çiftçinin, emekçinin,
işçinin ekmeğini küçülten bir bütçedir. Bu açıdan değerlendirdiğimizde, Bitlis
ilimize ayrılan pay devede kulaktır. İllerin sosyoekonomik gelişmişlik
sıralamasında 2003 yılında 77’nci sırada bulunan Bitlis ili, AK PARTİ Hükûmeti
döneminde ise 78’inci sıraya düşmüştür. 
İşsizliğin yüzde
20’nin üzerinde olması, sanayileşmenin olmaması, teşvik yatırımlarının yok
denecek kadar az olması, AK PARTİ’nin uyguladığı politikalar Bitlis’te yaşayan
insanları her geçen gün daha da yoksullaştırmakta ve iktidara bağımlı hâle
getirmektedir. En küçük bir taşeron işçisi alımına, kamu kurumlarına İŞKUR
üzerinden alınan kişilere dahi müdahale edilmektedir. Kendinden olmayanları
dışlayan, düşmanlık eden bir tutum içerisindedir. Bu açıdan
değerlendirdiğimizde, Bitlis de sağlık yönünden, eğitim yönünden çok geri
kalmış bir ilimizdir. 
Sağlıkta aynı
dram yaşanmaktadır. Daha önce de söyleniyordu -Sayın Sağlık Bakanı keşke burada
olmuş olsaydı, beni dinlemiş olsaydı, belki bir düzenlemeyi sağlardı Bitlis
için ama umut ediyorum ki şu anda beni duyuyor- Bitlis’te hastaneler temizlik
açısından, hijyen açısından iç açıcı bir alan değildir. Bu hastanelere kim bakıyor,
ne ediyor? Gönderilen doktorlarla kâğıt üzerinde muntazam tayinler yapılmıştır
ama fiiliyatta baktığımızda doktor yok. Yine, Bitlis’ten Muş’a, Van’a,
Diyarbakır’a, Batman’a sevkler yapılıyor ve insanlarımız yolda yaşamını
yitiriyor. Oysaki bu çağda, gerçekten iletişimin, teknolojinin geliştiği
böylesi bir dönemde bunlar iç açıcı değildir ama ifade etmek zorundayız. 
Bunun yanı sıra,
eğitimde de aynı şeyleri söylemek mümkündür. Bitlis genelinde eğitimde ciddi
sorunlar yaşanmaktadır. Taşımalı eğitim ve yatılı ilköğretim bölge okullarının
sorunlarındaki bürokratik duyarsızlık ve ilin koşullarına uygun politikalar
uygulanmayışı, öğrencilerin eğitim hayatlarını da sekteye uğratmaktadır.
Binlerce öğretmen açığı bulunmasına rağmen, merkez okulları dâhil birçok okulda
ücretli öğretmen çalışmaktadır ve birçok öğretmenin tayinleri çıkarılmaktadır.
Bunlardan birisi de EĞİTİM-SEN şube başkanı olan Savaş Ülkü Kastamonu’ya
sürülmüştür. Oysa ki Bitlis’in bu öğretmenlere ihtiyacı vardır. Yani, politik
nedenlerden dolayı bu insanları göndermenizin bir anlamı yok çünkü zaten yüzde
50 oy alıyorsunuz, bir de burada, öğretmenlere “Politika yapıyorsunuz, katkı
sunuyorsunuz." demek hiçbir anlam ifade etmez bu açıdan. Bununla
yetinilmiyor, PTT özelleştirildiği hâlde PTT müdürlüğünü yapan bir kardeşimiz,
vatandaşımız başka bir yere sürülüyor. Niye? Bu geçmişte yapılıyordu, herkes
bunu olgun veyahut da doğal olarak karşılıyordu ama böylesi bir dönemde bunu
karşılamak mümkün değildir. Bu durumda eğitimin kalitesinin ne duruma düştüğünü
artık siz de tahmin edin. 
“Kürtçe eğitimin
önünü açtık.” diyen Sayın Millî Eğitim Bakanımızın… Bitlis’te hiçbir okulda
-seçmeli ders olarak- Kürtçe eğitim verilmemektedir. Nedeni ise hâlen bu Kürtçe
dil eğitimini bitiren öğretmenlerimizin atamalarının yapılmamasıdır. Bu
öğretmenlerin atamalarını engellemenin kimseye bir fayda sağlamadığını herkes
biliyor. Kürtçe dersinin olmaması… Bu Kürtçe dersindeki öğrencilerin sanki
başvuru olmamış gibi, orada burada bunun propagandasını yapmaktadır. Bu açıdan,
Kürtçe eğitim veren öğretmenlerin en kısa zamanda atamalarının yapılmasını
talep ediyorum.
Öte yandan,
okullarda çalıştırılan personelin yeterlik belgeleri ve iş güvencesi
bulunmamaktadır. 
Eğitim sisteminin yarattığı bu
mağduriyetlerden biri de şudur: Bitlis ilinde 18 yatılı bölge okulu olmasına
rağmen, okula gitmeyen kişi sayısı şu anda 3 binin üzerindedir. Türkiye'nin
hiçbir yerinde görülmeyen olaylardan bir tanesi Bitlis ilinde yaşanmıştır.
Çevresinde birçok okul bulunmasına, öğrencilerin barınma sorunu olmasına rağmen, Bitlis
Öğretmenevi Ensar Vakfına yani yandaşlara peşkeş çekilerek devredilmiştir. Biz
bunu hem ahlaki olarak hem yasal olarak uygun bulmuyoruz. Niçin vilayete
veyahut da ile veyahut da belediyeye devretmiyorsunuz da böyle bir vakfa
devrediyorsunuz? Oysaki dışarıdan gelen insanlarımız şu anda dışarıda, yurt yok
Bitlis’te. 
Sayın Başkan,
değerli milletvekilleri; Bitlis’te uyuşturucu kullanımı son yıllarda gözle
görülür bir şekilde artmıştır. Alınan tedbirler ve önlemler yetersiz
kalmaktadır. Toplumun ahlak ve aile kültürüne büyük ölçüde zarar vermekte ve
gençlerimizin, şehrimizin ve ülkemizin geleceğini karartmaktadır. Bitlis
merkezinde 700 insanın bali ve benzeri madde bağımlısı oldukları tespit
edilmiştir. Buna karşın herhangi bir çalışma yapılmamıştır.
Bitlis ilinde
birçok ihale el altından davetiye yoluyla yandaşlara peşkeş çekilmektedir.
Türkiye'nin her yerinde olduğu gibi Bitlis ilinde de bu yandaşlar olmadan
kimseye iş yaptırılmamaktadır.
Elektrik dağıtım
şirketlerinin özelleşmesinin ardından Bitlis ilinde ciddi sorunlar
yaşanmaktadır. Bir ay faturasını ödeyemeyen vatandaşın haber dahi verilmeden
elektriği kesilmekte, bu vatandaşlardan açma kapama ücreti alınmakta ve mağdur
edilmektedirler. Enerji şirketleri alacaklarını tahsil etmek için daha
demokratik, daha insani yöntemler kullanmalı, yurttaşlarımız mağdur
edilmemelidir ama görünen bunun tam tersidir. 
Biliyorsunuz ki
Bitlis kış aylarında yoğun kar yağışı alan illerden biridir. Mutki ve Hizan
ilçelerimizde kar yağışı nedeniyle kapanan yolların geç açılmasından ötürü
özellikle sağlık alanında birçok olumsuzluklar yaşanmakta, vatandaşlarımız
hastanelere gidememekte ve birçoğu da yolda maalesef yaşamını yitirmektedir.
Köy yolları aylarca kapalı
kalmaktadır. Oysa, kapanan ilçe ve köy yollarının hızlı bir şekilde açılıp
insanların mağdur edilmemesi için belirli yerlerde yol açma ekiplerinin hazır
bulundurulması gerekmektedir. Çünkü geçmişte, yol kenarlarında bu tür
barınakların olduğunu biliyoruz. Ama, maalesef, bu dönemde bunun tam aksi olmaktadır.

Dünyanın
en güzel gölü Van Gölü olması… Van Gölü’nün çevresinde 1 milyona yakın insan
yaşamaktadır ve maalesef Van Gölü’nün çevresi kirlilikten geçilmiyor ve buna
yönelik herhangi çalışma da yapılmamaktadır.
Sayın Başkan,
değerli milletvekilleri; iki yıldır süren çatışmasızlık sürecini geride
bırakmaktayız. Toplumun birçok kesimi bu süreci olumlu karşılamakta ve destek
olmakta iken son zamanlarda Türkiye'nin her yerinde başlayan tutuklama ve
gözaltı furyaları toplumu endişelendirmekte ve rahatsız etmektedir.
Son
olarak Bitlis’in Hizan ve Tatvan ilçelerinde yaşanan tutuklamaların nedeni
olarak 6-7 Ekim olayları gösterilerek insanların toplantı ve yürüyüş hakları
bahane edilmekte ve en demokratik haklarını kullanmaları engellenmektedir.
Ancak Hizan’daki parti binamız güvenlik güçleri tarafından basılıp tahrip
edilmesine karşın herhangi bir soruşturma dahi yapılmamıştır ve buna rağmen,
Hizan ilçemizde 15 insanımız, üyemiz tutuklanmıştır.
“Tatvan’ın çevre
yolu ihalesi yapıldı.” denildi. Bu yolun ihalesinin yapıldığı söylendiği hâlde
bu yol için herhangi bir çalışma görülmemektedir. Hatta şunu da ifade etmekte
fayda var: Yere bir kazma dahi vurulmamıştır.
Başka bir
hikâye, başka bir öykü size anlatmak istiyorum. Biliyorsunuz Bitlis Belediyesi
daha önce AK PARTİ’nin elindeydi. Kapanan TEKEL Tütün Fabrikası, akabinde kendi
işletme binalarını -2 binasını- Bitlis Belediyesine hibe etmiştir. Yani, tapu
kadastroya gidilip Bitlis Belediyesine bunun tapusu yapılmıştır. Ne hikmetse AK
PARTİ Hükûmeti ve AK PARTİ Belediyesi kaybettikten sonra, bu 2 bina, aradan iki
gün geçmemesine rağmen, emrivaki bir biçimde, Diyarbakır’dan, özelleştirme
kurumundan 2 yetkili gönderilerek -oradaki tapu kadastro müdürüne zorla bu
mülk- özelleştirme kurumu adına çevrilmiştir. Böyle bir şey olur mu? Ben
soruyorum: Acaba bu dünyada böyle bir trafiğe tanık oldunuz mu? Peki, oradaki
vatandaş dün size oy verdi de bugün size oy vermediği zaman siz oradaki
taşınmazları böyle, bir yere mi götüreceksiniz, ellerinden mi alacaksınız?
Sayın Maliye Bakanımız da buradadır, bu özelleştirme kurumunun derhâl bu mülkü
tekrar sahibine devretmesi gerekir. Bu mülkü zorla, cebirle alarak Bitlis
halkını cezalandırmak mı istiyorsunuz, Bitlis halkına gözdağı mı vermek
istiyorsunuz? Halkın malı olan bu taşınmazı özelleştirmek ne kadar hukuka
saygılı olduğunuzun bir göstergesi değil midir? 
Sayın Başkan,
değerli milletvekilleri; zamanım da bitmiştir, bu vesileyle hepinizi saygı ve
sevgiyle selamlıyorum. (HDP sıralarından alkışlar 
BAŞKAN – Evet,
şahsı adına söz isteyen Ali Turan, Sivas Milletvekili.
Buyurun Sayın
Turan. (AK PARTİ sıralarından alkışlar) 
ALİ TURAN
(Sivas) – Sayın Başkan, değerli milletvekilleri; 2015 Yılı Merkezî Yönetim
Bütçe Kanunu Tasarısı’nın 3’üncü maddesi üzerinde şahsım adına söz aldım.
Hepinizi saygıyla selamlıyorum.
AK PARTİ
hükûmetlerinin 13’üncü bütçesi olan 2015 yılı bütçesi, önceki bütçeler gibi
“İnsanı yaşat ki devlet yaşasın.” anlayışını ölçü alan; sosyal adaleti,
ekonomik büyümeyi, ülkemizin kalkınmasını, milletimizin sağlığını ve refahını
esas alan, hiçbir zaman da popülist politika uygulamayan, ülkemizi
hükûmetlerimizin ilan ettiği 2023, 2053, 2071 hedeflerine taşıyacak gerçekçi
bir bütçedir. 
2002 yılında AK
PARTİ Hükûmetinin ilk yaptığı bütçede Türkiye'nin ne hâlde olduğu hepimizin hafızalarında.
2002 yılında Türkiye'nin millî geliri sadece 230 milyar dolar, bugüne
geldiğimizde on iki yıl sonunda 830 milyar dolar. Bir önceki on iki yılla
kıyaslayacak olursak eğer, 1990 yılında Türkiye'nin millî geliri 200 milyar
dolar, on iki yılın sonuna gelindiğinde 2002 yılında sadece 230 milyar dolar,
artış yüzde 11. AK PARTİ iktidarları dönemindeki millî gelirin artışı yüzde
400. Kıyaslanması mümkün bile değil. 
Ülkemizde
istikrar sağlandığı için özel sektör ve kamu sektöründeki yatırımlar olanca hızıyla
devam etti, hepsinden önemlisi de Türkiye’ye dışarıdan doğrudan yatırımlar
geldi. Tabii, doğrudan yatırımları bizden önceki on iki yılla kıyaslamak mümkün
olmadığı gibi, bizden önceki altmış yılla da kıyaslamamız mümkün değil çünkü AK
PARTİ iktidarından önceki altmış yılda Türkiye’ye gelen doğrudan yatırım sadece
14,5 milyar, AK PARTİ iktidarları döneminde gelen doğrudan yatırım 145 milyar
dolar. Bunun kıyası bile mümkün değil, aradaki fark yüzde 1.000. 
Türkiye’de
ihracatımızın toplamı 36 milyar dolardı -hocam biraz önce konuştu- bugüne
geldiğimizde 160 milyar doları yakalamak üzereyiz. 
YUSUF HALAÇOĞLU
(Kayseri) – Kaç fabrika kaldı elinde? Sıfır.
ALİ TURAN
(Devamla) - Faizler hepinizin bildiği gibi yüzde 60’lardaydı, enflasyon yüzde
60’lardaydı; bugüne geldiğimizde tek haneli rakamlara geldi. 
HAYDAR AKAR
(Kocaeli) –İhracatın ithalatı karşılama oranını da söylerseniz alkışlayacağım
Sayın Hocam, söz veriyorum alkışlayacağım.
ALİ TURAN
(Devamla) - Tabii, 2002 yılında Türkiye’de toplanan her 100 liralık verginin 86
lirası bizim borçlarımızın faizine gidiyordu, bugüne geldiğimizde toplanan her
100 liralık verginin sadece 16 lirası borçlarımızın faizine gitmekte. 
HAYDAR AKAR
(Kocaeli) – Vatandaş da 100 liranın 55 lirasını borçlara yatırıyor.
ALİM IŞIK (Kütahya)
– Özel sektörün ne kadar borcu olduğunu biliyor musunuz?
ALİ TURAN
(Devamla) - Kamu borç yükü oranımız yüzde 74’lerden yüzde 35’lere indi, yılda
10 milyar zarar eden kamu bankaları yılda 7,5 milyar kâr etmeye başladı. 
YUSUF HALAÇOĞLU
(Kayseri) – Banka mı kaldı ya, hepsini sattınız.
ALİ TURAN
(Devamla) - Merkez Bankamızdaki 27 milyar dolarlık rezervimiz bugün 140 milyar
dolar oldu. 
HAYDAR AKAR
(Kocaeli) – Yanlış bilgi vermişler, 46 milyar dolara düştü. 
ALİ TURAN
(Devamla) - Paramızdan 6 sıfır attık, paramız pul olmuştu.
YUSUF HALAÇOĞLU
(Kayseri) – Şimdi altın oldu, altın(!)
ALİ TURAN
(Devamla) - Hatta birçok yorumcu dedi ki: “Eğer bu başarılırsa biz Taksim’e
gideriz.” Ama Taksim’e gidemediler maalesef. Gene de Taksim Meydanı boş, gitmek
isterlerse gitsinler. Paramızın gerçek değerini kazandırdık.
LEVENT GÖK
(Ankara) – Taksim yasaklandı.
HAYDAR AKAR
(Kocaeli) – Ama bak, 1 dolar 1 liraydı sıfır attığınızda, şimdi kaç para, onu
da söyleyin. 
ALİ TURAN
(Devamla) - Diğer taraftan, bir IMF vardı ve Türkiye’de IMF’le yatılıp IMF’le
kalkılıyordu, Cottarelli’nin Türkiye’deki yüz ifadelerine insanlar dikkat
ediyordu. Allah’a hamdolsun, 27 milyar dolar borç ödendiği gibi, bugün IMF’e 5
milyar dolar da borç verir hâle geldik. 
HAYDAR AKAR
(Kocaeli) – Doğru, IMF’e borcumuz yok, diğeri ne kadar?
ALİM IŞIK
(Kütahya) – Bakan “23 milyar dolar” diyor, 4 milyar dolar nereden çıktı?
ALİ TURAN
(Devamla) – Türk halkı Cotarelli’nin ismini cismini, rengini unuttu, IMF’i
unuttu.
HAYDAR AKAR
(Kocaeli) – İslam Kalkınma Bankasından daha yüksek faizle borç alıyorsun.
ALİ TURAN
(Devamla) – Diğer taraftan, ekonomimiz dünyadaki 16’ncı büyük ekonomi oldu. 
HAYDAR AKAR
(Kocaeli) – Tarihte en kötü sizin zamanınızda oldu, 17’nci; 15 bile olmuş.
ALİ TURAN
(Devamla) – G20 Başkanlığı ülkemize verildi. 
Bakın, hepsinden
önemlisi de dünyanın en çok yardım alan ülkesiydik, bugün dünyanın en çok
yardım eden ülkesi olduk Allah’a hamdolsun.
HAYDAR AKAR
(Kocaeli) – Vallahi kandırmışlar seni.
ALİ TURAN
(Devamla) – İşsizlik Türkiye’de sorun olduğu gibi dünyada da sorun ama bunu
önlemek için Türkiye’de 90 tane büyük organize sanayi yaptık, 700 bin istihdam
sağladık orada. 
HAYDAR AKAR
(Kocaeli) – Onun için mi yüzde 11-12; genç işsizde yüzde 19, üniversitelide
yüzde 30?
ALİ TURAN
(Devamla) – Türkiye’de gidilecek yol yoktu, gidilen yollar da uzun ince
yollardı. 
HAYDAR AKAR
(Kocaeli) – Tamam, geldik işte, bunu söyle baştan! 
ALİ TURAN
(Devamla) – Şimdi, hamdolsun, 17.500 kilometre yol yaptık; uzun, geniş, duble
yollarda gidiyoruz Allah’ın izniyle.
(Mikrofon
otomatik cihaz tarafından kapatıldı) 
HAYDAR AKAR
(Kocaeli) – Tamam, doğru, “Bütün parayı yola harcadık.” de işte, tamam, bitti,
gerisi hikâye. 
ALİM IŞIK
(Kütahya) – Siz nereden geliyordunuz Ankara’ya, havadan mı geliyordunuz
Ankara’ya, neyle geliyordunuz, helikopterle mi?
ALİ TURAN
(Devamla) – On iki yılda sadece Sivas’a 10,5 katrilyon para yatırıldı. 
Zamanım bitti,
hepinizi saygıyla, sevgiyle selamlıyorum. (AK PARTİ sıralarından alkışlar)
HAYDAR AKAR
(Kocaeli) – Tam doğru yere geldi, zaman bitti!
ALİ TURAN
(Sivas) – Yok, çok var, merak etme.
BAŞKAN – Evet,
soru-cevap işlemi yapılacaktır.
Sayın Kuşoğlu,
buyurun.
BÜLENT KUŞOĞLU
(Ankara) – Teşekkür ederim Sayın Başkan. 
Sayın Bakan,
deminki sorularımdan anladığım kadarıyla Başbakanın dünkü açıklamalarının
aksine kamu gelirlerinde bir artış veya bir vergi söz konusu değil. Bunu doğru
mu anladık acaba? Yani yeni bir vergi, lüks harcamalarla ilgili olarak da ya da
lüks tüketimle ilgili olarak da yeni bir vergi söz konusu olmayacak.
Dolayısıyla, yeni bir vergi -dünkü açıklamaların aksine- söz konusu değil.
Teşekkür ederim
bunu aydınlatabilirseniz. 
BAŞKAN –
Teşekkür ediyorum. 
Sayın Demiröz,
buyurun.
İLHAN DEMİRÖZ
(Bursa) – Teşekkür ediyorum Sayın Başkanım.
Sayın Bakana
sormak istiyorum: Tarım Bakanına sordum, 2013 Yılı Sayıştay Denetim Raporu
Bulgu 7’de şöyle bir durum söz konusu: İki kurum bilgileri arasında 9.906
kişide çakışma olduğu ancak Ziraat Bankası kayıtlarında görünüp kurum
listesinde yer almayan 29.670 ölen kişiye, kurum listesinde yer alıp da Ziraat
Bankası verilerinde bulunmayan 19.670 ölen çiftçiye, toplam 49.340 çiftçiye
tarımsal destek verilmiş ve karşılığında sorguda herhangi bir cevap verilmemiş.
Ne zaman alınacak, nasıl alınacak, nasıl tahsil edilecek? En az 3 defa sordum
Sayın Gıda, Tarım ve Hayvancılık Bakanına, bir yanıt alamadım. Bu konuda sizden
bir açıklama, bilgi, yol gösterici…
(Mikrofon
otomatik cihaz tarafından kapatıldı) 
BAŞKAN –
Teşekkür ediyorum.
Sayın Işık…
ALİM IŞIK
(Kütahya) – Teşekkür ediyorum Sayın Başkan.
Sayın Bakan,
IMF’ye son on iki yılda toplam kaç para ödeme yapıldı? Bunun ne kadarı AKP
hükûmetleri döneminde alınan kredi karşılığı olarak ödendi? IMF’ye borç verdi
mi Türkiye, verdiyse ne kadar verdi?
YUSUF HALAÇOĞLU
(Kayseri) – Türkiye IMF’ye mi?
ALİM IŞIK
(Kütahya) – Türkiye tabii.
İki: Hane halkı
gelirlerinin ne kadarı 2002 ve 2014 yıllarında borç ödemelerine ayrılmıştır? Bu
aradaki değişimi nasıl yorumluyorsunuz?
Üçüncü sorum:
Kaçak saray için 1 milyar 377 milyon TL harcandığını siz söylediniz ancak
büyükşehir belediyesinin verdiği yapı kullanım belgesinde 800 TL metrekare
birim fiyat üzerinden bu bedelin 78 milyon TL olduğu yazmaktadır. Aradaki 20
kat fark kimlere, nasıl ödenmiştir? İki belge arasındaki farklılığı nasıl
açıklayabilirsiniz?
Teşekkür ederim.
BAŞKAN – Sayın
Akar…
HAYDAR AKAR
(Kocaeli) – Sayın Bakan, 2/B’yle birçok problem çözüldü ama 2/B’deki sıkıntılar
devam ediyor, aslında yeni bir düzenlemeye de ihtiyaç var. Yalnız, siz bir
demecinizde hazine arazilerinin de satılabileceğini söylemiştiniz, tarım amaçlı
kullanılan araziler, daha önce de bahsetmiştim size. Yalnız, büyükşehirlerde
bir problem çıktı, 30 tane büyükşehir olunca… Buradaki 1/5.000’lik ve
1/1.000’lik planlar yapılmadığı için, vatandaşlar, çiftçiler yıllarca
kullandıkları hazine arazilerini ecrimisillerini ödedikleri hâlde satın
alamıyorlar. Bunlarla ilgili bir değişiklik yapmayı planlıyor musunuz?
BAŞKAN – Sayın
Serindağ…
ALİ SERİNDAĞ
(Gaziantep) – Teşekkür ederim Sayın Başkan.
Sayın Bakan, bir
dönem milletvekili seçildiğiniz Gaziantep’te stadyum yıkılıyor. Buna karşılık
TOKİ, Beylerbeyi köyü yakınında yaklaşık 30 bin seyirci kapasiteli yeni bir
stadyum yapıyor. Mevcut stadyum 18 bin seyirci kapasiteli, erişimi çok kolay,
şehrin merkezinde. Büyük takımların maçlarında bile stadyumun yarısından fazlası
boş kalıyor. Yeni stadyum çok uzak, erişimi zor; yeni stadyumda seyirci sayısı
muhtemelen çok daha az olacaktır. Eski stadyumun yerine AVM ve rezidans
yapılması düşünüldüğü yaygın bir söylentidir. Aslında buna dair bir imar
değişikliği yapılmış ancak gelen tepkiler üzerine de askı süresi dolmadan
askıdan indirilmiştir. Stadyum yıkılacaksa buranın yeşil alan veya kent meydanı
yapılması Gazianteplilerin arzusudur. Bu konuyu nasıl değerlendiriyorsunuz, bu
konudaki görüşünüz nedir?
Teşekkür ederim.
BAŞKAN – Sayın
Kaplan…
HASİP KAPLAN
(Şırnak) – Teşekkür ederim Sayın Başkan.
Sayın Bakan,
F-16 uçaklarının tedariki ve modernizasyonu için dış kredi 4 milyar 700 milyon,
millî bütçe 2 milyar 960 bin; genel maksat helikopterleri 3,5 milyar dolar,
F-35’ler 16 milyar ABD doları. Bunların ne kadarı hangi bankadan kredi, millî
bütçeden çıkan para ne kadardır, bu konuda bir açıklama yapar mısınız?
Teşekkür ederim.
BAŞKAN – Sayın
Ayhan…
EMİN HALUK AYHAN
(Denizli) – Teşekkür ediyorum Sayın Başkan.
Sayın Bakan,
yedek ödenek ve yatırımları hızlandırma ödeneğinden ak saraya kaynak ayırdınız
mı?
Teşekkür
ediyorum.
BAŞKAN – Sayın
Bakan, buyurun.
MALİYE BAKANI
MEHMET ŞİMŞEK (Batman) – Teşekkür ediyorum Sayın Başkan.
Şimdi,
gelirlerin kalitesini artırma ve harcamaları rasyonelleştirme, bir de kayıt
dışılıkla mücadele diye, değişim, dönüşüm yani bu kapsamlı reform programı
içinde Maliyenin tabii ki üç temel alanı var. Şimdi, gelirin kalitesini
artırmaktan kastımız şu: Biz vergiyi tabana yayarak, birtakım istisnaları ve
imtiyazları kaldırarak vergilendirilmemiş bazı alanları -mesela şehir rantları
gibi- vergilendirerek tabii ki bu reformun uygulanmasıyla birlikte kamu
gelirlerini artıracağız. Basit bir örnek vereyim, belki siz de biraz
aşinasınızdır çünkü Plan ve Bütçe Komisyonunda sunuş yapmıştım: Mesela, şu anda
gayrimenkulleri beş yıl elinizde tuttuğunuz zaman ne kadar kâr ederseniz edin
bir vergilemeye tabi değildir ama mesela bizim getirdiğimiz gelir vergisi
tasarısı Meclis tarafından kabul edilirse belli oranlarda, tabii ki enflasyon
düşülecek vesaire ama yani sonuçta reel kazanç üzerinden belli oranlarda bir
vergiye tabi tutacağız. İlk defa bu gelecek ama buna ilaveten, dediğim gibi, şu
anda özellikle ilave bir çalışma söz konusu. Bu, belediyelerin yarattığı
rantlar üzerinde vergilendirme, mesela emsal artışı vesaire gibi konular ama
bunlar detaylandırılacak tabii ki takdir ederseniz.
Bir de lüks
tüketime yönelik belki ilave vergiler gündeme gelecek. 
HAYDAR AKAR
(Kocaeli) – Mesela Sayın Bakan?
MALİYE BAKANI
MEHMET ŞİMŞEK (Batman) – Değerli arkadaşlar, şöyle: Zaten, biliyorsunuz, son
yıllarda örneğin motor hacmi büyük olan taşıtlara biz getirdik. Şimdi bunun
benzeri diğer alanlarda da birtakım çalışmalar yapılacak. Yakın dönemde,
biliyorsunuz, değerli taşlar üzerinde daha önce ÖTV vardı ve çok sınırlı bir
gelir elde ediliyordu ama şimdi KDV’yi getirdik. Dolayısıyla bu türden
düzenlemeler diye bakmak lazım, o çerçevede görmek gerekiyor. 
Sayın Demiröz,
şöyle: Tarım Bakanlığına ilişkin çok detaylı bir soru sordunuz. Döndüm
arkadaşlara, tabii hiçbirimizin fikri yok. Tarım Bakanımız da cevap vermiyor şu
an. Biz bilgi alabilirsek kendilerinden size cevap vereceğim. 
İLHAN DEMİRÖZ
(Bursa) – Ben size isterseniz şeyini verebilirim.
MALİYE BAKANI
MEHMET ŞİMŞEK (Batman) – Hayır, hayır, anlıyorum da birtakım istatistikler
verdiniz ve “Ödemeler yapılmış, nasıl geri alınacak?” dediniz, onu arkadaşlar
araştıracaklar. 
İLHAN DEMİRÖZ
(Bursa) – 83 ila 100 yaşındaki çiftçilere verilmiş Sayın Bakan.
MALİYE BAKANI MEHMET ŞİMŞEK (Batman) –
Hayır, hayır, anlıyorum, tamam da takdir edersiniz ki şu anda Gıda, Tarım ve
Hayvancılık Bakanlığına ilişkin çok spesifik bir soru; önümde şu anda bilgi
yok, arkadaşlar bu arada Gıda, Tarım ve Hayvancılık Bakanlığından edinebilirse
hayhay, sizinle memnuniyetle paylaşırım. 
Şimdi, IMF’yle ilgili rakamlar soruldu.
Arkadaşlar, Hazineden muhtemelen bulup getirecekler, ben bir sonraki soru-cevap
kısmında cevaplandırırım ama sadece şunu söyleyeyim: Geçen sene mayıs
itibarıyla bizim IMF’ye herhangi bir borcumuz kalmamıştır. Bildiğim kadarıyla,
2003 başı itibarıyla IMF’ye borç stokumuz yaklaşık 23,5 milyar dolar civarıydı.
Onu da ödedik, diğer kısımları da…
ALİM IŞIK (Kütahya) – Arkadaş “27” dedi
de… Son dört yılda para mı aldınız?
MALİYE BAKANI MEHMET ŞİMŞEK (Batman) –
Dolayısıyla, rakamlar gelirse memnuniyetle sizinle paylaşacağım. 
ALİM IŞIK (Kütahya) – Borç verdik mi
efendim, biz 5 milyar lira borç verdik mi şu anda?
MALİYE BAKANI MEHMET ŞİMŞEK (Batman) –
IMF’ye henüz biz borç vermedik. 
ALİM IŞIK (Kütahya) – O zaman o
arkadaşlar doğru bilgileri sizden alsın. 
MALİYE BAKANI MEHMET ŞİMŞEK (Batman) –
Şöyle: O toplantılarda, o G20 toplantılarında ben de vardım. IMF’nin bu yönde
genel anlamda bir talebi oldu; biz de kendilerine olumlu yaklaşacağımızı, bunun
için 5 milyar dolar ayıracağımızı da söyledik ama henüz bizden o borcu
almadılar ama verebiliriz. 
Bu arada geldi, şöyle söyleyeyim, bu
Hazine Müsteşarlığının kamu borç yönetimi raporu sayfa 11, hemen müsaadenizle
rakamları paylaşayım sizinle. Şimdi IMF’den kullanım yani Türkiye’nin aldığı
borçları söylüyorum: 2003 yılında 1 milyar 770 milyon dolar, 2004 yılında
kullanım 1 milyar 233, 2005 yılında 2 milyar 380, 2006 yılında 3 milyar dolar
yaklaşık olarak söylüyorum, 2007 yılında 1 milyar 184, 2008 yılında 3 milyar
463. Şimdi toplam kullanım bu dönemde 12 milyar 783 milyon dolar fakat net
kullanım bu dönemde yaptığımız geri ödemeler ve bu kullanımlar da dâhil olmak
üzere eksi 29 milyar dolar; dolayısıyla, AK PARTİ hükûmetleri döneminde faiz
hariç net kullanım eksi 24 milyar dolar. Dolayısıyla, bizim net olarak faiz
hariç ödediğimiz bu dönemde, bu kullanımları da çıkartırsanız 24 milyar dolar. 
Şimdi, 2003
yılında, dönem sonu…
ALİM IŞIK
(Kütahya) – Tam 13’ünü AKP kullanmış; gerisi, 11’i de eskiden kalma.
MALİYE BAKANI
MEHMET ŞİMŞEK (Batman) – Şimdi, bakın… 
ÜNAL KACIR
(İstanbul) – Hayır hayır, öyle değil. “Net kullanım.” diyor.
MALİYE BAKANI
MEHMET ŞİMŞEK (Batman) – Müsaade edin, bir saniye müsaade, edin açıklıyorum:
Bakın, IMF borç stoku dönem sonu 2003 rakamını söylüyorum -başı değil sonu bu-
2003 sonu, 24 milyar 92 milyon dolar. Burada 2002 rakamlarını koymamışlar,
tablo 2003’e gidiyor. Yani, 2003’ün sonunda, Türkiye'nin IMF’ye toplam borç
stoku dönem sonunda 24,1 milyar dolar. En son 2012’de 864 milyon dolar borcumuz
varmış, 2013 itibarıyla biz bunu sıfırladık.
BAŞKAN – Sayın
Bakan, lütfen toparlarsanız.
HAYDAR AKAR
(Kocaeli) – Benim soruma cevap verir misiniz?
MALİYE BAKANI
MEHMET ŞİMŞEK (Batman) – Arkadaşlar, bir dahaki şeyde cevaplandırmaya
çalışayım.
ALİM IŞIK
(Kütahya) – Teşekkür ederiz Sayın Bakan. Arkadaşlara duyurulur.
MALİYE BAKANI
MEHMET ŞİMŞEK (Batman) – Ben teşekkür ederim.
BAŞKAN –
Teşekkür ediyorum.
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
4’üncü maddeyi
okutuyorum: 

İKİNCİ BÖLÜM
Bütçe Düzenine ve Uygulamasına İlişkin Hükümler
Bağlı cetveller
MADDE
4- (1) Bu Kanuna bağlı cetveller
aşağıda gösterilmiştir:
a)
1 inci madde ile verilen ödeneklerin dağılımı (A).
b)
Merkezi yönetim kapsamındaki kamu idareleri tarafından ilgili mevzuata göre
tahsiline devam olunacak gelirler (B).
c)
Merkezi yönetim kapsamındaki kamu idarelerinin gelirlerine dayanak teşkil eden
temel hükümler (C).
ç)
Bazı ödeneklerin kullanımına ve harcamalara ilişkin esaslar (E).
d)
5018 sayılı Kanuna ekli (II) ve (III) sayılı cetvellerde yer alan idare ve
kurumların nakit imkânları ile bu imkânlardan harcanması öngörülen tutarlar
(F).
e)
10/2/1954 tarihli ve 6245 sayılı Harcırah Kanunu hükümleri uyarınca verilecek
gündelik ve tazminat tutarları (H).
f)
Çeşitli kanun ve kanun hükmünde kararnamelere göre bütçe kanununda gösterilmesi
gereken parasal ve diğer sınırlar (İ).
g)
Ek ders, konferans ve fazla çalışma ücretleri ile diğer ücret ödemelerinin
tutarları (K).
ğ)
11/8/1982 tarihli ve 2698 sayılı Milli Eğitim Bakanlığı Okul Pansiyonları
Kanununun 3 üncü maddesi gereğince Milli Eğitim Bakanlığı tarafından yönetilen
okul pansiyonlarının öğrencilerinden alınacak pansiyon ücretleri (M).
h)
7/6/1939 tarihli ve 3634 sayılı Milli Müdafaa Mükellefiyeti Kanunu uyarınca
milli müdafaa mükellefiyeti yoluyla alınacak hayvanların alım değerleri (O).
ı)
3634 sayılı Kanun uyarınca milli müdafaa mükellefiyeti yoluyla alınacak motorlu
taşıtların ortalama alım değerleri ile günlük kira bedelleri (P).
i)
5018 sayılı Kanuna ekli (I), (II) ve (III) sayılı cetvellerde yer alan kamu
idarelerinin yıl içinde edinebilecekleri taşıtların cinsi, adedi, hangi
hizmette kullanılacağı ve kaynağı ile 5/1/1961 tarihli ve 237 sayılı Taşıt
Kanununa tabi kurumların yıl içinde satın alacakları taşıtların azami satın
alma bedelleri (T).
j)
Kanunlar ve kararnamelerle bağlanmış vatani hizmet aylıkları (V).
BAŞKAN - Madde
üzerinde Milliyetçi Hareket Partisi Grubu adına söz isteyen Mustafa Kalaycı,
Konya Milletvekili. 
Buyurun Sayın
Kalaycı. (MHP sıralarından alkışlar) 
MHP GRUBU ADINA
MUSTAFA KALAYCI (Konya) – Sayın Başkan, değerli milletvekilleri; bütçe tasarısının 4'üncü maddesi
üzerine Milliyetçi Hareket Partisi Grubu adına söz aldım. Bu vesileyle hepinizi
saygılarımla selamlıyorum.
Maliye Bakanı
bütçe sunuş konuşmasında, iktidarları döneminde en düşük memur maaşıyla satın
alınabilen ürün miktarlarının önemli ölçüde arttığını, net asgari ücretin satın
alma gücünde önemli bir iyileşme olduğunu söylemiştir. AKP Hükûmeti, kafasını
2002'ye gömdüğünden dolayı, kendi dönemleri içindeki gelişmeleri görmüyor,
memurun, asgari ücretlinin ve emeklinin ne durumda olduğunu bilmiyor. 
Maliye Bakanının
bu yıl ve geçen yılki konuşma kitapçıklarında yer verdiği tablolara baktım.
Bakın, bir memurun satın alabildiği ürün miktarları son bir yıl içinde ne
olmuş? Tabloda örnek verilen 21 temel ürünün 16'sında önemli miktarda azalma
görünmektedir. Mesela, en düşük aylık alan bir memurun satın alabildiği ekmek
650 kilodan 603 kiloya, makarna 798 kilodan 712 kiloya, dana eti 73 kilodan 67 kiloya,
süt 765 litreden 728 litreye inmiş. Asgari ücretlinin alabildiği ekmek 277
kilodan 265 kiloya, çay 57 kilodan 50 kiloya, kuru fasulye 112 kilodan 106
kiloya, mercimek 323 kilodan 173 kiloya inmiş.
Sayın Bakan,
hani nerede artış, nerede iyileşme? Bu yıl memuru, emekliyi, asgari ücretliyi
perişan ettiğinizi kendi rakamlarınızla itiraf etmişsiniz. 
Sayın Bakanın
önceki yıl bütçe konuşmasına da baktım. Durum yine vahim; 21 üründen 15’inde
epeyce azalma olmuş. Bir memurun iki yıl öncesine göre bugün satın alabildiği
ekmek 83 kilo, pirinç 108 kilo, dana eti 5 kilo, süt 23 litre azalmış. Asgari
ücretlinin satın alabildiği ekmek 24 kilo, pirinç 40 kilo, kuru fasulye 36
kilo, çay 4 kilo azalmış. Bu rakamlar, memurun, emeklinin, asgari ücretlinin
satın alma gücünün nasıl eridiğini açıkça göstermiyor mu? Memurun makarnasını,
asgari ücretlinin kuru fasulyesini kim azalttı? Maliye Bakanı 2002 takıntısını
bıraksın da söylesin, son iki yılda memurun 83 kilo, asgari ücretlinin 24 kilo
ekmeğini kim aldı, kim yürüttü? 
Ayrıca, borçlar
hiç hesaba katılmamıştır. Merkez Bankası verilerine göre aileler 2002 yılında
her 100 liralık gelirinin sadece 5 lirasını borca ayırırken bu rakam 2013 yılı
itibarıyla 55 lirayı aşmıştır. Asgari ücretli, memur ve emeklilerin aldığı
aylıkların yarıdan fazlasının borç ödemeye gittiği ortadadır. AKP'nin on iki
yıllık icraatı ülkemizde orta sınıfı bitirmiştir, orta direk göçmüştür. 11
milyona varan emekli, dul ve yetim, 5 milyon asgari ücretli, 3 milyon kamu
çalışanı açlığa, yoksulluğa, sefalete mahkûm edilmiştir. Hükûmet artık insafa
gelmelidir, çalışanlara ve emeklilere zulüm yapmayı bırakmalıdır. Orta direk
yeniden canlandırılmalıdır. Asgari ücret insanlık onuruna yaraşır düzeye
çıkarılmalı, kamu çalışanları ile emekli, dul ve yetimlerin aylıkları
iyileştirilmeli ve kayıplarının telafisi için kendilerine iyileştirme zammı
ödenmelidir.
Değerli
milletvekilleri, Sayın Başbakan dün Ekonomide Dönüşüm Programı’nın ikinci
paketini açıklamıştır. Günü kurtarmak için açıklanan bu paketler aslında on iki
yılın heba edildiğinin de itirafı niteliğindedir. Üretimde verimliliğin
artırılması, ithalata olan bağımlılığın azaltılması, yurt içi tasarrufların
artırılması ve israfın azaltılması gibi adlarla açıklanan bu programların
hiçbir inandırıcılığı yoktur. Zira üretimdeki verimsizlik, ithalata olan
bağımlılık kimin eseridir? Tasarrufların cumhuriyet tarihinin en düşük
seviyesine inmesi kimin politikalarının ürünüdür? AKP döneminde tasarrufların
seviyesi dibe vurmuştur. Yurt içi tasarrufların millî gelire oranı 2002'de
yüzde 18,6 iken 2013'te yüzde 13,4'e kadar inmiştir. Özel kesimde bu oran yüzde
23,4'ten 9,9'a kadar düşmüştür. Hanehalkı tasarrufu ise sadece yüzde 7
düzeyindedir.
TÜİK
araştırmalarına göre, yarısı maddi yoksunluk içinde kıvranan milletin yüzde 40'ı
akan çatısını onaramaz, yüzde 76'sı yıpranmış mobilyalarını yenileyemez durumda
iken milletin parasıyla 1 katrilyon 370 trilyon liraya 1.150 odalı kaçak saray
yaptıran, 420 trilyon liraya yeni makam uçağı alan, trilyonluk makam
arabalarıyla şaşaa, gösteriş ve şatafat içinde yüzen bir zihniyetin millete
genel tasarruf çağrısı yapması tutarsızlık ve yüzsüzlük değilse nedir?
Buraya gelen
Sayın Başbakan, bakanlar ve AKP sözcüleri dolar cinsinden verdikleri
rakamlarla, ülkemizde yoksulluğun azaltıldığını, millî gelirin 3 misli
artırıldığını anlatmış ama esasen martaval okumuştur. Birilerinin para
cüzdanları, çelik kasaları, ayakkabı kutuları, bir türlü sıfırlanamayan
yüzlerce milyonluk dolarlarla, avrolarla dolu villaları olabilir ama milletin
kahir ekseriyeti gırtlağına kadar borçlu olup meteliğe kurşun atmaktadır.
Aile
Bakanlığı'nın 2013 yılında açıkladığı 10.578 hanede yapılan Türkiye'de Aile
Yapısı Araştırması, ailelerin içler acısı hâlini de ortaya koymuştur. Ülkemizde
2011 itibarıyla hanelerin yüzde 72’sinin ayda 1.200 lira ve altında gelirle
hayatta kalmaya çalıştığı, 2.500 liranın üzerinde geliri olanların sadece yüzde
6,6 olduğu gözler önüne serilmiştir. AKP iktidarı kendi araştırmasıyla kendi
yalanını ortaya koymuştur.
Bugün geliri
asgari ücretin üçte 1’inin altında olduğu için sağlık primleri devlet
tarafından ödenen kişi sayısı 9 milyon 200 bini aşmıştır. İşsizlik kronik hâle
gelmiştir. Resmî işsizlik oranı yüzde 10,5'e çıkmış olup iş aramayan işsizlerle
birlikte gerçek işsizlik oranı yüzde 17,5'i, işsiz sayısı da 5,5 milyonu
aşmıştır. Ak torpili, VIP torpili olmayan gençlerimiz iş bulamadığından
bunalıma girmektedir.
Değerli
milletvekilleri “Varsayalım ki bu beylerin rüyaları gerçek olur da bu zadegân
iktidarda kalırsa kredi borcu yüzünden icra gelmeyen hiçbir evin kalmadığını
duyacağız, her 2 kişiden 1’inin işsiz olduğuna şahit olacağız, kahvehanelerde
yaşlılara yer kalmadığını çünkü üniversiteli işsizlerle dolu olduğunu
göreceğiz, her 1 genç için 10 polis gözetiminde üniversite sınavlarının
yapıldığına şahit olacağız, zenginlerin evleri önünde dilenen yoksullara
polisin biber gazı sıktığını okuyacağız, AVM'lerin önünde bakkalların,
kasapların, manavların, terzilerin dilencilik yaptıklarını göreceğiz, boşanma
oranlarının evlenme oranlarının üstüne geçtiğini duyacağız, köylerde üç beş
yaşlıdan başka kimsenin kalmadığını göreceğiz, elimizde kalan fabrikalarımızın
isminin de gâvurca olduğuna şahit olacağız, Başbakanın Uganda Cumhurbaşkanına
"…."(x)
dediğini duyacağız, Büyük Ortadoğu Projesi sayesinde komşu ülkelerimizin
sayısının 2 katına çıktığını göreceğiz, Başbakanın çocukluk arkadaşı, mahalleden arkadaşı,
askerlik arkadaşı, belediyeden arkadaşı ve şoförlerinden başka hiç kimsenin
milletvekili olamadığını göreceğiz. Bu devran böyle gitmez.” Değerli arkadaşlarım,
bu sözler bana ait değil; bu sözler, AKP zihniyetine "Harun gibi geldiler,
Karun gibi oldular." diyen Başbakan Yardımcısı Numan Kurtulmuş'un 2011
yılındaki bir konuşmasından alınmıştır. Yaşanan gelişmeler Sayın Kurtulmuş'un
öngörülerini maalesef doğrulamaktadır.
Evet, bu devran
artık böyle gitmez, AKP'nin sonu gelmiştir, kaçınılmaz son yakındır, bu da
milletimizin ve memleketimizin hayrınadır. 
Teşekkür ediyor,
saygılar sunuyorum. (MHP ve CHP sıralarından alkışlar) 
BAŞKAN –
Cumhuriyet Halk Partisi Grubu adına Gökhan Günaydın, Ankara Milletvekili.
Buyurun Sayın
Günaydın. (CHP sıralarından alkışlar)
CHP GRUBU ADINA
GÖKHAN GÜNAYDIN (Ankara) – Teşekkür ederim Sayın Başkan.
Değerli
milletvekili arkadaşlarım, görüşülmekte olan 2015 Yılı Merkezi Yönetim Bütçe
Kanunu Tasarısı’nın 4’üncü maddesi üzerine söz almış bulunuyorum. 
Türkiye Büyük
Millet Meclisindeki görüşmeleri izliyoruz. Bir bütçe kanununun görüşmelerini
yapmaktan ve bu ciddiyetten çok uzak, boş iktidar sıraları içerisinde
gerçekleri söylemeye ve bunu milletimizle paylaşmaya çalışıyoruz. Elbette
buraya çıkan iktidar partisi milletvekillerini de bakanlarını da dikkatle
dinlemeye çalışıyorum. Yüzlerine bakıyorum, acaba gerçekten inanarak mı
söylüyorlar. Çünkü söylenilen yalanlara inanarak tekrar eden milletvekillerinin
varlığını biliyorum ama birisi eğer gerçekleri profesyonelce saptırmaya
çalışıyorsa herhâlde ona ilişkin muhatabiyetimiz bir miktar farklı olacaktır.
Şimdi, Sayın
Bakan çıktı burada özelleştirmelere ilişkin savunma yaptı. Bakın, sevgili
arkadaşlarım, hangi siyasal partiye ait olursanız olun, ben size bazı rakamlar
vereceğim, “Bunları kendi işletmenizde yapar mıydınız?” diye bir
düşüneceksiniz; “Devletin malına yaptıklarını kendi işletmenize yapar
mıydınız?” diye düşüneceksiniz. 
TEKEL’in
fabrikalarını sattılar, 17 fabrikayı, 292 milyon dolara. Satıldığı zaman
arkadaşlar, 100 milyon dolar ham madde stoku vardı, 30 milyon dolar ürün stoku
vardı. İstediğiniz yalanı burada söyleyebilirsiniz ancak ortaya çıkan şudur ki:
Siz âdeta üste para vererek peşkeş çektiniz bunları. Sadece bir buçuk yıl sonra
900 milyon dolara satıldı bu fabrikalar. Ben şimdi soruyorum: Kendi 17
fabrikanızı böyle satar mıydınız? Satarsanız da çıkıp savunur muydunuz? Eğer
bunu savunursanız bunun ayıbı yok mudur? Bütün bunların herhâlde bir hesabının
verilmesi lazım. Bir buçuk yıl sonra 900 milyon dolara satıldı. Siz onları
nasıl işlettiniz, nasıl peşkeş çektiniz ki bir süre sonra iktisadi değerleri
900 milyon dolara, bir süre sonra 2,1 milyar dolarlara çıkmış. İşte bunlar Türkiye'de
devletin nasıl soyulduğunun, milletin mallının yandaşlara nasıl peşkeş
çekildiğinin açık örneklerini oluşturmaktadır. Arkadaşlar, bu 292 milyon dolar
iktidarınızın on iki yıllık döneminde yılda ödediğiniz faiz parası hesaplanırsa
Türkiye'nin iki günlük faiz parasıdır. TEKEL’in 17 fabrikasını iki günlük faiz
parasına sattınız ve hâlâ burada savunma yapıyorsunuz. Söyleyecek söz gerçekten
bulamıyorum.
Sigara
fabrikalarını 1 milyar 720 milyon dolara sattınız, 6 sigara fabrikası vardı
memleketin. Artık İstanbul’da, Adana’da, Bitlis’te, Malatya’da, Tokat’ta üretim
yok. Artık bu memleketin tütün sanayisi tamamen yabancıların eline geçmiş.
Kendimize ait bir tek sigara markası kalmamış. 200 bin ton tütün üretiyorken
memleket şu anda 50 bin ton tütün üretemiyor. 330 bin üretici, hane tütün
üretemez hâle gelmiş, çiftçi iflas ediyor ve siz bunu bir özelleştirme başarısı
olarak anlatıyorsunuz. 
TELEKOM’u
özelleştirdiniz. Çayın taşıyla çayın kuşunu vurdurdunuz. Yani peşkeş çektiğiniz
adam TELEKOM’un geliriyle TELEKOM’un özelleştirme, satın alma borcunu ödedi ve
çıkıp hâlâ burada TELEKOM’u savunuyorsunuz. Şimdi, şeker fabrikalarını satmaya
kalkıyorsunuz. Aynısı şeker fabrikalarının, şeker üreticilerinin başına
gelecek. Umarım, önümüzdeki sene bunu buraya gelip de bir AKP’nin Maliye Bakanı
savunamayacak. Umarım, önümüzdeki sene biz, bu memlekette bu özelleştirmelerle
nasıl milletinin malının peşkeş çekildiğini anlatabilecek güce sahip olacağız.
Çünkü, doğru hiçbir zaman değişmez. 
RAMAZAN
CAN (Kırıkkale) – Biz de muhalefet yaparız.
GÖKHAN
GÜNAYDIN (Devamla) – Oradan laf atmayı bırakın da sözlerime dikkat edin.
Milletin nasıl soyulduğunu anlatıyorum. Azıcık vicdan varsa, azıcık akıl varsa
sözlerime dikkat edin. Bir an için AKP’li milletvekili olduğunuzu unutun. Eğer
bunlardan, bu peşkeşten siz de pay almıyorsanız “Ayıptır!” deyin, “Ayıptır!”
Sizden beklediğimiz budur. 
Sevgili
arkadaşlarım, 2015 yılında 94 milyar liralık ÖTV toplamayı planlıyorsunuz.
Diyor ki Sayın Bakan: “Vergiyi tabana yayacağız, vergi adaleti sağlayacağız.”
Ya, sizin vergi gelirlerinizin yalnızca yüzde 22’si özel tüketim vergisi.
Üstelik de bu özel tüketim vergisinin, 94 milyar liralık özel tüketim
vergisinin 48 milyar liralık bölümü akaryakıta ve doğal gaza, petrol ürünlerine
ait.
Bakın,
ben size bir rakam vereceğim: Ekim ayında 4 lira 44 kuruşken mazot, mazotun
rafineri çıkış fiyatı 1 lira 70 kuruştu. Duyuyor musunuz AKP’li milletvekili
arkadaşlarım? 1 lira 70 kuruştu mazotun rafineri çıkış fiyatı. Bunun üzerine
dağıtıcı payı koyuyorsunuz, bayi payı koyuyorsunuz, sonra bunun üzerine maktu
ÖTV koyuyorsunuz, sonra bütün bunları toplayıp bir de üstüne KDV alıyorsunuz
yüzde 18 ve vatandaşa 4 lira 44 kuruştan ekim ayı itibarıyla mazot
satıyorsunuz. Bu mazotu 8 silindirli cipe binen adam da aynı paradan satın
alıyor veya traktörüyle tarlasını işlemeye çalışan çiftçi de aynı paradan satın
alıyor. Sonra siz bana vergi adaletinden bahsediyorsunuz. Ama, birileri, belki
de içinizden biri eğer lüks yatlara binip de Yunan adalarına gezmeye giderse
onlardan ÖTV alınmıyor. Bu mudur sizin vergi adaleti diye bize bahsettiğiniz?
Bir asgari ücretli bu memlekette 890 lira para alıyor. Eğer “Yalan!” diyen,
“Hayır.” diyen varsa her an ispatlamaya hazırım. Bunun 250 lirası elektriğe ve
doğal gaza gidiyor ve bunun içinde KDV de var, ÖTV de var. Bu mudur sizin vergi
adaleti dediğiniz? Asgari ücretten vergi alırsınız ama değerli taşlardan vergi
almazsınız. Jet yakıtlarından vergi almazsınız ama buralara çıkıp vergi adaleti
sağlayacağız diye konuşmaktan da geri durmazsınız. 
Cumhurbaşkanlığı
bütçesini 397 milyon lira olarak getirmişsiniz. 2014 yılında, bu yılın
Cumhurbaşkanlığı bütçesini ne kadar öngörmüştünüz? Ben size söyleyeyim, Maliye
Bakanı gene sizdiniz, 214 milyon lira olarak öngörmüştünüz. Ben, şimdi
soruyorum: Geçen sene bu zamanlar, 2015 yılının Cumhurbaşkanlığı bütçesini 214
milyon lira olarak öngörüp de bu seneki bütçeye 397 milyon lira yazan Maliye
Bakanlığına ben nasıl güvenirim? Bu kadar hesap bilmezlik, bu kadar
öngörüsüzlük varsa ben buna nasıl güvenirim?
Bakın, Ahmet
Necdet Sezer; 13 milyon lirayla başlamış 2000’de, 2007’de 33 milyon lirayla
bitirmiş. Abdullah Gül; 2008’de 55 milyon lirayla başlamış, 2014’te 199 milyon
lirayla bitirmiş. Recep Tayyip Erdoğan; 2015’te 397 milyon lirayla başlıyor, üç
yıllık öngörünüz 1 milyar 295 milyon liralık Cumhurbaşkanlığı bütçesi. Bu
memleket bu kadar bütçe dağıtabilecek, Cumhurbaşkanlığına bu kadar bütçe
dağıtabilecek bir memleket midir? Ben size soruyorum: Bu israfın önüne kim
geçecek? Birilerinin bunun hesabını vermesi gerekir mi yoksa gerekmez mi?
Söyleyecek çok
söz var. Şu an itibarıyla 202 bin araç var. Sayın Maliye Bakanı diyor ki:
“Emniyet Genel Müdürlüğü araç kullanmasın mı? Jandarma Genel Komutanlığı araç
kullanmasın mı?” Ben size soruyorum: 15 bin kiralık aracı Emniyet Genel
Müdürlüğü mü kullanıyor, Jandarma Genel Komutanlığı mı kullanıyor? 2013’te
taşıt kiralamaya 230 milyon lira para ödemişsiniz. Hangi firmalara, hangi
yandaşlara peşkeş çekiyorsunuz bu araçları? Bunları biz sormayacağız da kim
soracak? Bu makam aracı saltanatına, bu makam aracı şoförü saltanatına kim son
verecek? Diyor ki Diyanet İşleri Başkanı: “Ben, 2006 yılında 350 SEL bir
Mercedes alınmış, ona biniyordum, bu yıprandı artık, eskidi, onun için bu yıl
son model bir S 500 Mercedes aldım. Bu da 900 bin lira, 1 milyon lira falan
değil, 322 bin liradır.” Arkadaşlar, ÖTV’si, KDV’si hariç 322 bin lira, eğer
açıp bakarsanız bu araba 1 milyon liradır. Ben şimdi soruyorum: Hristiyanların
dini lideri Papa son derece sıradan bir arabaya binerken dinî hizmeti yapabiliyor
da bizim Diyanet İşleri Başkanımız vatandaşın bindiği bir arabaya binerse dinî
hizmeti yapamıyor mu, illa Mercedes’e mi binmesi lazım? Bu, bir tevazu
açıklaması değildir; bu, milletin, devletin soyulması açıklamasıdır.
Twetter’den gelenleri söylüyorum, herkes diyor ki: “Haram olsun!”, “Haram
olsun!”, “Haram olsun!” (CHP sıralarından alkışlar) 
BAŞKAN – Madde
üzerinde Halkların Demokratik Partisi Grubu adına söz isteyen Hasip Kaplan,
Şırnak Milletvekili. 
HDP GRUBU ADINA
HASİP KAPLAN (Şırnak) – Teşekkürler. 
Sayın Başkan,
değerli arkadaşlar; Kahramanmaraş katliamı nedeniyle, “Hayata Dönüş Operasyonu”
nedeniyle yaşamını yitiren yurttaşlarımıza Allah’tan rahmet diliyorum.
Yüzleşmemiz gerekir diyoruz çünkü 12 Eylül darbesine bizi bunlar getirdi. 
İran, Urmiye’de
29 Kürt siyasi tutsağı idam için tutuyor ve otuz dördüncü gündür açlık
grevinde. Bu idamlardan İran’ın elini çekmesini diliyoruz ve uyarıyoruz. 
Yine, bugün, bir
iki iyi haber de geldi. Şengal’de IŞİD (DAİŞ) çeteleri temizlendi ve Ezidi
halkı buruk da olsa bugün “Cejna Ezî” dediğimiz en büyük bayramlarını
kutluyorlar. Onların bayramını kutluyoruz. 
İyi haber, bu
kadar kötü haberin içinde, Pınar Selek on altı yıl süren davada bugün beraat
etti. Yani, böyle bir yargılamadan geçiyoruz.
Vahim haber, son
dakika, İstanbul 1. Sulh Ceza Mahkemesi Fethullah Gülen hakkında yakalama
kararı çıkardı kırmızı bültenle, şimdi çağıracaklar.
Şimdi,
hakikaten, fotoğrafları yan yana koyduğumuz zaman Türkiye'nin vahim geleceği
açısından bu nokta çok çok önemli çünkü Hükûmet ile cemaatin tam tamına on iki
yıl beraber yoldaşlığının, yol arkadaşlığının geldiği noktada, gelinen noktada
Fethullah Gülen silahlı suç örgütü lideri olarak suçlanıyor; tehdit, cebir,
iftira, bunlar sayılıyor yakalama kararında. Doğrusu, buradan Hoca’ya çağrıda
bulunuyoruz: En iyisi, Pensilvanya’dan Türkiye'ye geliniz ve etkin pişmanlıktan
yararlanınız, itirafçı olunuz, ortaklarınızla neler yaşadınız anlatınız da
Türkiye bir gerçekleri görsün. (CHP sıralarından alkışlar) En güzel, en büyük
hayır, iyilik, dua 77 milyona budur. Gerçekleri anlatın. 
Tabii, ben
buradan… Kürt siyasetçileri -10 bini- nasıl tutukladınız, onlardan özür
dileyin; Ergenekon’da, Balyoz’da ne yaptınız, başka insanların ocağını nasıl
söndürdünüz, içeride özel yetkili mahkemelerde nasıl hayatlarına kıydınız;
bunun hesabı da ayrıdır. 
Tabii, Türkiye
Avrupa Birliğiyle limoni. “Avrupa Birliği de kim arkadaşlar ya?” Cumhurbaşkanı
diyor, Hükûmet diyor. Şimdi, Hoca kırmızı bültenle istendi, ya Amerika vermezse
ne olacak? Alın size nur topu gibi yeni bir sorun. Stratejik müttefiklerimizle
aramız çatır çatır olacak. Yani, AB’yle bozuştuk, Avrupa’yla. İthalatımızın,
ihracatımızın yüzde 57’si Avrupa’yla idi, yüzde 40’lara düşmüş ve Amerika’yla…
Bir de bu ara bozulursa ne olur? Bir düşünün ekonomiyi, bütçeyi, bütçenin
hâlini. 
Şimdi, buradan
bunu söylerken ben milletin kredi borçlarına girmeden önce yani Sayın Bakan bir
söz vermişti bana, darphanede Hasankeyf’in resmini paralara basacaktı, yani
hatıra para da olabilir yani biliyorsunuz, Ilısu Barajı’nın su tuttuğunu, yüzde
80 tamamlandığını –kendisi de Batman Milletvekilidir- Hasankeyf sular altında
kalacak. En son bir baktım darphaneye 4 Kasım 2014’te Matrakçı Nasuh Efendi’nin
hatıra parasını basmışsınız Sayın Bakan. Hasankeyf’i ihmal etmezsiniz diye
umarım ve burada bütün milletvekili arkadaşlar olarak Hasankeyf basılı, hatıra
değil, gerçek paranın artık tedavüle çıkmasını –nasılsa sular altında kalacak-
isteriz.
Şimdi,
vatandaşın hâline gireceğim ama milletin kredi borçlarıyla ilgili rakamlara baktığımız
zaman hakikaten dehşet verici arkadaşlar. 2014 Mart tarihi itibarıyla banka
kredi kartı sayısı 79 milyon 209… 331 milyar lira takipte, hacizde insanların
ocağı sönüyor; bütün geçimsizliklerin, kavgaların, intiharların, boşanmaların,
evlatların okuyamamalarının, hayatların sönmesinin nedenlerinden biri bu. Böyle
bir kritik durumda tabii ki Sayın Başbakanımız yeni bir eylem planı açıklamış:
Tasarruf. Şimdi, bu Tasarruf Genelgesi, 2007/3, Sayın Erdoğan’ın Başbakanlığı
döneminde ilk açıklanmıştı. Bu bir alışkanlık hâline geldi, şimdi de işte
neydi? Plaket, tören, resmî tören, ağırlama… E, kardeşim, bir bakan olarak
gidiyorsunuz bir şehre, şehrin bütün amirleri, memurları, hizmetlisine kadar
sıraya giriyor, 5 kilometre kuyruk oluşuyor karşılamak için yani…
ALİM IŞIK
(Kütahya) – Hasip Bey olan bizim Kütahya çinisine oldu. Kütahya çini tabakları
satılıyordu, o da gitti şimdi.
HASİP KAPLAN (Devamla) – Hem o hem de Büyük Millet Meclisi de Kütahya’nın
çinilerinden tabak hediye ediyordu. Alim Işık’ın memleketinin ekonomisine biraz
katkı… Gitti artık, o da gitti. 
Şimdi, 18 Aralık
2014. Bu olayı izleyince iki şey aklıma geldi. “Milyoner” filmini izlediniz mi
Sayın Bakan, bilmiyorum ama Hindistan Mumbai’de geçmişti yoksul bir mahallede.
8 Oscar kazanmıştı. Nasıl hayal kuruyorlar… 
Şimdi, vatandaş
hayal kuracak. Yılbaşı geldi, 50 milyon lira piyango ikramiyesi dağıtılacak.
Ama, Nevşehir Müftüsü bugün açıklama yapmış: “Zinhar haramdır, almayınız.”
diye. Şimdi nasıl olacak?
HAYDAR AKAR
(Kocaeli) – Oradaki özelleştirmeden, Nevşehir Müftüsünün parasını oradan
verecekler şimdi. Maaşını onun özelleştirilmesinden alacak.
HASİP KAPLAN
(Devamla) - Oradaki vergiden Diyanet İşleri Başkanına 1 milyon liraya Mercedes
alıyorsunuz. Şimdi ne olacak? Ben bunu çözemedim. Bu konuda… 
Aslında bir şey
söyleyeyim mi Sayın Bakan: Sizin iktidarınız döneminde, on iki yılda milyarder
olanların filmi çekilse biz Oscar’ı patlatırız. Yani ”On iki yılda nasıl
milyarder olunur?” diye bir film çekilse -Sırrı Süreyya boşuna burada oturuyor-
inanın, Oscar’ı patlatırdı. 
Şimdi,
silahların eşitliğini sizler kaldırdınız. Bizde düello geleneği yok
biliyorsunuz, kuzeylilerde vardır. En son 1820’de, İngiltere Başbakanını birisi
düelloya çağırmıştı. Başbakanla karşılıklı hâle gelmişlerdi fakat silah ateşlememişti.
O zaman Başbakan şeref kuralları gereği silahı çekmişti. Bizim gelenekte şeye
baktım, Çetin Altan bir yazı yazmış, diyor ki: “Bizde pusu kurma geleneği var.”
“Nasıl pusuya düşürdüm.” derler ya. Bu cemaat-Hükûmet olayında da pusuya
düşürme olayı geçen 17 Aralık, şimdi de 14 Aralık. Bilmiyorum; kim, ne, nasıl
şey edecek, bilemiyoruz. 
Bir
“Fuatavni”dir çıktı. Yine bir iki “tweet” atmış, Hükûmetinizi sallamak gibi bir
duruma geçiyor. Yani, bu, ekonomimizi de etkilemesin diye merak ediyorum. 
Fakat şu son
güvenlik paketiyle -yargı paketinde- makul şüphe yasasını da
çıkardınız ya, makul şüpheden makul katiller çıkacak. Bu yolsuzluk dosyaları
var, soruşturma, Yüce Divan. 
Bir
“Silici” filmi vardı, biliyor musunuz, FBI’ın çevirdiği bir film? Burada
kişinin hayatı, kimliği, tipi, her şeyi değiştiriliyor, yepyeni bir kişi
yapılıyor. Yani, herhâlde artık Türkiye’de siyasiler için -bu “Silici”
filminden örnek alınarak- bu tür durumlarda artık başka türlü korunma imkânı
kalmayacak. O tür bir durum sağlama durumu.
Sayın
Bakan, yani bu çözüm süreci niye bu bütçede yok? Hep sordum. Ya, 1,2 trilyon,
otuz yıllık çatışmanın sonucu, bedel. Bunun hiç mi katkısı yok? Yani, gerçekten
bu niye yansımadı, hiçbir bakan burada anlatmıyor. İki senedir çatışma yok,
silah harcamalarının durması gerekmiyor mu? Gerekiyor. Ya, Obama ile Castro
bile görüştü, barıştı arkadaşlar. Elbette ki bunu çözmek zorundayız ama şunu
görüyoruz ki: Bütçede çözüm süreci yok, parti içi hukuk da yok. 
“IMF’ye
borç ödedik.” diyorsunuz, 100 milyar dış tarafta kefalet yaptık, garantörlük
yaptık. 
50
bin korumayı kimin için alacaksanız, muhalefet için mi, kendiniz için mi? Yani,
bu kadar tasarruf içinde 50 bin korumaya tekrar niye ihtiyaç var, zaten
Türkiye’de 2 milyon silahlı güvenlik, asker, polis, jandarma vesaire var?
Şimdi,
gerçekten anlatmak istediğim bir iki şey daha vardı, bu darbe Anayasası’yla
ilgili, seçim barajıyla ilgili, bu hazine yardımıyla ilgili, yüzde 10 barajıyla
ilgili…
(Mikrofon
otomatik cihaz tarafından kapatıldı) 
HASİP
KAPLAN (Devamla) - Bizim hakkımızı yiyenler iflah olmaz, açık söyleyeyim.
Teşekkür
ediyorum. (HDP sıralarından alkışlar) 
BAŞKAN
– Teşekkür ediyorum. 
Şahsı
adına söz isteyen İsmail Güneş, Uşak Milletvekili.
Buyurun
Sayın Güneş. (AK PARTİ sıralarından alkışlar)
İSMAİL
GÜNEŞ (Uşak) – Sayın Başkan, değerli milletvekilleri; 2015 Yılı Merkezi Yönetim
Bütçe Kanunu Tasarısı’nın 4’üncü maddesi üzerine şahsım adına söz almış
bulunuyorum. Aziz milletimizi ve yüce heyetinizi saygıyla selamlıyorum.
Değerli
milletvekilleri, iktidara geldiğimiz günden beri ekonomik istikrar ve mali
disiplin en önemli konularımızdan biri olmuştur. 2008 yılında dünyada kriz
yaşanmasına rağmen, diğer taraftan Suriye, Irak ve son olarak da Ukrayna gibi
komşu ülkelerdeki istikrasızlığa rağmen 2003-2013 yılları arasında Türkiye, her
yıl ortalama 4,9 büyüyerek cumhuriyet tarihinin rekorunu kırmıştır.
Diğer taraftan
da mali disipline çok büyük önem verdik ve denk bütçe yapma konusunda
hedeflerimize hemen hemen ulaşmış durumdayız.
Nereden nereye
geldiğimize bir baktığımızda, geçmiş dönemdeki bütçelere şöyle bir baktığımızda
2000 yılı bütçesi oluşturulurken şöyle denmektedir: “Bütçe toplamı 46,7
katrilyon lira, bunun 21,1 katrilyon lirası faize -yani yüzde 45’i faize-
ödenmekte, 9,9 katrilyon lirası memurun maaşına -yani bütçe içindeki yüzdesi
yüzde 20- ve diğer taraftan da tahmin edilen bütçe açığı yüzde 11 -yani yüzde
23- ve bunun gerçekleşmesi de 13 katrilyon olmuştur.”
Tabii ki bu 2015
yılı bütçesi diğer bütçelerle karşılaştırıldığında oldukça önemli mesafeler katedilmiştir.
2015 yılı bütçesi 472,9 milyar TL olup, bu bütçeden faize ayrılması planlanan
miktar 54 milyar lira olup bütçe içindeki payı da yüzde 11,4’tür. Hem bütçe
içinden faize ayrılan payların yüzde 45’lerden yüzde 11’lere inmesiyle hem de
gayrisafi millî hasılamızın 3 kattan fazla artmasıyla yatırım bütçesine
ayırdığımız ve bakanlıklara ayırdığımız bütçe oldukça artmıştır. 
2015 yılı
bütçesinde en yüksek pay, 2002’ye göre 7 kat artışla ve bütçe içindeki payı
yüzde 18 olmak kaydıyla 87,5 milyar TL’yle Millî Eğitim Bakanlığına
ayrılmıştır. On iki yıl boyunca yaklaşık 234 bin derslik yapılmış, diğer
taraftan 458 bin kadrolu öğretmen alınmış, 76 olan üniversite sayımız 176’ya
çıkmış. Uşak ilinde de 2006 yılında Uşak Üniversitesi kurulmuş ve Uşak Üniversitesi
bugün 11 fakültesi ve 22 bin öğrencisiyle hızla büyümektedir. Diğer taraftan,
Millî Eğitim Bakanlığımız tarafından Uşak iline 167 milyon TL’lik yatırım
yapılarak 957 derslik yapılmıştır. 
Diğer taraftan,
Sağlık Bakanlığı ikinci en büyük bütçelerimizdendir ve bütçe içindeki payı
yüzde 17 olup... Uşak ilinde de bu dönem boyunca önemli miktarda yatırımlar
yapılmış, 400 yataklı Uşak Devlet Hastanesi bitirilmiş, diğer taraftan 60
yataklı Eşme ve Banaz devlet hastanelerinin inşaatı devam etmekte ve yeni Sağlık
Müdürlüğü binamız ihale aşamasındadır. 
HAYDAR AKAR
(Kocaeli) – Şeyi merak ettim: Yatak sayısı arttı mı, azaldı mı?
İSMAİL GÜNEŞ
(Devamla) - Ulaştırma Bakanlığımız tarafından da bu on iki yıllık süre zarfında
23.500 kilometrelik duble yol yapılmış, 1.500 kilometrelik hızlı tren yolu
yapılmış, 9 bin kilometrelik demir yolu da yenilenmiş. Uşak iline de 460 milyon
TL’lik yatırım yapılarak bu yolların büyük bir kısmı yenilenmiş ve hâlâ daha
çalışmalar devam etmektedir. 
Diğer taraftan,
tarım çok önemli. Tarıma 2000 yılında bütçe içinden ayırdığınız pay aşağı
yukarı binde 7, bu dönemde bizim ayırdığımız pay yüzde 2,1 ve bugünün parasıyla
10 milyar TL para ayırmışız. 
GÖKHAN GÜNAYDIN
(Ankara) – Ya, şu ezberleri bırakın artık, hepinize aynı teksti mi dağıtıyorlar?
Bunlar ezber kardeşim ya!
HAYDAR AKAR
(Kocaeli) – Senin ne işin var tarımla ya, ne anlarsın!
İSMAİL GÜNEŞ
(Devamla) - Dolayısıyla, diğer taraftan, tabii, hükûmetlerimiz döneminde TOKİ
çok hareketlenmiş ve ülke çapında 500 binden fazla konut yapılmış. Uşak ilinde
de 582 milyon TL’lik yatırımla 2.500 tane konut yapılmış. 
HAYDAR AKAR
(Kocaeli) – Bak, 2002’ye kadar 614 bin konut yapılmış on senede, TOKİ daha
fazlasını yapmamış yani bunu bil. Sen aslında eskiden KİT’deydin, bunları takip
ediyordun.
İSMAİL GÜNEŞ
(Devamla) - Diğer taraftan, KÖYDES’leri hayata geçirerek bir sürü köyde yol,
kanalizasyon, altyapı çalışmaları yapılmış, Uşak iline de 64,5 milyon TL
ayrılmıştır. 
Diğer taraftan,
Uşak iline Orman ve Su İşleri Bakanlığımız 268 milyon TL’lik yatırım yapmıştır.
Uşak’ımız on iki yıl boyunca 3,5 milyar TL’lik yatırım alarak tarihinde
görmediği yatırımları bizim hükûmetlerimiz döneminde görmüştür. 
Diğer taraftan,
yoksullukla mücadele anlamında da önemli mesafeler katedilmiş, daha önceki
yıllarda yoksulluk sınırı olan günlük 4,3 doların altındaki nüfus sayısı toplam
nüfusun yüzde 30’unu teşkil ederken bugün yüzde 2,1’lere düşmüştür. Dolayısıyla
da bütçede ve ekonomide önemli mesafeler katedilmiştir. 
Ben bu vesileyle
2015 yılı bütçemizin hayırlara vesile olmasını temenni ediyor, hepinizi
saygıyla selamlıyorum. (AK PARTİ sıralarından alkışlar)
ALİ SERİNDAĞ
(Gaziantep) – O zaman sizin yapacak işiniz kalmamış artık, siz bırakın gidin.
Sizin yapacak bir şeyiniz kalmamış, her şeyi yapmışsınız. 
İSMAİL GÜNEŞ
(Uşak) – Biraz daha yapmamız lazım.
BAŞKAN – Madde
üzerinde şahsı adına söz isteyen Binnaz Toprak, İstanbul Milletvekili. 
Buyurun Sayın
Toprak. (CHP sıralarından alkışlar)
BİNNAZ TOPRAK
(İstanbul) – Sayın Başkan, sevgili milletvekili arkadaşlarım; ben önce, dünkü
konuşmamda, TÜBİTAK’la ilgili konuşurken şöyle bir konuya değindim, dedim ki:
Bilim, Sanayi ve Teknoloji Bakanı Sayın Fikri Işık ve Yardımcısı Sayın Davut
Kavranoğlu Gebze’deki AKP İlçe Başkanını TÜBİTAK’a İdari Müdür olarak atadı.
Bugün Sayın Davut Kavranoğlu beni aradı, bu şahsı tanımadığını ve bu bilginin
yanlış olduğunu söyledi. Düzeltiyorum ve kendisinden özür diliyorum. 
Şimdi, konuşmam
bütçe kanunun (E) cetvelinin 44’üncü sırasındaki Türk kültür varlığını koruma,
tanıtma ve yaymaya ilişkin giderler ile dış ülkelerde siyasi tanıtmaya ilişkin
giderler maddesinde Kültür ve Turizm Bakanlığının Fazıl Say hakkındaki
uygulamasıyla ilgili. Aslında Fazıl Say’ın kimliğini biliyorsanız bu cetvelin
44’üncü sırasında yazan tanıma tıpatıp uyduğunu da bilirsiniz. Yani Türk kültür
varlığını koruyan, tanıtan, yayan ve aynı zamanda da dış ülkelerde ülkemizi
tanıtan bir sanatçımız. Türkiye'nin yetiştirdiği ender dehalardan biri Fazıl
Say ve sadece piyanist olarak değil, aynı zamanda, kompozitör olarak dünya
çapında üne kavuşmuş bir sanatçımız. Pek çok ulusal ve uluslararası ödül sahibi
ve ülkemizin -demin de söylediğim gibi- uluslararası arenada defakto kültür
elçisi. 
Fazıl Say’ı
piyano çalarken hiç dinlediniz mi bilmiyorum, bir kez olsun dinlemenizi
öneririm, CD’den değil, aslında, konser ortamında. Âdeta bir sihirbaz gibi sizi
oturduğunuz koltuktan kaldırıp piyanosunun içine çeker, büyülenirsiniz.
Gitmeyenler, dinlememiş olanlar lütfen gitsin. Ancak Fazıl Say’ın dehası piyano
sihirbazlığıyla ilgili değil. Dehası, besteleriyle hem bu toprakların kültürünü
hem de uluslararası kültür ögelerini ustalıkla harmanlamış olması. Siyasi
fikirlerinden dolayı onu bu ülkenin değerlerine düşmanmış gibi tanıtanlar öz
geçmişini bir incelesinler. Nasrettin Hoca, Âşık Veysel, Sait Faik, Metin
Altıok anısına bestelediği eserler; Nazım Hikmet Oratoryosu, Mezopotamya ve
İstanbul Senfonileri, Ömer Hayyam Klarnet Konçertosu, Hezarfen Konçertosu,
“Haremde 1001 Gece” adlı keman konçertosu... Bu toprakların ve komşu ülkelerin
folkloru, kültürü ve masallarından esinlenmiştir bu eserler. Darbuka kullanır,
ney kullanır. Bu enstrümanları kullanarak gerek klasik Osmanlı müziğini gerekse
Anadolu kültür geleneğini klasik Batı müziğine eklemlemiştir. İstanbul ve
Mezopotamya Senfonileriyle bu coğrafyayı eserlerine yansıtmıştır. Birinci Dünya
Savaşı, Sivas katliamı, Gezi gibi tarihimizin sancılı olaylarının müzikle
fotoğrafını çekmiştir.
Şimdi, onu snop
bulanlara şunu da hatırlatmak istiyorum: Fazıl Say sadece büyük şehirlerin
konser salonlarında klasik Batı müziği hayranlarına konserler vermiyor, bu
ülkenin her tarafına gidiyor. Hatta, piyanosunu köylere kadar taşıttırıp köy
meydanlarında konserler verdi. Söylemek istediğim şu: O, bu toprakların çocuğu,
bu topraklardan besleniyor ve doğduğu ve yaşadığı bu ülkenin kültürel kodlarını
evrensel arenalara taşımakta. Şimdi bu çapta bir sanatçımızı onurlandırmak
gerekirken tam tersi yapılmakta, yalnızlaştırılmaya çalışılmaktadır Fazıl Say. 
HAYDAR AKAR
(Kocaeli) – Bunlar piyanoya “gâvur icadı” diyorlar ama cep telefon
kullanıyorlar.
BİNNAZ TOPRAK
(Devamla) - 2015 yılının sadece ilk beş ayında 10 farklı ülkede 37 konser
verecek ve maalesef, biz Türkiye’de Fazıl Say’ı dinlemekten mahrumuz. Eserleri,
Cumhurbaşkanlığı Senfoni Orkestrası’nın 2015 programına konmuş olduğu hâlde
programdan çıkartıldı. Kültür ve Turizm Bakanı Sayın Ömer Çelik bu kararın
gerekçelerini açıklamak zorunda. Fazıl Say’ın bu ülkede 10 binlerce seveni var,
hakkındaki bu karara ilişkin imza kampanyası da başlatıldı. AKP iktidarı kendi
dünya görüşünü benimsemeyen herkese karşı bu tür bir düşmanlık sergileyemez.
Osmanlıya
öykünenlere tavsiyem de şu: Bir anlamaya çalışın, sadece mezar taşlarıyla
değil. Abdülhamit’in sarayındaki operayla…
(Mikrofon
otomatik cihaz tarafından kapatıldı) 
BİNNAZ TOPRAK
(Devamla) - …ünlü tiyatro sanatçısı Sarah Bernhardt’ın sarayda verdiği
temsillerle, Abdülhamit’in piyano çalmasıyla, tüm şehzade ve sultanlarına
öğrettiği piyanoyla, saraydaki klasik müzik eserleriyle ve konserlerle. 
Son olarak Türk
musiki sanatçısı Hacı Arif Bey’in Abdülhamit’e söylediği bir sözü tekrarlamak
istiyorum. Fazıl Say’ı sansürlemeye yeltenenlere bunu söyleyeceğim, demiş ki
Hacı Arif Bey: “Sanatta iradeihümayun geçmez.” Yani sanatta sultanın emirleri
geçmez. 
Beni
dinlediğiniz için çok teşekkür ederim. (CHP sıralarından alkışlar) 
BAŞKAN – Evet,
şimdi soru-cevap işlemi yapılacaktır.
Sayın Işık,
buyurun.
ALİM IŞIK
(Kütahya) – Teşekkür ediyorum Sayın Başkan.
Sayın Bakan,
öğretmen ve öğretim üyelerinin ek ders ücretlerine zam yapılması düşünülmekte
midir? Çok ciddi anlamda geri kalan bir kalemdir bu. 
İkincisi,
Diyanet İşleri Başkanına alınan zırhlı Mercedes araç hangi kaynaklardan
alınmıştır ve kaç paraya alınmıştır? 
Üçüncü soru:
Çiftçilerimizin kullandığı mazot, gübre, yem ve benzeri gibi tarımsal girdilerden
ÖTV ve KDV indirimi yapılması düşünülmekte midir? Bu konuda çiftçilerimize
söyleyecek bir sözünüz var mı? 
Son olarak da
sözde çözüm sürecine ilişkin anlaşmaların kamuoyundan saklanması konusunda
Hükûmetinizle terör örgütü arasında bir anlaşmaya varıldığı yönünde medyaya
çıkan haberler doğru mudur, sizin bu konuda ne kadar bilginiz var? Açıklarsanız
sevinirim.
Teşekkür ederim.
BAŞKAN – Sayın
Kuşoğlu…
BÜLENT KUŞOĞLU
(Ankara) – Teşekkür ederim Sayın Başkan.
Sayın Bakanım,
bu Cumhurbaşkanlığı sarayıyla ilgili olarak Komisyonda açılan akreditifleri,
yurt dışından getirilen malzeme ve eşyanın tutarını bilmediğinizi
söylemiştiniz. Bu, bütçenin ya da sistemin bir zaafı mıdır yoksa gerçekten
bilmiyor muyuz? Bununla ilgili bir açıklama yapabilir misiniz?
Teşekkür
ediyorum.
BAŞKAN – Sayın
Serindağ…
ALİ SERİNDAĞ
(Gaziantep) – Teşekkür ederim Sayın Başkan.
Sayın Bakan,
deminki sorumu inşallah yanıtlarsınız. Gerçekten yeni stadyuma maçların
taşınması en çok Gaziantepspor’a zarar verecektir. 
Devam ediyorum
Gaziantep’le ilgili bölüme. Gaziantep’te resmî makamlar bile okul yapmaya hazır
pek çok hayırseverin bulunduğunu ancak okul yapılacak arsa olmaması nedeniyle
bu hayırseverlerin okul yapamadığını ifade ediyorlar. Durum bu iken,
Gaziantep’te okul için yeterli arsa üretemeyen belediyelerin TÜRGEV’e arsa
tahsis etmek için sıraya girmelerini nasıl karşılıyorsunuz? Demin de ifade
ettim, bir dönem Gaziantep Milletvekili olarak burada bulunmanız nedeniyle bunu
da soruyorum.
Bir
başka soru Sayın Bakan: İktidara geldiğiniz 2002 yılı sonunda Merkez Bankası
döviz rezervinin kısa vadeli borçları karşılama oranı ne idi, şimdi bu oran
nasıldır?
BAŞKAN
– Sayın Akar...
HAYDAR
AKAR (Kocaeli) – Sayın Bakan, IMF’den alınan kredi miktarları üzerinden
açıklama yapıyorsunuz. Şimdi, sormak istediğim soru, bir: Türkiye, IMF’ye ortak
mıdır? İki: IMF’den alınan kredinin faizi diğer finans kuruluşlarından alınan
kredilerin faizlerinden fazla mıdır ya da eksik midir? Şu anda kamunun özel
sektör hariç dış borcu ne kadardır, kaç dolardır? Yine, 2015 yılında kaç dolar
dış borç almayı planlıyorsunuz?
Bir
de bir önceki maddede sormuş olduğum sorunun cevabını alamamıştım, 2/B ve
hazine arazilerinin satışı konusunda, onu da cevaplarsanız sevinirim. 
BAŞKAN
– Sayın Gök...
LEVENT
GÖK (Ankara) – Sayın Bakan, iletilen bir soruyu sizinle paylaşmak istiyorum:
Özelleştirme mağduru YEDAŞ Elektrik işçilerinin üç buçuk yıldır ihbar
tazminatları niçin ödenmiyor, bu konuda bilgi verirseniz sevinirim. 
Ayrıca,
konuşmanızda özelleştirmeyle ilgili değer tespit sonuçlarının ne zaman
yayınlanacağı konusunda bir bilgi verdiniz. Ben Ankara Milletvekili olarak
BAŞKENTGAZ özelleştirmesini çok yakından takip ettim. Özelleştirme olduktan
sonra Özelleştirme İdaresine başvuruda bulunarak değer tespitlerini istedim ama
bana verdikleri yazıda, elimde bulunan yazıda henüz hisse devri
tamamlanmadığından dolayı yazıma cevap vermediler ancak 31 Mayıs 2013 tarihinde
bildiğiniz gibi, BAŞKENTGAZ’la ilgili hisse satış sözleşmesi imzalandı. Bu
nedenle, Özelleştirme İdaresinin gerekçesi de ortadan kalktığına göre
BAŞKENTGAZ’ın ihaleye konu tüm varlıkları için tespit edilen değer tespit
rakamını açıklar mısınız lütfen.
BAŞKAN – Sayın
Ayhan…
EMİN HALUK AYHAN
(Denizli) – Teşekkür ediyorum Sayın Başkan. 
Sayın Bakan,
biraz önce sorduğum soruyu yineliyorum. Yedek ödenek ve yatırımları hızlandırma
ödeneğinden ak saraya para, kaynak aktardınız mı? Meblağ ne kadardır? 
Teşekkür ederim.

BAŞKAN – Sayın
Bakan, buyurun. 
MALİYE BAKANI
MEHMET ŞİMŞEK (Batman) – Teşekkürler Sayın Başkan. 
Tabii, bir
önceki soru-cevap seansından kalan bir iki şey var, onları hemen hızlı bir
şekilde cevaplandırayım. 
2/B Kanunu’nun
yayınlandığı 26 Nisan 2012 tarihli belediye mücavir alan sınırları dışında
hazineye ait arazileri satmada bir sıkıntı yok, bu konuda bir değişiklik yapmaya
gerek yok. Az önce söylenmişti işte, bu çiftçilerimizin kullandığı hazineye ait
arazilerin büyükşehirlerde satılmasında 1/5000’liklerin veya 1/1000’lik
planların yapılmamasından dolayı sıkıntı olduğu söylenmişti, böyle bir sıkıntı
yok. Çünkü, biz kanunu çıkarırken 2012 Nisan ayındaki mücavir alanı baz
alacağımızı ifade etmiştik. 
Şimdi, yine,
sorulan sorulardan bir tanesi taşıt kiralamayla ilgiliydi. Daha önce de
söyledim, 2014 yılında kiralanan taşıt sayısı 15.010. Taşıt kiralamaları için
2014 yılında toplam 253 milyon lira harcama yapılmıştır. Bu, bütçenin on binde
5’ine denk gelmektedir. 
F35’lerle ilgili
bir soru vardı. Ortaklığa katılım toplam bedeli 929 milyon dolar, şimdiye kadar
ödenen 354 milyon dolar, başka da bir ödeme yapılmadı. Ama, 100 uçağın temini
için toplam bedel 16 milyar dolar. 
Şimdi, az önce sorulan sorulara geleyim
ben. Ek ders ücretine ilişkin şu an itibarıyla tamamlanmış herhangi bir
çalışmamız yok ama 2014 yılında, biliyorsunuz, genel olarak bütün memurlarımıza
brüt 175 lira bir zam yapmıştık seyyanen, öğretmenlerimize ayrıca 150 liralık
seyyanen ilave -biliyorsunuz- bir artış vermiştik. Akademisyenlerimize de son
dönemde çok ciddi artışlar sağladık, 726 lira ile 835 lira arasında bir artış
söz konusu.
Diyanet taşıt
aldıysa bütçe kaynaklarından mutlaka almıştır. 
Mazot, gübrede
ÖTV, KDV gibi bir indirim şu an itibarıyla üzerinde çalıştığımız bir husus
değildir. 
Çözüm süreci
Türkiye’yi gerçekten güçlendirecek bir süreçtir.
ALİM IŞIK
(Kütahya) – O zaman niye kamuoyundan saklama kararı aldınız?
MALİYE BAKANI
MEHMET ŞİMŞEK (Batman) – Keşke zamanımız olsa biraz daha geniş bir şekilde
konuşabilsek ama diğer arkadaşların soruları olduğu için müsaade ederseniz öbür
konuya geçeyim. 
Şimdi, herhangi
bir bina yapılması veya herhangi bir projede… O projede, efendim işte,
kullanılan ürünlerin menşei vesaire bu konular Sayıştay denetimine tabidir.
Kesin hesapta da o rakamlar ortaya konulabilir ama Maliye Bakanlığına saniye
saniye hangi menşe, hangi, ne kullanılıyor bilgisinin gelmesinin de zaten bir
mantığı yok, gelse de yönetilmesi anlamında yani onun takibi noktasında da çok
fayda sağlayacağını sanmıyorum.
Gaziantep’le
ilgili sorulara gelince: Tabii, takdir edersiniz ki birçok ilimizde mevcut
statların yerine yeni stat yapılması protokolleri yapıldı. Bu protokoller
yapılırken kamu bütçesinden bir kaynak ayrılmadı. Bu daha çok TOKİ’ye mevcut
yerin devredilmesi, bunun karşılığında TOKİ’nin yapması… 
Şimdi, Gaziantep’te alternatif bir yer
bir şekilde sunulabilirse ona ilişkin değerlendirme farklı olabilir ama şu an
itibarıyla ben şunu söyleyemem çünkü sadece Gaziantep olsaydı oturup hani, bir
bakalım diyecektik; şimdi 20 küsur ilimizde, yanlış hatırlamıyorsam 25
ilimizde, bu yönde yani mevcut statların yerine başka statların ve çok daha pahalı
bir şekilde yapılması gündemde. O, yerel bir konu olmakla birlikte TOKİ boyutu
var. Biz TOKİ’ye de kaynak aktarmıyoruz biliyorsunuz. Dolayısıyla, TOKİ o zaman
yeni stadı nasıl yapacak, bunu nasıl finanse edecek? Bunun tabii ki
tartışılması, konuşulması gerekiyor. 
Okul noktasında,
ben de orada milletvekiliyken gerçekten çok büyük çaba gösterdik. Belli
mahallelerde o yer sıkıntısı olduğunun farkındayım ama onun çözümüne yönelik
olarak da son dönemlerde özellikle hem hazine imkânlarını devreye koyduk hem il
özel idarenin –işte biliyorsunuz artık kalmadı ama eskiden varken- bütün
imkânlarını nakde dönüştürüp bu yönde çok ciddi okul çalışmaları yapıldı ama
ilave bir tabii ki çaba gerekiyorsa biz okul noktasında hassasız. Gerçekten,
yanlış hatırlamıyorsam, 234 bin, 235 bin derslik yapmışız 2002’den bu yana.
Daha fazla ihtiyacımız var. O nedenle de birçok ilimizde, biliyorsunuz, şimdi
kampüsler hâlinde birtakım çabalar var. O noktada da tabii ki üzerimize düşeni
yaparız. 
2002 sonuna
ilişkin bir istatistik sordunuz. Şu anda önümde yok ama bir sonraki seansta
gelirse memnuniyetle cevaplandırırım. 
ALİ SERİNDAĞ
(Gaziantep) – Sayın Bakan, o basit bir şey, siz bilirsiniz yani.
MALİYE BAKANI
MEHMET ŞİMŞEK (Batman) – Hayır, hayır, şöyle: Tam rakamı vereyim ben size. Tabii
ki bir bilgim var ama sonra “Cevap doğru değil.” dersiniz. Gereksiz yere bir
tartışma yaşamayalım. 
Değerli
arkadaşlar, Türkiye, diğer ülkeler gibi tabii ki IMF’nin ortağı. IMF kaynakları
ucuz mu, pahalı mı piyasaya…
(Mikrofon
otomatik cihaz tarafından kapatıldı) 
LEVENT GÖK
(Ankara) – Sayın Başkan, bir iki dakika süre verelim Sayın Bakana, sorduğumuz
sorularla ilgili. 
BAŞKAN – Buyurun
Sayın Bakan. 
MALİYE BAKANI
MEHMET ŞİMŞEK (Batman) – Teşekkür ediyorum. 
Diğer yani
piyasa kredi faizleri diğer imkânlara göre ucuz mu, değil mi? O aslında size
tahsis edilen kotanın kaç katı borçlandığınız… Çünkü siz borçlandıkça faizi
artan bir mekanizma söz konusu. Dolayısıyla eğer kastınız 2002-2003’se bakmak
lazım ama o dönemde Türkiye’nin piyasalara erişimi yoktu. Ben o dönemde
Londra’daydım ve Türkiye piyasalardan borçlanamadığı için IMF devreye girdi. 
Bir de şunu unutmayalım: IMF’nin sadece
borç maliyetine bakmamamız lazım. IMF’nin borçları çok ağır şartlarla gelir.
Şimdi, o ağır şartların birçok boyutu vardır; ekonomik boyutu vardır, siyasi
boyutu vardır. Dolayısıyla Türkiye’nin IMF borçlarını tamamen ödemiş olması, AK
PARTİ hükûmetleri döneminde bu faslı kapatmış olması önemli bir kazanımdır, her
açıdan önemli bir kazanımdır, aslında Türkiye’nin bir sınıf atlamasıdır diye
bakmak lazım.
Şimdi, dış borca
ilişkin rakamı sordunuz. Kamu sektörünün dış borcu 2002 yılında 64,5 milyar
dolar, Merkez Bankasını da eklerseniz 22 milyar dolar yani toplamda 2002
yılında Merkez Bankası kamu sektörü anlamında burada arkadaşların verdiği
rakama göre 86,5 milyar dolar. Bu rakam 2014 ikinci çeyrek itibarıyla merkezî
hükûmet için -yani kamu anlamında- 119,5 milyar dolara çıkmış, Merkez
Bankasının ise 22 milyardan 4,3’e düşmüş, toplamına bakarsanız 123,8 milyar
dolara çıkmış. Aslında dikkat ederseniz Türkiye’nin kamunun dış borcunda fazla
bir artış yok, hatta kamunun rezervleri çok hızlı arttığı için, Türkiye,
dünyadan alacaklı hâle gelmiştir. Türkiye’nin net dış borcu en son baktığımda,
millî gelire oran olarak eksi yüzde 4,8 civarındaydı yani Türkiye bir anlamda
net dış varlığı, kamu anlamında söylüyorum… Ha, özel sektörün borcu artmıştır
ama özel sektörün de varlıkları artmıştır. Bir rakam vereyim ben size: Özel
sektörün reel yatırımları reel olarak 2002’yi 100 alırsanız 2013’te -yanlış
hatırlamıyorsam- 254’e çıkmıştı. Dolayısıyla özel sektörün yatırımlarında çok
ciddi, reel olarak da bir artış olmuştur. 
Şimdi…
BAŞKAN – Sayın
Bakan, lütfen toparlayalım isterseniz.
ALİM IŞIK
(Kütahya) – Özel sektör borç rakamlarını verebilir misiniz Sayın Bakan.
BAŞKAN – Bir
sonraki maddede.
Teşekkür
ediyorum.
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
LEVENT GÖK
(Ankara) – Sayın Başkan…
BAŞKAN – Buyurun
Sayın Gök.
LEVENT GÖK
(Ankara) – Sayın Başkan, 5’inci maddeye geçerken bir talebimiz olacaktı.
BAŞKAN –
Birleşime beş dakika ara veriyorum sayın milletvekilleri. 
 Kapanma
Saati: 21.20

YEDİNCİ OTURUM
Açılma Saati: 21.31
BAŞKAN: Başkan Vekili Sadık YAKUT
KÂTİP ÜYELER: Fehmi KÜPÇÜ (Bolu), Muhammet Bilal MACİT (İstanbul)
----0----
BAŞKAN – Sayın
milletvekilleri, Türkiye Büyük Millet Meclisinin 34’üncü Birleşiminin Yedinci
Oturumunu açıyorum.
2015 Yılı
Merkezi Yönetim Bütçe Kanunu Tasarısı üzerindeki görüşmelere devam edeceğiz. 
Komisyon ve
Hükûmet yerinde. 
5’inci maddeyi
okutuyorum…
LEVENT GÖK
(Ankara) – Sayın Başkan…
BAŞKAN – Buyurun
Sayın Gök. 
LEVENT GÖK
(Ankara) – Sayın Başkan, Bütçe Kanunu Tasarısı’nın 5, 6 ve Kesinhesap
Kanunu’nun 3’üncü maddesiyle ilgili grubumuzun bir Anayasa’ya aykırılık iddiası
bulunmaktadır. Bu konuda bir usul tartışması açmak istiyoruz. Bu konuyu
sizlerden de talep ediyoruz. Şöyle ki Anayasa’mızın 163’üncü maddesi merkezî
yönetim bütçesiyle verilen ödeneklerin ve miktarlarının Bütçe Kanunu’yla
belirleneceğini amirdir. Ancak Bütçe Kanunu’nun 5, 6 ve kesin hesabın 3’üncü
maddesiyle bu anlayıştan ayrılarak Maliye Bakanlığına ilgili diğer
bakanlıkların bütçelerine aktarma ve bütçede öngörülmeyen harcamalarla ilgili
harcama yetkisi verilmiştir. Bu, Anayasa’ya aykırıdır; bu bakımdan bir usul tartışması
açmak istiyoruz. 
BAŞKAN
- Sayın Gök, öncelikle Komisyon ve Hükûmet bir açıklama yapsın isterseniz ama
ayrıca da bizim Başkanlığın Anayasa’ya aykırılık nedeniyle maddeyi görüştürmeme
yetkisi bulunmamakta. Yani usul tartışmasını açmamızdaki maksat nedir? Usul
tartışması açarız, açtığımızı kabul edelim.
LEVENT
GÖK (Ankara) – Sayın Başkan… 
BAŞKAN
– Başkanlığın Anayasa’ya aykırılık nedeniyle maddeyi görüştürmeme yetkisi yok. 
LEVENT
GÖK (Ankara) – Biz bu konudaki tartışmaların en azından kayıt altına alınmasını…

BAŞKAN
– Sayın Gök, buyurun söz veriyorum.
Lehte,
aleyhte? 
MEHMET
NACİ BOSTANCI (Amasya) – Lehte. 
BÜLENT
KUŞOĞLU (Ankara) – Aleyhte. 
RECAİ
BERBER (Manisa) – Lehte. 
RAMAZAN
CAN (Kırıkkale) – Lehte. 
RECEP
ÖZEL (Isparta) – Lehte. 
ALİM
IŞIK (Kütahya) – Aleyhte. 
BAŞKAN
– Lehte Sayın Bostancı, buyurun. 

IV.- USUL HAKKINDA GÖRÜŞMELER (Devam)
2.- 2015
Yılı Merkezi Yönetim Bütçe Kanunu Tasarısı’nın 5 ve 6’ncı maddeleri ile 2013
Yılı Merkezi Yönetim Kesin Hesap Kanunu Tasarısı’nın 3’üncü maddesinin
-Anayasa’ya aykırılık iddiasıyla- görüşülmesinin İç Tüzük hükümlerine uygun
olup olmadığı hususunda Başkanın tutumu hakkında
MEHMET
NACİ BOSTANCI (Amasya) – Sayın Başkan, değerli arkadaşlar; bütçe daha önceki
bütçelerde olduğu gibi o çerçevede, usulüne uygun bir şekilde hazırlanmıştır.
Anayasa madde 163 bütçede yapılacak artışlara ilişkin bu husustaki yetkiyi
Bakanlar Kuruluna vermemektedir. Böyle bir artış öngörüsü yoktur; sadece
Komisyondan da geçtiği şekliyle bütçedeki rakamlar çerçevesinde Maliye Bakanlığına
verilen bir yetki vardır ki bu, 163’le herhangi bir çelişki oluşturmamaktadır.
Dolayısıyla Anayasa’ya aykırılık söz konusu değildir, bu iddia geçerli
değildir. Başkanlığınızın takdiri Anayasa’ya aykırılık iddiasını reddetme
doğrultusunda olduğunda geçmiş yıllardaki uygulamalar esasında tutarlı ve aynı
çizgide bir uygulama yapılmış olacaktır. 
Bu
vesileyle, bu konunun çok fazla detaylandırılmasını gerektiren bir durum olduğu
kanaatinde değilim fakat biraz önce sanata ilişkin yapılmış olan tartışma hususuna
iki cümle eklemek istiyorum. Sanat hakikaten çok önemlidir. Sanatın tarihçesini
anlatmayacağım. Avrupa’da aristokrasi ve burjuvazi sanatı desteklemişlerdir.
Bizde de Osmanlı sarayı desteklemiştir çünkü bizde burjuvazi, aristokrasi yok.
Cumhuriyet kurulduktan sonra da merkezî Hükûmet desteklemiştir. Ancak bizde
sanatın şöyle bir rolü olmuştur ki bu da halkta ciddi bir alerji doğurmuştur:
Milleti bir bakıma adam etmek isteyen merkezî elitler sanatı da bir politik
araç olarak kullanmak istemişlerdir, halkı terbiye etmenin bir aracı olarak
görüp sanatı politikleştirmişlerdir. Bu da halkta tarihsel seyri içerisinde bir
alerji doğurmuştur. Esasen günümüzde de bazı çevrelerde, bazı kesimlerde hâlen
bu geleneğin izlerini görmekteyiz. Tartışma bu çerçevede yürüyor yoksa ne
Batı’daki sanatçılarla Bach’la, Beethoven’la, Mozart’la, Çaykovski’yle,
Chopin’le ne Perulu sanatçı, halk sanatçısı Yma Sumac’la ne Pakistanlı
sanatçılarla, dünya halklarının sanatçılarıyla kimsenin bir derdi olmaz. Sanata
da her zaman çok saygılıyızdır. Sanatın politikanın bir aracı olarak
kullanılması, bir terbiye ve tedip unsuru olarak kullanılması yanlıştır. Esasen
böyle kullanıldığında da insanların gösterdiği o sivil tepkiyi anlamak gerekir.
Meseleyi bu çerçevede değerlendirmek daha doğru olur kanaatindeyim.
Yüce heyetinizi
saygıyla selamlıyorum. (AK PARTİ sıralarından alkışlar)
BAŞKAN –
Teşekkür ederim.
Aleyhte söz
isteyen Bülent Kuşoğlu, Ankara Milletvekili.
Buyurun Sayın
Kuşoğlu. 
BÜLENT KUŞOĞLU
(Ankara) – Teşekkür ederim Sayın Başkan. 
Değerli
arkadaşlar, çok basit bir şekilde anlatmaya çalışacağım, çok teknik bir konu.
Şöyle: Anayasa’nın 161 ve 163’üncü maddeleri bu konuyu düzenlemiş, kısaca demiş
ki: “Bütçenin hazırlanması, sunulması, denetlenmesi kanunla olur. Bütçede
öngörülmeyen herhangi bir ödenek dışı harcama da yapılamaz.” Buna istinaden de
5018 sayılı Kamu Mali Yönetim ve Kontrol Kanunu çıkmış, bu zaten sizin
döneminizde çıktı, iktidarınızın döneminde çıktı. Burada Anayasa’ya göre bir
çerçeve belirlenmiş. Nasıl yapılacağı, bütçenin nasıl sunulacağı, nasıl
denetleneceği ve nasıl izleneceği çok açık bir şekilde bu kanunda var. Biz her
sene bütçe kanununa bir madde ilave ediyoruz. Biraz önce bahsettiği gibi Levent
Bey’in 5’inci madde, 6’ncı madde ve Kesin Hesap Kanunu’nun 3’üncü maddesiyle
kısaca bu 5018’deki Kanun’u deliyoruz her sene. Maliye Bakanlığına -tabii ki
olağanüstü durumlar olabilir- 5018 sayılı Kanun zaten yetki veriyor.
“Olağanüstü durumlarda Maliye Bakanının, Maliye Bakanlığının şu şu şu yetkileri
vardır.” diyor. “Ödenek üstü harcama yapabilir.” diyor. “Yedek ödenek
kullanabilir.” diyor. Bunları söylüyor ama belli sınırlar dâhilindedir diyor
bu. Biz her sene Bütçe Kanunu’yla bu sınırları aşıyoruz. Anayasa’ya göre
çıkarılmış bir kanunu deliyoruz, Anayasa’ya aykırı işlem yapıyoruz her sene.
Sayın Plan ve Bütçe Komisyonu Başkanı da burada, bunun için hukukçu olmaya da
gerek yok. Çok açık bir şekilde Anayasa’ya aykırı işlem yapıyoruz. Şimdi, bu
konuyu Anayasa Mahkemesine götürmemize de gerek yok. Burada, sizlerin bunu dikkate
alması, buna göre bizim işlem yapmamız lazım. Yoksa Anayasa Mahkemesine
götürdüğümüzde bu açık bir şekilde bir işlem, iptal edildiğinde büyük sorun
olacak, büyük sıkıntı olacak. Bu konuda başlangıçta sizi uyarmak istedik,
5’inci madde görüşmeleri başlarken, daha sonra sorun olmasın istedik, konu
budur.
Sayın Naci Hocamın biraz önce söylediği
konuyla ilgili olarak da şunu söyleyeyim. Sanat evrenseldir, sanatımızın bütün
dünyaya şamil olmasını isteriz, sanatçımızın bütün dünya tarafından kabul
edilmesini isteriz. Sanat evrensel olmalıdır. Bizim evrensel bir sanatçımız…
Bununla ilgili olarak Binnaz Hoca da konuşması sırasında bazı hususları
belirtti. Bunu siyasi bir tarafa çekmeye gerek yok, siyasi bir konu değildir;
sanatla ilgili bir konudur. Önünün açılmasını, sansürün kaldırılmasını,
sıkıntıların bu konuda ortadan yok edilmesini arzu ettik, sadece bunu
belirttik, Hocam da bunu belirtti. Konu bunlardan ibarettir.
Çok
teşekkür ediyorum efendim. (CHP sıralarından alkışlar)
BAŞKAN
– Teşekkür ediyorum.
Lehte
söz isteyen Recai Berber, Manisa Milletvekili. 
Buyurun
Sayın Berber. (AK PARTİ sıralarından alkışlar)
RECAİ
BERBER (Manisa) – Sayın Başkan, değerli milletvekili arkadaşlarım; tabii,
gecenin bu saatinde bütçe görüşmelerinde yorgun düşmüş bir vaziyette usul
tartışmasında Komisyonumuzda uzun uzun tartıştığımız bir konunun tekrar gündeme
getirilmesi, hakikaten, dedikleri gibi herhâlde sadece kayıtlara geçsin diye.
Ama, Komisyon tutanaklarına bakarsanız orada çok uzun bir şekilde kayıtlara
geçmişti.
Ben
de çok kısa bir şekilde, özellikle, Bülent Bey teknik anlattı, ben de onu
söyleyeyim. Esasen, Anayasa’mızın 163’üncü maddesi Parlamentonun bütçe hakkıyla
ilgili bir husus. Yani, biz Parlamento olarak bütçe kanunu yaparken harcama
limitini belirliyoruz. Bütçe şu rakama bağlanmıştır: 473 milyar yaklaşık. Bunun
üstünde harcama yetkisi ne Maliye Bakanlığına bu kanunla verilebilir ne de
Bakanlar Kuruluna verilebilir. Zaten böyle bir yetki yok. Bunun tartışması yok.

Burada
özellikle -geçmiş yıllardan beri uygulanan- “5018’i delmeye yönelik.” filan
deniliyor. 5018 sayılı Kanun da bir kanun, Bütçe Kanunu da bir kanun, yine
Parlamento tarafından Maliye Bakanlığına yetki veren bir kanun, bir madde.
Dolayısıyla, burada bir kanunun ötekine üstünlüğü filan söz konusu değil.
BÜLENT
KUŞOĞLU (Ankara) – Bütçe Kanunu’nun 5018’e aykırı olmaması lazım Başkanım.
RECAİ
BERBER (Devamla) – Aykırı da değil. 
Şöyle
-zaten sizin bu eleştirileriniz sayesinde diyeyim- burada düzeltelim. Maliye
Bakanlığının ödenek aktarımları için ek ödenekleri almak suretiyle diğer
kurumlara aktardığı ödenekleri ödenek aşımı şeklinde yorumladığınız için bu yıl
doğrudan doğruya 5’inci maddede ve 6’ncı maddede özellikle Maliye Bakanlığı şu
yetkiyi alıyor: Ben Maliye Bakanlığına bu ödenekleri almayayım, dolayısıyla ek
ödeneklerde bir artışa yol açmayayım… Siz dediniz: “37 milyar geçen sene ödenek
fazlası harcama yapmış Maliye Bakanlığı.”
BÜLENT
KUŞOĞLU (Ankara) – “Sayıştay” dedim.
RECAİ
BERBER (Devamla) – Sayıştay da bunu işte, böyle eleştiriyor, 5018’den bakarak
eleştiriyor. Hâlbuki geçen sene çıkardığımız bir de kanuna baksa, Bütçe
Kanunu’na baksa bu eleştiriyi yapmasına gerek kalmayacak. Tabii, sizin bu
eleştiriniz doğrultusunda, Sayıştayın eleştirisi doğrultusunda bu yıl doğrudan
doğruya Maliye Bakanlığı şu yetkiyi alıyor: “Bu ödenekleri ben ödenek fazlası
olarak ilgili kurumlara kendi uhdeme almadan aktaracağım.” diyor. Yetki bundan
ibaret. Dolayısıyla, ne ödenek aşımı söz konusu ne de Maliye Bakanlığına ya da
Bakanlar Kuruluna, Anayasa’ya aykırı olarak, bütçede gideri fazlalaştıracak
şekilde, gideri artıracak şekilde bir yetki vermesi söz konusu değil. Bunun da
böyle basit ve net bir şekilde anlaşılmasında yarar var. Ama katkılarınızdan
dolayı yine teşekkür ediyoruz. Sayıştayın görüşleri doğrultusunda zaten bu
Bütçe Kanunu’nda gerekli düzenleme yapıldı. 
Ben, Başkanlık
Divanı’nın da, Başkanlığın da takdir yetkisini herhâlde bu şekilde
kullanacağını düşünüyorum. 
Hepinize
saygılar sunuyorum. (AK PARTİ sıralarından alkışlar) 
BAŞKAN –
Teşekkür ediyorum. 
Aleyhte söz
isteyen Alim Işık, Kütahya Milletvekili. 
Buyurun Sayın
Işık. 
ALİM IŞIK
(Kütahya) – Teşekkür ediyorum Sayın Başkan. 
Öncelikle, Sayın
Plan ve Bütçe Komisyonu Başkanının, bu tartışmaların “iş olsun” anlamında
buraya taşınması konusuna değinmesinin normal olmadığını söylüyorum; burada “iş
olsun” diye hiçbir şeyin konuşulmadığını siz de bizden daha iyi biliyorsunuz. 
Değerli
milletvekilleri, tabii ki Bütçe Kanunu’nun 5’inci maddesi personel giderlerini
karşılamada, yedek ödenek aktarmada, yatırımları hızlandırma ödeneğini yine
değiştirmede, doğal afet giderlerini karşılama ödeneği konularında aktarma
yapma yetkisini Maliye Bakanına vermeyi öngörüyor. Ancak, çok iyi biliyorsunuz
ki Sayıştay raporlarında en çok bahsedilen konulardan birisi, kamu kurum ve kuruluşlarında
maalesef ödenek üstü harcamaların yapıldığı kayıtlara geçmiş ve bu ödenek üstü
harcamaların 5018 sayılı Kanun’u ruhen ve uygulama aşamasında deldiğini ifade
etmektedir. Ne yazık ki Sayıştay yöneticileri de buraya gelecek olan bu detay
raporlarda bu konuları keserek aktarmışlardır çünkü elde kesin raporlar var.
Onun için, bu konunun yeniden tartışılıp değerlendirilmesi ve Anayasa’nın,
benden önceki değerli konuşmacıların da ifade ettiği gibi, 161’inci
maddesindeki “Bütçenin hazırlanması ve uygulanması”na yönelik hükümlere, yine
163’teki “Bütçelerde değişiklik yapılabilme esasları”yla ilgili hükümlere uygun
olması lazım. Burada bakanların “Harcanabilecek miktar sınırının Bakanlar
Kurulu kararıyla aşılabileceğine dair bütçelere hüküm konulamaz.” Yine
bakanlara bu konuda yetki verilemez hükmü amirdir. Bu kapsamda konunun
değerlendirilerek söz konusu itirazın yerinde olduğunu ve Başkanlığın tutumunu
buna göre düzenlemesi gerektiğini ben de ifade etmek istiyorum. 
Teşekkür
ediyorum. 
BAŞKAN
– Teşekkür ediyorum.
Sayın
milletvekilleri, bilindiği üzere, İç Tüzük’ün 38’inci maddesine göre,
komisyonlar, kendilerine havale edilen tasarı veya tekliflerin ilk önce
Anayasa’nın metin ve ruhuna aykırı olup olmadığını tetkik etmekle
yükümlüdürler. Komisyon Anayasa’ya aykırı gördüğü tasarı ve teklifi maddelerine
geçmeden reddetmek zorundadır. Plan ve Bütçe Komisyonu Bütçe Tasarısı’nı
Anayasa’ya aykırı görmeyerek raporunu Başkanlığımıza intikal ettirmiş ve tasarı
hâlen görüşülmektedir. Genel Kurulda Anayasa’ya aykırılık iddialarının dile
getirilmesi mümkün olup Genel Kurul Anayasa’ya aykırılık iddialarını ciddi
görerek maddeyi reddedebilir. 
Yine
İç Tüzük’ün 84’üncü maddesine göre teklifin belli bir maddesinin Genel Kurulda
görüşülmesi sırasında Anayasa’ya aykırı olduğu gerekçesiyle reddini isteyen
önergeler, diğer önergelerden önce oylanır. Bu çerçevede, Başkanlığımızın
Anayasa’ya aykırılık nedeniyle maddeyi görüşmeme yetkisi bulunmamaktadır. Bu
sebeple maddenin görüşülmesi konusundaki tutumum devam etmektedir. 

III.- KANUN TASARI
VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek) (Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)
BAŞKAN
– Maddeyi okutuyorum: 

Gerektiğinde kullanılabilecek ödenekler 
MADDE 5- - (1)
Personel Giderlerini Karşılama Ödeneği:
Genel bütçe kapsamındaki kamu idareleri ile özel
bütçeli idarelerin bütçelerine konulan ödeneklerin yetmeyeceği anlaşıldığı
takdirde, ilgili mevzuatının gerektirdiği giderler için "Personel Giderleri"
ve "Sosyal Güvenlik Kurumlarına Devlet Primi Giderleri" ile ilgili
mevcut veya yeni açılacak tertiplere, Maliye Bakanlığı bütçesinin
12.01.31.00-01.1.2.00-1-09.1 tertibinde yer alan ödenekten aktarma yapmaya,
(2) Yedek Ödenek:
Maliye Bakanlığı bütçesinin
12.01.31.00-01.1.2.00-1-09.6 tertibinde yer alan ödenekten, genel bütçe
kapsamındaki kamu idareleri ile özel bütçeli idarelerin bütçelerinde mevcut
veya yeni açılacak (01), (02), (03), (05) ve (08) ekonomik kodlarını içeren
tertipler ile çok acil ve zorunlu hâllerde (06) ve (07) ekonomik kodlarını
içeren tertiplere aktarma yapmaya,
(3) Yatırımları Hızlandırma Ödeneği:
Maliye Bakanlığı bütçesinin
12.01.31.00-01.1.2.00-1-09.3 tertibinde yer alan ödenekten, 2015 Yılı
Programının Uygulanması, Koordinasyonu ve İzlenmesine Dair Karar esaslarına
uyularak, 2015 Yılı Yatırım Programının uygulama durumuna göre gerektiğinde
öncelikli sektörlerde yer alan yatırımların hızlandırılması veya yılı içinde
gelişen şartlara göre öncelikli sektör ve alt sektörlerde yer alan ve programa
yeni alınması gereken projelere ödenek tahsisi veya ödeneklerinin
artırılmasında kullanılmak üzere genel bütçe kapsamındaki kamu idareleri ile
özel bütçeli idarelerin projelerine ilişkin mevcut veya yeni açılacak
tertiplere aktarma yapmaya,
(4) Doğal Afet Giderlerini Karşılama Ödeneği:
Maliye Bakanlığı bütçesinin
12.01.31.00-01.1.2.00-1-09.5 tertibinde yer alan ödeneği, yatırım nitelikli
giderler açısından yılı yatırım programı ile ilişkilendirilmek kaydıyla genel
bütçe kapsamındaki kamu idareleri ile özel bütçeli idarelerin her türlü doğal
afet giderlerini karşılamak amacıyla mevcut veya yeni açılacak tertiplerine
aktarmaya, Maliye Bakanı yetkilidir.
BAŞKAN – Madde
üzerinde Cumhuriyet Halk Partisi Grubu adına söz isteyen Umut Oran, İstanbul
Milletvekili.
Buyurun Sayın
Oran. (CHP sıralarından alkışlar) 
LEVENT GÖK
(Ankara) – Ve Sosyalist Enternasyonal Genel Başkan Yardımcısı.
CHP GRUBU ADINA
UMUT ORAN (İstanbul) – Yüce Meclisi saygıyla selamlıyorum. 
Bugün bütçenin
dışında bir anlam daha var. Tam beş yıl önce haysiyet cellatları Yarbay Ali
Tatar’ı aramızdan aldı. Öğlen acılı ailesiyle mezarı başındaydık. 
Sayın
milletvekilleri, geciken adalet adalet değildir. Tersini savunan varsa,
cesareti de varsa gitsin Satı Ana’nın gözlerinin içine baksın.
Biz bugün mezar
başındayken bir şey daha oldu. Hükûmet faşizmi kanunsuz emirlerle ana muhalefet
partisinin yani bizim Cumhuriyet Halk Partimizin İstanbul İl Binasına baskın
düzenledi. Sadece İstanbul değil, mahkeme kararı olmadan dün Aydın’da, bugün
Sakarya, Kocaeli, Denizli, Isparta’da il binalarımızda kanunsuz emirlerle arama
hakları olmadan arama yaptılar. Bu ülkede hukuk kalmamıştır, adalet de
kalmamıştır. Ulu Önder Atatürk’ün dediği gibi: “Adalet gücü bağımsız olmayan
bir milletin devlet hâlinde varlığı kabul olunamaz.” Siz isteseniz de
istemeseniz de biz bu ülkede üstünlerin hukukunu yıkacağız ve hukukun
üstünlüğünü egemen kılacağız.
EŞREF TAŞ
(Bingöl) – Biz zaten onu yapıyoruz, tam onu.
RECEP ÖZEL
(Isparta) – Biz de istiyoruz onu.
UMUT ORAN (Devamla) – Sayın
milletvekilleri, bu bütçe -konuşuluyor bir haftadır- halkın, emekçinin,
emeklinin, işçinin, çiftçinin, çalışanın bütçesi değildir. Memura 3+3 zam
yapan, asgari ücreti böbürlenerek 30 lira artıran AKP Hükûmetinin bütçesi ancak
bu kadar olur. Sizin bu hazırladığınız 13’üncü bütçe daha önce hazırladığınız
12’nciler gibi halkın değil, rantın, talanın, yandaşa dağıtılan milyarların bütçesidir.
Sayın Hükûmet, sayın milletvekilleri; bu bütçenin Türkiye'ye hiçbir faydası
yoktur, Türkiye'yi bir santim bile ileri taşımaz. Hükûmetin içinde yer almakla
övündüğü G20 ülkeleri ile aramızda baktığınız zaman uçurumlar var. Biz G20’de daha evvel 16’ncıydık,
17’nci olduk evvelki sene, bu sene 19’uncuyuz, neredeyse küme düşeceğiz yani
G20 listesinden aşağıya doğru kayıyoruz. 
Bakın, kişi başı
gelirde 65’inci sıradayız. Gelir adaletsizliğinde dünyada 2’nci, Avrupa’da
1’inciyiz. Dünyada demokrasi endeksinde 89’uncuyuz. Kadın-erkek eşitliğinde
120’nci, basın özgürlüğünde 134’üncü, İnternet özgürlüğünde 65 ülke içerisinde
43’üncüyüz. Hâlâ 5,5 milyon işsizimiz, yoksulluk sınırı altında yaşayan 29
milyon vatandaşımız var. İş kazalarında Avrupa 1’incisi, dünya 3’üncüsüyüz. 
Sonuç olarak
ekonomik alanda ne yaparsanız yapın, insan haklarında, demokraside,
özgürlüklerde Türkiye G20’ye giremezse tam anlamıyla ilerleme sağlanamaz. Bu
karanlık tablodan kurtulmanın bir tek yolu var: Kadına, çocuğa, eğitime yatırım
yapmak. Ama, baktığınız zaman, maalesef “Kadın- erkek eşit değildir.” diyen,
“Kadın en az 3 çocuk doğurmalı.” diyen, “Kadın evde otursun, çocuk baksın.”
diyen anlayışla çalışma hayatında kadınlarımızı da sıfırladınız. 
2014 yılında
kadın işsiz sayısında yüzde 30 artış var. Bu oran, üniversiteli kadın işsiz
oranında baktığınız zaman yüzde 70 artışa tekabül ediyor. Umudunu yitiren, iş
aramayanlarla beraber aslında kadınlarda gerçek işsizlik yüzde 26’larda. 
Bu arada, işsizlik dediğimiz zaman
aklımıza çalışanlar geliyor. Bu maddeyle personel giderleri için de yedek
ödenek ayrılıyor. Bu, AKP Hükûmeti için normal. Maliye Bakanı da haklı.
Torpille, adam kayırmakla o kadar çok personel alınıyor ki kimin, nereden,
hangi işe girdiği belli değil ve bu torpilli personele ne ödenek ayırmak
gerektiğiyle ilgili şu anda hiçbir şey belli değil tabii. Ne zaman, nereden, ne
talimat gelecek belli değil. Demokrasinin bütün kurallarının işlediği, fırsat
eşitliğinin yaşandığı bir ülkede böyle bir şey kabul edilemez. 
Ayrıca,
bu maddede yatırımları hızlandırma ödeneği bütçeye de konuluyor. Açıkçası insan
ilk başta seviniyor, “Ne güzel, yatırımlar tamamlanacak, vatandaşın yüzü
gülecek.” diyoruz. Ama, baktığınız zaman kazın ayağı öyle değil.
EŞREF
TAŞ (Bingöl) – Vatandaşın yüzü gülmese oyunu bize vermez.
UMUT
ORAN (Devamla) – “Yatırım” deyince sizin aklınıza kaçak saraylar, boğaza nazır
Vahdettin köşkleri, uçan saraylar geliyor. “Tasarruf” deyince de sizin aklınıza
plaket masraflarını kısmak geliyor. Burada iyi niyet yok, burada samimiyet yok.
Vatandaşın derdine derman olacak yatırımlar ortada yok. Buradaki ayrılacak
paraların kaçak saraya ve 12’nci Cumhurbaşkanının sonu gelmeyen isteklerine,
bitmeyen masraflarına, dolayısıyla örtülü ödeneğe aktarılacağını hepimiz
biliyoruz. 
Ben,
ayrıca -Maliye Bakanı burada değil- bir çağrıda bulunmak istiyorum. 12’nci
Cumhurbaşkanı her ağzını açtığında ekonomi tepe taklak gidiyor. Yatırımcı önünü
görsün diye bence Sayın Maliye Bakanı RTE endeksi yayınlasın, aksi takdirde
ekonominin hâline baktığınız zaman harap. Bakın, dövizdeki 1 kuruşluk artış dış
borcumuzu 4 milyar lira artırıyor. Sadece 18 Kasım-18 Aralık tarihlerine bakın,
dış borcumuza 58 milyar liralık ek fatura geldi. Sayın Erdoğan konuşuyor, döviz
artıyor. 
Bu
arada şunu da ifade etmek isterim: Hükûmet son günlerini yaşıyor, benden
uyarması. 12’nci Cumhurbaşkanı ocak ayından itibaren Bakanlar Kurulunu
toplayacak, kendi kabinesini kurmaya başladı bile. Buradan AKP bakanlarını
uyarıyorum, “paralel, paralel” dediniz ama tam da içinizden yepyeni bir paralel
hükûmet çıkıyor, haberiniz olsun Sayın Bakan.
HAMZA
DAĞ (İzmir) – Kendin bile inanmıyorsun ha!
EŞREF
TAŞ (Bingöl) – Anayasa’ya bak, Anayasa’ya!
UMUT
ORAN (Devamla) – Sayın milletvekilleri, bırakın Anayasa’ya bakmayı da bütün
bunlar neden oluyor biliyor musunuz? Yolsuzluktan oluyor. Yolsuzluk habis bir
ur gibi Hükûmeti içten çürütüyor. Merak etmeyin yolsuzluğun panzehri var. Bakın
yolsuzluğun panzehri, siyasi etik ve siyasi ahlak. Hükûmetin işine gelmiyor ama
sizin parti programınızda -buradaki milletvekilleri de biliyorlardır-
yolsuzlukla mücadele edeceğinize dair sizler söz vermişsiniz. İşte size
samimiyet testi, 17 Aralık yolsuzluk ve rüşvet soruşturmasının yıl dönümünde
Cumhuriyet Halk Partisi olarak bizler, Siyasi Etik ve Ahlak Yasa Teklifi’ni verdik
17 Aralıkta. Hadi hep beraber çıkartalım bunu. Biz Cumhuriyet Halk Partisi
olarak, tam 3 dönemdir, on dört yıldır bu yasayı çıkarmak için çabalıyoruz.
Buradan Sayın Davutoğlu’na sesleniyorum, eğer yolsuzlukla mücadele konusunda
samimiysen, temiz siyaset, dürüst yönetim, açık toplum istiyorsan gel bu yasayı
17-25 Aralık yolsuzlukla mücadele haftasında hep beraber çıkartalım ve siyasete
güveni yeniden inşa edelim. Kanun burada. Bakın ne dedim biraz evvel, üç dönem
geçmiş; 22, 23, 24.
RECEP ÖZEL
(Isparta) – O kanun teklifi, kanun değil o. 
UMUT ORAN
(Devamla) –Tam on dört yıl geçmiş. Her seferinde dedik ki: Gelin beraber bu
siyasi etik yasasını, siyasi ahlak yasasını, siyasette dürüstlüğü hep beraber
çıkartalım. Hadi buyurun çıkartalım, ne duruyorsunuz? İşte kanun, işte Meclis,
işte muhalefet, hodri meydan. (CHP sıralarından alkışlar) 
OSMAN AŞKIN BAK
(İstanbul) – Çıkartırsak Anayasa Mahkemesine gidebilirsiniz, o ihtimal var. 
BAŞKAN –
Teşekkür ediyorum.
MEHMET NACİ
BOSTANCI (Amasya) – Sayın Başkan...
BAŞKAN - Madde
üzerinde Milliyetçi Hareket Partisi Grubu adına söz isteyen Emin Haluk Ayhan,
Denizli Milletvekili. 
MEHMET NACİ
BOSTANCI (Amasya) – Sayın Başkan...
BAŞKAN - Bir
saniye Sayın Ayhan.
Buyurun Sayın
Bostancı. 
MEHMET NACİ
BOSTANCI (Amasya) – Sayın konuşmacı, grubumuza dönük olarak “AKP Hükûmeti
faşizmi” şeklinde bir ifade kullanmıştır. Faşizm sözlerinin toplam
bağlamında...
LEVENT GÖK
(Ankara) – AKP demedi canım. 
MEHMET NACİ
BOSTANCI (Amasya) – Hükûmet kimin Hükûmeti? AKP Hükûmeti. Kendi ifadesi de
oldu. 
HAYDAR AKAR
(Kocaeli) – Devletin hükûmeti ya, nereden çıkarıyorsun?
İLHAN DEMİRÖZ
(Bursa) – AKP Hükûmeti değil, Türkiye Hükûmeti. 
MEHMET NACİ
BOSTANCI (Amasya) – Kendi ifadesi de oldu. Faşizm, gündelik dilde akademik bir
tartışma unsuru olarak değil, hakaret ve suçlama unsuru olarak
kullanılmaktadır. Bu çerçevede söz hakkı talep ediyorum. 
GÖKHAN GÜNAYDIN
(Ankara) - Yasama yürütmeyi mi savunacak şimdi?
BAŞKAN –
Tutanaklara geçti zaten Sayın Bostancı.
Saat 22.00,
lütfen...
LEVENT GÖK
(Ankara) – Sayın bakanlar cevap verirler ona efendim, sağ olun. 
BAŞKAN – Sayın
Ayhan, buyurun. 
UMUT ORAN
(İstanbul) – Bir söz alabilir miyim, affedersiniz? 
BAŞKAN – Lütfen
Sayın Oran.
FATİH ŞAHİN
(Ankara) – Ya, bir şey demedi, söz vermedi, siz niye istiyorsunuz?
UMUT ORAN
(İstanbul) – Sözümün arkasındayım, AKP faşizmini tekrarlıyorum. 
BAŞKAN – Sayın
Oran...
UMUT ORAN
(İstanbul) – Çünkü İstanbul İl Binamız AKP İstanbul İl Başkanlığı tarafından
basıldı. 
BAŞKAN – Sayın
Oran, lütfen...
RECEP ÖZEL
(Isparta) – Mahkeme kararı var ama onda. “Mahkeme kararı yok.” dedin, mahkeme
kararı var onda.
BAŞKAN – Sayın
Ayhan konuşsun, söz vereceğim. 
Buyurun Sayın
Ayhan. 
MHP GRUBU ADINA
EMİN HALUK AYHAN (Denizli) – Teşekkür ediyorum Sayın Başkan. 
Sayın Başkan,
sayın milletvekilleri; tasarının “Gerektiğinde kullanılabilecek ödenekler”
başlığı altındaki 5’inci maddesi üzerinde Milliyetçi Hareket Partisinin
görüşlerini arz etmek üzere söz aldım. Yüce heyeti saygıyla selamlıyorum. 
Bu maddede
personel giderlerini karşılama, yedek ödenek, yatırımları hızlandırma ödeneği,
doğal afet giderlerini karşılama ödeneği var. Sonuncusunu yani doğal afet
giderlerini karşılama ödeneğini dışarıda bırakırsak diğerlerinin burada yer
alması, bütçe kanununda yer alması hususu uygulamada bir pratiklik getirme
açısından bir fayda sağlayabilmekle beraber, ancak bunun 5018 sayılı Kanun’un
ruhuna aykırı olduğunu ifade etmek istiyorum. Neden? Çünkü, yatırımları
hızlandıracaksanız, eğer ilave ödeneğe ihtiyacınız varsa, demek ki yerini
bilmiyorsunuz, nereye koyacağınızı bilmiyorsunuz; birincisi bu. İkincisi,
önceliklerinizi bilmiyorsunuz. Sonra, biraz önce Sayın Bakana iki defa, iki
maddede de sordum “Buradan ak saraya ödenek verildi mi?” diye, cevap alamadım.
Belki “Zaman yetmedi.” diyebilir ikisinde de ama... Özellikle sormak istediğim
husus şuydu: Ben 1980’den beri bütçeyle uğraşan bir insanım. Bu yatırımları
hızlandırma, yedek ödenek vesaire, her zaman bütçelerde olagelen şeyler -5018
sayılı Kanun sonradan çıktı- ama bu olay çok hassasiyeti olan hususlarda... Biraz
önce Sayın eski Maliye Bakanımızla da görüştüm yani barajların tamamlanmasına
çok az bir şey, ödenek yetmemiş, hemen devreye alacaksınız, enerji projeleri
vesaire, çok ihtiyaç hasıl olan hususlarda kullanılmak üzere bu maddeler
kullanılırdı eskiden. Yüksek Planlama Kurulundan, Planlamadan da ne vardı? Buna
onay verilirdi, konuşulurdu. 
Şimdi, tabii,
buraya baktığınız zaman, ben olayın ciddiye alınıp alınmaması hususuna biraz
üzüldüm. Burada ben yanlış anlamadıysam -ki benden önce bizim sözcümüz,
arkadaşımız konuşurken ifade etti- “iş olsun” kabilinden burada birtakım,
usulle ilgili görüşmelerin yapıldığı hususunun zikredilmesi veya buna yönelik
bir şeylerin ifade edilmesi hiç hoş olmadı.
Bir diğeri,
Sayıştayla ilgili husus. Zaten Sayıştayla ilgili hususta benim şahsen çok
üzüntü duyduğum, “tape”lerden ortaya çıkan, Sayıştay mensuplarının,
uzmanlarının, yöneticilerinin neresinin nasıl kırık olduğuna varan sözler
hakikaten son derece nedir? Üzüntü vericidir. Sayıştay, haddizatında, bu
ülkenin hakikaten kurumsal yapısı fevkalade güçlü bir organizasyonu idi. Ancak,
son yıllardaki değişiklikler ve uygulama biçimi bunu ne yaptı? Sıkıntıya soktu.

Diğer hususlara
gelince: Zaten personel giderleriyle ilgili hususları yandaş sendikalarla,
verdiğiniz bir ücretle bağlıyorsunuz, bunda hiçbir sıkıntınız olmuyor. O zaman,
böyle bir personel giderine neden ihtiyacınız var? Kendiniz de sıkıntı
duyuyorsunuz “Bunu karşılayamam.” diye. Bu daha önce vardı, yok değildi. Bu
açıdan da ben Hükûmeti çok büyük bir tenkide maruz bırakmayacağım. 
Yalnız, şöyle
bir husus var: Hükûmetin ekonomi kadrosunda bir arıza var. 2017 yılı millî
gelirini 970 milyar dolar olarak Sayın Başbakana açıklattılar; bakanlar
arkasına, yanına dizildiler, bunu söylediler. Fakat daha önce hedeflere
baktığınız zaman, orada da 2018 yılı için millî geliri 1,3 trilyon diye ifade
ettirdiler. Şimdi, bu aradaki çok büyük farkı, hem de G20’ye giderken, G20’nin
liderliğini alacakken… Dünyanın neresine giderseniz gidin, eğer “Bu hataydı,
biz bunu yanlış söyledik, revize edeceğimiz bir rakamdı.” diye tevil yoluna
değil, gerçekten ifade etmiyorsanız yurt dışında hafife alırlar, adama “deli”
derler. Ben, şahsen böyle bir şeyi Sayın Başbakana, Türkiye Cumhuriyeti’nin
Başbakanına yakıştırmam. Neticede Türkiye Cumhuriyeti’nin Başbakanı. Olayı bu
türlü değerlendirdiğinizde gerçekten ekonomi yönetiminde çok büyük arıza
olduğunu ifade edebilirim.
Sayın Bakan,
belki alanınız veya değil ama şunu ifade etmek istiyorum, Maliye Bakanı olsa
soracaktım: Gerçekten, bu faiz meselesinde Hükûmetin, içindeki problemi,
Hükûmetin, ekonominin farklı kanadındaki insanların faizler konusundaki
düşüncelerini netleştirmesi lazım. Farklı düşünebilirler ama biri, Merkez
Bankası Başkanını sokakta odunla dövmedik hâle bırakacak, bir başkası da farklı
şey söyleyecek. Bunun, Türkiye'nin yurt dışında güvenilirliğine ekonomik
anlamda bakılması açısından çok büyük sıkıntılar ortaya koyacağını söyledim. 
Ben burada
geçen, Ekonomi Bakanına söyledim. Sizden iki önceki bakan da Merkez Bankasıyla
aynı şekilde didişti, söyledi, faiz diye diye gittiler dedim. Bana oradan laf
atıldı, dedi ki: “Faiz lobisi götürdü.” Hâlbuki önceki bakanı -ben dedim, siz
biliyorsunuz, ben tekrar etmek istiyorum- faiz lobisi götürmedi ama ne
lobisinin götürdüğünü sizlerin takdirine bırakıyorum. Gecenin bu saatinde
farklı farklı konuşmanın bir anlamı yok. 
Benim sizden
hassaten ricam Sayın Bakan, bu konuda Hükûmetin ciddiyeti ele alması lazım.
Bakın, ne kadar hassasiyetle rakamlar nereden nereye çıkıyor? Şimdi, akşamın bu
vaktinde rakamlara boğmak istemiyorum ama baktığınız zaman, sizin 2015 yılı
makroekonomik hedeflerinizin şimdiden kadük olduğunu çok net ve açık bir
şekilde söyleyebilirim. 
“Hangi
hedefler?” diyeceksiniz? Enflasyon, işsizlik… Başka ne söyleyeceğiz? Faizde ne
diyorsunuz bilemem, onu siz arkadaşlara aktarın ama bunun dışında da baktığınız
zaman, gerçekten büyüme zaten hangi aşamada görüyoruz, büyümenin ne hâle
geldiğini görüyoruz. Büyümenin bu duruma düşmesi işsizliği ne yapar? Yukarı
doğru çeker, bunu zaten herkes bilir. Ben mart ayında söyledim düşük büyümeyle
çift haneli işsizlik gelecek diye. Yani biz burada konuşurken ileriki
aşamalarda bizim söylediklerimizin de kamuoyu tarafından ve ekonomi çevreleri
tarafından test edildiğini, edileceğini biliyoruz. Dolayısıyla bu hâle
geleceğini biliyorduk ve onun için bugün tekrar geri dönüp baktım ne dedik, ne
diyeceğiz diye. Söylediklerimize inanmadınız ama söylediklerimiz oldu. Bugün
enflasyonla ilgili geldiğiniz nokta, işsizlikle ilgili geldiğiniz nokta,
faizlerle ilgili geldiğiniz nokta, büyümeyle ilgili geldiğiniz nokta… Diğer
ekonomik verilerle baktığınız zaman… Biraz vergiyle ilgili, harcamalarla ilgili
konuşacaktım ama sizin alanınızın biraz dışında, ben Sayın Maliye Bakanı
geldiğinde onları söylerim ama bir şeyi sordum: Bu yatırımları hızlandırma ile
yedek ödenekten eğer bu kaçak saraya, ak saraya, şaşaaya kaynak aktardıysan
vicdanen rahat mısın, Ermenek’teki çocuğu madende vefat eden amcanın o
ayakkabısını gördükten sonra? Bunu sormak istemiştim. Yoksa bizim işi ekonomik
anlamda, ekonomik boyutuyla herkesten daha iyi sayın bakanlarla
tartışacağımızı, onlara neler söyleyebileceğimizi gerek sizin grup gerek
bürokrasi gerek kamuoyu bilir ama üzüldüğüm nokta, gerçekten bu paraların
milletin parası olduğu. Milletin durumu gerçekten bildiğiniz gibi değil,
sıkıntılı. O kaçak saraya harcadığınız para Ermenek’te, Soma’da özel odalar
yapılarak insanların hayatlarının tasarruf edilmesine, korunmasına neden
olurdu.
(Mikrofon
otomatik cihaz tarafından kapatıldı) 
EMİN HALUK AYHAN
(Devamla) – Bunu ifade etmek istiyorum. 
Ben önümüzdeki
maddelerde de konuşacağım, o zaman da diğer hususlara değineceğiz inşallah. 
Teşekkür
ediyorum Sayın Başkan. 
İyi akşamlar
diliyorum herkese, sağ olun.
BAŞKAN –
Teşekkür ediyorum. 
Sayın Bostancı,
sataşma nedeniyle iki dakika söz verdim. Gerekçesini biraz önce izah etmiştiniz
zaten.
Buyurun. 

VI.- SATAŞMALARA İLİŞKİN KONUŞMALAR (Devam)
5.- Amasya Milletvekili Mehmet Naci
Bostancı’nın, İstanbul Milletvekili Umut Oran’ın 2015 Yılı Merkezi Yönetim
Bütçe Kanunu Tasarısı’nın 5’inci maddesi üzerinde CHP Grubu adına yaptığı
konuşması sırasında Adalet ve Kalkınma Partisine sataşması nedeniyle konuşması

MEHMET NACİ
BOSTANCI (Amasya) – Sayın Başkan, değerli arkadaşlar; değerli konuşmacı Sayın
Umut Oran bugün bir mezarlıktan geldiğini söyledi ve duygulu bir ses tonuyla
mazlumiyetten ve mağduriyetten bahsetti. İnsanların mağdur olup olmadığına
ilişkin tartışma bir tarafa, eğer bir mağduriyet hissi varsa bunun her yerde
olduğu gibi Meclis kürsüsünden de ifade edilmesini sonuna kadar destekleriz. Bu
ülkede insanların kendilerini mağdur hissettiklerinde bunu dile getirmeleri bir
haktır, bunu destekleriz, buna sonuna kadar hak veriyorum ama peşinden “AKP
faşizmi”, “AKP Hükûmeti faşizmi” gibi, ne akademik ne de siyasi olarak bir yere
oturmayan bir sözün sarf edilmesini de üzüntüyle karşılarım. Çünkü, faşizme
ilişkin tartışmayı bir kenara bırakıyorum, İtalyan faşizmi, Alman faşizmi,
nasyonal sosyalizm vesaire ama 9 seçimdir seçim kazanan bir siyasi parti, bir
iktidar bu seçimleri kazanıyor ve buna karşı suçlama faşizm olarak dile
getiriliyorsa buradaki varsayım şudur: Türk halkı baskıya boyun eğer ve gider,
korkusuyla oy verir. Oysaki Türk halkı hiçbir şekilde hiçbir zorbalığa baş
eğmez. İstiklal Marşı’nda da söylendiği gibi, CHP’li arkadaşlar da çok iyi
bilirler, “Hangi çılgın bana zincir vuracakmış? Şaşarım!” diyen bir millettir.
Dolayısıyla, burada korku ve baskı değil, kalbini verdiği ve kendisini temsil
ettiğine inandığı bir siyasi heyetin, bir liderin arkasında da sonuna kadar durur,
CHP’li arkadaşların görmesi gereken budur. 
İnsanların
kalbini kazanacaksınız. (AK PARTİ sıralarından alkışlar) Yoksa kendi kaybetme
gerekçelerinizi başkalarına yönelik suçlamalarla telafi ettiğinizde, telafi
etmeye çalıştığınızda netice elde edemezsiniz.
(Mikrofon
otomatik cihaz tarafından kapatıldı)
MEHMET NACİ
BOSTANCI (Devamla) - Ayrıca, bir hususu da bahsedeyim. Bu parti binalarındaki
aramalar mahkeme kararlarıyla oluyor, hukuksuzlukla değil, mahkeme kararıyla
oluyor. Yasa dışı faaliyetlere ilişkin hukuk çerçevesinde…
BAŞKAN – Evet,
teşekkür ediyorum Sayın Bostancı. 
RECEP ÖZEL
(Isparta) – Arama da değil, yasa dışı pankartlar iniyor. 
UMUT ORAN
(İstanbul) – Sayın Başkan…
BAŞKAN – Buyurun
Sayın Oran.
UMUT ORAN
(İstanbul) – Sayın Bostancı, “suçlama” dedi. O konuda açıklık getirmek
istiyorum. 
BAŞKAN – Ne
suçlaması? Söylemedi öyle bir şey. 
UMUT ORAN
(İstanbul) – Hayır, benim suçlama yaptığımı söyledi. 
YAHYA AKMAN
(Şanlıurfa) – Ne yaptı, iltifat mı etti?
BAŞKAN – Hayır,
hangi sözlerle size sataştı, bir izah edin Sayın Oran. Sonuna kadar dinledim,
herhangi bir sataşma söz konusu değil. 
UMUT ORAN
(İstanbul) – “Sataşma” demiyorum, sadece benim söylediklerimi farklı bir
şekilde suçlama olarak niteledi. 
BAŞKAN – Hayır
efendim. Ne söyledi de farklı oldu Sayın Oran? Konuşmayı sonuna kadar dinledim
ben. Size söz verecek herhangi…
UMUT ORAN
(İstanbul) – Benim faşizm…
BAŞKAN – Şimdi,
karşılıklı konuşma usulümüz yok Sayın Oran, bunu biliyorsunuz. 
UMUT ORAN (İstanbul)
– Açıklama getireyim ama. 
BAŞKAN - Ama, o
şekilde istiyorsunuz. Sataşma var mı? Yok. Onu siz de söylüyorsunuz sataşmanın
olmadığını. 
UMUT ORAN
(İstanbul) – Ama, orada haksız bir itham var. Yani, suçlama diye söylenen
haksız bir itham var. 
BAŞKAN – Lütfen,
Sayın Oran, teşekkür ediyorum efendim. 
LEVENT GÖK
(Ankara) – Sayın Başkan, bir dakika yerinden bir açıklamada bulunsun sayın
hatip, tartışmayı sonlandıralım. 
MEHMET NACİ
BOSTANCI (Amasya) – Yapsın efendim. 
BAŞKAN – Sayın
Oran’ın gönlü olacak diye yapacaksak, buyurun Sayın Oran, bir dakika söz
vereceğim size. 
Buyurun. 

V.- AÇIKLAMALAR (Devam)
10.- İstanbul Milletvekili Umut Oran’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşmasındaki bazı ifadelerine ilişkin açıklaması 

UMUT ORAN
(İstanbul) – Ben, tabii ki sandığa, milletin iradesine saygılıyım. Sonuç
itibarıyla, iktidar partisinin bugüne kadarki seçim sonuçlarına herhangi bir
suçlama getirmedim. 
Sayın Bostancı’ya şunu söylemek
isterim: Siz de bir siyasi partide siyaset yapıyorsunuz. İl binalarınız
basılıyor; kanunsuz, hukuksuz aramalar yapılıyor; sizin il, ilçe örgütündeki,
oradaki örgüt üyeleriniz tartaklanıyor. Bu, faşizm değil de ne?
RECEP ÖZEL
(Isparta) – Mahkeme kararı var ya.
UMUT ORAN
(Devamla) – Mahkeme kararı yok. (AK PARTİ sıralarından “Var, var.” sesleri) 
BAŞKAN – Sayın
milletvekilleri, lütfen...
UMUT ORAN
(Devamla) – Hayır, yok. İstanbul’da var, bir tek İstanbul’da var. Mahkeme
kararı yok. 
Bakın, biraz
evvel de söyledim, İstanbul’da birçok ilçemizde, Aydın, Isparta, Kocaeli,
Sakarya’da mahkeme kararı yok, arama kararı hiç yok. 
Yani siz de, ben
de, inanıyorum ki buradaki milletvekili arkadaşlar da, bu konuda, kendi
partilerine empati yaptıkları zaman, kendi partilerini de düşündükleri zaman
bunu hoş karşılamayacaklar. Benim suçlamam budur. Bunun adı faşizmdir. Yani,
bir siyasi partiye kanunsuz emirle…
(Mikrofon
otomatik cihaz tarafından kapatıldı) 
BAŞKAN – Evet,
teşekkür ediyorum. 
MEHMET NACİ
BOSTANCI (Amasya) – Sayın Başkan…
BAŞKAN – Lütfen
Sayın Bostancı… 
MEHMET NACİ
BOSTANCI (Amasya) – Hayır, şunu söyleyeceğim: Eğer Sayın Oran’ın dediği gibi…
BAŞKAN – Sayın
Bostancı, tam on bir saatten bu tarafa buradayız.
Teşekkür
ediyorum. 
MEHMET NACİ
BOSTANCI (Amasya) – …CHP’ye, bırakın, herhangi bir partiye hukuksuz şekilde
girildiyse bunu sonuna kadar protesto ederim. Sayın Oran göstersin, ben de
buradan kınayacağım.
BAŞKAN –
Teşekkür ederim.

III.- KANUN TASARI
VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2015 Yılı Merkezi Yönetim Bütçe Kanunu Tasarısı ile
Plan ve Bütçe Komisyonu Raporu (1/978) (S.Sayısı 656 ve 656’ya 1’inci Ek) (Devam)
2.- 2013 Yılı Merkezi Yönetim Kesin Hesap Kanunu
Tasarısı, 2013 Yılı Merkezi Yönetim Kesin Hesap Kanunu Tasarısına İlişkin
Olarak Hazırlanan 2013 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi, Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 157 Adet
Denetim Raporunun Sunulduğuna İlişkin Sayıştay Başkanlığı Tezkeresi, 2013 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi, 2013 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi, 2013 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi ile Plan ve Bütçe Komisyonu Raporu (1/949, 3/1575, 3/1576, 3/1577,
3/1578, 3/1579) (S.Sayısı: 657) (Devam)
BAŞKAN -
Halkların Demokratik Partisi Grubu adına madde üzerinde söz isteyen Halil
Aksoy, Ağrı Milletvekili. (HDP sıralarından alkışlar)
MEHMET ERDEM
(Aydın) – Sayın Başkan, Aydın Valisiyle görüştüm, mahkeme kararıyla… 
BAŞKAN – Lütfen
sayın milletvekili, oturun.
LEVENT GÖK
(Ankara) – Kaç tane mahkeme kararı var?
MEHMET ERDEM
(Aydın) – Yanlış söylüyor Sayın Oran. Mahkeme kararıyla Aydın Valisi…
LEVENT GÖK
(Ankara) – Bizim değişik pankartlarımız var, hepsini indiriyorlar. 
BAŞKAN –
Buyurun Sayın Aksoy.
HDP GRUBU ADINA
HALİL AKSOY (Ağrı) – Sayın Başkan, değerli milletvekilleri; 2015 Yılı Bütçe
Yasa Tasarısı’nın 5’inci maddesi üzerinde söz aldım. Genel Kurulu saygıyla
selamlıyorum. 
Bundan on dört
yıl önce yani 19 Aralık 2000 tarihinde Türkiye cezaevlerinde unutulmayacak bir
katliam yaşandı. Bugün en çok hak ihlallerinin yaşandığı ve o dönemi savunanların
bugün şikâyet ettiği F tipi cezaevlerine karşı ölüm orucuna giren yüzlerce
tutsağa, ağır silahlar, greyderler, gazlar ve inşaat malzemeleriyle, çatılar
kırılarak, pencereler parçalanarak içeriye girildi ve insanlar katledildi. 
Medyaya yansıtılan, sözüm ona Hayata
Dönüş Operasyonu, aslında "Tufan" ismi verdikleri operasyonlar
neticesinde 28 insan katledildi. Hatırlanacağı üzere, 20 cezaevine eş zamanlı,
10 binin üzerinde güvenlik güçleriyle müdahale edildi. Bayrampaşa Cezaevinde
yaşananlar aynı bir film sahnesi gibiydi. Orada yanarak can verenlerin ve
yaralıların görüntüsü hâlâ hafızalarda canlı olarak duruyor. 
Dönemin Adalet
Bakanı Hikmet Sami Türk, 28 insanın yaşamını yitirdiği, 237 insanın ağır
yaralandığı ve cezaevinin neredeyse enkaza dönüştüğü katliamı başarılı
bulduğunu açıklıyor ve o zaman aynen şöyle söylüyordu: "İnsanların göz
göre göre ölüme sevk edilmesine devletin seyirci kalması düşünülemez. Bu
nedenle 20 cezaevinde bir müdahale kaçınılmaz hâle gelmiştir. Müdahalenin
amacı, insanların hayatını kurtarmaktır.” Nasıl kurtarmaksa… “Operasyon şu ana
kadar tam bir başarı ile yürütülmüştür. Herhangi bir zayiat yoktur."
Ölümler var, 28-29 kişi, 237 insan yaralı ama zayiat yok. 
Peki, ne olmuştu
da bu devlet on binlerce güvenlik görevlisi ile yurttaşların kaldığı
cezaevlerini savaş alanına çeviriyordu? En doğal hakları olan protesto hakkını
kullanarak açlık grevine girmişlerdi, bedenlerini ölüme yatırmışlardı. F tipi
cezaevi koşullarının ağır olduğunu söylüyorlardı; haklıydılar, gerçekten de F tipi
cezaevleri insan haklarına aykırı bir mekândır. Ne ilginçtir ki o gün F tipi
cezaevlerini savunanlar, daha sonra F tipi cezaevine girdikten sonra bu
cezaevlerinin çok kötü cezaevleri olduğunu söylüyor ve şikâyet ediyorlardı.
Demokrasi, insan
hakları, hukuk bir gün herkese gerekecek. Dün yaptırdığınız cezaevleri, yarın
size mekân olabilir. Tarihte bütün diktatörler ve diktatöryal yönetimler halka
hesap vermişlerdir. Bu uygulamanın sahipleri de hesap vereceklerdir. 
Cezaevleri bu dönemde toplama kampları
hâline geldi sayın milletvekilleri. Her türlü insan hak ve gereksinimlerinin
gasbedildiği yerler olan bu cezaevlerinde artık insanlar çok zor koşullar
altında yaşıyorlar. Cezaevlerinde insan hakları ihlallerinin en çok yaşandığı
dönem bu dönemdir. Bu iktidar döneminde cezaevi mevcudu 2 katına çıktı, ilk
defa tutuklu sayısı hükümlü sayısını aştı. Binlerce çocuk, taş attılar diye ve
benzer gerekçelerle bu dönemde, Pozantı’da, Antalya’da, Mardin’de, Sincan’da
taciz edildiler, tecavüze uğradılar ve her türlü fiziki saldırıyı gördüler.
Yine, hiçbir
dönemde cezaevlerinde nakil ve sevkler bu dönemdeki gibi sürgüne
dönüştürülmemişti. Bir gecede yüzlerce tutsak ülkenin bir ucundan öbür ucuna
sürüldü ve bu yapılırken hiçbir makul gerekçe gösterilmediği gibi aynı şekilde
aileleri de cezalandırıldı.
Değerli
milletvekilleri, cezaevlerinde bugün yaşanan en önemli ve en acil sorun elbette
ki hasta tutsakların ve hükümlülerin durumudur. Bakınız, defalarca bu kürsüden
ve başka platformlarda dile getirdik. Şu an durumu ağır olan hasta tutuklu ve
hükümlülerin durumu hiçbir şekilde siyasete malzeme edilmemelidir, pazarlık
konusu da yapılmamalıdır. Şu an Türkiye genelinde, son verilere göre 166'sı
ağır olmak üzere 600 civarında hasta tutuklu bulunmaktadır. Bunların birçoğu
cezaevinde tek başına yaşamını idame ettirme imkânlarına da sahip değil. Ne
yazık ki Adli Tıp Kurumu tamamen siyasi saiklerle vermiş olduğu kararlarla
tahliye taleplerini de reddediyor. Adli Tıp Kurumunun "Tahliye
edilmelidir." şeklindeki nadir kararlarını ise cumhuriyet savcıları
“Tahliyesi sakıncalıdır.” gerekçesiyle -bu kararları- boşa çıkarıyorlar. Adli
Tıp Kurumunun bu muazzam yetkileri esas itibarıyla sınırlandırılmalı ve bu
tekel mutlaka kırılmalıdır. Adalet Bakanlığınca belirlenen tam teşekküllü
hastanelerin sağlık kurullarınca düzenlenen raporların Adli Tıp Kurumunun
onayına sunulması ile ilgili düzenleme de mutlaka kaldırılmalıdır.
Değerli
milletvekilleri, cezaevlerinden bahsederken dikkatlerinizi ağır insan hakları
ihlallerinin yaşandığı başka bir cezaevine, İran’a çekmek istiyorum. Urmiye
Cezaevine… Urmiye, diğer adıyla Rizaiye, İran'da yer alan bir Kürt kentidir.
Evet, bu cezaevinde 29 Kürt tutsak, tam otuz gündür açlık grevindeler. İran
rejiminin totaliter ve baskıcı uygulamalarına karşı bu arkadaşlar bedenlerini
ölüme yatırmışlar. İçlerinde bazılarının durumu gittikçe ağırlaşıyor. İran
devleti dünyada ölüm cezasını en çok uygulayan ülkelerden biri hâline
gelmiştir. Rejim, ölüm cezası uygularken özellikle kendi siyasetine muhalif
olan ve hakları için mücadele eden kişilere yönelik de ölüm cezasını bir
intikam ve cezalandırma aracı olarak kullanmaktadır.
Türkiye yanı
başında cereyan eden bu insanlık dışı uygulamalara sessiz kalamaz. “Kardeşim”
dediğimiz Kürtler orada düşüncelerinden ötürü idam ediliyor. 
Kaldı ki bunların içerisinde sadece Kürtler yok, Beluciler ve Azeriler de var.
Ancak, Hükûmetin en ufak bir tepki vermiyor olması, bir sessizlik içerisinde
olması, aynı zamanda duygusal kopuşlara da neden olabilir. 
Mısır'a,
Suriye'ye, Filistin'e duyarsız kalmayan Hükûmetin neden İran'da Kürtlerin
katledilmesine sessiz kaldığını da anlamak mümkün değildir. Ne yaman
çelişkidir, görülüyor. Aynı idam cezalarını İsrail Filistinlilere uygulamış
olsaydı, burada kıyamet kopardı. "Kahrolsun İsrail!" sloganları
atarak bu kürsüye bazı milletvekilleri Filistin atkılarıyla çıkıp gösteri
yapacaklardı. 
Şimdi, bakın,
burada bir resim var. Değerli milletvekilleri, bu resim İran Molla rejiminin
idam ettiği bir özgürlük sevdalısının idam anıdır. Bu tabloya iyi dikkat edin.
Birkaç saniye sonra bu insan, boynundaki ip makaraya bağlı olarak çekilecek ve
öldürülecektir. Ama o insan ölüme giderken özgürlüğü ve yaşamı gülerek, el
sallayarak selamlıyor. Buyurun. 
Şimdi, ben de şu
an, Urmiye Cezaevinde bedenlerini ölüme yatırarak zulme baş eğmeyen ve otuz
gündür açlık grevi direnişini sürdüren bu 29 devrimciyi buradan selamlamak
istiyorum. Haklı ve onurlu mücadelelerini de destekliyorum. 
Değerli milletvekilleri, Türkiye
tarihinde Zilan gibi, Dersim gibi, Maraş gibi, Çorum gibi, Sivas gibi, Roboski
gibi, Paris gibi katliamlar yaşanmış, biliniyor. 
19-26 Aralık
tarihleri arasında Maraş'ta da bir katliam yaşandı; 100'den fazla da insan
katledildi. Ne yazık ki Maraş katliamı, toplumsal tarihin aydınlatılmamış
olaylarından biridir. Katliamın üzerinden otuz altı yıl geçmiş olmasına rağmen
olaylardan herhangi bir şekilde yargılananlar ciddi bir cezayla karşılaşmamış
ve bunların birçoğu da aklanmıştır. 12 Eylül yargılamaları âdeta onları aklar
bir duruma gelmiştir. Saldırılar sonucunda, resmî verilere göre, 105 kişi öldü, 176 kişi yaralandı, 210 ev, 70 iş
yeri tahrip edildi. Kıyım, göçe zorlama ve insanların yerlerini yurtlarını terk
ettirilmesi sonucunda bugün yaşanan durum ise, bu insanların asgari demokratik
görevleri açısından ve haklarını korumak açısından ortaya koymak istedikleri
bir miting de yasaklandı. 
(Mikrofon
otomatik cihaz tarafından kapatıldı)
HALİL AKSOY
(Devamla) - O mitingi yasaklayan anlayış ile o dönemde insanları katleden
anlayış arasında esas itibarıyla bir fark yok. Bu nedenle ilgili vali derhâl
görevden alınmalıdır. 
Elbette ki
Türkiye’de yaşanan başka, çok önemli olaylar da var. Roboski aydınlanmamış,
Paris aydınlanmamış, birçok olay takipsiz kalmış. 17 yaşında bir çocuk
geçenlerde katledildi. Arkasından dün, Kadir Çakmak katledildi. 
Yine,
Doğubayazıt’ta Roboski’dekiler gibi sınır ticareti yapmak için diğer tarafa
geçip bu tarafa gelen bir şahıs ensesinden vurularak katledildi. Bunlara karşı
duyarlı olmamak mümkün değil.
BAŞKAN – Sayın
Aksoy, teşekkür ediyorum. 
HALİL AKSOY
(Devamla) – Bu nedenle bu duyarlılığın Meclisimizde olması ve ilgililerin de
bunun üzerine gitmesi gerekmektedir. 
Bu duygularla
hepinizi selamlıyorum. (HDP sıralarından alkışlar)
BAŞKAN – Madde
üzerinde şahsı adına söz isteyen İsmet Su, Bursa Milletvekili.
Buyurun Sayın
Su. (AK PARTİ sıralarından alkışlar)
İSMET SU (Bursa)
– Sayın Başkan, değerli milletvekilleri; 2015 yılı Merkezi Yönetim Bütçe Kanunu
Tasarısı’nın 5’inci maddesi üzerinde şahsım adına söz almış bulunmaktayım.
Sizleri saygıyla selamlıyorum. 
Konuşmamda
öncelikle seçim bölgem olan Bursa iliyle ilgili bazı bilgileri aktarmak
istiyorum. 
Bursa her bir
köşesi birbirinden güzel olan, ülkemizin gerçekten nadide şehirlerinden
birisidir. Tarihiyle, kültürüyle, bugünkü konumu itibarıyla Bursa gerçekten
üreten bir şehirdir. Bursa üretimiyle millî gelire katkıda bulunan, her geçen
gün artan üretim gücüyle ülkemize artı değerler katan bir il olarak kendisine
düşen vazifeleri layıkıyla yerine getirmektedir. Ülkemizin gelecekteki
hedeflere ulaşmasında Bursa’nın katkısı önemlidir. Bursa’mızın plakası 16’dır.
Ben 16 rakamı üzerinden bazılarının yaptığı gibi anlaşılmaz hesaplar yapmadan
Bursa’yı anlatmak istiyorum.
Değerli
milletvekilleri, Bursa 2002-2013 yılları arasında dış ticaret hacmini 4 kata
yakın artırırken, üretimi Bursa’da olup şirket merkezi Bursa dışında olan
ihracatçılar hariç, ihracatını 3 kattan fazla artırdı. Bursa vergi gelirlerini
de 4 kattan fazla artırdı. 
Peki, bu dönemde
Bursa’ya bizler neler yaptık? Bursa’ya 1,2 milyar TL’lik eğitim yatırımı
yaptık. Okul öncesi eğitim yüzde 10’dan yüzde 60’lara çıkarıldı. Geçmişi
unutmamak için bir kez daha hatırlatmak isterim ki ders kitapları da ücretsiz
dağıtıldı. 
Bütçeden sağlığa
yaklaşık 600 milyon TL pay ayrıldı. 
Milletimizin
geleceği olan gençlerin spor yapma imkânları artırıldı. Spor tesisleri ve spor
kulübü sayıları 2 kat artırıldı. 
Haberleşme ve
ulaşım yatırımlarında Bursa zirve noktalarına ulaştı. Bölünmüş yol uzunluğu 200
kilometreden 432 kilometreye çıkarıldı. Ayrıca yollar daha güvenli hâle
getirildi. Yapımı hızla devam eden İstanbul-Bursa-İzmir otoyolu tamamlandığında
Bursa bir cazibe merkezi olacak ve ulaşımın adı burada değişecektir. Kara
yollarındaki örnek çalışmalarla yetinmeyen AK PARTİ iktidarımızın demir
yollarında yaptığı önemli bir hamle de Bursa-Bilecik Yüksek Hızlı Demir Yolu
Hattı’dır ki hat tamamlandığında Bursa’dan Ankara’ya ulaşım sadece iki saat on
beş dakikada olacaktır. 
Aile ve sosyal
politikalar alanında 1 milyar TL’ye yaklaşan yardım ve yatırımlarla ihtiyacı
olan tüm hemşehrilerimizle bağ kurarak sorunlarının çözümüne katkıda bulunduk.
Muhalefete verdiğimiz bir rahatsızlık olarak da sosyal yardım miktarlarında 20
kattan fazla artış sağladık.
Değerli
milletvekilleri, dağıyla ovasıyla, adı gibi yeşil olan Bursa’mızın verimli
topraklarının baraj ve göletlerle sulanmasını sağladık. Meyve ve sebze
üretiminde iddialı olan Bursa’mız, kurulan bal ormanları sayesinde bal
üretiminde de söz sahibi olacaktır. Kestane şekeri üretimiyle adını duyuran
Bursa’da, 2013 yılında 100 bin kestane fidanı dikildi. Başkalarının sözde ağaç
sevgisine karşılık, 2002-2013 yılları arasında 42 milyon fidan dikerek orman
zenginliğine katkıda bulunduk. Türkiye'nin kalkınmasında önemli bir paya sahip
olan Bursa ilimizde, sanayinin gelişmesine ve önündeki engellerin
kaldırılmasına önem verilirken sosyal güvenlik alanında da insanı merkeze alan
yatırımlar yapıldı. 
Velhasıl,
2002’den bu yana Bursa’ya yapılan yatırımların toplamı güzel bir tevafuk sonucu
16 milyar TL’ye ulaştı. Demek ki 16 rakamı sadece Bursa’nın plakası değilmiş.
Milletvekili seçimlerinde 2002’de 16’da 12; 2007’de 16’da 10; 2011’de 18’de 11
yaptık, inşallah 2015’te 18’de en az 16 olacaktır. (AK PARTİ sıralarından
alkışlar) 
HAYDAR AKAR
(Kocaeli) – Hayal bile göremezsiniz!
İSMET SU
(Devamla) – Sayılar üzerinden konuşacaksak bu şekilde konuşmalıyız değerli
milletvekilleri. 3 Kasım 2002’de milletin emaneti ehline teslim etmesinden bu
tarafa on iki yıl geçti.
HAYDAR AKAR
(Kocaeli) – TOKİ binalarından bahsetsene, Bursa’yı ne hâle getirdi.
İSMET SU (Devamla)
– On iki yılı aşan bu zaman içerisinde milletin verdiği yetki ve aralıksız
sürdürdüğü destekler sayesinde, ülkemize ve milletimize hizmetler yapma
fırsatını elde ettik. Bu nedenle Rabb’imize ne kadar şükretsek azdır.
Muhaliflerimizin siyasi bir yapılanma içerisinde olmasını demokrasilerin
vazgeçilmez unsuru olarak normal karşılıyoruz fakat bunun dışında, modern
çağının Alamut Kalelerinde saklanan ve Hasan Sabbah’ın izinden giderek millî ve
manevi değerlerimizi sulandırmaya çalışanlar ve onların bu gerçek yüzleri
ortaya çıktıktan sonra da hâlâ onlarla birlikte hareket etmeye niyetlenenler
vardır ki asıl bunlar dikkat çekicidir. 
Bugüne
kadar kendilerini gizlemeye çalışarak yaptıklarını, artık, milletimiz gördü,
hepimiz gördük. Ülkemizin ve milletimizin ilerlemesine hiçbir şekilde engel
olunamayacaktır diyor ve 2015 yılı bütçemizin milletimize ve ülkemize hayırlı
olmasını temenni eder, Genel Kurula saygılar sunarım. (AK PARTİ sıralarından
alkışlar)
BAŞKAN
– Madde üzerinde şahsı adına söz isteyen Demir Çelik, Muş Milletvekili.
Buyurun
Sayın Çelik.
DEMİR
ÇELİK (Muş) – Çok teşekkürler Sayın Başkanım.
Sayın
Başkanım, değerli milletvekilleri; ben de sizleri şahsım ve partim adına
saygıyla selamlıyorum. Görüşülmekte olan 2015 bütçesinin 5’inci maddesi üzerine
şahsım adına söz aldım ama ben, daha çok demokrasi ve demokrasiden ne
anlaşılması gerektiğine dair düşüncelerimi paylaşacağım. 
Sayın
Başkan, değerli milletvekilleri; tarih boyunca hiçbir düşünce, zamanı
geldiğinde, hiçbir egemenlikçi güç tarafından engellenememiştir, engellenemez
de. Tarih sürekli değişecekse değişimin dönüşüme yönelik olan ivmesini hiçbir
güç, hiçbir erk, hiçbir zalim, padişah da olsa, kral da olsa, imparator da olsa
engelleyemez. Zamanı gelmiş düşüncenin kendi mecrasında demokratik ve meşru
zeminde yürümesine yardımcı olmak insan olmanın da tarihsel, sosyal varlık
olmanın da gereğidir. Ama ne yazık ki “kör gözüm parmağına” misali inat ve
mevcudun tekrarından öte bir anlam ifade etmeyen yaklaşımlarımız bize zaman
kaybettiriyor, emek kaybettiriyor. “İsrafın kendisi günahtır.” diyor olmamıza
rağmen, emeğin de kaynağın da zamanın da kaybedilmesine göz yumuyoruz.
Sayın
Başkan, değerli milletvekilleri; Türkiye’de, otuz iki yıldır 5 askerî
diktatörün var ettiği Anayasa’yla yönetilmeyi kendimize hak gördük, görüyoruz.
Bu Anayasa’dan beslenen, bu Anayasa’nın ruhuyla şekillenen kanunlarla,
yasalarla bu toplumu, toplumun dinamiklerini yönetmeye çalışıyoruz. 5 faşist
generalin hazırladığı Anayasa’dan kaynaklı kendilerini, yaşlı ve hasta
olmalarına bakmaksınız yargılıyoruz -bu yargılamanın da zaman aşımına
uğrayacağı muhakkaktır- ama gelin görün ki zihniyetiyle, Anayasa’sıyla,
kanunlarıyla hesaplaşmıyoruz. Bu bir paradokstur, bu bir ironidir, bu bir
çelişkidir. Ya gerçekten biz darbelerle yönetilmekten haz duyuyoruz,
hesaplaşmak istemiyoruz ya da gerçekten bu konudaki düşüncelerimizle
çelişiyoruz. 
Sayın Başkan,
değerli milletvekilleri; otuz iki yıldır dünya şampiyonluğunu elimizde tutuyor
olabiliriz; yüzde 10 seçim barajlarıyla biz, 208 devlet arasında 1’inciliğe
oynamış olabiliriz. Ama, bu bizi ileri demokrasiye, bu bizi demokratik hukuk
devletine götürmez, götürmeye de yeter bir kıstas değil.
Seçimle, Siyasi
Partiler Yasası’yla, genel başkanlarımızın iki dudağıyla seçilen kişiler
olmaktan kaynaklı, görevimizi ifa ettiğimizi düşünüyor olabiliriz ama
demokratik ve bu manada katılımcı olmadığımızdan hareketle sorunları,
sıkıntıları yaşıyoruz.
Hazine yardımı:
Düşününüz bu Mecliste 550 milletvekilinin 35’ini teşkil eden Halkların
Demokratik Partisi hazineden yardım almıyor. 3 siyasi parti, Anayasa’nın ve
ilgili yasaların verdiği haktan hareketle hazineden yardım alabilmenin
haklarına sahipken, adil ve eşitlikçi bir seçime girdiğimiz iddiasında kimse
bulunamaz. Hazineden kuruş para almayan, örgütleri ve siyasal faaliyetleri
engellenen bir Halkların Demokratik Partisiyle, katrilyonları götüren siyasi
partilerin eşit koşullarda mücadele ettiği söylenemez. O nedenle, gerçekten, bu
ülkede biz kalıcı işler yapmak istiyorsak hukuka uygun, demokratik anlayışın,
zihniyetin egemenliğine inanan bir noktadan soruna yaklaşmamız lazım. Yüzde 10
seçim barajı ayıbından kurtulamadığınız, farklı düşüncelerin, kimliklerin
kendini temsil edebilme hakkının ve yolunun açılmadığı bir ülke demokratik
olamaz. 
Sayın
Başkan, değerli milletvekilleri; o nedenle, bir düşünce nasıl ki zamanı
geldiğinde zalimler tarafından engellenemezse, düşünceden korkarak, düşünceden
sinerek ve farklı düşüncelerin sinerjisinden ürkerek kendinizi demirden kafese
de hapsetseniz, kendinizi kaledeki surların arkasına da hapsetseniz, gizleseniz
de kurtuluş yok. Ya değişeceğiz ya değişeceğiz. Değişmeyen tek şey, değişimin
kendisidir. Değişime direnmek tarihi tersine döndürmektir. Bu da ilericilik
sayılamaz, olsa olsa statükonun devamından beslenmektir, bunun da kimseye bir
faydası olmadığını ifade ediyor, saygılar sunuyorum. (HDP ve CHP sıralarından
akışlar) 
BAŞKAN
– Evet, teşekkür ediyorum. 
Soru-cevap
işlemi yapılacaktır. 
Sayın
Işık… 
ALİM
IŞIK (Kütahya) – Teşekkür ediyorum Sayın Başkan. 
Sayın
Bakan, 2014 yılı bütçesinden personel giderlerinin karşılanması, yedek ödenek,
yatırımları hızlandırma ve doğal afet giderlerinin karşılanması kalemleri adı
altında Maliye Bakanı olarak tarafınızdan nerelere toplam ne kadar ödenek
aktarılmıştır? Bununla ilgili bir açıklama yapabilir misiniz çünkü madde
bununla ilgili.
İkincisi,
sorumu tekrarlıyorum: Kaçak sarayla ilgili olarak Ankara Büyükşehir Belediyesi
“Başbakanlık Hizmet Binaları” adı altında yapılan mevcut 97 bin metrekarelik
kapalı alan için metrekare birim fiyatı 800 lira olmak üzere 78 küsur milyon
TL’lik maliyet göstermektedir ama siz 1,37 milyar TL’lik bir rakam açıkladınız.
Aradaki 20 kata varan fark nereden kaynaklanmaktadır? Hangi rakamlar doğrudur? 
Üçüncü
soru olarak da: Tarım Bakanı ile sizin aranızdaki bu kadro uyuşmazlığı konusu
çözülebildi mi? Ziraat, gıda, su ürünleri, balıkçılık teknolojisi mühendisliği
ve veteriner hekimler için hanginiz doğru söylüyor?
BAŞKAN
– Sayın Akar… 
HAYDAR
AKAR (Kocaeli) – Biraz evvel AKP Bursa milletvekili Bursa için tabii
yatırımları anlattı; ne güzel. Keşke AKP Kocaeli milletvekilleri de bunu
dinleseydi de “Biz niçin buradayız?” diye kendilerini bir sorgulasaydılar diye
düşünüyorum.
Şimdi, Sayın
Bakan, 2015 yılında merkezî yatırım bütçesinden Kocaeli iline ayrılan yatırımın
tutarı nedir? Ayrılan bu tutarla 81 il içerisinde Kocaeli’nin sıralaması nedir?

Yine, Kocaeli
ilinde 2014 yılında tahakkuk eden vergi ne kadardır son ay itibarıyla, belki
aralık ayı gelmemiştir? Tahsil etme oranı nedir?
Kocaelililerin
ödemiş olduğu verginin yüzde kaçı kamu yatırımı olarak kendilerine, Kocaeli
iline dönmektedir?
Teşekkür
ediyorum. 
BAŞKAN –
Teşekkür ediyorum.
Sayın Ayhan…
EMİN HALUK AYHAN
(Denizli) – Teşekkür ediyorum Sayın Başkan. 
Sayın Başkan,
ben yine sorumu yineliyorum. Yedek ödenek ve yatırımları hızlandırma
ödeneğinden 2014 yılında ak saraya ödenek tahsis ettiniz mi Sayın Bakan?
Teşekkür ederim.
BAŞKAN – Sayın
Kuşoğlu…
BÜLENT KUŞOĞLU
(Ankara) – Teşekkür ederim Sayın Başkan.
Sayın Bakanım,
büyük kamu projelerine, gerçekten, ithal edilen ürünlerle ilgili bütçede
herhangi bir takibat yapamıyor musunuz? Demin bunu belirttiniz de onu merak
ettim.
Teşekkür ederim.
BAŞKAN – Sayın
Bakan, buyurun.
MALİYE BAKANI
MEHMET ŞİMŞEK (Batman) – Teşekkür ederiz arkadaşlar. 
Bir önceki
seansta sorulan bir soru vardı rezervlerle ilgili olarak, ben de demiştim
“Önüme gelirse vereceğim.” diye. Toplam rezervlerin -yani döviz, altın dâhil-
toplam dış borç stokuna oranı 2002’de yüzde 21,7, 2013 sonu yüzde 33,7, 2014
ikinci çeyrek itibarıyla yüzde 33,2; kısa vadeli borçlara oranı ise 2002
yılında yüzde 170,9, 2013’te yüzde 101,3, 2014 ikinci çeyreğinde yüzde 102,2.
Dolayısıyla, toplam rezervlerin toplam dış borca oranında bir iyileşme var ama
kısa vadeli borçlara oranında bir kötüleşme söz konusu. Bu şunu ifade ediyor:
Özellikle, ticaretin finansmanı açısından bankalarımız kısa vadeli bir
borçlanma sürecine girdikleri bu rakamlardan -aslında detaylarına ben biraz
vâkıf olduğum için- çıkıyor ortaya ama reel sektörün borcunun çok büyük bir
kısmı orta, uzun vadeli. Bizim bir miktar rezerv biriktirmemizde tabii ki fayda
var ama şunun da altını çizeyim: Dalgalı kur sisteminde rezerv tek başına
yeterli olmuyor. Buyurun, işte en güzel örnek kuzeyimizdeki ülke; yaklaşık
yarım trilyon dolar kısa süre öncesine kadar bir rezervi vardı fakat orada
dalgalı kur sistemi olmadığı için –yeni geçiş yapıldı- gördüğünüz gibi epey bir
piyasada çalkantı yaşandı. Yani, tek başına yüksek rezerv varlığı sorunu
çözmüyor, önemli olan makropolitikaların genel anlamda sağlıklı bir yapıya kavuşmuş
olması, temellerin sağlam olması.
Yine, daha önce,
önüme gelirse cevap vereceğim dediğim bir soru var, o da şu, bir arkadaşımız
dedi ki: Mülkiyeti TTA Gayrimenkul AŞ’ye ait -eski Tütün, Tütün Mamulleri,
Tuz ve Alkol İşletmeleri Anonim Şirketi- iken 4046 sayılı Özelleştirme
Uygulamaları Hakkında Kanun’un 2’nci maddesinin (i) bendine isnaden
Özelleştirme Yüksek Kurulu kararıyla zamanında Tatvan’da belediye hizmetlerinde
kullanılmak üzere bedelsiz verilmiş. Fakat, bu bedelsiz olarak verilen -yani tabii
ki kamu hizmeti için kullanılmak üzere belediyeye verilen- arsa üzerinde,
gayrimenkul üzerinde, maalesef, herhâlde belediyenin bir şekilde “okey”iyle bir
alışveriş merkezi yapılmış ve ondan dolayı da biz Maliye olarak amacına aykırı
kullanılması nedeniyle, 5/2/2014 tarihli ÖYK kararıyla geri almışız.
Dolayısıyla, geri almada burada çok açık ve net. Şu anda, şunu da söyleyeyim:
Tatvan Belediyesini de 2014 yılında AK PARTİ kazanmış. Ona rağmen, biz göz
yummamışız ve burayı geriye almak üzere bir ÖYK kararı çıkartmışız. Sadece
bilginize.
Şimdi, gelelim
az önceki sorulara.
2014 bütçesinde şöyle çünkü arkadaşlar
rakamları içerdiği için önüme
koydular: Şimdi, burada personel giderleri ödeneği 725, yedek ödenek 1 milyar
199, doğal afetler 95, yatırımları hızlandırma 1 milyar 58. 
Şimdi, Ankara
Büyükşehir Belediyesinin bir hesabını sordunuz, hiçbir bilgim yok. Onu
belediyeye yöneltirseniz belki size yardımcı olurlar. 
Tarım Bakanıyla
kadro noktasında… Değerli arkadaşlar, rakamları vermedi arkadaşlar ama ben çok
iyi biliyorum ki son yıllarda, hiçbir dönemde olmadığı kadar, TARGEL kapsamında
herhâlde 10 bini buldu bizim verdiğimiz eleman sayısı. Takdir edersiniz ki
birçok bakanlığın ilave eleman noktasında talepleri var. Ama, yakın dönemde,
şöyle son birkaç yıla baktığınız zaman 100-130 bin arasında eleman vermişiz
kamuya ama önümüzdeki yıllarda artık bunu azaltacağız. Bundan sonra o kadar
yüksek miktarda kamuya personel vermeyeceğiz çünkü birincisi, personel ihtiyacı
iddia edildiği gibi -bir norm şeye göre gitmemiz lazım- çok yüksek değil;
ikincisi de tabii ki personel giderlerinin şu anda bütçe içerisindeki payı
yüzde 30’a dayanmış durumda. Biz belediyeler için kural getirmişiz.
Belediyelere diyoruz ki: “Personel gideriniz yüzde 30’u aşamaz.” Merkezî
Hükûmette yüzde 30’u aşma noktasına gelmiş. 
Kocaeli’yle
ilgili spesifik rakamlar sordunuz, şu anda önümde yok ama gelirse memnuniyetle
sizinle paylaşırız. Kocaeli’nde ben sadece şunu söyleyeyim: TÜPRAŞ’ın varlığı
nedeniyle ve TÜPRAŞ bütün Türkiye’de sattığı akaryakıtın vergisini peşin
ödediği için, orada vergi gelirlerinin yüksek olması kadar doğal bir şey yok.
Ama, tüketim Batman…
HAYDAR AKAR
(Kocaeli) – Diğer fabrikalar da İstanbul’da ödüyor Sayın Bakan. Pirelli’si,
Goodyear’ı, Brisa’sı İstanbul’da ödüyor, onu örnek vermeyin.
MALİYE BAKANI MEHMET ŞİMŞEK (Batman)
– Şöyle, şunu da söyleyeyim: Yani Gaziantep’te de siz benzin tüketseniz,
Sivas’ta da benzin tüketseniz TÜPRAŞ üzerinden o vergiler ödeniyor.
Dolayısıyla, vergilerin yüksek… Ama, şunu da bilelim arkadaşlar: Türkiye’nin
dört bir tarafının farklı ihtiyaçları var, farklı imkânları var. Yani, biz
Kocaeli’ne de tabii ki en güçlü desteği vereceğiz, altyapısını her türlü…
HAYDAR
AKAR (Kocaeli) – Rakam kaç Sayın Bakan?
MALİYE
BAKANI MEHMET ŞİMŞEK (Batman) – Rakamlar gelecek, geldiğinde paylaşacağım.
HAYDAR
AKAR (Kocaeli) – Tamam, peki.
MALİYE
BAKANI MEHMET ŞİMŞEK (Batman) – Ama, şu anda aniden, bir ille ilgili spesifik
soru soruyorsunuz.
HAYDAR
AKAR (Kocaeli) – Ama, o mantık, deminki mantık yanlış bir mantık.
MALİYE
BAKANI MEHMET ŞİMŞEK (Batman) – Sayın Ayhan’ın sorusuna gelince, şimdi, kamuda
bir bina yapılıyorsa o yatırım niteliğindedir. Dolayısıyla, ya ilgili
bakanlığın, idarenin bütçesine para konulmuştur -ki 2014 yılında muhtemelen
vardır, detaylarını bilmiyorum- ya da para yoksa yatırımları hızlandırma
ödeneğinden aktarma var olabiliyor ama bu konuda bir bilgim yok. 
“Kamu
projelerinde ithal edilen ürünleri takip etmiyor musunuz?” Değerli arkadaşlar,
kamu projelerinde ne türden girdilerin kullanılacağının detayını, hesabını,
kayıtlarını ilgili idareler tabii ki tutar ve gerekirse Sayıştay tarafından en
ince detayına kadar incelenir. Ama, bir Maliye Bakanı olarak benim o detayları
bilmemin ne bütçe yönetimi açısından ne de kamu yönetimi açısından çok fazla
bir anlamı olmadığı için ben… O veriler de var mı, yok mu Bütçe Genel
Müdürümüze sorarız. Ama, şunu açık ve net olarak söyleyeyim: Kesin hesapta,
Sayıştay denetimi sürecinde, bahsedilen, burada sorduğunuz her konuyla ilgili
gerekli çalışmalar yapılıyor. Bir çerçevede zaten ilgili idareler de buraya
geliyor, o idarelerin tamamına bu soruları yöneltebilirdiniz, muhtemelen
yöneltmişsinizdir.
Ben,
aşağı yukarı bütün sorulara cevap verdim.
Teşekkür
ediyorum Sayın Başkan.
BAŞKAN
– Evet, bu geniş cevaplardan dolayı teşekkür ediyorum Sayın Bakan.
5’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Sayın
milletvekilleri, programımız gereğince bugünkü görüşmeler tamamlanmıştır.
Programa
göre 2015 Yılı Merkezi Yönetim Bütçe Kanun Tasarısı’nın oylanmamış maddelerini
görüşerek oylamalarını yapmak için 20 Aralık 2014 Cumartesi günü saat 11.00’de
toplanmak üzere, birleşimi kapatıyorum. 

 Kapanma
Saati: 22.49







(*) 656 ve 656’ya 1’inci Ek ve 657 S. Sayılı
Basmayazılar ve Ödenek Cetvelleri 10/12/2014 tarihli 25’inci Birleşim
Tutanağı’na eklidir.



(x) Bu bölümde Hatip tarafından Türkçe
olmayan kelimeler ifade edilmiştir.




