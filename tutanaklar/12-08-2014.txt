



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 131’inci
Birleşim
 12
Ağustos 2014 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Uşak Milletvekili İsmail Güneş'in, ülkemizdeki geri
dönüşüm, Uşak ilinin geri dönüşümdeki önemi ve sektörün sorunlarına ilişkin
gündem dışı konuşması
2.- Muğla Milletvekili Tolga Çandar'ın, Muğla’nın
sorunlarına ilişkin gündem dışı konuşması
3.- Balıkesir Milletvekili Namık Havutça'nın,
öğretmenlerin sorunlarına ilişkin gündem dışı konuşması
V.- AÇIKLAMALAR
1.- İzmir Milletvekili Oktay Vural'ın, 1979 yılında
öldürülen Bingöl eski Belediye Başkanı Hikmet Tekin’i rahmetle andığına ve
Cumhurbaşkanlığı seçimi sonuçlarının milletimize hayırlı olmasını dilediğine
ilişkin açıklaması
2.- Sinop Milletvekili Engin Altay'ın, Zonguldak’ta
meydana gelen maden kazasında mahsur kalan işçilerin bir an önce kurtarılması
ile Hakkâri-Van kara yolunda meydana gelen kazada hayatını kaybeden güvenlik
kuvvetlerine Tanrı’dan rahmet dilediğine, Cumhurbaşkanlığı seçimi sonuçlarının
hayırlı olmasını dilediğine ve Recep Tayyip Erdoğan’ın Anayasa’nın 101’inci
maddesine uygun hareket etmesini beklediklerine ilişkin açıklaması
3.- Adıyaman Milletvekili Ahmet Aydın'ın,
Cumhurbaşkanlığı seçimi sonuçlarının milletimize ve İslam coğrafyasına hayırlı
olmasını dilediğine, Cumhurbaşkanı seçilen Recep Tayyip Erdoğan’ı kutladığına
ve Başbakan olarak görev süresinin ayın 28’inde dolduğuna ilişkin açıklaması
4.- İstanbul Milletvekili Mihrimah Belma Satır’ın,
(2/2075) esas numaralı Kanun Teklifi’nin doğrudan gündeme alınmasıyla ilgili
önergeye ve Ankara Milletvekili Aylin Nazlıaka’nın bu önerge üzerinde yaptığı
konuşmasındaki bazı ifadelerine ilişkin açıklaması
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Sadık Yakut'un,
Cumhurbaşkanı seçilen Başbakanı tebrik ettiğine, Zonguldak’taki maden kazasında
mahsur kalan işçilerimizin bir an önce kurtarılmasını temenni ettiğine ve Bingöl
eski Belediye Başkanı Hikmet Tekin’e Allah’tan rahmet dilediğine ilişkin
konuşması
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Diyarbakır Milletvekili Altan Tan ve 21
milletvekilinin, Diyarbakır ve çevre illerde yaşanan uzun süreli elektrik
kesintilerinin nedenlerinin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1052)
2.- Diyarbakır Milletvekili Altan Tan ve 21
milletvekilinin, Güneydoğu Anadolu Projesi ve bu projeye bağlı olarak yapılması
planlanan sulama kanallarının bitirilememesinin nedenlerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1053)
3.- Diyarbakır Milletvekili Altan Tan ve 21
milletvekilinin, kaçak göçmenlerin sorunlarının ve ölüm nedenlerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1054)
B) Gensoru Önergeleri
1.- CHP Grup Başkan Vekilleri İstanbul Milletvekili
Mehmet Akif Hamzaçebi, Sinop Milletvekili Engin Altay ve Yalova Milletvekili
Muharrem İnce’nin, Türkiye’ye bölgesel ve küresel planda itibar kaybettirdiği,
çıkmaza soktuğu dış politikayla ülkemizi savaş ortamına sürüklediği, uluslararası
terör örgütlerinin ülkemizde faaliyet göstermesine olanak sağladığı, Musul
Başkonsolosluğundaki vatandaşlarımızın rehin alınması olayında gerekli
tedbirleri almadığı, Türkiye Büyük Millet Meclisini bilgilendirmediği ve konu
hakkında çelişkili açıklamalar yaptığı iddiasıyla Dışişleri Bakanı Ahmet
Davutoğlu hakkında bir gensoru açılmasına ilişkin önergesi (11/37)
C) Duyurular
1.- Başkanlıkça, Kadın Erkek Fırsat Eşitliği, Kamu
İktisadi Teşebbüsleri ile Avrupa Birliği Uyum Komisyonlarında siyasi parti
grubu mensubu olmayan milletvekillerine düşen birer üyelik için aday olmak
isteyen siyasi parti grubu mensubu olmayan milletvekillerinin yazılı olarak
müracaat etmelerine ilişkin duyuru
D) Önergeler
1.- Ankara Milletvekili Aylin Nazlıaka’nın, (2/2075)
esas numaralı Seçimlerin Temel Hükümleri ve Seçmen Kütükleri Hakkında Kanunda
Değişiklik Yapılmasına Dair Kanun Teklifi’nin doğrudan gündeme alınmasına
ilişkin önergesi (4/197)
VIII.- ÖNERİLER
A) Siyasi Parti Grubu Önerileri
1.- MHP Grubunun, MHP Grup Başkan Vekili ve İzmir
Milletvekili Oktay Vural tarafından, 17 Aralık 2013 günü yapılan konuşmaların
montaj olup olmadığına ilişkin TÜBİTAK raporunun hazırlanma süreci, TÜBİTAK’ta
yapılan görev değişikliklerinin mahiyeti ve bahse konu kayıtların uluslararası
ve bağımsız uzman kuruluşlara incelettirilerek gerçeğin ortaya çıkarılması
amacıyla 5/8/2014 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 12 Ağustos 2014 Salı günkü
birleşiminde sunuşlarda okunmasına ve görüşmelerinin aynı tarihli birleşiminde
yapılmasına ilişkin önerisi
2.- CHP Grubunun, Ankara Milletvekili Levent Gök ve 24
milletvekili tarafından, Ankara’nın akarsu ve derelerinin ıslah edilmesi
amacıyla 5/11/2012 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 12 Ağustos 2014 Salı günkü
birleşiminde sunuşlarda okunmasına ve görüşmelerinin aynı tarihli birleşiminde
yapılmasına ilişkin önerisi
3.- AK PARTİ Grubunun, Genel Kurulun çalışma gün ve
saatleri ile gündemdeki sıralamanın yeniden düzenlenmesine; 19 Ağustos 2014
Salı günkü birleşiminde sözlü sorular ile diğer denetim konuları ve 20 Ağustos
2014 Çarşamba günkü birleşimlerinde sözlü soruların görüşülmeyerek gündemin
“Kanun Tasarı ve Teklifleri ile Komisyonlardan Gelen Diğer İşler” kısmında yer
alan işlerin görüşülmesine; bastırılarak dağıtılan (11/37) esas numaralı
Gensoru Önergesi’nin gündeme alınıp alınmayacağı hususundaki görüşmelerin 16
Ağustos 2014 Cumartesi günü yapılmasına ilişkin önerisi
IX.- SATAŞMALARA İLİŞKİN KONUŞMALAR
1.- Adana Milletvekili Seyfettin Yılmaz'ın, Isparta
Milletvekili Recep Özel’in MHP grup önerisi üzerinde yaptığı konuşması
sırasında MHP Grubuna ve MHP Grup Başkanına sataşması nedeniyle konuşması
2.- Kayseri Milletvekili Mustafa Elitaş'ın, Sinop
Milletvekili Engin Altay’ın AK PARTİ grup önerisi üzerinde yaptığı konuşması
sırasında şahsına sataşması nedeniyle konuşması
3.- Ankara Milletvekili Aylin Nazlıaka'nın, İstanbul
Milletvekili Mihrimah Belma Satır’ın yaptığı açıklaması sırasında şahsına
sataşması nedeniyle konuşması
4.- Hakkâri Milletvekili Adil Zozani'nin, Kayseri
Milletvekili Mustafa Elitaş’ın usul görüşmesi nedeniyle yaptığı konuşması
sırasında şahsına sataşması nedeniyle konuşması
X.- USUL HAKKINDA GÖRÜŞMELER
1.- AK PARTİ grup önerisinin işleme alınmasının İç
Tüzük’e uygun olup olmadığı hakkında
2.- 639 sıra sayılı Kanun Tasarısı’nın 100’üncü
maddesinin görüşülmesinin İç Tüzük hükümlerine uygun olup olmadığı hakkında
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Türkiye Sağlık Enstitüleri Başkanlığı Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile Kars Milletvekili Yunus Kılıç ve Amasya Milletvekili Avni Erdemir
ile 79 Milletvekilinin; Türkiye Sağlık Enstitüleri Başkanlığı Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi ve Sağlık, Aile, Çalışma ve Sosyal İşler Komisyonu Raporu (1/937,
2/2229) (S. Sayısı: 615)
4.- İş Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Ankara
Milletvekili İzzet Çetin ve 13 Milletvekilinin; Ankara Milletvekili İzzet
Çetin’in; İstanbul Milletvekili Ferit Mevlüt Aslanoğlu'nun; Yozgat Milletvekili
Sadir Durmaz ve Milliyetçi Hareket Partisi Grup Başkanvekili İzmir Milletvekili
Oktay Vural’ın; İstanbul Milletvekili Abdullah Levent Tüzel'in; Bingöl
Milletvekili İdris Baluken’in; Bursa Milletvekili Sena Kaleli ve 5
Milletvekilinin; Ankara Milletvekili İzzet Çetin’in; Tekirdağ Milletvekili
Candan Yüceer ve 3 Milletvekilinin; Kahramanmaraş Milletvekili Mesut Dedeoğlu
ile Milliyetçi Hareket Partisi Grup Başkanvekili İzmir Milletvekili Oktay
Vural’ın; Kırklareli Milletvekili Mehmet Siyam Kesimoğlu ve 4 Milletvekilinin;
Mersin Milletvekili Aytuğ Atıcı’nın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
Adana Milletvekili Turgay Develi'nin; İzmir Milletvekili Musa Çam'ın; Bartın
Milletvekili Muhammet Rıza Yalçınkaya'nın; İstanbul Milletvekilleri Mahmut
Tanal ve Binnaz Toprak'ın; İstanbul Milletvekili Mahmut Tanal'ın; İstanbul
Milletvekilleri Mahmut Tanal ve Gürsel Tekin'in; İstanbul Milletvekili Celal
Dinçer'in; Manisa Milletvekili Erkan Akçay'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Muğla Milletvekili Nurettin Demir'in; Ankara Milletvekili
Levent Gök'ün; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; İstanbul Milletvekili
Ali Özgündüz'ün; Tekirdağ Milletvekili Bülent Belen ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Ankara
Milletvekili İzzet Çetin'in; İstanbul Milletvekilleri Aydın Ağan Ayaydın ve
Ercan Cengiz'in; Kars Milletvekili Mülkiye Birtane'nin; Manisa Milletvekili
Erkan Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır ile 1 Milletvekilinin; Ankara Milletvekili İzzet Çetin'in;
Zonguldak Milletvekili Ali İhsan Köktürk'ün; İstanbul Milletvekili Mustafa
Sezgin Tanrıkulu'nun; İstanbul Milletvekili Mahmut Tanal'ın; İstanbul Milletvekili
Mahmut Tanal'ın; İstanbul Milletvekili Atila Kaya ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin; Barış
ve Demokrasi Partisi Grup Başkanvekili Iğdır Milletvekili Pervin Buldan'ın;
Burdur Milletvekili Ramazan Kerim Özkan'ın; Hatay Milletvekili Mevlüt Dudu'nun;
Hatay Milletvekili Mevlüt Dudu'nun; Ankara Milletvekili Levent Gök'ün; Ankara
Milletvekili Levent Gök'ün; Kahramanmaraş Milletvekili Mesut Dedeoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ve 1 Milletvekilinin; Mersin Milletvekili Ali Öz ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin;
Balıkesir Milletvekili Ayşe Nedret Akova'nın; Mersin Milletvekili Ali Öz ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Durmuşali Torlak ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin; İzmir
Milletvekili Musa Çam'ın; Hatay Milletvekili Adnan Şefik Çirkin'in; Manisa
Milletvekili Sakine Öz'ün; Diyarbakır Milletvekili Emine Ayna'nın; İstanbul
Milletvekilleri Gürsel Tekin ve Mahmut Tanal'ın; Erzincan Milletvekili Muharrem
Işık'ın; İstanbul Milletvekili Abdullah Levent Tüzel'in; İstanbul Milletvekili
Abdullah Levent Tüzel'in; Kocaeli Milletvekili Haydar Akar'ın; Cumhuriyet Halk
Partisi Grup Başkanvekili İstanbul Milletvekili Mehmet Akif Hamzaçebi ve
İstanbul Milletvekili Ferit Mevlüt Aslanoğlu'nun; İzmir Milletvekili Rahmi
Aşkın Türeli'nin; Manisa Milletvekili Özgür Özel'in; İzmir Milletvekili Rahmi
Aşkın Türeli'nin; Batman Milletvekili Ayla Akat Ata'nın; Bursa Milletvekili Sena
Kaleli'nin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 3 Milletvekilinin;
Diyarbakır Milletvekili Altan Tan'ın; İzmir Milletvekili Rahmi Aşkın
Türeli'nin; İzmir Milletvekili Hülya Güven ve 34 Milletvekilinin; İstanbul
Milletvekili Sebahat Tuncel'in; Balıkesir Milletvekili Namık Havutça'nın;
Trabzon Milletvekili Mehmet Volkan Canalioğlu'nun; Trabzon Milletvekili Mehmet
Volkan Canalioğlu'nun; Kastamonu Milletvekili Emin Çınar ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Bursa Milletvekili Sena Kaleli'nin; İstanbul
Milletvekili Mahmut Tanal'ın; Trabzon Milletvekili Mehmet Volkan
Canalioğlu'nun; Mersin Milletvekili Mehmet Şandır ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Kütahya Milletvekili Alim
Işık ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Balıkesir Milletvekili Ahmet Duran Bulut ve Milliyetçi Hareket
Partisi Grup Başkanvekili Kayseri Milletvekili Yusuf Halaçoğlu ile 20
Milletvekilinin; Trabzon Milletvekili Mehmet Volkan Canalioğlu'nun; Barış ve
Demokrasi Partisi Grup Başkanvekili Bingöl Milletvekili İdris Baluken'in;
İstanbul Milletvekili Süleyman Çelebi'nin; Tekirdağ Milletvekili Candan
Yüceer'in; Samsun Milletvekili Cemalettin Şimşek'in; Balıkesir Milletvekili
Ayşe Nedret Akova'nın; İzmir Milletvekili Rahmi Aşkın Türeli'nin; İzmir Milletvekili
Rahmi Aşkın Türeli'nin; Balıkesir Milletvekili Ayşe Nedret Akova'nın; İstanbul
Milletvekili Abdullah Levent Tüzel'in; İzmir Milletvekili Aytun Çıray'ın;
Balıkesir Milletvekili Ayşe Nedret Akova'nın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Balıkesir
Milletvekili Ayşe Nedret Akova'nın; Balıkesir Milletvekili Ayşe Nedret
Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkereleri (1/931,
2/115, 2/139, 2/158, 2/195, 2/282, 2/297, 2/298, 2/324, 2/368, 2/399, 2/434,
2/439, 2/453, 2/524, 2/528, 2/555, 2/601, 2/640, 2/689, 2/691, 2/798, 2/885,
2/896, 2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203,
2/1217, 2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301,
2/1302, 2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431,
2/1437, 2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540,
2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775,
2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932,
2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051,
2/2056, 2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178,
2/2186, 2/2187, 2/2190, 2/2191, 2/2192, 2/2198) (S. Sayısı: 639)
5.- Türkiye Cumhuriyeti Hükümeti ile Azerbaycan
Cumhuriyeti Hükümeti Arasında Trans Anadolu Doğal Gaz Boru Hattı Sistemine
İlişkin Hükümetlerarası Anlaşmanın Eki Türkiye Cumhuriyeti Hükümeti ve The
Trans Anatolian Gas Pipeline Company B. V. Arasında Trans- Anadolu Doğal Gaz
Boru Hattı Sistemi Hakkında Ev Sahibi Hükümet Anlaşmasına İlişkin Değişikliğin
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/947) (S. Sayısı: 642)
XII.- YAZILI SORULAR VE CEVAPLARI
1.- Diyarbakır Milletvekili Altan Tan'ın, TBMM'de ihale
edilen işlere ilişkin sorusu ve Türkiye Büyük Millet Meclisi Başkan Vekili
Sadık Yakut’un cevabı (7/44159)
2.- Kütahya Milletvekili Alim Işık'ın, Kütahya'nın
Tavşanlı ilçesine bağlı bir köydeki kamulaştırma ile ilgili iddialara ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/45096)
3.- İzmir Milletvekili Alaattin Yüksel'in, 01 Ocak 2005-10
Haziran 2014 tarihleri arasında açılışı yapılan tesislerle ilgili bazı
bilgilere ilişkin sorusu ve Millî Savunma Bakanı İsmet Yılmaz’ın cevabı
(7/45810)
4.- Ankara Milletvekili İzzet Çetin'in, maden
ruhsatları ile ilgili çeşitli verilere ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/46977)
5.- İstanbul Milletvekili D. Ali Torlak'ın, İstanbul'da
faaliyet gösteren taş ocaklarına ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/46978)
6.- Adana Milletvekili Ümit Özgümüş'ün, Toroslar
Elektrik Dağıtım A.Ş.'nin ENERJİSA'ya devredilmesinden kaynaklanan sorunlara
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/46979)
7.- Antalya Milletvekili Gürkut Acar'ın, Kuzey Irak'tan
çıkarılan petrolün Türkiye üzerinden satılmasına ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/46980)
8.- Manisa Milletvekili Özgür Özel'in, Darkale Maden
Ocağının kapatılmasıyla mağdur olan işçilerin durumlarına ilişkin sorusu ve
Enerji ve Tabii Kaynaklar Bakanı Taner Yıldız’ın cevabı (7/46981)
9.- İstanbul Milletvekili Abdullah Levent Tüzel'in,
Şırnak'taki kaçak kömür ocaklarına ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/46982)
10.- Afyonkarahisar Milletvekili Ahmet Toptaş'ın, bir
millî parkın sınırlarının değiştirilmesi için görüş istendiği iddialarına
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/46983)
11.- Ankara Milletvekili Bülent Kuşoğlu'nun, Türkiye
Kömür İşletmeleri ile bir madencilik şirketi arasındaki redevans sözleşmesine
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/46984)
12.- Ankara Milletvekili Bülent Kuşoğlu'nun, Türkiye
Kömür İşletmeleri ile bir madencilik şirketi arasındaki redevans sözleşmesine
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/46985)
13.- Ankara Milletvekili Bülent Kuşoğlu'nun, Türkiye
Kömür İşletmeleri ile bir madencilik şirketi arasındaki redevans sözleşmesine
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/46986)
14.- Ankara Milletvekili Bülent Kuşoğlu'nun, Türkiye
Kömür İşletmeleri ile bir madencilik şirketi arasındaki redevans sözleşmesinin
yenilenmesi için çekilen krediye ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/46987)
15.- Mardin Milletvekili Erol Dora'nın, bir işletme
sebebiyle içme suyu kaynakları kirlenen bir köye ilişkin sorusu ve Orman ve Su
İşleri Bakanı Veysel Eroğlu’nun cevabı (7/47123)
16.- Antalya Milletvekili Yıldıray Sapan'ın, nişasta
bazlı şekerler için belirlenen kotanın artmasına,
- Tekirdağ Milletvekili Emre Köprülü'nün, buğday taban
fiyatlarının açıklanmamasına,
İlişkin soruları ve Gıda, Tarım ve Hayvancılık Bakanı
Mehmet Mehdi Eker’in cevabı (7/47198), (7/47199)
17.- İstanbul Milletvekili Mustafa Sezgin
Tanrıkulu'nun, TRT'nin Cumhurbaşkanı adaylarına ayırdığı yayın sürelerine
ilişkin sorusu ve Başbakan Yardımcısı Bülent Arınç’ın cevabı (7/47243)
18.- İstanbul Milletvekili İhsan Özkes'in, Üsküdar'daki
Hüseyin Avni Paşa Köşkü'nde çıkan yangına ilişkin sorusu ve Başbakan Yardımcısı
Bülent Arınç’ın cevabı (7/47244)
19.- Manisa Milletvekili Hasan Ören'in, Eynez Kömür
Ocağında 2004 yılında çalışan işçi sayısı ve yıllık üretim miktarı ile kömür ocağını
işleten firma tarafından yapılan yatırımlara ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/47275)
20.- Ankara Milletvekili Özcan Yeniçeri'nin, Türkiye'de
bulunan tohum firmalarının sayısına,
- Manisa Milletvekili Özgür Özel'in, çekirdeksiz kuru
üzüm fiyatlarındaki düşüşü önlemek için alınan tedbirlere,
İlişkin soruları ve Gıda, Tarım ve Hayvancılık Bakanı
Mehmet Mehdi Eker’in cevabı (7/47276), (7/47277)
21.- Kütahya Milletvekili Alim Işık'ın, seçim dönemleri
öncesinde taşeron şirketler aracılığıyla işçi alımlarının artış gösterdiği
iddialarına ilişkin sorusu ve Millî Savunma Bakanı İsmet Yılmaz’ın cevabı
(7/47672)
22.- Kütahya Milletvekili Alim Işık'ın, 2011-2014
döneminde temsil ve ağırlama ödeneğinden yapılan harcamalara,
Giriş sınavlarında usulsüzlük yapıldığı gerekçesiyle
bazı kamu personeline ait dosyaların incelemeye alındığı iddiasına,
İdari yargıda açılan davalara,
İlişkin soruları ve Millî Savunma Bakanı İsmet
Yılmaz’ın cevabı (7/47673), (7/47674), (7/47678)
23.- Tekirdağ Milletvekili Faik Öztrak'ın, Irak'ta
yaşanan krizin Türkiye ekonomisine etkilerine ilişkin sorusu ve Ekonomi Bakanı
Nihat Zeybekci'nin cevabı (7/47813)
24.- Ankara Milletvekili Aylin Nazlıaka'nın, maaşında
icra takibi ve haciz olan personel sayısına ilişkin sorusu ve Ekonomi Bakanı
Nihat Zeybekci'nin cevabı (7/47815)
25.- Kocaeli Milletvekili Hurşit Güneş'in, kamu
ihalelerine katılan bir sermaye grubu hakkında verilmesi gereken kararın
alınmadığı iddiasına ilişkin sorusu ve Maliye Bakanı Mehmet Şimşek’in cevabı
(7/47867)
26.- İstanbul Milletvekili Mustafa Sezgin
Tanrıkulu'nun, 17 Aralık 2013 ile 1 Ağustos 2014 tarihleri arasındaki personel
hareketlerine ilişkin sorusu ve Ekonomi Bakanı Nihat Zeybekci'nin cevabı
(7/48016)
27.- Malatya Milletvekili Veli Ağbaba'nın, Malatya
Büyükşehir Belediyesi ve ilçe belediyelerinin kamu borçlarına ilişkin sorusu ve
Maliye Bakanı Mehmet Şimşek’in cevabı (7/48075)
28.- İstanbul Milletvekili Mahmut Tanal'ın, Destek
Hizmetleri Başkanlığı’nda bir şeflik kadrosuna yapılan atama işlemine ilişkin
sorusu ve Türkiye Büyük Millet Meclisi Başkan Vekili Sadık Yakut’un cevabı
(7/48128)
29.- Kütahya Milletvekili Alim Işık'ın, mobbing
iddiasıyla açılan davalara ilişkin sorusu ve Ekonomi Bakanı Nihat Zeybekci'nin
cevabı (7/48167)
30.- Konya Milletvekili Atilla Kart'ın, Türkiye'nin
imzalamadığı bir uluslararası sözleşmeye ilişkin sorusu ve Başbakan Yardımcısı
Bülent Arınç’ın cevabı (7/48276)
31.- İstanbul Milletvekili Mustafa Sezgin
Tanrıkulu'nun, Ardahan'a yönelik yatırımlara ilişkin sorusu ve Başbakan
Yardımcısı Bülent Arınç’ın cevabı (7/48284)

12 Ağustos 2014 Salı
BİRİNCİ OTURUM
Açılma Saati: 14.01
BAŞKAN: Başkan Vekili Sadık YAKUT
KÂTİP ÜYELER: Muharrem IŞIK (Erzincan), Bayram ÖZÇELİK (Burdur)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 131’inci Birleşimini açıyorum.
Toplantı yeter
sayısı vardır, görüşmelere başlıyoruz.
Gündeme geçmeden
önce üç sayın milletvekiline gündem dışı söz vereceğim. 
Gündem dışı ilk söz, ülkemizdeki geri
dönüşüm alanı ve geri dönüşümde Uşak’ın yeri ve sorunları hakkında söz isteyen
Uşak Milletvekili İsmail Güneş’e aittir.
Buyurun Sayın Güneş. (AK PARTİ
sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Uşak Milletvekili İsmail Güneş'in, ülkemizdeki geri
dönüşüm, Uşak ilinin geri dönüşümdeki önemi ve sektörün sorunlarına ilişkin
gündem dışı konuşması
İSMAİL GÜNEŞ
(Uşak) – Sayın Başkan, değerli milletvekilleri; geri dönüşüm ve Uşak ilinin
geri dönüşümdeki önemi ve sektörün sorunları hakkında söz almış bulunuyorum. Bu
vesileyle yüce heyetinizi ve aziz milletimizi saygıyla selamlıyorum.
Değerli milletvekilleri, tabii,
geçtiğimiz pazar günü ilk defa halkın oyuyla bir Cumhurbaşkanı seçimi yaptık.
Bu seçimlerin ülkemize ve milletimize hayırlı uğurlu olmasını temenni ederim.
İlk seçimde yüzde 52 gibi bir oyla halkın teveccühünü kazanan Genel Başkanımız,
Sayın Başbakanımız Recep Tayyip Erdoğan’ı tebrik ediyorum. Allah yâr ve
yardımcısı olsun diyorum, hayırlı uğurlu olmasını temenni ediyorum. (AK PARTİ
sıralarından alkışlar)
Değerli milletvekilleri, dünyamız her
geçen gün yaşlanmakta ve ham madde kaynaklarımız her geçen gün azalmaktadır.
Diğer taraftan da modern hayat aşırı tüketimi beraberinde getirmekte ve bununla
birlikte atık madde miktarı her geçen gün artmaktadır. Özellikle, son
yirmi-otuz yılda hayatımıza giren, petrol ürünleri olan pet şişeler gerçekten
de hayatımızın vazgeçilmezleri hâline gelmiştir ve bu petrol ürünlerinin doğada
ortadan kalkması yaklaşık yüz-iki yüz yıl gibi bir süre gerektirmektedir.
Bunların imhası hem büyük bir külfet gerektirmekte, aynı zamanda da çevre
kirliliğini beraberinde getirmektedir. 
Diğer yandan da ülkemizde yılda
yaklaşık 450 bin ton elyaf tekstil ürünleri ve diğer taraftan da evsel
ürünlerin içinde olan 350 bin ton tekstil atıklarıyla beraber yaklaşık 800 bin
ton tekstil ürün atıklarımız Türkiye’de oluşmaktadır. Bunların imhası da yıllık
yaklaşık 40-45 milyon TL bir ekonomik külfet getirmektedir. Diğer taraftan da
bunların oluşturduğu hava kirliliği çok büyük boyuttadır. Oysa bu pet şişeler,
araba lastikleri, tekstil telefleri ve deri tıraş ürünleri geri dönüşümde
kullanılarak elyaf, granül ve iplik üretilmektedir.
2012 TÜİK verilerine göre, ülkemizde 4
milyon 806 bin hektar alana pamuk ekilmiş ve 2 milyon 320 bin ton kütlü pamuk
üretilmiştir. 1 kilogram lif pamuk üretebilmek için 2,4 kilogram kütlü pamuk
üretimi gerekmektedir.
2012 yılında pamuk üretimi için Gıda,
Tarım ve Hayvancılık Bakanlığımızın bu sektöre sağladığı destek 1 milyar 120
milyon TL’dir. Pamuk üretimi için yüksek oranda pestisit, suni gübre ve su
kullanımı gerekmekte, pestisitler ekolojik dengeyi bozmakta, gübre ise toprak
yapısını değiştirmektedir. Ham pamuktan renkli ürünler elde etmek için yüksek
oranda boya maddesi ve enerji gerekmektedir. Tüm bu maliyetleri azaltabilmek ve
çevre kirlenmesini önlemek için bu atıkları geri dönüşümde kullanmamız
gerekmektedir. 
Türkiye’de, oluşan tekstil atıklarının
geri dönüşümünde mekanik yöntemler, kimyasal yöntemler ve termomekanik
yöntemler kullanılmaktadır. Bunlardan biri de Türkiye’de, mekanik yöntemlerden
olan açma yöntemi denilen şifanoz yönteminde 210 bin ton elyaf oluşturulmakta,
bunun yüzde 80’i Uşak’ta üretilmektedir. Diğer taraftan, garnetlerde
oluşturulan 94 bin ton elyafın da yüzde 70’i yine Uşak’ta üretilmektedir.
Atıklardan üretilen rejenere iplik üretiminde Uşak lider konumda olup 180 bin
ton iplik üretimiyle Türkiye rejenere iplik üretiminin yüzde 75’ini
oluşturmaktadır ve bu üretilen ipliklerin yüzde 35’i ihraç edilmekte, yüzde
45’i yurt içinde kullanılmakta, yüzde 20’si de diğer sektörlerde
kullanılmaktadır. Ayrıca, deri tabaklamasından üretilen 80 ton yünün 30 tonu
Uşak’ta üretilmektedir. Yine, pet şişelerden üretilen 132 bin ton elyafın da 45
tonu Uşak’ta üretilmektedir.
Tabii, Uşak denince geri dönüşüm akla
gelmektedir. Günlük yaklaşık 145 ton geri dönüşüm yapan Uşak ilimiz tek başına
sektörde lider konumundadır, yıllık 2 milyar TL’nin üzerinde katma değer
oluşturmaktadır. Tabii ki sektörde bu kadar önemli rol oynayan Uşak geri
dönüşümünün sorunları var mıdır? Vardır. Bunlar, tabii ki sektörde vergide
indirim istemektedirler, altıncı bölge haklarından faydalanmak istemektedirler.
Diğer taraftan, diğer geri dönüşümlerde KDV sıfır iken tekstil ürünlerinde KDV
yüzde 8 olup bunda da KDV indirimi istemektedirler. 
(Mikrofon otomatik cihaz tarafından
kapatıldı) 
İSMAİL GÜNEŞ (Devamla) - Diğer taraftan
da Bilim ve Sanayi Bakanlığımızın Geri Dönüşüm Stratejisi ve Eylem Planı içinde
yer almak istemektedirler. 
Ben, bu vesileyle hepinizi saygıyla
selamlıyorum. 
Teşekkür ederim. (AK PARTİ sıralarından
alkışlar)
BAŞKAN – Teşekkür ediyorum.
Gündem dışı ikinci söz, Muğla’nın
sorunları hakkında söz isteyen Muğla Milletvekili Tolga Çandar’a aittir. 
Buyurun Sayın Çandar. (CHP sıralarından
alkışlar)
2.- Muğla Milletvekili Tolga Çandar'ın, Muğla’nın
sorunlarına ilişkin gündem dışı konuşması
TOLGA ÇANDAR (Muğla) – Teşekkür ederim.
Sayın Başkan, değerli milletvekilleri;
şu anda en aktif dönemini yaşıyor Muğla. Yani normal nüfusu, bütün Muğla’ya baktığınız
zaman, 750-800 bin iken kışın, şu anda 2,5-3 milyonluk bir nüfusa ulaşmış
durumda. Her yaz bu böyle ama planlamalar ne yazık ki buna göre yapılmadığı
için inanılmaz bir aksama zinciri yaşanıyor. Bunların başında da –tabii, beni
ilgilendiren en önemli şeylerden bir tanesi, bire bir yaşıyoruz bu sorunu-
sağlık. Bunu bu kürsüden daha önce de söyledim, oturduğum yerden de konuştum.
Kış dönemi, tamam, kendimize yetecek kadar kadromuz var, hastanemiz var,
doktorumuz var, teçhizatımız var ancak yaz sezonu geldiğinde normal nüfusunun 3
katına, 4 katına ulaşan bir Muğla’da ne doktor konusunda ne teçhizat konusunda
bir yeterlilik söz konusu değildir.
Geçen defa çıktığımda da söyledim,
inşallah Bodrum’a tatile gelirsiniz ve dilerim Bodrum’da kalp krizi geçirmezsiniz
veya Fethiye’de veya Marmaris’te veya herhangi bir şekilde beyin damarlarınızda
“PICA anevrizma” dedikleri herhangi bir şeyi yaşamak zorunda kalmazsınız çünkü
bu yüzden ilçe başkanımızı kaybettik, anevrizma yüzünden. Bir anevrizmayı
tespit edecek imkânlarımız yok, çünkü yaz günü ne yazık ki genel nüfusumuzun
çok üstünde. 
Sayın Başkan, değerli milletvekilleri;
ikincisi, son günlerde üzerinde defalarca konuştuğumuz Muğla’daki çevre
sorunları. Bunların başında da Bafa Gölü geliyor. Yani, Allah aşkına şu son dönemlerde hiç mi Bafa
Gölü’nün kenarından geçeniniz olmadı? Yani geçerken şöyle bir bakmadınız mı?
Bafa Gölü’nün yaşadığı o trajediyi görmediniz mi? Yani o gölün içerisinde
binlerce canlının -o gölün çevresinde yaşayan insanların- o gölün çevresindeki
bütün o ekolojik dengenin nasıl harap olduğunu, nasıl yok olup gittiğini
görmediniz mi? Yani bunu bu Meclisin dikkatine sunabilmek için -bu çevre
sorunu- bizim yöremizin en önemli, kenarında büyüdüğümüz göllerinden biri olan
o güzelim Bafa Gölü’nün kurtulması için bu Meclisten bir araştırma komisyonu
çıkaramıyor muyuz? Neden bu kadar Cumhuriyet Halk Partisinden gelen her şeye
karşı kapalısınız? Bunu anlamak mümkün değil. Oradaki çevre… Yarın bir gün
gideceksiniz -bu siyaset bitecek hepimiz için- bir gün gelecek onun kenarından,
yol kenarından geçerken bir çay içeceksiniz. O zaman ne siyaset kalacak ne bir
şey. İnsan demeyecek mi... “Ya, buranın bu hâle gelişinde benim de katkım var,
yazıklar olsun bana!” demeyecek misiniz? Ben olsam derim.
Değerli milletvekilleri, yine üzerinde defalarca
konuştuğumuz ama bir türlü mesafe katedemediğimiz bir şey var. Bakın,
elimizdeki değerleri başkalarına, komşularımıza kaptırma konusunda olağanüstü
yetenekli bir milletiz, bu konuda hiç kuşkumuz yok. Süngerimiz… Bodrum’un en
önemli turizm gelirlerinden, turizm şeylerinden bir tanesiydi sünger. Bir
tarihte yakalanılan bir hastalık nedeniyle bir yasak konuyor ve bu yasak bir
türlü aşılamıyor. Bodrum’un geleneksel değeri olan sünger turizminin, süngerin
bizde yasaklanması sonucunda bugün Yunanistan adaları dünya süngerciliğinin
merkezi hâline gelmiş durumda. Bizim süngercilerimiz de çıkarırlarsa, üç beş
sünger bulurlarsa gidip adadan bunun ticaretini yapıyorlar. Bu kadar
duyarsızlık son derece kötü.
Zeytin konusu… Muğla’nın sorunları deyince zeytini
anlatmadan geçmek olmaz. Altı bin yıldır yani bizden yüzlerce yıl önce bile
bölgemizde var olan o insanların da karnını doyurmuş, o insanlara her türlü
geçim kaynağını sağlamış olan zeytinimizin geldiği içler acısı durumun
altını… Fazla süremiz kalmadığı için belki de bu sezon yani bu dönem son kez
konuşacağım. Zeytin konusu bizim bölgemizin çiftçisinin elinde kalan tek
şeydir. Pamuk gitti -biz pamuk tarlalarında büyüdük, tütün tarlalarında
büyüdük- tütünümüz gitti, susamımız zaten hak getire, bir tek zeytinimiz kaldı
geleneksel olarak. Allah aşkına, ne yaparsınız ne edersiniz, halkın yararına,
bölge çiftçisinin yararına bu durumu değiştirmenizi talep ediyor, hepinizi
saygıyla selamlıyorum. (CHP sıralarından alkışlar) 
BAŞKAN – Teşekkür ediyorum.
AYTUĞ ATICI (Mersin) – Sayın Başkan,
İnternet’ten yayın izlenemiyormuş. Rica etsem konuya bir müdahale ederseniz,
arkadaşlar bir baksınlar.
BAŞKAN – Gündem dışı üçüncü söz,
öğretmenlerin sorunlarıyla ilgili söz isteyen Balıkesir Milletvekili Namık
Havutça’ya aittir. 
Buyurun Sayın Havutça. (CHP
sıralarından alkışlar) 
3.- Balıkesir Milletvekili Namık Havutça'nın,
öğretmenlerin sorunlarına ilişkin gündem dışı konuşması
NAMIK HAVUTÇA (Balıkesir) – Teşekkür
ederim Sayın Başkan. 
Değerli milletvekili arkadaşlarım,
öğretmenlerin ve öğrencilerin sorunlarıyla ilgili gündem dışı söz aldım. Yüce
heyetinizi saygıyla selamlıyorum.
Değerli milletvekili arkadaşlarım,
Sayın Bakan; Türkiye'de eğitim sistemi içerisinde çok önemli bir kaosa dikkat
çekmek istiyorum. Bakın, şu anda Millî Eğitimde öğretmenler için belirsiz bir
süreç var, öğrenciler için belirsiz bir süreç var, yöneticiler için belirsiz
bir süreç var. On iki yıldan beri Millî Eğitim Bakanlığı tam bir kaos
içerisinde yönetiliyor.
Bakın, örnek veriyorum: Şu anda 8’inci
sınıf öğrencilerimiz TEOG diye bir sınava girdi, Temel Eğitimden Ortaöğretime
Geçiş Sınavı’na girdiler. Şu anda çocuklar seçme yapıyorlar aldıkları puanlara
göre. Bakın, değerli milletvekilleri, burada çocuğu 8’inci sınıfı bitiren veli milletvekillerimiz
olabilir, çocuğunuz özel okulda okuyor olabilir. Örneğin, 8’inci sınıfta benim
çocuğum TED Kolejinden aynı liseye devam etmek istiyor, Millî Eğitim Bakanlığı
diyor ki: “Hayır efendim, sizin çocuğunuz özel okula gidemez.” Ne yapacak? “Önce
meslek liselerine otomatik geçiş sağlayacak.” Yani, buradan ben bütün velileri,
bizi dinleyen öğrencileri uyarıyorum: Öncelikle özel liseye gitmek isteyen
öğrencilerin hiçbirisi doğrudan gidemeyecek oraya. Ya ne olacak? Öğrenciler
TEOG’a göre seçme yapacak, devletin Anadolu liselerinden birine girecek.
Olmadı, hiçbir seçme yapmadı, nereye gidecek? İkametgâhına en yakın meslek
lisesine gidecek. Sonra çocuğunu oradan almak isteyen veli nakil alacak ve
liseye gidecek.
Sayın Bakana buradan sesleniyorum, özel
liselere sesleniyorum: Bu velinin iradesine, öğrencinin isteğine aykırı bir
duruma derhâl müdahale ediniz. Böyle saçma bir sistem dünyanın hiçbir yerinde
yok, Millî Eğitimde hiç olamaz.
Bakın, Sayın Bakana ben bunu sordum
“İnceletiyoruz. Haklısınız.” dedi. Yani, şimdi, Türkiye’de 18 milyon öğrenciyi
ilgilendiren bir sorunda nasıl böyle incelenmeden bu şekilde karar
verilebiliyor? Siz velileri… Ama, buradaki maksat belli.
Anadolu öğretmen liselerinin tümünü
kaldırdılar. Değerli milletvekili arkadaşlarım, Anadolu öğretmen liseleri,
öğretmen liseleri, Türkiye’de imam-hatiplerin alternatifi değildir. Öğretmen
liseleri, 1848’in 16 Martında kurulmuş, çağdaş Türkiye projesine çağdaş
eğitimci yetiştiren kurumlardır. Öğretmen liselerini bir gecede kaldırdı. Sayın
Bakana Komisyonda sordum ben, “Öğretmen liselerini niye kaldırdınız Sayın
Bakan?” dedim. Değerli milletvekili arkadaşlarım, verdiği cevap aynen şu:
“Efendim, öğretmen liselerini bitiren öğrencilerin yüzde 45’i, 50’si kendi
mesleklerini tercih ediyor yani diğerleri öğretmen fakültelerine gitmiyor.”
Peki, aynı şekilde soruyorum: Türkiye’de şu anda 3 bin tane imam-hatip lisesi
var. İmam-hatip lisesini bitiren tüm öğrenciler ilahiyat fakültesine mi
gidiyor? Böyle bir mantık olabilir mi? Yani, öğretmen lisesine gitmiş çocuk
nasıl öğretmenliği tercih etsin peki? Şu anda 350 bin atanamayan öğretmenin
olduğu bir yerde, öğretmen lisesini bitiren bir öğrenci atanamayacağını bile
bile niye orayı tercih etsin? Senin Bakan olarak görevin… Sizin zamanınızda 55
olan eğitim fakültesi sayısını 72’ye çıkardınız. 72 bin atanamayan öğretmen
vardı siz iktidara geldiğinizde, aşama aşama 200 bine çıktı, şu anda da 350
bini aştı. Ama buna rağmen şu anda, öğretmenlere torba yasada sadece 35 bin
kadro veriyorsunuz. Atanamayan 350 bin öğretmen var, siz 35 bin kadro
veriyorsunuz. Oysa geçtiğimiz öğretim yılında yaklaşık 78 bin sözleşmeli
öğretmen vardı değerli milletvekili arkadaşlarım. Yani devletin şu anda 78 bin
sözleşmeli öğretmenini Bakanlık çalıştırıyor zaten. Buna rağmen bu kadroyu vermiyorsunuz.

E, şimdi, Sayın Millî Eğitim Bakanına
ben buradan sormak istiyorum: Bozuk bir saat bile günde iki defa doğruyu
gösteriyor. Siz Millî Eğitim Bakanlığında bugüne kadar bir tek doğrunuzu
söyleyin biz de sizi alkışlayalım. Öğretmenlere kaos yarattınız, yöneticilere
kaos yarattınız, öğrencilere kaos yarattınız, Millî Eğitim Bakanlığı kaosun
merkezi oldu ne yazık ki. Tabii ki bunları burada çok kısıtlı süre içerisinde
satır başlarıyla ifade ediyorum. Türkiye’de şu anda Millî Eğitim Bakanlığı maalesef
yönetilmiyor. Millî Eğitim Bakanlığı kendiliğinden, birtakım odakların,
karanlık odakların talimatıyla yönetiliyor, milletin iradesini temsil eden bir
şekilde yönetilmiyor Millî Eğitim Bakanlığı. 
O nedenle, bu TEOG’daki haksızlığı
derhâl kaldırın. Öğretmenlerin sürgünü olacak bu sistemi mutlaka kaldırın
diyorum, hepinizi saygıyla selamlıyorum. (CHP sıralarından alkışlar)
BAŞKAN – Teşekkür ediyorum.
Sayın Vural, söz talebiniz var. 
Buyurun.
V.- AÇIKLAMALAR
1.- İzmir Milletvekili Oktay Vural'ın, 1979 yılında
öldürülen Bingöl eski Belediye Başkanı Hikmet Tekin’i rahmetle andığına ve
Cumhurbaşkanlığı seçimi sonuçlarının milletimize hayırlı olmasını dilediğine
ilişkin açıklaması
OKTAY VURAL (İzmir) – Teşekkür ederim.
Sayın Başkan, bugün 12 Ağustos. Bundan
tam otuz beş yıl önce, 1979 yılında Bingöl Belediye Başkanımız, Milliyetçi
Hareket Partisi Belediye Başkanı Hikmet Tekin maalesef bölücülerin menfur
saldırısı sonucunda şehit edilmiştir. Bu vesileyle Hikmet Tekin’i rahmetle
anıyorum, Allah’tan rahmet diliyorum. Tekrar bu vesileyle ailesine, Milliyetçi
Hareket Partisi camiasına ve sevgili Bingöllülere başsağlığı diliyorum.
Sayın Başkan, aynı zamanda,
Cumhurbaşkanı seçmek münasebetiyle milletimiz ilk kez sandık başına gitti. 10
Ağustosta 12’nci Cumhurbaşkanını seçmiştir, ülkemize ve milletimize hayırlı
olmasını diliyorum. Bu seçimde tercihte bulunanlar olduğu kadar, tercihte
bulunmayanların da önemli bir ağırlıkta olduğunu ve sonuca etki ettiğini
gördük. Milliyetçi Hareket Partisi olarak milletin ortaya koyduğu bu irade
beyanına saygı duyuyoruz. 
Cumhurbaşkanı makamı, kutuplaştıran
değil kucaklayan, bölen değil bütünleştiren, devletin ve milletin birliğini
temsil eden bir makamdır. Bu makam kin, nefret ve dar siyaset söyleminden uzak
durmalıdır. Cumhurbaşkanı makamı devletin kurumlarıyla uyum içinde çalışmayı,
milleti en saygın biçimde temsil etmeyi gerektirmektedir. Cumhurbaşkanı
makamının devlet kurumlarına ve siyasetin iç işlerine müdahale görevi yoktur.
Cumhurbaşkanı makamının her türlü şaibe ve şüpheli kişilerden uzak tutulması
gerektiği açıktır. Cumhurun makamı bu makamın verdiği sorumluluk ve görev
bilincini üzerinde taşımalı, 77 milyonun Cumhurbaşkanı olduğunu unutmamalıdır.
Cumhurbaşkanı makamı ettiği yemine, Anayasa ve yasalara bağlı kalmalıdır.
Cumhurbaşkanı makamı milletin makamıdır. Bu makam tarih huzurunda 16 Türk
devletinin forsunu taşıyan devleti ebed-müddet düşüncesinin
makamıdır. Cumhurbaşkanı makamında parti bayrağı değil Türk Bayrağı
dalgalanmalıdır. 
Bu duygularla Cumhurbaşkanı seçim
sonuçlarının milletimize hayırlı olmasını Cenab-ı Hak’tan niyaz ediyorum. 
Teşekkür ederim. 
BAŞKAN – Teşekkür ediyorum. 
Sayın Altay...
2.- Sinop Milletvekili Engin Altay'ın, Zonguldak’ta
meydana gelen maden kazasında mahsur kalan işçilerin bir an önce kurtarılması
ile Hakkâri-Van kara yolunda meydana gelen kazada hayatını kaybeden güvenlik
kuvvetlerine Tanrı’dan rahmet dilediğine, Cumhurbaşkanlığı seçimi sonuçlarının
hayırlı olmasını dilediğine ve Recep Tayyip Erdoğan’ın Anayasa’nın 101’inci
maddesine uygun hareket etmesini beklediklerine ilişkin açıklaması
ENGİN ALTAY (Sinop) – Teşekkür ederim
Sayın Başkan. 
Bugün Zonguldak’ta meydana gelen ve 9
vatandaşımızın mahsur kaldığı maden kazasıyla ilgili olarak, vatandaşlarımıza
bir an önce ulaşılmasını ve sağ salim tekrar yer üstüne çıkarılmasını
diliyorum. Arkadaşlarımız ile bir grup milletvekilimiz olay yerine hareket
ettiler. 
İlaveten, bugün Hakkâri-Van kara
yolunda meydana gelen kazada hayatını kaybeden güvenlik kuvvetlerimize
Tanrı’dan rahmet diliyorum. 
Sayın Başkan, 10 Ağustos tarihinde
yapılan Cumhurbaşkanlığı seçimleri neticelenmiştir. Hayırlı olsun, tebrik
ediyoruz. Sayın Başbakanın balkon konuşmasını dikkatle izledim. Demokrasinin ve
millî iradenin zafer gecesi olarak niteledi o geceyi ancak bununla beraber,
Sayın Başbakana demokrasinin aynı zamanda bir tepki ve protesto rejimi olduğunu
bir kere daha peşinen hatırlatmak isterim. Bu çerçevede bu görevi yürütmesini
temenni ediyorum. 
İlaveten, Türkiye’de devletin laik
niteliği ve hukuk devleti olma özelliğini koruyacak en öncelikli kişinin
Cumhurbaşkanlığı makamı ve orada oturan kişi olduğunun altını çizmek istiyorum.
Seçim sonuçları ilan edildikten sonra
Sayın Recep Tayyip Erdoğan’ın Anayasa’nın 101’inci maddesine uygun olarak
Başbakanlık görevini ve Adalet ve Kalkınma Partisiyle ilişkisini sonlandırarak
yeni görevine başlamak üzere hazırlıklara yönelmesini, Anayasa’nın 101’inci
maddesine uygun hareket etmesini bekliyoruz. Anayasa’yı çiğneyemeyecek tek
makam ve tek kişi Cumhurbaşkanıdır. Şimdiden bu çerçevede bir tavır
sergilemesini beklediğimizi beyan ediyorum
Teşekkür ederim. 
BAŞKAN – Teşekkür ediyorum.
Sayın Aydın…
3.- Adıyaman Milletvekili Ahmet Aydın'ın,
Cumhurbaşkanlığı seçimi sonuçlarının milletimize ve İslam coğrafyasına hayırlı
olmasını dilediğine, Cumhurbaşkanı seçilen Recep Tayyip Erdoğan’ı kutladığına
ve Başbakan olarak görev süresinin ayın 28’inde dolduğuna ilişkin açıklaması
AHMET AYDIN (Adıyaman) – Teşekkür
ediyorum Sayın Başkanım.
Tarihî bir seçimi dün, 10 Ağustos Pazar
günü itibarıyla geride bıraktık. Yeni Türkiye yolunda çok önemli bir süreci bu
millet başarıyla geçmiştir. Daha demokratik, daha özgür, daha müreffeh, 2023
vizyonuna hazırlanan öncü bir ülke Türkiye bu demokrasi sınavından da başarıyla
çıkmıştır. Bu seçimde 77 milyon insan kazanmıştır, Türkiye kazanmıştır,
milletimizin her bir ferdi kazanmıştır, millî irade asıldır dedik ve millî
irade kazanmıştır. Bu büyük teveccühten dolayı AK PARTİ Grubu olarak
milletimizin her bir ferdine tekrardan ayrı ayrı teşekkür ediyoruz. Seçilen Sayın
Cumhurbaşkanımızı da tebrik ediyoruz. 
Hayatı başarılarla dolu olan, İstanbul
Büyükşehir Belediye Başkanlığından Başbakanlığa kadar İstanbul’u, Türkiye’yi
değiştiren, dönüştüren, reformların öncüsü, yeni Türkiye’nin mimarı Sayın Recep
Tayyip Erdoğan’ı zaten başarılarıyla herkes biliyor. Bu Cumhurbaşkanlığı
makamında da başarılarının devamını diliyoruz aynı şekilde. 
Tabii ki, bütün vesayet makamlarını
Türkiye adım adım geride bırakıyor. Cumhurbaşkanlığı makamı da bu şekilde
değişecek, dönüşecek, cumhurun makamı hâline gelecek. Dolayısıyla bu makamda,
bu ülkede yaşayan herkes “Türkiyeli” kavramıyla birlikte bir arada, kardeşçe,
huzur içerisinde, refah içerisinde 2023’e doğru koşacaktır. 
Değerli Başkanım, yine aynı şekilde,
Sayın Cumhurbaşkanımızın seçim usulü, görevi devralması gerek Yüksek Seçim
Kurulunun kararları gerek Anayasa’mız gerekse de mevcut Cumhurbaşkanlığı
Yasası’nın ilgili hükümleri birlikte değerlendirildiğinde Başbakanlık görevinin
28’ine kadar devam ettiği çok açık ortadadır çünkü mevcut Cumhurbaşkanı Sayın
Abdullah Gül’ün ayın 28’ine kadar görev süresi devam ediyor. Dolayısıyla,
28’inde -daha önce Yüksek Seçim Kurulunun 15’inde düzenleyeceği tutanak burada
Genel Kurula Meclis Başkanlığı tarafından sunulmak suretiyle- aynı gün yemin
etmekle yeni Cumhurbaşkanımız, 12’nci Cumhurbaşkanımız Sayın Recep Tayyip
Erdoğan görevine başlayacaktır, aynı gün önceki görevleri de son bulmuş
olacaktır. Bundan kimsenin de kuşkusu, endişesi olmasın. Görevlerini de tamamen
Anayasa ve yasaların vermiş olduğu yetkiler çerçevesinde kullanacaktır
kendileri. 
Bir kez daha bu yeni görevinde ilk defa
halkın reyiyle seçilen 12’nci Cumhurbaşkanımızı kutluyoruz. Ülkemiz için,
milletimiz için, tüm dünya için, özellikle mazlum, mağdur milletler ve İslam
coğrafyası için hayırlara vesile olmasını temenni ediyor, saygılar sunuyorum.
(AK PARTİ sıralarından alkışlar)
BAŞKAN – Teşekkür ediyorum.
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Sadık Yakut'un,
Cumhurbaşkanı seçilen Başbakanı tebrik ettiğine, Zonguldak’taki maden kazasında
mahsur kalan işçilerimizin bir an önce kurtarılmasını temenni ettiğine ve
Bingöl eski Belediye Başkanı Hikmet Tekin’e Allah’tan rahmet dilediğine ilişkin
konuşması
BAŞKAN – Biz de Sayın Başbakanın
Cumhurbaşkanı seçilmesi vesilesiyle kendisini tebrik ediyor, hayırlı ve uğurlu
olmasını temenni ediyoruz. 
Zonguldak’taki kömür madeninde mahsur
kalan işçilerimize geçmiş olsun diyor, bir an önce ailelerine kavuşmalarını
temenni ediyoruz. 
Diğer taraftan, Bingöl eski Belediye Başkanı
Hikmet Tekin’e Allah’tan rahmet, yakınlarına da başsağlığı diliyoruz.
Gündeme geçiyoruz.
Başkanlığın Genel Kurula sunuşları
vardır.
Meclis araştırması açılmasına ilişkin
üç önerge vardır, okutuyorum.
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Diyarbakır Milletvekili Altan Tan ve 21
milletvekilinin, Diyarbakır ve çevre illerde yaşanan uzun süreli elektrik
kesintilerinin nedenlerinin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1052)
Türkiye Büyük
Millet Meclisi Başkanlığına
Diyarbakır başta olmak üzere Mardin,
Şanlıurfa ve Batman gibi bölge illerinde yaşanan uzun süreli elektrik
kesintilerinin nedenlerinin açığa çıkarılması, akım dalgalanmalarından kaynaklı
olarak halkın ve işletmelerin karşı karşıya kaldığı maddi zararın tespiti,
Diyarbakır DEDAŞ İl Müdürlüğünde aboneler üzerinden yapılan yolsuzlukların ve
kurum zararının ortaya çıkarılması için Anayasa'nın 98, İç Tüzük’ün 104 'üncü
ve 105'inci maddeleri gereğince Meclis araştırması açılmasını arz ederim.
1) Altan Tan  (Diyarbakır)
2) Pervin Buldan  (Iğdır)
3) İdris Baluken  (Bingöl)
4) Sırrı Sakık  (Muş)
5) Murat Bozlak  (Adana)
6) Halil Aksoy  (Ağrı)
7) Ayla Akat Ata  (Batman)
8) Hasip Kaplan  (Şırnak)
9) Emine Ayna  (Diyarbakır)
10) Nursel Aydoğan  (Diyarbakır)
11) Hüsamettin Zenderlioğlu  (Bitlis)
12) Adil Zozani  (Hakkâri)
13) Esat Canan  (Hakkâri)
14) Sırrı Süreyya Önder  (İstanbul)
15) Sebahat Tuncel  (İstanbul)
16) Mülkiye Birtane  (Kars)
17) Erol Dora  (Mardin)
18) Ertuğrul Kürkcü  (Mersin)
19) Demir Çelik  (Muş)
20) İbrahim Binici  (Şanlıurfa)
21) Nazmi Gür (Van)
22) Özdal Üçer  (Van)
Gerekçe:
Diyarbakır'da yıllardan beridir kış
aylarında hem merkezde hem de ilçe ve köylerinde uzun süreli elektrik
kesintileri yaşanmaktadır. Bu kesintiler başta Diyarbakır, Mardin ve
Şanlıurfa'da olmak üzere son yıllarda yaz aylarında da sıkça yaşanmaya
başlamıştır. Yüksek sıcaklıklarda bölge halkı, esnaf ve işletmeciler ciddi
anlamda mağdur olmaktadırlar. DEDAŞ yetkilileri sorunun kaçak elektrik
kullanımı olduğunu söyleyip âdeta bir cezalandırma yöntemi olarak da konuya
yeterli hassasiyetle yaklaşmamaktadırlar. Gerek sık yaşanan elektrik
kesintileri gerekse de meydana gelen gerilim dalgalanmaları tarımı, esnaf ve
sanatkârları, sanayiyi, sağlık hizmetlerini başta olmak üzere kamu ve toplumun
diğer kesimlerini olumsuz yönde etkilemektedir. Devlet hastanelerimizin yoğun
bakım üniteleri çalışamaz hâle gelmiş, birçok jeneratör ve tıbbı cihaz yanmaya
ve bozulmaya başlamıştır. Bölgede zaten yetersiz olan sanayi faaliyetleri de bu
nedenle günlerce üretime ara verecek duruma gelmiştir. Sosyoekonomik olarak
gelir seviyesi düşük olan bölge halkı, bozulan veya yanmış olan elektronik araç
gereçlerini ve klimalarını tamir ettirmekte zorlanmaktadır.
Bu kesinti ve dalgalanmaların belli
başlı sebepleri var. Kızıltepe, Harran ve Bismil Ovalarında sayıları on binleri
bulan sulama pompalarıyla tarımsal sulama yapılmaya çalışılmaktadır. Bu
yoğunlukta elektrik enerjisiyle sulama dünyanın hiçbir yerinde mevcut değildir.
GAP projesi içerisinde yer alan tarımsal sulama yapılarının devlet tarafından
yıllardır bitirilememiş olması çiftçiyi kendi imkânlarıyla sulama yapmaya
itmiştir. Bölgede yaşanan gerilim dalgaları binlerle ifade edilen yüksek güçlü
su pompalarının devre dışı kalması ve tekrar devreye girmesi sonucu
oluşmaktadır. TEDAŞ'ın müşterisi olan ve gerilimlerin asıl kaynağı olan sulama
tesisleri TEDAŞ'ın yerinde çözüm getirememesi nedeniyle tüm bölgeyi etkileyen
bir sorun hâline gelmiştir.
Bu sebeplerin dışında, bölgeye verilen
enerji miktarının yetersiz olması, mevcut tesislerin ve bununla beraber enerji
nakil hatlarının eski olması da sayılabilir.
Elektrik sorunlarından biri de
barajlardan bölgemize gönderilen enerjinin düşük kalitede olmasıdır.
Türkiye'nin en çok hidroelektrik üreten bölgesinin elektrikten mahrum
bırakılması kabul edilemez bir yaklaşımdır.
Çözüm için enerji hatlarının
güçlendirilmesi ve yenileme çalışmalarının bir an önce başlatılması
sağlanmalıdır. Bölgedeki sulama kanallarının bitirilmesi gerekmektedir. TEİAŞ
iletişim kurumu olarak kapasite sorununu çözmelidir. TEDAŞ, son kullanıcıdan
kaynaklı sorunların kendi sistemine yansımasını engellemek için tesislerinin
kompanzasyonlarını yapmalı ve kapasitenin üzerinde yüklenen enerji nakil
hatlarının sağlıklı işletilmesini sağlamak için yeni hatlar tesis ederek
yüklerini bölmesi gerekmektedir. Çözüm için gerekli siyasi, idari ve teknik
irade ortaya çıkmamış, maddi imkânlar oluşturulamamıştır. Halkımıza “Kaçak
kullanımdan dolayı yatırımı hak etmiyorsunuz.” demeye getirilmiştir.
Süreç içerisinde Diyarbakır'da yapılan
tek çalışma, 25 MVA gücünde bir mobil trafonun getirilerek devreye alınması
olmuştur. Bu çalışmanın yaşanan sıkıntıları gidermede yetersiz olduğu açık bir
şekilde görülmektedir.
İktidarın kadrolaşma hırsıyla
Diyarbakır'a atadığı DEDAŞ il yöneticilerinin bazılarının yolsuzluk dolayısıyla
soruşturulduğu ve bu yöneticilerin arkasında siyasi iktidarın
milletvekillilerinin olduğu kamuoyu tarafından ifade edilmektedir. Bölge
halkının ahlaki değerlerini, iktidardan aldığı güçle sorgulamaya kalkışan bazı
yetkililer seviyesiz açıklamalar yaparak yolsuzluk ve yandaşlıklarını gizlemeye
çalışmaktadırlar. 2 kez görevden alındıktan sonra her defasında göreve tekrar
geri dönmenin bölgede iktidar odaklarından bağımsız olması beklenemez.
TEDAŞ Teftiş Kurulu Başkanlığı
tarafından 20/10/2011 tarihinde gelen ihbar telefonları üzerine bazı özel
trafolu abone dosyaları üzerine inceleme başlatılmıştır. Bu incelemeler
sonucunda bazı şirketlerin kaçak tahakkuklarını iptal ettirdikleri tespit
edilmiştir. Bu iptaller neticesinde kurum zarara uğratılmıştır.
Tüm bu veriler sonucunda başta DEDAŞ İl
Müdürlüğü olmak üzere bazı yöneticiler hakkında ilgili Cumhuriyet Savcılığına
suç duyurusunda bulunulmuştur. Adı geçenler, aylıktan kesme, kınama ve yazılı
olarak uyarılma cezaları almışlardır.

2.- Diyarbakır Milletvekili Altan Tan ve 21
milletvekilinin, Güneydoğu Anadolu Projesi ve bu projeye bağlı olarak yapılması
planlanan sulama kanallarının bitirilememesinin nedenlerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1053)
Türkiye Büyük
Millet Meclisi Başkanlığına
Güneydoğu Anadolu Projesi (GAP) ve bu
projeye bağlı olarak yapılması planlanan sulama kanallarının hâlâ bitirilememiş
olması ile ilgili olarak Anayasa'nın 98'inci, İç Tüzük’ün 104'üncü ve 105'inci
maddeleri gereğince Meclis araştırması açılmasını arz ederim.
1)
Altan Tan (Diyarbakır)
2)
Pervin Buldan (Iğdır)
3)
İdris Baluken (Bingöl)
4)
Sırrı Sakık (Muş)
5)
Murat Bozlak (Adana)
6)
Halil Aksoy (Ağrı)
7)
Ayla Akat Ata (Batman)
8)
Hasip Kaplan (Şırnak)
9)
Hüsamettin Zenderlioğlu (Bitlis)
10)
Emine Ayna (Diyarbakır)
11)
Nursel Aydoğan (Diyarbakır)
12)
Adil Zozani (Hakkâri)
13)
Esat Canan (Hakkâri)
14)
Sırrı Süreyya Önder (İstanbul)
15)
Sebahat Tuncel (İstanbul)
16)
Mülkiye Birtane (Kars)
17)
Erol Dora (Mardin)
18)
Ertuğrul Kürkcü (Mersin)
19)
Demir Çelik  (Muş)
20)
İbrahim Binici (Şanlıurfa)
21)
Nazmi Gür (Van)
22)
Özdal Üçer (Van)
Gerekçe: 
Güneydoğu
Anadolu Projesi (GAP), Güneydoğu Anadolu Bölgesi'nin sahip olduğu kaynakları
değerlendirerek bu yörede yaşayan insanların gelir düzeyini ve yaşam kalitesini
yükseltmeyi, bölgeler arası farklılıkları gidermeyi ve ulusal düzeyde ekonomik
gelişme ve sosyal istikrar hedeflerine katkıda bulunmayı amaçlayan bir proje
olarak ortaya konulmuştur.
Fırat havzası ve
Dicle havzası projeleri olmak üzere iki gruptan oluşan GAP Su Kaynakları
Geliştirme Programı kapsamında 22 baraj, 19 hidroelektrik santrali inşası
öngörülmüş, projenin bitmesi sonucunda 1 milyon 822 bin hektar alanın sulanması
ve yılda 27 milyar kilovatsaat elektrik enerjisi üretilmesi planlanmıştır.
Bu iki aşamalı
olarak yürütülen Güneydoğu Anadolu Projesi (GAP), ülkenin enerji ihtiyacını
karşılayacak olan hidroelektrik santralleri yapımını büyük ölçüde
sonlandırmışken, bölge halkının ekonomisini geliştirecek olan sulama kanalları
aşamasında ise bir hayli geride kalmıştır.
GAP kapsamında,
2009 yılı itibarıyla toplam 9 adet (5.513 mw) hidroelektrik santrali
tamamlanmış; santral kurulu güçleri itibarıyla hidroelektrik enerji
projelerinin yüzde 74'ü gerçekleşmiştir. Bu çerçevede, GAP kapsamında yer alan
Karakaya, Atatürk, Batman, Kralkızı, Dicle, Birecik ve Karkamış hidroelektrik
santrallerinin işletmeye alınışından bugüne kadar Türkiye ekonomisine doğrudan
katkı sağlayan duruma gelmiştir. Türkiye'de 2009 yılında üretilen 35,9 milyar
kilovatsaatlik hidroelektrik enerji içinde, GAP 12,1 milyar kilovatsaatlik
hidroelektrik üretimiyle yüzde 33,7'lik bir paya sahiptir.
GAP bölgesinde 1
milyon 822 bin ha alanın sulamaya açılması planlanmıştır. 2009 yılı sonu
itibarıyla Fırat ve Dicle havzasında toplam 300 bin 397 ha alan sulamaya
açılmıştır. 72 bin 093 ha alanda halen sulama şebeke inşaatı devam etmekte olup
1 milyon 448 bin 556 ha alan planlama aşamasındadır. Sulama projelerinin yüzde
16,5'i işletmededir.
Bölge insanına
asıl faydayı sağlayacak olan sulama kanallarının da bir an önce projenin enerji
ayağındaki bitirilme seviyelerine getirilmelidir. Türkiye'nin ekonomik refahına
yapılan katkının bölge insanının refahına da yansıması için sulama kanallarının
yapımı hızlanmalıdır.

3.- Diyarbakır Milletvekili Altan Tan ve 21
milletvekilinin, kaçak göçmenlerin sorunlarının ve ölüm nedenlerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1054)
Türkiye Büyük
Millet Meclisi Başkanlığına
Kaçak olarak ülkemize gelen ve ülkemiz
üzerinden yurt dışına çıkış yapmak isteyen göçmenlerin sorunları ve ölüm
nedenleri ile ilgili olarak Anayasa'nın 98'inci, İç Tüzük’ün 104'üncü ve 105
'inci maddeleri gereğince Meclis araştırması açılmasını arz ederim. 

1) Altan Tan  (Diyarbakır)


2) Pervin Buldan  (Iğdır)


3) İdris Baluken  (Bingöl)


5) Murat Bozlak  (Adana)


4) Sırrı Sakık  (Muş)


6) Halil Aksoy  (Ağrı)


7) Ayla Akat Ata  (Batman)


8) Hasip Kaplan  (Şırnak)


9) Hüsamettin Zenderlioğlu
(Bitlis) 

10) Emine Ayna  (Diyarbakır)


11) Nursel Aydoğan  (Diyarbakır)


12) Adil Zozani  (Hakkâri)


13) Esat Canan  (Hakkâri)


14) Sırrı Süreyya Önder  (İstanbul)


15) Sebahat Tuncel  (İstanbul)


16) Mülkiye Birtane  (Kars)


17) Erol Dora  (Mardin)


18) Ertuğrul Kürkcü  (Mersin)


19) Demir Çelik  (Muş)


20) İbrahim Binici  (Şanlıurfa)


21) Nazmi Gür  (Van)


22) Özdal Üçer  (Van)


Gerekçe: 
Göçmenler, mülteci tanımındaki
nedenlerin dışında ülkelerini çoğu zaman ekonomik gerekçelerle gönüllü olarak
terk ederek başka bir ülkeye, o ülke yetkililerinin bilgi ve izni ile yerleşen
kişilerdir. Kaçak göçmenler ise gittikleri ülkenin otoritelerine kendilerini
bildirmeden ya da iznini almadan o ülkede yaşayanlardır.
Dünya üzerinde her yıl yüz binlerce
göçmen başta ekonomik nedenler olmak üzere, iç siyasi karışıklıklar ve
sosyolojik sıkıntılardan ülkelerini terk edip başka ülkelerde yaşamayı
istemektedir. Ülkelerin de göçmenler için uyguladığı zorluklar bu insanları
çoğu kez kaçak olarak, çok zor şartlarda yolculuk yapmaya zorlamaktadır. Bu
yolculuklarını çoğu kez ailesi, çocukları ve akrabaları ile
gerçekleştirmektedirler.
Başta Irak, Suriye, Kenya, Afganistan
ve Nijeryalı göçmenler olmak üzere Türkiye üzerinden de her yıl binlerce insan
kaçak yollar ile Avrupa'ya geçmek istemektedirler. Bu haberlerin birçoğunu
maalesef ki medyamızda ölüm haberleri olarak görmekteyiz. Yakın zamanda yine
İzmir'in Menderes ilçesine bağlı Ahmetbeyli beldesinde, Filistin, Suriye ve
Irak uyruklu 61 göçmen teknenin batması sonucu yaşamını yitirdi. İçinde çoğu
çocuk ve kadın 107 göçmenin bulunduğu 15 metrelik balıkçı teknesi aşırı yük
nedeniyle su alıp kayalıklara çarptıktan sonra battı. Tekne faciasında 44
göçmen ve 2'si organizatör 46 kişi kurtulurken, 29'u çocuk ve 2'si de bebek
olmak üzere 61 kişi yaşamını yitirdi.
Bu olayların bu kadar sık yaşanması,
göçmenlerin başka ülkelerden gelip Türkiye üzerinde kaçakçılık yapan firmalar
ile anlaşarak, kendi ve ailelerinin hayatlarını daha iyi bir hayat yaşama
uğruna tehlikeye atması bizleri derinden üzmektedir. Bu kadar sık yaşanmasına
rağmen bu olayların istihbarat bilgilerine neden ulaşılamadığı ya da neden
bunlara güvenlik güçlerince müdahale edilmediği net olarak ortaya konulmalıdır.
Kenya, Mozambik ve Afganistan'dan gelen fakir, çaresiz ve kimsesiz garibanlar
İstanbul'un orta yerinde, Aksaray'da insan kaçakçılarını bulup ceplerindeki son
kuruşları onlara vermekte ancak İstanbul Emniyeti her ne hikmetse bu
kaçakçıları bulamamaktadır. Bu kaçak yolcu transferlerine göz yuman ya da
yardımcı olan, çıkar sağlayan kişiler ortaya çıkarılmalı ve artık bu
göçmenlerin ölümlerine seyirci kalınmamalıdır.
BAŞKAN – Bilgilerinize sunulmuştur. 
Önergeler gündemdeki yerlerini alacak
ve Meclis araştırması açılıp açılmaması konusundaki görüşmeler sırası
geldiğinde yapılacaktır. 
Bir gensoru önergesi vardır. Önerge
daha önce bastırılıp sayın üyelere dağıtılmıştır. 
Şimdi, önergeyi okutuyorum: 
B) Gensoru Önergeleri
1.- CHP Grup Başkan Vekilleri İstanbul Milletvekili
Mehmet Akif Hamzaçebi, Sinop Milletvekili Engin Altay ve Yalova Milletvekili
Muharrem İnce’nin, Türkiye’ye bölgesel ve küresel planda itibar kaybettirdiği,
çıkmaza soktuğu dış politikayla ülkemizi savaş ortamına sürüklediği,
uluslararası terör örgütlerinin ülkemizde faaliyet göstermesine olanak
sağladığı, Musul Başkonsolosluğundaki vatandaşlarımızın rehin alınması olayında
gerekli tedbirleri almadığı, Türkiye Büyük Millet Meclisini bilgilendirmediği
ve konu hakkında çelişkili açıklamalar yaptığı iddiasıyla Dışişleri Bakanı
Ahmet Davutoğlu hakkında bir gensoru açılmasına ilişkin önergesi (11/37)
Türkiye Büyük
Millet Meclisi Başkanlığına
Türkiye'nin bölgesel ve küresel planda
itibarını sıfırlayan, dış politikasını çıkmaza sokan, ülkemizi savaş ortamına
sürükleyen ve uluslararası terör örgütlerinin neredeyse bütün illerimizde
faaliyet gösterir konuma gelmesine olanak sağlayan IŞİD'in 11 Haziran 2014
tarihinde Musul Başkonsolosluğumuzu basarak Başkonsolos dâhil 49 vatandaşımızı
rehin alması karşısında TBMM'yi bilgilendirmeyen ve o günden bu yana çelişkili
açıklamalar yapan Dışişleri Bakanı Ahmet Davutoğlu hakkında Anayasa'nın 98 ve
99'uncu ve TBMM İçtüzüğü'nün 106'ncı maddeleri uyarınca gensoru açılması için
gereğini arz ve talep ederiz.

 Mehmet
Akif Hamzaçebi Muharrem İnce Engin
Altay
 İstanbul Yalova Sinop
 CHP
Grup Başkan Vekili CHP Grup Başkan Vekili CHP
Grup Başkan Vekili
Gerekçe:
Son yıllarda izlenen dış politikanın
maliyetini vatandaşlarımız ulusal, bölgesel ve uluslararası ölçeklerde
ödemektedirler. Ülkemizin bütün komşularıyla sorunlu hâle gelmesinin ve bölgesinde
ve uluslararası planda sürekli itibar kaybetmesinin faturası acı ve ağırdır.
Dışişleri Bakanı Ahmet Davutoğlu'nun
"Türkiye, bir cihan devleti, Orta Doğu'daki değişimin yöneticisi ve öncüsü
olacak." söylemlerinin tam aksine Türkiye dünyada, özellikle de Orta
Doğu'da yalnızlaşmıştır. Türkiye'nin bölgede giderek itibar ve etkinlik kaybına
uğramasının somut sonuçları vardır. Vatandaşlarımız bölge ülkelerine seyahat
edememekte, iş adamlarımızın işleri sekteye uğramakta, pilotlarımız
kaçırılmakta ve sınır bölgelerimiz terör örgütlerinin hedefi olmaktadır.
Bunlara ek olarak, izlenen maceraperest
ve beceriksiz dış politikanın son kabul edilemez sonuçlarından birisi de 11
Haziran 2014 tarihinde Musul Başkonsolosluğundaki 49 personelimizin adını daha
sonra İslam Devleti olarak değiştiren Irak ve Şam İslam Devleti (IŞİD) isimli
El Kaide uzantılı terör örgütü tarafından kaçırılmasıdır.
IŞİD tarafından rehin alınanlar
arasında Başkonsolos dâhil diplomatlarımız, konsolosluk binasını korumakla
görevli özel harekât timi, konsolosluk çalışanları ve aile üyelerinin olduğu
bilinmektedir; buna ek olarak Başkonsolosluk binasının teröristler tarafından
karargâh olarak kullanılıyor olması da ülkemizin onuruna vurulan bir diğer ağır
darbedir.
Yaklaşık iki aydır IŞİD'in elindeki rehinelerimiz
konusunda Dışişleri Bakanı Davutoğlu TBMM'ye bilgi vereceğini söylediği hâlde
bilgi vermemiş; konuya ilişkin haberlere de yayın yasağı konmuştur. Ayrıca,
Savunma Bakanı ve Dışişleri Bakanı konuyla ilgili olarak çelişkili açıklamalar
yapmaktadırlar.
Musul'da geliyorum diyen tehlikeyi
umursamayan ve Musul Valisi bile bölgeyi terk ettiği hâlde Başkonsolosluğumuzu
zamanında tahliye etmeyen Dışişleri Bakanı, rehine krizini de yönetememekte;
IŞİD'in elindeki vatandaşlarımızı âdeta kaderlerine terk ettiği izlenimini
vermektedir. IŞİD baskınının Dışişleri Bakanı Davutoğlu'nun "Musul
Başkonsolosluğumuzun güvenliği için gerekli önlemler alındı." mesajından
hemen sonra gerçekleşmesi sorguya muhtaçtır.
Bir devletin öncelikli görevi
yurttaşlarının can güvenliklerini korumaktır. Anlaşılmaktadır ki, 11 Haziran
2014 tarihinden bu yana Musul'da rehin olan vatandaşlarımız konusunda bu
öncelikli görev yerine getirilmemektedir. Bunun siyasi sorumlusu, Bakanlığının
personeli iki aydır bir terör örgütünün elinde rehin olan Dışişleri Bakanı
Ahmet Davutoğlu hakkında Anayasa'nın 98 ve 99'uncu ve TBMM İçtüzüğü'nün 106'ncı
maddeleri uyarınca gensoru açılmasını saygılarımızla arz ederiz.
BAŞKAN – Bilgilerinize sunulmuştur.
Gensorunun görüşme gününü de kapsayan
Adalet ve Kalkınma Partisi grup önerisi, diğer grup önerileriyle birlikte biraz
sonra işleme alınacaktır.
C) Duyurular
1.- Başkanlıkça, Kadın Erkek Fırsat Eşitliği, Kamu
İktisadi Teşebbüsleri ile Avrupa Birliği Uyum Komisyonlarında siyasi parti
grubu mensubu olmayan milletvekillerine düşen birer üyelik için aday olmak
isteyen siyasi parti grubu mensubu olmayan milletvekillerinin yazılı olarak
müracaat etmelerine ilişkin duyuru
BAŞKAN - Sayın milletvekilleri, Kadın
Erkek Fırsat Eşitliği, Kamu İktisadi Teşebbüsleri komisyonlarında siyasi parti
grubu mensubu olmayan milletvekillerine de bir üyelik düşmektedir. Bu
komisyonlara aday olmak isteyen siyasi parti grubu mensubu olmayan
milletvekillerinin 18 Ağustos 2014 Pazartesi günü saat 18.00’e kadar Türkiye
Büyük Millet Meclisi Başkanlığına yazılı olarak müracaat etmelerini rica
ediyorum. 
Milliyetçi Hareket Partisi grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım. 
VIII.- ÖNERİLER
A) Siyasi Parti Grubu Önerileri
1.- MHP Grubunun, MHP Grup Başkan Vekili ve İzmir
Milletvekili Oktay Vural tarafından, 17 Aralık 2013 günü yapılan konuşmaların
montaj olup olmadığına ilişkin TÜBİTAK raporunun hazırlanma süreci, TÜBİTAK’ta
yapılan görev değişikliklerinin mahiyeti ve bahse konu kayıtların uluslararası
ve bağımsız uzman kuruluşlara incelettirilerek gerçeğin ortaya çıkarılması
amacıyla 5/8/2014 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 12 Ağustos 2014 Salı günkü
birleşiminde sunuşlarda okunmasına ve görüşmelerinin aynı tarihli birleşiminde
yapılmasına ilişkin önerisi
 Tarih:
12/8/2014
Türkiye Büyük
Millet Meclisi Başkanlığına
Danışma Kurulu 12/8/2014 Salı günü
(bugün) toplanamadığından grubumuzun aşağıdaki önerisinin, İç Tüzük'ün 19'uncu
maddesi gereğince Genel Kurulun onayına sunulmasını arz ederim.
Saygılarımla. 
 
Yusuf Halaçoğlu
 
Kayseri 
 
MHP Grup Başkan Vekili

Öneri:
5 Ağustos 2014 tarih ve 8577 sayı ile
TBMM Başkanlığına vermiş olduğumuz MHP Grup Başkan Vekili ve İzmir Milletvekili
Oktay Vural'ın "17 Aralık 2013 tarihinde yapılan telefon konuşmalarının
montaj ve dublaj olduğu iddia edilmiş, buna mukabil bazı sivil toplum
örgütlerinin bu kayıtların gerçek olduğuna dair hazırlattığı raporlar, bilahare
TÜBİTAK'ın bağlı olduğu Bakanın bunların montaj olduğunu "hissetmesi'' ile
TÜBİTAK'ta yapılan operasyon sonrasında TÜBİTAK tarafından hazırlanan bu
kayıtların montaj olduğuna dair rapor kamuoyunda tartışmalara yol açmıştır. Bu
tartışmalar ışığında 17 Aralık 2013 günü yapılan konuşmaların montaj olup
olmadığına ilişkin TÜBİTAK raporunun hazırlanma süreci, TÜBİTAK'ta yapılan
görev değişikliklerinin mahiyeti ve bahse konu kayıtların uluslararası ve
bağımsız uzman kuruluşlara inceleterek gerçeğin ortaya çıkarılması amacıyla
verdiğimiz Meclis araştırması önergemizin 12/8/2014 Salı günü (bugün) Genel
Kurulda okunarak görüşmelerinin bugünkü birleşiminde yapılması önerilmiştir.
BAŞKAN – Milliyetçi Hareket Partisi
grup önerisi lehinde söz isteyen Seyfettin Yılmaz, Adana Milletvekili. (MHP
sıralarından alkışlar)
Buyurun Sayın Yılmaz. 
SEYFETTİN YILMAZ
(Adana) – Sayın Başkan, değerli milletvekilleri; 17 Aralık 2013 tarihinde
yapılan telefon konuşmalarının montaj ve dublaj olduğu iddia edilmiş. Buna
mukabil, bazı sivil toplum örgütlerinin bu kayıtların gerçek olduğuna dair
hazırlattığı raporlar, bilahare TÜBİTAK’ın bağlı olduğu Bakanın bunların montaj
olduğunu hissetmesiyle TÜBİTAK’ta yapılan operasyon sonrasında TÜBİTAK tarafından
hazırlanan bu kayıtların montaj olduğuna dair rapor kamuoyunda tartışmalara yol
açmıştır. Bu tartışmalar ışığında 17 Aralık 2013 günü yapılan konuşmaların
montaj olup olmadığına ilişkin TÜBİTAK raporunun hazırlanma süreci, TÜBİTAK’ta
yapılan görev değişikliklerinin mahiyeti ve bahse konu kayıtların uluslararası
ve bağımsız uzman kuruluşlara inceletilerek gereğinin ortaya çıkarılması
amacıyla, Anayasa’nın 98’inci, İçtüzük’ün 104’üncü ve 105’inci maddeleri
gereğince Meclis araştırması için verilen önerge hakkında MHP grubu adına söz
almış bulunuyorum. Yüce heyetinizi saygıyla selamlıyorum.
Öncelikle,
10 Ağustos’ta yapılan Cumhurbaşkanlığı seçiminin vatanımıza, milletimize,
devletimize ve demokrasimize hayırlı olmasını diliyorum. Cumhurbaşkanlığı
seçimleri sonuçlanmıştır, hepimizin de bildiği gibi, burada hiçbir mazeretin
arkasına sığınmadan milletin iradesinin arkasında duracağımızı ifade ediyoruz
ama bu, şu demek değildir: Bu seçim sürecinde devletin tüm imkânlarının
kullanılarak bütün kampanya boyunca orantısız güç kullanılmasını yok saymamız
da mümkün değildir ve sonuç itibarıyla bu seçimde, seçimler daha yapılmadan
özellikle havuz medyası ve birtakım anket firmalarının yüzde 58-60 gibi bir
oran ortaya koyarak seçim olmadan Sayın Recep Tayyip Erdoğan’ın seçilmiş
olduğunu ortaya koymaları ve bununla ilgili bir algı oluşturmaları da
milletimizin dikkatinden kaçmamıştır ve netice itibarıyla, 15 milyona yakın
seçmenin sandığa gitmeyip bu noktada irade ortaya koymaması da mutlaka üzerinde
düşünülmesi gereken hususlardır. 
Değerli milletvekilleri,
Cumhurbaşkanlığı, saygınlığı olan bir makamdır, sevmek zorunda olunmasa bile,
devletin başı olarak, cumhurun başı olarak herkesin saygı duyması gereken bir
makamdır. Bu saygı duyulması gereken makamın herhangi bir şaibeyle anılması,
ilk önce, Cumhurbaşkanlığı makamının şahsında orada oturan kişiyi, sonra da
milletimizi derin olarak yaralayacaktır. Şimdi şunu ifade etmek istiyorum:
Hepimiz biliyoruz ki 17,25 Aralık süreci ülkemizde yaşandı. Şimdi “Gerek 30
Martta gerekse 10 Ağustosta millet bunu akladı, bunlar yok.” mantığıyla hareket
edersek en büyük zararı demokrasimize vermiş oluruz. Şunu ifade ediyorum:
Sandıklar hiçbir zaman için usulsüzlüklerin, haksızlıkların, hukuksuzlukların,
yolsuzlukların aklanacağı bir yer değildir, dünyanın hiçbir yerinde de bunun
örneği yoktur. 
Değerli milletvekilleri, 17 Aralıkta ne
oldu? 17 Aralıkta, biliyorsunuz, birtakım bakanların ve bakan çocuklarının
içinde bulunduğu, para kasalarının ortada dolaştığı, efendime söyleyeyim, para
kasalarının içerisinde milyon dolarların ortalıkta dolaştığı, banka genel
müdürlerinin evinde milyon dolarların olduğu, villaların, arsaların,
gayrimenkullerin ortalığa saçıldığı bir süreci yaşadık. Şimdi, bunları yok mu
sayacağız? Bunları yok sayma hakkına hiçbirimiz sahip değiliz. 
Şunu ifade ediyorum: Kendimize
güveniyorsak, bir haksızlık, hukuksuzluk yapılmadığına inanıyorsak, “Ortalıkta
bir hırsızlık ve yolsuzluk yok.” diyorsak yüce Türk yargısına güvenmek
zorundayız. Güvenmezsek geleceği inşa edemeyiz. Bunların, mutlaka ve mutlaka,
kamu vicdanında -yüzde 100’ünde- aklanması gerekiyor. Bunun aklanma yeri
de yargıdır ve bu da objektif hukuk kurallarının işlemesinden geçer ama oluşturulan
birtakım çalışmalarla bunu yok sayarsak, bu işlerde milletin vicdanında yara
açarız. 
17 Aralıkta oluşan bu süreç içerisinde
ve ondan sonraki süreçte ne oldu değerli milletvekilleri? Sayın Başbakan ile
oğlu arasında geçtiği ifade edilen birtakım konuşmalar var. Bu konuşmalarda şu
deniyor: Sayın Muammer Güler’in oğlu ile eski Ekonomi Bakanı Zafer Çağlayan’ın
oğlunun evinde yapılan aramalarda kasalarda ve ayakkabı kutularında
sakladıkları yüklü miktarlardaki paraya ulaşıldığı medyada yer almıştır. 
SONER AKSOY (Kütahya) – Ayıp ayıp!
 SEYFETTİN
YILMAZ (Devamla) - Bunun üzerine, saat sekizi iki geçe oğluyla yapılan
görüşmelerde evlerde arama yapıldığını, bu manada “Senin evinde ne var ne yok?”
diye sorulduğu ve “Bunları ne yapalım?” dediği ifade edilmektedir. 17.00’de
yapılan ikinci konuşmada “Paraların tamamıyla sıfırlanmasında fayda var.”
dediği duyulmaktadır. Öğleden sonra 15.39’da yapılan üçüncü konuşmada, önceki
telefon görüşmeleriyle verilen görevlerin yerine getirilip getirilmediği
sorulmaktadır; işte “Akşam bitirmiş bulunuyoruz.” diyor. En son, 23.15’te
yapılan konuşmalarda evdeki paraların sıfırlandığını, sadece 30 milyon avro
gibi bir miktar daha paranın olduğu ifade ediliyor. Şimdi, bu konuşmalar, bütün
kapatmalara rağmen, bütün sansür uygulamalarına rağmen, Twitter’ın, Google’ın
yasaklanmasına rağmen Türkiye’de ve dünyada milyonlarca kişi tarafından takip
edildi ve izlendi. Şimdi, Cumhurbaşkanlığı gibi saygın bir koltuğa oturan bir
kişinin bunlarla ilgili herhangi bir şey olmadığını ortaya çıkarması lazım.
“Efendim, ben 30 Martta ve 10 Ağustosta sandıkta aklandım.” ifadesini
kullanırsanız bunun altından kalkamazsınız, milletin vicdanı yaralanır. 
Şimdi,
bunun üzerine, Sayın Başbakan birçok konuşmasında -işte Balıkesir’de yaptığı
konuşmalar var, mitingde yaptığı konuşmalar var- diyor ki: “Bu ülkede
Cumhurbaşkanı dinlenmiş, Başbakan olarak ben dinlenmişim, benim oğlum
dinlenmiş, bakanlar dinlenmiş.” Şimdi, Allah’ınızı severseniz, değerli
milletvekilleri, ben size soruyorum: Bunu söyleyen kim? Bunu söyleyen kişi, bu
ülkeyi on iki yıldır yöneten bir Başbakan. Aylarca askeriyeye yapılan
operasyonda, hatta bırakın, “Adana’da biz vali tarafından dinleniyoruz.”
dediğimizde, hatta, sizin bir milletvekiliniz “Vali bizi dinletiyor.”
dediğinde, o süreç içerisinde birileri dinlenirken sesini çıkarmayanların,
hukuksuzluğa göz yumanların, hukuksuz dinlemelere göz yumanların, ucu
kendilerine dokunduğu zaman “Biz dinleniyoruz.” deme hakları var mıdır? Yani,
değerli milletvekilleri, bunu söyleyen, Adana’daki Tellidere Mahallesi’ndeki
Ahmet Ağa değil, on iki yıldır bu ülkeyi yönetiyor.
Bakın, size ibretlik olsun diye bir şey
göstereceğim. Yeni Şafak gazetesi, havuz medyası değil mi? Havuz medyasında
bundan üç ay önce bir şey çıkıyor. 
RECEP ÖZEL (Isparta) – Yeni Şafak, havuz
medyası değil yahu.
SEYFETTİN YILMAZ (Devamla) – Siz buna
cevap verin. Diyor ki: “Tapelerle yükseldi.” Diyen kim? Yeni Şafak gazetesi.
Burada ne diyor biliyor musunuz, haberde: “Paralel yapılanmanın, Başbakanın
koruma ekibini ele geçirmek için akıllara durgunluk veren bir taktik izlediği
ortaya çıktı. Erdoğan'ın yakın çevresini dinleyen şebeke, tapeleri, koruma
ekibinden Mehmet Yüksel'e verdi. Tapelerle Erdoğan'ın güvenini kazanan Yüksel,
Başbakanlık Koruma Dairesi Başkanı oldu."
Şimdi, bununla ilgili, Başbakana 6 tane
soru sordum, dedim ki: Bu Yeni Şafak’ta çıkan haber doğru mudur? Sizin
yanınızdaki korumalar, etrafınızda, Başbakanlık etrafında, bakanlar dâhil olmak
üzere muhalif gördüğünüz veya parti içerisinde ileride muhalif olabilecek
birileri -bunun içerisinde hani “Cumhurbaşkanı da dinlendi” diyor ya Sayın
Başbakan, ben demiyorum- dinlenip de o koruma polisi tarafından size servis
edildi mi? Edildiyse kimleri dinlediniz? 
Şimdi, değerli milletvekilleri, Yeni
Şafak gazetesi gibi bir gazete bunu manşet yapıyor ve biz soru soruyoruz, “Bu
dinlemeler var mı, bu dinlemeler size verildi mi?” diye, cevap yok. Peki, bu
gazeteyi tekzip ettiniz mi? Etmediniz. Peki, bu gazeteyi yalanladınız mı?
Yalanlamadınız. Peki, burada ismi geçen, size konuşmaları dinlediğini ifade
eden şahsı, Koruma Dairesi Başkanlığına yükselttiniz mi? Evet, yükselttiniz.
Şimdi, değerli milletvekilleri, bakın,
ortalıkta birtakım gerçek olaylar var. O zaman şunu sormak lazım: Bu dinlemeler
sahte ise, bu dinlemeler yoksa, üç aydır, dört aydır dinlendiğini ifade eden,
konuşmalarını ortaya koyan, “Alo Fatih”in doğru olduğunu ifade eden ve bugün o
polisler hakkında soruşturma açan Sayın Başbakana sormak lazım: Emniyetteki
usulsüz dinlemelerle ilgili birinci, ikinci, üçüncü polis operasyonu neyin
nesidir?
(Mikrofon otomatik cihaz tarafından
kapatıldı)
SEYFETTİN YILMAZ (Devamla) - Bu polis
operasyonunu niye yapıyorsunuz, bu dinlemeler yoksa bu operasyonları niye
yaptınız? Siz dinlendiğinizde hak da başkası dinlendiğinde suç mu? (MHP
sıralarından alkışlar)
BAŞKAN – Teşekkür ediyorum.
Milliyetçi Hareket Partisi grup önerisi
aleyhinde söz isteyen Recep Özel, Isparta Milletvekili. 
Buyurun Sayın Özel. (AK PARTİ
sıralarından alkışlar)
RECEP ÖZEL (Isparta) – Sayın Başkan,
çok değerli milletvekilleri; hepinizi saygıyla selamlıyorum. Milliyetçi Hareket
Partisinin vermiş olduğu grup önerisinin aleyhinde söz almış bulunmaktayım.
Öncelikle, seçimlerde ülkemize,
milletimize, tüm insanlığa hayırlı bir sonuç çıktı. İnşallah, Sayın
Cumhurbaşkanımızın, Genel Başkanımızın, Başbakanımızın o makamda daha güzel
hizmetler etmesinin duası ve temennisinde burada bulunuyorum. (AK PARTİ
sıralarından alkışlar) Muhalefete mensup arkadaşlarımızın en azından buraya
gelip bir tebrik etmelerini beklerdik ama o nezaketi göstermediler. Allah
sizlerden de razı olsun. 
SEYFETTİN YILMAZ (Adana) – Ettik ya,
dinlemediniz. 
ALİM IŞIK (Kütahya) – Kendinden
başkasını dinlemiyor musun sen? Sizin kafanız ancak ona çalışır. Daha ne desin
ya? Ayıp senin yaptığın ya, ayıp, ayıp!
KAMER GENÇ (Tunceli) – Şaibeli seçim,
şaibeli!
RECEP ÖZEL (Devamla) – Belki ben duymamış
olabilirim.
Şimdi, verilmiş olan bu araştırma
önergesi “Görülmekte olan bir dava hakkında Yasama Meclisinde yargı yetkisinin
kullanılması ile ilgili soru sorulamaz, görüşme yapılamaz veya herhangi bir
beyanda bulunulamaz.” diyen Anayasa’nın 138’inci maddesine aykırıdır. 
YUSUF HALAÇOĞLU (Kayseri) – Sürekli
konuşuyor Başbakan. 
KAMER GENÇ (Tunceli) – Yahu, o, yargı
yetkisinin kullanmasıyla ilgili değil. Senin aklın ermez ona.
RECEP ÖZEL (Devamla) – Ola ki bir
şekliyle aykırı olmadığını düşünelim. Bu dinlemeler yasal bir dinleme ise,
yasal, mahkeme tarafından verilmiş olan mahkeme kararlarıyla dinlenmişse,
soruşturma gizlidir, yine burada dile getirilemez. Yasa dışı olduğu söyleniyor;
son tutuklamalar, son operasyonlar bunu teyit ediyor. Yasa dışı dinlemeler
neticesinde, yasa dışı dinlemelerden elde ettiğiniz kayıtları da gelip burada
konuşmak, burada beyan etmek de herhâlde siyasetin nezaketine uymaz diye
düşünüyorum.
SEYFETTİN YILMAZ (Adana) – Başbakan
meydanlarda her gün konuşuyor, Başbakan yargılamayla ilgili her gün konuşuyor.
RECEP ÖZEL (Devamla) – Şimdi, bu
araştırma önergesinin temelini oluşturan TÜBİTAK raporuyla ilgili olarak: 30
Mart yerel seçimlerinden önce birtakım sivil toplum kuruluşlarının,
İngiltere’de, ne olduğu belli olmayan, hiç uzman olmayan bir tane ses
sanatçısı, bir tane de meslek yüksekokul mezunu iki kişiye hazırlatmış
oldukları rapora dayanarak bir… Gerekçenizde çünkü o yazıyor. O raporun “sonuç”
kısmına baktığımızda, “sonuç” kısmında ne diyor biliyor musunuz? “Bu montaj
değildir.” demiyor, “Montaj olma ihtimali vardır.” diyor “sonuç” kısmında.
KAMER
GENÇ (Tunceli) – Soruşturma gizliyse o rapor sende ne arıyor?
SEYFETTİN
YILMAZ (Adana) – Buyur, uluslararası kuruluşlara götürelim.
YUSUF
HALAÇOĞLU (Kayseri) – Recep, daha önce CD için de “sahte” dedik, “Yok.”
dediniz; Amerika’da incelendi, geldi, şimdi TÜBİTAK da “sahte” dedi.
RECEP
ÖZEL (Devamla) – TÜBİTAK’taki görevlendirmeler ne zaman oldu? Şubat 2014
tarihinde oldu, değil mi? Şimdi, siz hazırlatılmış olan bir raporu 28 Mart
seçiminden iki gün önce medyaya servis edeceksiniz, sizinki siyasi bir rapor
olmayacak. Eğer biz siyasi olduğunu düşünseydik, TÜBİTAK’a siyasi bir rapor
hazırlatmış olsaydık bunu 30 Mart yerel seçimlerinden önce yapardık. Raporun
yayınlanma tarihi ne zaman? Haziran 2014.
SEYFETTİN
YILMAZ (Adana) – Baskı yaptınız, yayınlattıramadınız. Belgeleri var burada.
Yayınlattıramadınız, görev değişikliği yaptınız.
RECEP
ÖZEL (Devamla) – Yerel seçimlerden üç ay sonra rapor cumhuriyet başsavcılığına
iletilmiş. 2 tane profesör, 1 tane doçent, konusunda uzman ve dünyada en
gelişmiş teknikle bu işi yapan TÜBİTAK bu raporu hazırlıyor. Oradaki kişiler
diyor ki: “Kelime kelime, gelelim, anlatalım bunun nasıl montaj olduğunu.” 
YUSUF
HALAÇOĞLU (Kayseri) – Değişikliği neden yaptınız TÜBİTAK’ta o zaman?
RECEP
ÖZEL (Devamla) – Bakın, şimdi sizin mantıkla gidersek…
ALİM
IŞIK (Kütahya) – Size geliyor da niye buraya gelmiyor, bizlere gelmiyor o
kişiler, niye sana geliyor Recep Bey? Kelime kelime niye size anlatıyorlar,
başka bir adama gelmiyorlar?
RECEP
ÖZEL (Devamla) – YouTube’da bir dünya şey var, Devlet Bahçeli’nin “Abdullah
Öcalan terörist değildir.” diye montajı var. Ha, biz de gelip “Bunu Devlet
Bahçeli söyledi.” diyelim mi? Kılıçdaroğlu’nun “Tayyip Bey’den özür dilerim, o
haklıymış.” dediği YouTube’da yazıyor. Birileri montaj yapmış. Bunu burada
söyleyelim mi?
MUHARREM
VARLI (Adana) – Söyle, söyle!
RECEP
ÖZEL (Devamla) – Yani olabiliyor muymuş bunlar? Yani olabiliyormuş değil mi
bunlar?
SEYFETTİN
YILMAZ (Adana) – “Söyleyelim mi?” derken söylüyorsun zaten.
RECEP
ÖZEL (Devamla) – Onun için, yasal bir kuruluş olan ve kendi alanında etkin ve
yetkin bir kuruluş olan, teknik donanımda dünyada gerçekten marka olan
TÜBİTAK’a hazırlattırılmış olan, cumhuriyet başsavcılığının “Montajdır.”
raporunu görmezden gelmek, “Bir siyasi baskıyla yapıldı.” demek… Bunu 30 Mart
yerel seçimlerinden önce konuştunuz, Cumhurbaşkanlığı seçiminden önce
konuştunuz. Sonuç…
ALİM
IŞIK (Kütahya) – Sonuç: Aklandın mı yani Recep Bey? Sonuç: Aklandınız mı yani?
YUSUF
HALAÇOĞLU (Kayseri) – “Sonuç: Meclis araştırma komisyonu kurulsun.” diyoruz biz
de.
RECEP
ÖZEL (Devamla) – Bakın, hiçbir zaman yüzde 52’nin ya da seçimin arkasına
saklanmıyoruz.
ALİM
IŞIK (Kütahya) – Yapılanları, çalınanları, götürülenleri görmezden mi
geleceğiz?
RECEP
ÖZEL (Devamla) – Sonuç… Biraz siyaset üslubunuzu, biraz siyaset tarzınızı,
değiştirmeniz gerektiğini ümit ediyorduk, herhâlde, “Muhalefet kendine
çekidüzen verir.” diyorduk ama 30 Marttan, 10 Ağustostan ders almamış
görünüyorsunuz.
ALİM
IŞIK (Kütahya) – Önce, memleketin malını çalmayacaksınız. Önce, çalanlara hesap
soracaksınız!
RECEP ÖZEL
(Devamla) – Ders almanızı salık veririz çünkü size oy veren seçmenler, sizin
mensuplarınız, teşkilatlarınız sizden yeni bir siyaset anlayışı getirmenizi
istiyor bu ülkede.
YUSUF HALAÇOĞLU (Kayseri) – Onu biz
biliriz, siz bize müdahale etmeyin.
RECEP ÖZEL (Devamla) – Artık, bakın,
bunlardan ders çıkartın.
YUSUF HALAÇOĞLU (Kayseri) – O bizim
bileceğimiz iş, bize yön vermeye kalkışmayın, siz kendi yönünüze bakın.
RECEP ÖZEL (Devamla) – Yoksa, kendinizi
değiştirmezseniz sizin partinin mensupları sizi iyi değiştirecek arkadaşlar.
Türkiye’nin boşluğu iktidar boşluğu
değil, Türkiye’nin boşluğu muhalefet boşluğu. Muhalefeti adam gibi yapın, güzel
muhalefet yapın…
YUSUF HALAÇOĞLU (Kayseri) – Biz bugünkü
söylediğimizi yarın inkâr etmez veya değiştirmeyiz. Siz kendinize bakın. Biz
doğru bildiğimiz yolda devam ederiz.
RECEP ÖZEL (Devamla) – …dilinizi Türk
milletine güzel ufuklar açıcı şekilde geliştirin; ümit olun, ümit. Bu
söylemlerinizi bir daha “check” edin diyoruz. 
D. ALİ TORLAK (İstanbul) – Geç onları
sen, geç! 
RECEP ÖZEL (Devamla) – Niye geçeyim ki?
D. ALİ TORLAK (İstanbul) – Geç, geç!
RECEP ÖZEL (Devamla) – Vallahi, geçecek
olan sizsiniz. Bu millet size öyle bir dedi ki, “Hadi oradan, geç oradan.”
dedi. (AK PARTİ sıralarından alkışlar)
D. ALİ TORLAK (İstanbul) – Başka işlere
bak sen, başka işlere bak!
RECEP ÖZEL (Devamla) – “Çatı” dediniz,
çatının altında 14 tane partiyi birleştirdiniz, Pensilvanya çetesiyle birlikte
oldunuz. Sonuç… Hepiniz yıkıldınız, hepiniz çöktünüz.
ALİM IŞIK (Kütahya) – Recep Bey, büyük
laflar konuşuyorsun, bunlar senin söyleyeceğin laflar değil. Önce hırsızlardan
hesap soracaksın! Ayıp senin yaptığın ya!
RECEP ÖZEL (Devamla) – Ya, bundan bir
ders çıkarın artık ya, bundan Allah rızası için bir şey çıkartın. Seçmeninize,
siyasi partide çalışan yöneticilerinize saygılı olun, onların sesine birazcık
kulak verin. 
Ben, bu grup önerisinin aleyhinde
olduğumuzu, bu grup önerisinin artık temeli olmadığını, gündemimizin belli
olduğunu beyan ediyorum. 
ALİM IŞIK (Kütahya) – Çıkarılacak
rantlar var burada, rantlar. İspatı da var bu rantın burada. 
RECEP ÖZEL (Devamla) – Gündemimizde
olan torba yasayı kamuoyunda aylardır bekliyorlar, onu çıkartmak için inşallah
gayretimiz olacak bugün.
ALİM IŞIK (Kütahya) – Torba yasada sana
da bir şeyler var mı?
RECEP ÖZEL (Devamla) – Bana hiçbir şey
yok, millete çok şey var. Üslubunuzu ve yönteminizi değiştirmemekte de ısrar
ederseniz…
ALİM IŞIK (Kütahya) – Senin de barajlar
var mı, barajlardan, meralardan rant var mı sana da?
RECEP ÖZEL (Devamla) – …size 2015
seçimlerinde de aynı hezimete uğrayacağınızı belirtir, hepinize saygılar
sunarım efendim. (AK PARTİ sıralarından alkışlar)
SEYFETTİN YILMAZ (Adana) – Sayın
Başkan…
BAŞKAN – Buyurun Sayın Yılmaz.
SEYFETTİN YILMAZ (Adana) – Grup
Başkanımız Sayın Devlet Bahçeli’yle ilgili…
ALİM IŞIK (Kütahya) – Aslı astarı
olmayan laflar söyledi.
BAŞKAN – Bir saniye sayın milletvekilleri.
SEYFETTİN YILMAZ (Adana) – Grup
Başkanımız Sayın Devlet Bahçeli’yle ilgili sataşmada bulunmuştur. 
BAŞKAN – Ne söyledi de sataştı?
SEYFETTİN YILMAZ (Adana) – Abdullah
Öcalan’ı övücü ifadeler kullandığını ifade etti, ses kayıtlarından bahsetti.
İkincisi de, grubumuzu Pensilvanya çetesinin oyuncağı olmakla suçladı. Bununla
ilgili cevap vermek istiyorum.
ALİM IŞIK (Kütahya) – Haddini aşan
sözler söyledi Sayın Başkanım, haddini aşan sözler söyledi. Bir milletvekilinin
ağzına yakışmayacak, küçük adamların konuşacağı sözler söyledi. Daha başka bir
şey söylemiyorum. 
BAŞKAN – Buyurun Sayın Yılmaz, sataşma
nedeniyle iki dakika söz veriyorum.
IX.- SATAŞMALARA İLİŞKİN KONUŞMALAR
1.- Adana Milletvekili Seyfettin Yılmaz'ın, Isparta
Milletvekili Recep Özel’in MHP grup önerisi üzerinde yaptığı konuşması
sırasında MHP Grubuna ve MHP Grup Başkanına sataşması nedeniyle konuşması 
SEYFETTİN YILMAZ
(Adana) – Sayın Başkan, değerli milletvekilleri; hodri meydan!
AHMET YENİ (Samsun) – Meydandan yeni
geliyoruz. 
SEYFETTİN YILMAZ (Devamla) – Şimdi,
TÜBİTAK’tan sorumlu Bakan daha bu konuşmalar ortaya çıkmadan “Ben hislerime
güveniyorum, benim hislerime göre bunlar montajdır.” derse ve marttan itibaren
sürece baktığınızda, TÜBİTAK’a baskı yapıldığı, bununla ilgili iddiaların ortada
dolaştığı ve sonuçta, TÜBİTAK’ta görevli birçok kişinin görev yerleri
değiştirilerek oraya kendinize bağlı atamalar yapıldıktan sonra bu raporu
alıyorsanız, bu raporun sağlıklı olduğuna kimseyi ikna edemezsiniz. Eğer
kendinize güveniyorsanız, Sayın Devlet Bahçeli’nin ses kayıtlarını da, Recep
Tayyip Erdoğan’ın ses kayıtlarını da gelin hep beraber -hodri meydan diyorum-
uluslararası saygın bir kuruma götürelim. 
RECEP ÖZEL (Isparta) – Ben zaten montaj
diyorum. 
SEYFETTİN YILMAZ (Devamla) – İkincisi,
Pensilvanya’ya gelince, şunu ifade ediyorum: Sayın milletvekilleri, siz de iyi
biliyorsunuz ki on iki yıl boyunca Fethullah Gülen’i yerlere göklere
sığdıramayan sizsiniz, Türkçe Olimpiyatlarına gidip övgüler düzenler
sizlersiniz… 
HAKAN ÇAVUŞOĞLU (Bursa) – Devam edin,
devam edin, bizim için problem yok, devam edin. 
SEYFETTİN YILMAZ (Devamla) – …“Yaşatmak
için yaşamaya gidenler.” diyenler sizlersiniz. Şu Meclis kayıtlarını çıkaralım,
ortaya koyalım, bakanların, milletvekillerinin bugün “çete” dediğiniz kişilerle
ilgili hangi övgülere vardığı ortadadır. On iki yıldır kimin çete olup
olmadığını bilemiyorsunuz da bu ülkeyi siz nasıl yönetiyorsunuz? 
AHMET YENİ (Samsun) – Çatı çöktü, çatı.

SEYFETTİN YILMAZ (Devamla) – Hiç
kendinizi sorgulamıyor musunuz? Birileri şunu dedi diye dün beraber yol
yürüdüklerinizi bugün hain ilan ediyorsanız, önce şapkanızı önünüze alıp
kendiniz düşüneceksiniz. Neler dediniz, Allah’tan korkunuz! Açık söylüyorum,
aylarca övmediniz mi? Fethullah Gülen’e methiyeler düzen siz değil miydiniz,
cemaate methiyeler düzenler siz değil miydiniz? 
OSMAN AŞKIN BAK (İstanbul) – 9 tane
seçimde tuş oldunuz. 
SEYFETTİN YILMAZ (Devamla) – O
Amerika’ya gidip de elini öpmek için sıraya dizilenler şuraya çıkıp da bir
açıklasınlar.
AHMET YENİ (Samsun) – Çatı çöktü. 
SEYFETTİN YILMAZ (Devamla) – O Türkçe
Olimpiyatlarına gidip de neler konuştuğunuzu şurada…
(Mikrofon otomatik cihaz tarafından
kapatıldı) 
SEYFETTİN YILMAZ (Devamla) – …bir
dinlediğinizde geçmişe dönüp de bir aynaya bakmanızı tavsiye ederim. (MHP sıralarından
alkışlar) 
BAŞKAN – Teşekkür ediyorum. 
VIII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, MHP Grup Başkan Vekili ve İzmir
Milletvekili Oktay Vural tarafından, 17 Aralık 2013 günü yapılan konuşmaların
montaj olup olmadığına ilişkin TÜBİTAK raporunun hazırlanma süreci, TÜBİTAK’ta
yapılan görev değişikliklerinin mahiyeti ve bahse konu kayıtların uluslararası
ve bağımsız uzman kuruluşlara incelettirilerek gerçeğin ortaya çıkarılması
amacıyla 5/8/2014 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 12 Ağustos 2014 Salı günkü
birleşiminde sunuşlarda okunmasına ve görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN – Milliyetçi Hareket Partisi
grup önerisi lehinde söz isteyen Mehmet Ali Susam, İzmir Milletvekili. 
Buyurun Sayın Susam. (CHP sıralarından
alkışlar) 
MEHMET ALİ SUSAM
(İzmir) – Sayın Başkan, değerli milletvekilleri; Milliyetçi Hareket Partisinin
vermiş olduğu önerge üzerine söz aldım. Hepinizi saygıyla selamlıyorum. 
Öncelikle, Cumhurbaşkanı olarak aday
olan Başbakan Sayın Recep Tayyip Erdoğan pazar günü yapılan seçimlerde
Cumhurbaşkanı olarak seçilmiştir. Ülkemize, ulusumuza ve tüm dünyaya hayırlı
uğurlu olmasını diliyorum. (AK PARTİ sıralarından alkışlar) 
Öncelikle, balkon konuşmasında yapmış
olduğu “Geçmişe ilişkin tüm olumsuzluklardan arınarak yeni bir sayfa açalım.”
ve “Tüm Türkiye’yi kucaklayıp 77 milyonun Cumhurbaşkanı olacağım.” noktasındaki
söylemini bir taahhüt, bir anlaşma, bir senet olarak kabul ediyor,
Cumhurbaşkanlığı dönemini bu taahhüde uygun olarak yapması gerektiğine
inanıyorum. İnşallah, Yüksek Seçim Kurulu bugün kesin sonuçları açıkladıktan
sonra da Başbakanlıktan istifa ederek Anayasa’ya uygun bir şekilde bir
Cumhurbaşkanı seçilmiş olmanın gereğini yerine getireceğine inanıyorum. 
Değerli arkadaşlar, Milliyetçi Hareket
Partisinin verdiği önerge, TÜBİTAK’ın yapmış olduğu çalışma sonucunda
“tape”lerle ilgili verdiği raporun tartışıldığı ve bu noktada bir araştırma
yapılarak Cumhurbaşkanı seçilmiş Sayın Recep Tayyip Erdoğan’ın o makamda
otururken hiçbir şaibeyle, geçmişinde hiçbir tartışmaya mahal bırakmayacak
bilimsel bir aklanmayla ve hiçbir tartışma olmadan, herkesin Cumhurbaşkanı
olarak orada oturmasına imkân sağlayacak bir önergedir. Bunu bu şekilde
algılamak ve bilimsel bir çalışma sonucunda, varsa yanlışlıklar, eksiklikler,
bunları ortaya çıkarma noktasında iyi niyetle verilmiş bir önerge olarak
değerlendiriyorum.
Peki, neden TÜBİTAK üzerinde tartışmalar
yapılıyor? Bir sözle başlamak istiyorum TÜBİTAK’la ilgili olaya. Büyük Önder
Mustafa Kemal Atatürk ne demiştir? “Ben manevi miras olarak hiçbir ayet, dogma
bırakmıyorum. Ben sizlere, sadece bilim ve aklı rehber olarak bırakıyorum.
Değişen dünya koşullarında böyle dogmalar hızla değişir. İnsanların
alışkanlıkları ve yaşam tarzları dogmalarla idare edilemez. Benim size
bıraktığım miras, akıl ve bilimdir.” demiştir.
Bugün onun bıraktığı, bilim ve akılla
kurulmuş olan cumhuriyet 90’ıncı yıllarında, bütün Müslüman dünyasında saygın
bir ülke olarak gelmiş, demokrasiyi içselleştirmiş bir şekilde yaşıyorsa, bu,
Mustafa Kemal Atatürk’ün bilime ve akla vermiş olduğu önemden
kaynaklanmaktadır. 
TÜBİTAK bu yıl 51’inci yılını kutluyor.
51’inci yılına gelmiş TÜBİTAK, bilim ve akla önem veren bir kuruluş olarak
kurulmuş ancak gelinen nokta itibarıyla ciddi tartışmaların içinde olan özerk
bir kurum olmaktan uzaklaşmış, Başbakanın atadığı ve kendi içerisinde özerk
konumuna bağlı olarak bilim adamlarından oluşan bir kurul olmadığı çok ciddi
şekilde ortaya çıkmıştır. Daha önce Başbakanlığa bağlı olan kurum Sanayi
Bakanlığına bağlanmış ve bu rapordan önce Sanayi Bakanı da maalesef -bilim ve
aklın kendisine bağlı olduğu bir kuruluş olarak TÜBİTAK’la ilgili
değerlendirmeyi yapacak olan bir bakan- “Ben hislerimle bu ‘tape’lerin ciddi
şekilde montaj olduğuna inanıyorum.” demiştir. Sanayi ve Bilim Bakanı,
hisleriyle hareket etmek yerine, aklın ve bilimin gerektirdiği konuşmaları ve
değerlendirmeleri yapmak durumundadır. İşte bu nedenle TÜBİTAK'ın vermiş olduğu
rapor ciddi tartışmaları içinde barındırmaktadır. 
Bu konuda kriptolu telefonların
kriptolarının kırıldığı ve dinlendiği ciddi bir şekilde sizler tarafından da
Başbakan tarafından da söylenmektedir. Bir ülkede devletin en üst görevlerini
yapan insanların ulusal güvenlik başta olmak üzere yaptığı bütün konuşmalar,
telefon konuşmaları kriptoları kırılabiliyor ve dinlenebiliyorsa burada oturup
düşünmeniz lazım, bu ülkede neden TÜBİTAK'ın yaptığı kriptolu telefonlar
dinlenebiliyor noktasında bir sorgulamaya kendinizi tabi tutmanız lazım. Burada
ortaya çıkan olay şudur: Türkiye bilim ve teknoloji alanında maalesef dünya
teknolojilerinden geride kalmış. Geride kalması nedeniyle o ülkelerin eriştiği
teknolojileri kendine kullanır noktada olmuş ve o kullanma sonucunda bugün
ülkenin ulusal güvenliği dâhil her konuşmanız dünya tarafından dinlenir bir
noktaya gelmiştir. Bunların içerisinde ulusal güvenlik olduğu gibi, yolsuzluk
ve bu noktada yapılan bir sürü operasyonla ilgili konuşmalar da İnternet
ortamına düşmüş ve ciddi şekilde devlet adamları, Başbakan tartışılır ve
üzerinde ciddi şaibeler oluşur noktaya gelmiştir. TÜBİTAK'ın raporu konusunda
sorduğumuz sorulara yanıt alınamamış, rapor parti gruplarına verilmemiş ve
bilimsel akredite, uluslararası bir kuruluşa bu “tape”ler incelettirilip
bunların montaj olup olmadığı, tüm Türkiye’deki bilim insanlarının ve Türkiye
kamuoyunun tatmin olacağı bir rapor hâline getirilememiştir. Böyle bir noktada,
bu verilen önergeye karşı çıkmak yerine, sizlerin de bu önergeye destek verip
bu noktada hiçbir istifhamın kalmamasına özel önem ve destek vermeniz
gerekiyor. 
Türkiye gerçekten yeni bir döneme
geldi. Bu yeni dönem, dünyada ekonomik olarak da Türkiye’nin orta gelir
tuzağına takıldığını ve giderek 10 bin dolar millî geliri aşamayacak bir
noktada takılıp kalacağını gösteriyor. Bunu aşmanın yolu nereden geçiyor?
Bilimden geçiyor, teknolojiden geçiyor, AR-GE’den geçiyor ve bilim ve aklın
eğitim sisteminden, bağımsız üniversitelerden, özgür üniversitelerden, bilimin
özgür bırakıldığı Türkiye’den geçiyor ama TÜBİTAK, bilimsel bir değerlendirmeye
dahi, dünyanın katıldığı Darwin’in teorilerine bile “zamanı geçmiş teoriler”
diyebilecek kadar bilimsellikten uzak, dünyanın saygın bir bilim kuruluşu
olmaktan uzaklaşmış, tartışılır, siyasetin emrine girmiş bir kuruluş hâlinde
görülüyor. Atamalar Başbakan tarafından yapılıyor ve bu yapılan atamalar
sonucunda hiçbir bilimsel niteliği olmayan insanlar TÜBİTAK’ta başkan
yardımcılığına geliyor ve bu “tape”lerle ilgili raporlara imza atar noktaya
geliyor. Onun için bu verilen önergelere, kimilerini rahatsız etmek yerine, tam
tersine, Türkiye’de bilime, akla ve dedikoduları ortadan kaldırıp gerçeklerin
ortaya çıkmasına fırsat sağlayacak bir araştırma önergesi olarak görülüp sahip
çıkılması gerekmektedir. Eğer yeni bir beyaz sayfayı, temiz bir Türkiye’yi,
şeffaf, dürüst bir yönetim anlayışını egemen kılacaksak, bu araştırmalarla yeni
bir Türkiye’yi, dürüst, şeffaf siyasetin olduğu bir Türkiye’yi kurmalıyız.
Hepinize saygılar
sunuyorum. (CHP ve MHP sıralarından alkışlar)
BAŞKAN –
Teşekkür ediyorum.
Milliyetçi
Hareket Partisi grup önerisi aleyhinde söz isteyen Ramazan Can, Kırıkkale
Milletvekili.
Buyurun Sayın
Can. (AK PARTİ sıralarından alkışlar)
RAMAZAN CAN
(Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum.
On iki yıldır
ülkemizi her alanda geliştiren, büyüten, gerçekleştirdiği ekonomik ve
demokratik reformlarla ekonomik kalkınmada ve ülkemizin demokratikleşmesinde
hayal dahi edemediğimiz gelişmeyi sağlayan dünya lideri Sayın Başbakanımız
Recep Tayyip Erdoğan milletimizin teveccühüyle 12’nci Cumhurbaşkanı seçildi.
Ülkemiz, milletimiz ve insanlık âlemi için hayırlı uğurlu olmasını diliyorum.
Milletimiz pazar
günü verdiği kararla bütün ittifaklara, her türlü karalama kampanyasına, iftira
ve hakaret siyasetine bir cevap vererek…
KAMER GENÇ
(Tunceli) – Her türlü hile ve şaibeyle…
RAMAZAN CAN
(Devamla) - …hizmet siyasetine, proje siyasetine oy vermiş ve yeni Türkiye’nin
yolunu açmıştır. Ülkemizin 2023 hedeflerine ulaşması, verilen bu kararla artık
daha da kolaylaşmıştır. Bir kez daha milletimize teşekkür ediyor, hayırlı
uğurlu olmasını diliyorum.
Sayın Başkan,
değerli milletvekilleri; muhalefet özellikle on iki yıldır kürsüye çıkıyor,
konuşuyor, eleştiriyor, hakaret ediyor, “Sandıkta görüşeceğiz.” diyor. Her ne
hikmetse, sandık geliyor, milletin şamarını, tokadını enselerinde
hissediyorlar; yetmiyor, bir daha, bir daha, bir daha, bir daha, tam 9 kez.
ALİM IŞIK
(Kütahya) – Dikkatli konuş! Düzgün konuş!
RAMAZAN CAN
(Devamla) – Bu nedir böyle? 9 kez milletten tokat yiyeceksin ama hâlâ
rakamlarla oynayacaksın, her yenilgiden başarı çıkaracaksın, rakamları
eğeceksin, rakamları bükeceksin, rakamları lehine çevireceksin.
ALİM IŞIK
(Kütahya) – Terbiyesizlik yapma, doğru konuş!
RAMAZAN CAN
(Devamla) – Allah aşkına, yüzde 52 nasıl oluyor da yüzde 38’den küçük oluyor?
“Efendim, katılım düşüktü.”, “Efendim, imkânlarınız fazlaydı.”, “Efendim,
şuydu, buydu...” Kardeşim, mazeret üretmeyeceksiniz, çalışacaksınız. 
Değerli
milletvekilleri, askerlik yapanlar bilir, nizamiyenin girişinde bir yazı
vardır, nizamiyenin girişinde der ki: “Hiçbir mazeret başarının yerini
tutamaz.” Gerçekten hiçbir mazeret başarının yerini tutamaz. (AK PARTİ
sıralarından alkışlar)
FARUK BAL
(Konya) – Yeni vesayet, yeni.
RAMAZAN CAN
(Devamla) - Ben şöyle bir soru yöneltmek istiyorum muhalefete: Bu yüzde 38’i
14’e mi böleceğiz ya da bu yüzde 38’de CHP’nin payı nedir, MHP’nin payı nedir?
Bunu gerçekten bir sosyolojik olarak incelediniz mi, araştırdınız mı, ben de
merak ediyorum. Buna bir cevap veren olursa gerçekten sevineceğim. 
SELAHATTİN
KARAAHMETOĞLU (Giresun) – Sen çalış da bize de söylersin!
RAMAZAN CAN
(Devamla) - Sayın Başkan, değerli milletvekilleri; aslında bu grup önerisi
Türkiye Büyük Millet Meclisi İçtüzüğü’ne ve Anayasa’ya uygun bir öneri
değildir. 
ALİM IŞIK (Kütahya) – Niye? Bütün pis
işleri ortaya çıkardığı için mi? Talanlara laf ettiği için mi?
RAMAZAN CAN (Devamla) - Yasa dışı ses
kayıtları ve montaj olduğu Başbakanlık tarafından ilk gün açıklanan ses
kayıtları gündeme getirilmiştir. Sayın Başbakanımızın yıpratılmaya çalışılması
ve bu ses kayıtlarının gerçekmiş gibi grup önerisinde ifade edilmesi İç Tüzük’ü
ve Ceza Muhakemesi Kanunu’nun 157’nci maddesinde tanzim edilen soruşturmanın
gizliliği ilkesini ihlal eden bir unsurdur. Türk Ceza Kanunu yasa dışı ses
kaydını suç olarak düzenlemiştir. Suç unsurunun, burada, gerçekleşmiş gibi
ifade edilmesi de doğru değildir. Bir an için, mahkeme kararı olsa bile, yasal
dinleme mevcut olsa bile soruşturmanın gizliliği bu grup önerisinin Mecliste
görüşülmesine engeldir.
Sayın Başkan, değerli milletvekilleri;
grup önerisinin gerekçesine baktığımızda, bir araştırma komisyonu kurulması
talebinden ziyade, tamamen gerçek dışı, montaj dublaj ürünü olan ses
kayıtlarına dayanılarak, yıpratma amaçlı cümlelere dayanılarak hazırlandığını
görüyoruz. Sivil toplum kuruluşunun raporundan bahsediliyor. Bu raporlarda
montaj olmadığı yönünde görüşler olduğu ifade ediliyor. Değerli
milletvekilleri, basına yansıyan ve İngiltere’de hazırlandığı iddia edilen
rapor 2 kişi tarafından hazırlanmıştır. İmzalayanlardan birisi ses sanatçısı,
diğeri ise meslek yüksekokulu mezunudur. Bu rapor da sesler için “Kesinlikle
montaj değildir.” gibi bir sonuca varmıyor, “Montaj olma ihtimali azdır.”
diyor. Önergede belirtildiği üzere, TÜBİTAK’tan, Ankara Cumhuriyet
Başsavcılığının soruşturması gereğince talep ediliyor. Soruşturmanın –gizli-
bir bölümü basına sızdırılmış. Rapor, ses uzmanı ve elektrik elektronik
mühendisi, konusunda uzman 2 profesör ve 1 doçent olmak üzere 3 kişilik
bilirkişi heyeti tarafından hazırlanıyor. Teknik donanım açısından ülkemizin bu
konudaki en yetkili kuruluşunun ve bu konudaki en uzman kişilerinin hazırladığı
rapora mı itibar edilecek yoksa -demin söylediğim gibi- konusunda uzman
olmayan, yeterli ehliyeti ve liyakati bulunmayan 2 kişinin hazırlamış olduğu
rapora mı dayanılacak? “Kesinlikle montaj değildir.” şeklindeki bir kesin
sonuca varmayan, “Montaj olma ihtimali azdır.” şeklindeki bu raporun açıklanma
tarihine baktığımızda ise yerel seçim günü olan 30 Marttan iki gün önce basına
açıklanıyor ve bu raporun bilimsel olmadığını ve siyasi amaçlarla
hazırlandığını da bu teyit ediyor. 
TÜBİTAK’taki görevlendirmelere
baktığımızda ise 2014’ün Şubat ayında gerçekleştiriliyor. Eğer TÜBİTAK’taki
görevlendirmeler grup önerisinde açıklanan gerekçelerle yapılmış olsaydı
görevlendirilen bu şahısların 30 Mart seçimlerinden önce böyle bir raporu
hazırlamaları gerekirdi ki bir anlam ifade edebilsin. Görüldüğü üzere, bu rapor
30 Mart seçimlerinden sonra tanzim edilmiştir. Ankara Cumhuriyet
Başsavcılığının soruşturması gereğince haziran ayında yani yerel seçimlerden
–demin de söylediğim üzere- üç ay sonra rapor hazırlanıyor. Raporun içeriğiyle
ilgili ayrıntılı bilgiye sahip değiliz ancak basına yansıyan bölüm kadarıyla bu
konuşmanın kesinlikle bir montaj ve dublaj olduğu belirtiliyor. 
Demin de söylediğim üzere, şimdi, siz
bu konuda uzman ve yetkin kuruluşlarda, 2 profesör ve 1 doçentten oluşan bir
heyetin hazırlamış olduğu rapora mı itibar edeceksiniz yoksa yeterli teknik
donanımı olmayan, bu konuda yeterli uzmanlığı olmayan, meslek yüksekokulu
mezunu bir ses sanatçısının hazırlamış olduğu rapora mı itibar edeceksiniz? Bu
rapora kimin itibar edip etmeyeceğini kamuoyunun takdirine bırakıyoruz ama şunu
özellikle söylemek istiyorum: Torba yasayla ilgili vatandaşın ciddi derecede
beklentisi olduğundan dolayı bu grup önerisini görüşecek zamanımız yok.
İnşallah, bu hafta sonu itibarıyla muhalefetin de desteğiyle kamuoyunu yakından
ilgilendiren bazı meselelerde torba yasadaki metinleri yasalaştırarak
milletimize hizmet olarak göndereceğiz diye düşünüyorum. 
Muhalefete de özellikle şunu belirtmek
istiyorum: Hiçbir zaman yüzde 38 yüzde 52’den büyük değildir. 
ALİM IŞIK (Kütahya) – Sen işine bak
kardeşim, işine bak. Muhalefetin senden akıl alacak hâli yok! 
RAMAZAN CAN (Devamla) – Yüzde 38…
ALİM IŞIK (Kütahya) – İşine bak sen,
işine. Haydi!
RAMAZAN CAN (Devamla) - 14 siyasi
parti, sözüm ona bir araya geldiler, yüzde 38 aldılar. Efendim, şimdi, yüzde 52
niye yüzde 58 değilmiş! 
ALİM IŞIK (Kütahya) – İşine bak sen.
Muhalefetin sana ihtiyacı yok!
RAMAZAN CAN (Devamla) - Haydi canım siz
de diyorum! Haydi canım! Hadi canım!
Hepinize saygılar sunuyorum. (AK PARTİ
sıralarından alkışlar)
ALİM IŞIK (Kütahya) – Haydi oradan!
BAŞKAN – Teşekkür ediyorum. 
Milliyetçi Hareket Partisi grup
önerisini oylarınıza sunuyorum…
 III.-Y
O K L A M A 
(CHP sıralarından bir grup milletvekili
ayağa kalktı) 
KAMER GENÇ (Tunceli) – Yoklama
istiyoruz. 
BAŞKAN – Yoklama talebi var, yerine
getireceğim. 
Sayın Altay, Sayın Gök, Sayın
Yalçınkaya, Sayın Erdemir, Sayın Susam, Sayın Çam, Sayın Türeli, Sayın Genç,
Sayın Acar, Sayın Tayan, Sayın Karaahmetoğlu, Sayın Danışoğlu, Sayın Akova,
Sayın Bilgehan, Sayın Aydın, Sayın Özkoç, Sayın Keskin, Sayın Özkan, Sayın
Tunay, Sayın Çelebi.
Üç dakika süre veriyorum.
(Elektronik cihazla yoklama yapıldı)
BAŞKAN – Sayın milletvekilleri,
toplantı yeter sayısı yoktur.
Birleşime on beş dakika ara veriyorum.
 Kapanma
Saati: 15.26
İKİNCİ OTURUM
Açılma Saati: 15.43
BAŞKAN: Başkan Vekili Sadık YAKUT
KÂTİP ÜYELER: Muharrem IŞIK (Erzincan), Bayram ÖZÇELİK (Burdur)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 131’inci Birleşiminin İkinci
Oturumunu açıyorum.
III.-Y O K L A M A
BAŞKAN –
Milliyetçi Hareket Partisi Grubu önerisinin oylanmasından önce yapılan
yoklamada toplantı yeter sayısı bulunamamıştı.
Şimdi yeniden
elektronik cihazla yoklama yapacağız.
Yoklama için üç
dakika süre veriyorum.
Yoklama işlemini
başlatıyorum.
(Elektronik
cihazla yoklama yapıldı)
BAŞKAN – Sayın milletvekilleri,
toplantı yeter sayısı vardır.
VIII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, MHP Grup Başkan Vekili ve İzmir
Milletvekili Oktay Vural tarafından, 17 Aralık 2013 günü yapılan konuşmaların
montaj olup olmadığına ilişkin TÜBİTAK raporunun hazırlanma süreci, TÜBİTAK’ta
yapılan görev değişikliklerinin mahiyeti ve bahse konu kayıtların uluslararası
ve bağımsız uzman kuruluşlara incelettirilerek gerçeğin ortaya çıkarılması
amacıyla 5/8/2014 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 12 Ağustos 2014 Salı günkü
birleşiminde sunuşlarda okunmasına ve görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN – Milliyetçi Hareket Partisi
grup önerisini oylarınıza sunuyorum: Kabul edenler… Kabul etmeyenler… Kabul
edilmemiştir.
Cumhuriyet Halk Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım.
Okutuyorum:
2.- CHP Grubunun, Ankara Milletvekili Levent Gök ve 24
milletvekili tarafından, Ankara’nın akarsu ve derelerinin ıslah edilmesi
amacıyla 5/11/2012 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 12 Ağustos 2014 Salı günkü
birleşiminde sunuşlarda okunmasına ve görüşmelerinin aynı tarihli birleşiminde
yapılmasına ilişkin önerisi
 12/8/2014
Türkiye Büyük
Millet Meclisi Başkanlığına
Danışma Kurulu 12/08/2014 Salı günü
(bugün) toplanamadığından, Grubumuzun aşağıdaki önerisinin İç Tüzük’ün 19’uncu
maddesi gereğince Genel Kurulun onayına sunulmasını saygılarımla arz ederim.
 Engin
Altay
 Sinop
 Grup
Başkanvekili
Öneri:
Ankara Milletvekili Levent Gök ve 24
milletvekilinin Ankara'nın akarsu ve derelerinin ıslah edilmesi amacıyla
5/11/2012 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin (541 sıra no.lu) Genel Kurulun bilgisine
sunulmak üzere bekleyen diğer önergelerin önüne alınarak 12/8/2014 Salı günlü
birleşimde sunuşlarda okunması ve görüşmelerinin aynı tarihli birleşiminde
yapılması önerilmiştir.
BAŞKAN – Cumhuriyet Halk Partisi grup
önerisi lehinde söz isteyen Levent Gök, Ankara Milletvekili.
Buyurun Sayın Gök. (CHP ve MHP
sıralarından alkışlar)
LEVENT GÖK (Ankara) – Sayın Başkan,
değerli milletvekilleri; vermiş olduğumuz araştırma önergesiyle, Başkent
Ankara’nın yer altı sularının ve derelerinin ıslahına dönük bir araştırma
komisyonu kurulması için Meclisimizi davet ediyoruz. 
Sayın Başkan, değerli milletvekilleri;
bu önerge, Ankara’nın tarihine ve kimliğine olan bir özür borcumuzun yerine
getirilmesidir. Hepiniz Ankara’da yaşıyorsunuz. Ankara, aslında kurak ve susuz
bir bozkır kenti olarak bilinir ama doğrusu öyle değildir. Ankara, aslında su
kaynakları açısından Türkiye’nin belki en zengin kentlerinden bir tanesi idi.
Başkentin tam ortasından ve çeşitli ilçelerinden geçen dereler ve çaylar
sessizce akıp geçmektedir çünkü hepsinin üzeri kapalıdır. 
Sayın Başkan, değerli milletvekilleri;
-belki farkında olmadan- yaşadığınız muhitlerin isimlerini sizlere bir
hatırlatırsam, Ankara’nın su kaynakları açısından ne denli zengin olduğunu bir
kez daha kanıtlama fırsatını bulacağız. 
Bakın, Ankara’nın pek çok semti
isimlerini derelerden almıştır: Kavaklıdere “Kavaklı” adındaki bir dereden
almıştır adını, Hoşdere önemli caddelerimizden bir tanesidir, Dikmen Deresi,
Bentderesi, İncesu Deresi, Bülbülderesi, Bademlik Deresi, Kıbrısköyü Deresi,
Çubuk Çayı, Hatip Çayı, Bayındır Deresi, Cevizlidere, İmrahor, Çayyolu,
Kirazlıdere; bunların hepsi Ankara’nın önemli semtleridir. Çok önceki, elli
altmış yıldan önceki bir zaman dilimi içerisinde, Ankara’da sayısız dereler ve
çaylar akmakta ve bunların üzerinde de tarihî köprüler bulunmaktaydı. Ankara’da
tam 24 tane köprünün bulunduğu söylenmektedir. İmrahor Deresi, İmrahor
Vadisi’nden akıp gelir ve bugün hepinizin “Kolej” diye bildiği alandan geçer,
Sıhhiye Meydanı’ndan geçer ve Ulus’a doğru akarak Ankara Çayı’na karışırdı.
Değerli milletvekilleri, Ankara, işte
bu su yataklarının zenginliği yönünden çok önceleri, elli altmış yıldan önceki
zamanda bağlarıyla meşhur bir kentti. Ankara’nın adlarından bir tanesi de
Farsça “engûr”dür. Engûr, Farsça “üzüm” anlamına gelmektedir ve Ankara’nın üzüm
bağlarına ve elbette ki onu besleyen derelere atfen o ad Farsça olarak
verilmiştir.
Şimdi, Ankara’nın dereleri kurtarılmayı
bekliyor. Kırsal tabanlı göçlerle yaşadığı hızlı nüfus artışı, gecekondulaşma,
bunun getirdiği çarpık kentleşme, plansız gelişme, imar rantları, yanlış yer
seçimleri, suyu besleyen alanların kirletilmesiyle, kentin atıklarının da
derelere verilmesiyle Ankara’nın dereleri, çayları artık yok olma noktasına
gelmiştir. Şimdi, Ankara’ya tarihî bir özür borcumuz var değerli arkadaşlarım.
Şimdi, Ankara’nın caddelerinin
altından, metrolarının altından sular geçmektedir ve Ankara, su bakımından
gerçekten de çok zengin bir potansiyele sahiptir. Bu Ankara derelerinin bu
şekilde üstlerinin kapatılması ya da kurutulması neticesinde, Ankara’nın bugün
en önemli problemi su olarak ortaya çıkmaktadır. Hâlbuki Ankara, çok uzaklardan
su getirme yerine, kendi yer altından geçen sularını kullandığı anda çok daha
farklı bir ekolojik yapıya da sahip olacaktır. Bu bilincimizi geliştirmemiz
gerekiyor. Başkent Ankara’ya karşı bu özrümüzü korumak ve Ankara’ya olan
sorumluluğumuzu yerine getirmek açısından bu araştırma önergemizin
desteklenmesini bekliyoruz.
Sayın Başkan, değerli milletvekilleri;
bugün bir sürü paralar vererek yapay göller yapıyoruz, fıskiyeler yapıyoruz,
kıvrıla kıvrıla Ankara’nın içinden çıkan ve akan dereleri ne yazık ki
görmezlikten geliyoruz. Dereler ıslah edilmeden, Ankaralılar derelerine
kavuşturulmadan apar topar başlatılan kentsel dönüşüm yıkımları, bir kez daha
durup yeniden düşünmemizi ve Ankara için hayati kararlar almamızı önemli
kılıyor. Ankara’nın sahip olduğu bu kadar zengin doğal su kaynaklarından
yararlanması hem doğanın hem de Ankaralıların hakkıdır.
Ankara’nın yok olmaya yüz tutmuş
akarsularını, derelerini doğal hâliyle ortaya çıkartıp ıslah etmek, doğal
dengeyi kurmak ve Ankaralıları sahip oldukları zengin su kaynaklarıyla
buluşturmak hepimizin ve başta Meclisimizin görevi olmalıdır.
Sayın Başkan, değerli milletvekilleri;
bugünlerde Ankara’mızda, bu anlattığımız çerçevede, derelerimizin ıslahına
yönelik çalışmaları dile getirdiğimiz şu anlarda, hâlen şu gün, İmrahor
Deresi’nin üstü Büyükşehir Belediyesi tarafından örtülmek istenmektedir. Tam bu
araştırma önergemizin tersi bir tutum. Hâlen, şu anda da ne yazık ki uygulanmaktadır.
Ankara’nın tarihi, kimliği niçin yok edilsin? Buna niçin izin verelim? 
Bakın, Atatürk Orman Çiftliği’nde,
Atatürk’ün miras alanında devasa bir Başbakanlık sarayı yapılıyor. Binlerce
ağaç kesildi, çevrenin ekolojik dokusu bozuldu. Mahkemenin durdurma kararlarına
rağmen, bu inşaat hâlen devam ediyor. 
Yine, Ankara Büyükşehir Belediyesinin
yaptırdığı ANKAPARK, tam da Ankara Çayı’nın üzerinde ve yanında yapılmaktadır.
Danıştay, geçen günlerde verdiği kararda bu alanın yıkım tehlikesi içerisinde
olduğunu bildirmiş ve yürütmeyi durdurma kararı vermiştir. Bunları görmezden
gelecek miyiz? 
Yine, Ankara’nın kent merkezindeki
Saraçoğlu Mahallesi’nin -daha önce Cumhurbaşkanı Sayın Abdullah Gül’ün
himayelerinde Mimarlar Odası ve Ankara Ticaret Odası şeklinde ortak bir
projeyle sürdürülmesi mümkünken- şu anda, geçtiğimiz hafta, Bakanlar Kurulu
kararıyla yine TOKİ’ye devredilmesini Ankaralının anlaması mümkün değildir.
Ankaralılar tarih bilinci içerisinde, Saraçoğlu Mahallesi’nin TOKİ marifetiyle
bir rant merkezine, alışveriş merkezine dönüştürülmesine izin vermeyecektir.
Başbakanlık sarayında olduğu gibi,
ANKAPARK’ta olduğu gibi, Ankara’nın ekolojik dengesini bozan her harekette doğa
sonunda intikam alacak şekilde karşımıza çıkacaktır. Bugün, Ankara’da en ufak
bir yağmur olsa Ankara’nın bütün caddeleri göle dönmekte, dalgıçlar köprülerin
altında insanlar ve arabalar aramaktadır. 
Sayın Başkan, değerli milletvekilleri;
doğanın intikamı acımasızdır, doğa mutlaka intikamını alır. Şimdi, biz, bütün
Avrupa’nın kentlerine baktığımız zaman, su yataklarına kurulmuş Avrupa
kentlerini gördüğümüz zaman, Ankara’nın bu zenginliğinin niçin böylesine heba
edildiğini sorgulamamız gereken bir dönemdeyiz. Ankara, düşünün bir kez,
içinden geçen onlarca dere, çay, akarsuyla niçin bugün Eskişehir’deki Porsuk
Çayı’nın ıslah edilmesiyle Eskişehir’in kazandığı bir özelliğe dönüşmesin,
Ankara’mız niçin bundan mahrum kalsın? Başkent, Cumhurbaşkanı burada, Başbakan
burada, bakanlar burada, bütün milletvekilleri burada ama gözümüzün önünden
giden bir kent kimliği hâlindedir Ankara. Buna izin vermemeliyiz. Bu doğanın
bir feryadıdır, bu bir çevre hakkı mücadelesidir. Bu çevre hakkı mücadelesinde,
siyasi herhangi bir ayrım gözetmeksizin bütün hepimizin birleşmesi gerekiyor,
bütün hepimizin ortak bir iradeyle başkent Ankara’ya yakışacak bir araştırma
komisyonu kurarak Ankara’nın sularının, yer altı sularının, akarsularının,
derelerinin ıslahının ve bunların korunma amaçlı master planlarının yapılmasını
zorunlu görüyoruz. 
Bu amaçla verdiğimiz bu önerge
önemlidir. Ben inanıyorum ki bütün partiler destekleyecektir. Niçin
desteklenmesin? Yer altı kaynakları ortada olan bir kenti göz göre göre
kurutarak ve bundan sonra acımasız imar politikalarıyla tekrar Ankara’yı geri
dönülmez bir hâle getirmek ve… Bunu önlemek elbette hepimizin elindedir. Şimdi
bu görevimizi yapmanın tam zamanıdır. Ankara, tarihî kimliğiyle, cumhuriyetçi
kimliğiyle Türkiye’mizin başkentidir. Başkentimizi kendi şanına yakışır ve eski
tarihî birikimi, doğal güzelliklerinin tekrar korunmasıyla daha farklı bir
güzelliğe getirmek hepimizin elindedir. Bu nedenle verdiğimiz bu araştırma
önergesinde Ankara’mızın bilinen ve bilinmeyen bütün derelerinin ve
akarsularının ortaya çıkarılmasını, bunların mümkünse tekrar hayata
geçirilmesini öneriyoruz. 
Ben hukukçu kimliğimle, elbette bir
jeoloji mühendisi değilim ama bilim insanları, jeoloji mühendisleri, herkes bu
işin başında olmalı ve yapılabilecek ve kurtarılabilecek her türlü çalışmayı
Ankara’nın geleceği açısından yapmalıyız diyorum. Ankara’mıza sahip çıkmak,
cumhuriyetimize sahip çıkmaktır. Ankara’mıza sahip çıkmak Mustafa Kemal
Atatürk’e, laik cumhuriyete sahip çıkmaktır. Bunu bütün milletvekillerimizden
beklediğimi ifade ediyor, hepinizi sevgiyle saygıyla selamlıyorum. (CHP ve MHP
sıralarından alkışlar)
BAŞKAN – Teşekkür ediyorum. 
Cumhuriyet Halk Partisi grup önerisi
aleyhinde söz isteyen İdris Baluken, Bingöl Milletvekili.
Buyurun Sayın Baluken.
İDRİS BALUKEN (Bingöl) – Teşekkür
ediyorum Sayın Başkan.
Değerli milletvekilleri, hepinizi saygıyla
selamlıyorum. Grubumuz adına söz almış bulunmaktayım.
Öncelikle, usul olarak belki aleyhinde
söz almış olduk ama bu önergenin tamamen lehinde olduğumuzu ve lehinde oy
kullanacağımızı ifade etmek istiyorum.
Değerli milletvekili arkadaşımızın çok
güzel sunumunun tamamına da katılıyoruz. Ankara’nın yok olmaya yüz tutmuş olan
akarsularını, derelerini doğal hâliyle ortaya çıkarmak, ıslah etmek son derece
önemlidir ve bu, Meclisin önünde de önemli bir görev olarak durmaktadır.
Dolayısıyla, yaşamış olduğumuz kentte zengin su kaynaklarını açığa çıkarmak
için bu Meclisin bir sorumluluk alması kadar doğal bir şey yoktur. Dolayısıyla,
bu konuda diğer siyasi partilerin de destek vererek bir araştırma komisyonu
kurulmasını son derece önemli buluyoruz.
Diğer taraftan, Türkiye’nin temel
olarak bir su ve enerji politikasının oluşması gerektiğini düşündüğümüzü ifade
etmek istiyoruz. Aslında, uzun süredir Türkiye’de yanlış uygulanan enerji
politikaları neticesinde doğa tahribatı ve insan yaşamını tehdit eden bir düzeye
ne yazık ki geldik. Ülkenin her tarafında çığ gibi büyüyen HES barajları,
termik santraller, nükleer santraller, neredeyse artık doğa talanı dışında
insan yaşamını da tehdit eder bir sorunu önümüze getirdi. Dolayısıyla, biz bu
konuda bütün enerji ve su politikasının masaya yatırılması gerektiğini, suların
kullanımı ve yenilenebilir enerjilerin kullanılmasıyla ilgili, özellikle
jeotermal, rüzgâr ve güneş enerjisiyle ilgili yeni birtakım arayışların olması
gerektiğini buradan bu önerge aracılığıyla, vesilesiyle tekrar iletmek
istiyoruz.
Değerli milletvekilleri, ben, birkaç
konuya daha burada değinmek istiyorum. Özellikle, birkaç gün önce sonuçlanan
Cumhurbaşkanlığı seçimleriyle ilgili ortaya çıkan sonucu burada, Genel Kurulda
paylaşmak istiyorum. 
Bildiğiniz gibi, 10 Ağustosta yapılan
seçimler neticesinde, 12’nci Cumhurbaşkanı olarak Başbakan Sayın Recep Tayyip
Erdoğan seçilmiştir. Biz, Halkların Demokratik Partisi olarak kendisini tebrik
ediyoruz. Bu sonucun bütün ülkeye, bütün halkımıza hayırlı olmasını temenni
ediyoruz ve başarılar diliyoruz. Ancak özellikle hem kendisine hem de AK PARTİ
Grubuna buradan seslenmek istiyoruz: Seçim geride kaldı, seçim çalışmaları
boyunca ortaya konulan söylemler, yürütülen politikalar, yürütülen siyasi
programlar geride kaldı. Şimdi, bu seçim sonuçlarından sonra yeni bir başlangıç
ve halkımızın, Türkiye halkının bütün kararlılığıyla vermiş olduğu mesajı
mutlaka hepimizin önüne koyması gerekiyor. Cumhurbaşkanı seçilen Sayın
Başbakanın da yüzde 51’in Cumhurbaşkanı değil, bütün Türkiye'nin, yüzde 100’ün
Cumhurbaşkanı olduğunu hatırlayarak bundan sonraki görevine başlamasını ve
görevini de bu tarafsızlık, kamusal ilkeler doğrultusunda yapmasını son derece
önemli bulduğumuzu ifade etmek istiyoruz. Kutuplaştıran, ayrıştıran, toplumu geren,
ötekileştiren söylemlerden Sayın Başbakanın ya da yeni Cumhurbaşkanının
uzaklaşması gerektiğini, partilerüstü yeni bir anlayışla görevi süresince görev
yapmasını buradan biz temenni ediyoruz. 
Özellikle Cumhurbaşkanlığı seçiminde
ortaya çıkan yeni mesajlar da var. Bu mesajların doğru algılanması gerektiğini
buradan ifade etmek istiyoruz. Yeni yaşam söylemiyle, demokratik dönüşümü esas
alan bir Türkiye söylemiyle halklarımızın karşısına çıkan Cumhurbaşkanı
adayımız Sayın Selahattin Demirtaş’ın yüzde 50’nin üzerinde olacak şekilde bir
oy artışı sağlamasını ve yüzde 9,8 civarında bir oy almasını çok önemli bir
mesaj olarak biz algılıyoruz. Özellikle barışı, çözümü, demokrasiyi, özgürlüklerin genişletilmesini
önceleyen bir adayın bütün Türkiye coğrafyasında bu şekilde rekor bir artışla
halkımız tarafından, halklarımız tarafından sahiplenilmiş olmasını, biz
önümüzdeki dönemde siyasetin önüne koyması gereken yol haritası açısından da
son derece önemli buluyoruz. Türkiye’de tüm ezilenler, bu vermiş oldukları destekle,
Türkiye’de bir üçüncü yolun, bir alternatif yolun, ezilenlerin bir arada
olacağı bir siyasi hattın örülebileceği mesajını vermişlerdir. Alevi’sinden
Sünni’sine, Türk’ünden Kürt’üne; Laz’ından, Çerkez’inden, Arap’ından
Türkmen’ine; Ermeni’sinden, Rum’undan, Süryani’sinden bütün gayrimüslim
halklara kadar Türkiye halkları bir arada yaşamanın ve birbirini kucaklamanın,
birbirinin elinden tutmanın mümkün olabileceğini bizce bu Cumhurbaşkanlığı
seçiminde önemli bir mesaj olarak vermişlerdir.
Yine, Türkiye’nin her tarafında yaşayan köylüsü, çiftçisi,
emekçisi, işçisi, öğrencisi, kadını mevcut gidişata karşı bir araya gelmenin
mesajını bu 10 Ağustos seçimleri vesilesiyle ortaya koymuş, dolayısıyla
önümüzdeki görev ve sorumlulukları artıracak şekilde bizi de, siyaset kurumunu
da bizce göreve davet etmiştir. 
Yine, 3’üncü aday olarak yarışan Sayın Ekmeleddin
İhsanoğlu’nu da buradan tebrik ediyoruz. Seçim süreci boyunca toplumu
kutuplaştıran, ayrıştıran, geren söylemlerden uzak durması, azarlayan
tarzda bir siyaset dışında da bir söylemle halka gidilebileceğini ortaya
koyması son derece önemli olmuştur. Aslında, Sayın İhsanoğlu’ndan çok,
kendisini destekleyen muhalefet partilerinin artık şapkayı önlerine koymaları
gerektiğini düşünüyoruz; eski söylemlerle, çözüm üretmeyen muhalefet
anlayışlarıyla halkın karşısına çıkma durumunda Türkiye halkının vermiş olduğu
mesajı bu sandıkta görmelerini temenni ediyoruz. Salt AKP karşıtlığı ya da
Başbakan karşıtlığı üzerinden bir siyasetin artık mümkün olmadığını Türkiye halkı
ortaya koymuştur. Çözüm projeleriyle yeni bir Türkiye'nin oluşması için
ciddi siyasi projelerle siyaset üretilmesi gerektiğinin mesajını bizce halkımız
ortaya koymuştur.
Dediğim gibi, seçim dönemi geride
kaldı. Bundan sonra ortaya çıkan mesajlarla sorunlarımızı çözme zamanıdır. Biz
hep şunu düşündük: Aynı evde yaşıyoruz, aynı çatı altında yaşıyoruz; aynı çatı
altında yaşayan kardeşlerin, ailelerin sorunları olabilir. Bu sorunları
diyalogla, müzakereyle çözmek hepimize kazandırır. Özellikle, aynı mahallede yaşadığımız,
Orta Doğu mahallesinde yaşadığımız, her tarafta yangınların, savaşların, kanın,
gözyaşının, acının olduğu bir ortamda kendi evimizdeki sorunları çözmek için
halkımız da bu seçimde güçlü bir mesaj ortaya koymuştur. Temennimiz odur ki bu
Meclis, siyasi partiler bu mesajı doğru algılasın ve kendi içimizdeki
sorunların çözümü noktasında kendi üzerine düşen sorumlulukları yerine
getirsin. Biz kendi barışımızı sağladığımız ölçüde, özgürlükleri, demokrasiyi
geliştirdiğimiz ölçüde kendi mahallemizde bulunan bu yangınları söndürme
açısından model olabilecek çözüm önerilerini ortaya koyabiliriz
düşüncesindeyiz. Dolayısıyla, bu seçimin böylesi anlamlı mesajlarını hepimizin
görmesi gerektiğini düşünüyoruz.
Özellikle, Orta Doğu’da yaşanan
gelişmeler son derece vahim. IŞİD çetelerinin uluslararası desteklerle Irak’ta
ve Musul’da yapmış olduğu operasyonlara ek olarak Şengal’de (Sincar), Rojava’da
hâlen yapmaya çalıştığı katliam hazırlıklarına karşı bütün Türkiye'nin, bütün
siyasi partilerin, sivil toplum örgütlerinin duyarlı olması gerektiğini ifade
etmek istiyoruz. 
An itibarıyla Şengal’de (Sincar) tam
bir insanlık dramı yaşanıyor. On binlerce Ezidi Kürt’ü ve Türkmen’i aç, susuz
bir şekilde IŞİD çetelerinden kaçarak Şengal Dağı’na sığınmış durumdalar.
İçlerinden yüzlercesi açlıktan ve susuzluktan öldü, binlercesi IŞİD çeteleri
tarafından katledildi, pek çoğu ölmemek için Rojava yolunda, Türkiye yolunda ve
Zaho yollarında çok zor koşullarda yaşam mücadelesi veriyor. Özellikle, mevcut
Hükûmetin de bu konuda duyarlı olması gerektiği çağrısını yapıyoruz. Şengal’e
gerekli olan yardımların ulaştırılması, Şengal’den Zaho’ya giden ya da Habur’un
öbür yanında olan ya da Habur’dan geçerek Türkiye’ye gelen, Rojava’ya geçen
bütün Ezidi halkına, Türkmen halkına, Kürt halkına mutlaka devlet eliyle
yardımların ulaştırılması, bu konuda Başbakanlık, Dışişleri Bakanlığı ve AFAD
eliyle acil bir planlamanın ortaya konması çağrısını buradan yinelemek
istiyoruz.
Demin ifade ettiğim gibi, bu araştırma
önergesinin lehine oy kullanacağımızı ifade ediyor, Genel Kurulu saygıyla
selamlıyorum. (HDP ve CHP sıralarından alkışlar) 
BAŞKAN – Teşekkür ediyorum.
Cumhuriyet Halk Partisi grup önerisi
lehinde söz isteyen Özcan Yeniçeri, Ankara Milletvekili.
Buyurun Sayın Yeniçeri. (MHP
sıralarından alkışlar)
ÖZCAN YENİÇERİ (Ankara) – Sayın Başkan,
değerli milletvekilleri; Cumhuriyet Halk Partisi Grubunun Ankara’nın yok olmaya
yüz tutmuş akarsularını, derelerini, doğal kaynaklarını ortaya çıkarıp
Ankaralıları sahip oldukları zengin su kaynaklarıyla yeniden buluşturmak için
alınacak önlemlerin saptanmasına yönelik önergesi üzerinde söz almış
bulunuyorum. Bu vesileyle hepinizi saygıyla selamlıyorum.
Ne diyor bu soru önergesi? “Çevreyi
koruyalım.” diyor. E, ne diyorsunuz siz, “Korumayalım.” mı? Ne diyor bu soru
önergesi? “Dereleri koruyalım.” diyor. Siz ne diyorsunuz, “Korumayalım.” mı? Ne
diyor bu soru önergesi? “Bitkileri…” Ne diyor bu soru önergesi veya bu
araştırma önergesi? “Canlıları koruyalım.” diyor. Ne diyor bu araştırma
önergesi? “Doğayı koruyalım.” diyor. Ne diyor bu araştırma önergesi? “Ankara’yı
koruyalım.” diyor.
İLYAS ŞEKER (Kocaeli) - Demeye gerek
yok, zaten koruyoruz.
ÖZCAN YENİÇERİ (Devamla) – Siz ne
diyorsunuz ekselansları? 
Daha önce uyuşturucunun yaygınlaşmasını
önlemek için bir araştırma önergesi veriyoruz; siz “Efendim, gerek yok. Biz
zaten gereğini yapıyoruz.” diyorsunuz.
MEHMET GÜNAL (Antalya) – Bunlar
“Ankara’yı talan edelim.” diyor. 
 ÖZCAN YENİÇERİ (Devamla) – Biz diyoruz
ki aile sorunlarıyla ilgili bir araştırma açalım; boşanmalar arttı, cinayetler
arttı, o arttı, bu arttı, bunu inceleyelim. Ne diyorsunuz? “Efendim, bizim
zaten Aile ve Sosyal Politikalar Bakanlığımız var, çok mükemmel bir şekilde bu
işleri yürütüyor.” diyorsunuz. Eğitim sorunlarını araştıralım diyoruz;
“Efendim, ne gerek var? Millî Eğitim Bakanlığı var zaten gerekeni yapıyor.”
diyorsunuz ve buna karşı çıkıyorsunuz. Eminim, yüzde 100 buna da karşı
çıkacaksınız, bundan hiç kuşkum yok. Siz, iktidar olmanın vermiş olduğu kibirle
gerekeni yapabilirsiniz ama ortada ciddi bir sorun var, tarihe kayıt düşmek
adına ifade ediyoruz; Ankara’da, Türkiye’de ve dünyada ekolojide, doğada,
doğa-insan dengesinde önemli ölçüde bir bozulma, yozlaşma ve kirlenme var. Bunu
sizin önünüze getirip sizin dikkatlerinize sunmak da bizim görevimiz ve onu
sunuyoruz. 
Aslında mesele, sanayi devrimiyle
birlikte başlayan teknolojik gelişmelerin sonucunda üretim ve tüketimin hızlı
bir şekilde artmasıdır. Daha çok üretim için doğanın bilinçsizce sömürülmesi
insanın doğa üzerindeki baskısının giderek artmasını sağlamış, bu da doğal
dengeyi büyük ölçüde bozmuş ve ekolojik sorunlara neden olmuştur. Bu sorunları
gidererek bütün insanlığın bu sorunlardan etkilenmesini minimize edebilmek,
ekolojik sorunlara çözüm arayışları ortaya koymak ve var olan değerler sistemini
de artık ciddi bir biçimde sorgulamak gibi bizim bir görevimiz var. 
Değerli milletvekilleri, çevre
sorunları üzerinde kafa yoran düşünürler, sorunu genellikle insan düşüncesinin
zihnî ve entelektüel olgunluğuyla açıklamaya çalışmışlardır ve bunların
bazıları, sorunun sebebinin sanayileşme ve kentleşme süreci olduğunu söylemiş
ve bu çerçeve içerisinde hareket etmişlerdir. Özelde Ankara’nın, geneldeyse
çevre sorunlarının sebebi ne olursa olsun, boyutları herkesi ilgilendirecek ve
etkileyecek bir konuma ve duruma gelmiştir. Bunun sonucunda, kökleri farklı
düşünce, ideoloji ya da değer sistemlerine dayanan ekoloji hareketleri ortaya
çıkmış, bu hareketler ve bu düşünceler de dikkatli bir biçimde irdelenmeye
muhtaç hâle gelmiştir.
Ankara’daki çevre sorunlarının
kaynağında sanayileşme, aşırı ve hızlı kentleşme, göç, nüfus artışı gibi
faktörler vardır. Aslına bakarsanız Ankara, gerçekte su kaynakları yönünden
zengin bir kenttir. Ancak, Ankara’nın üzerinden ve tam ortasından geçen dere,
çay ve birtakım su kaynakları başıboş akarak, kirlenerek gitmektedir. Bu
dereler, âdeta saklı bir biçimde, üstü kapalı bir duruma ve konuma
getirilmiştir. Ankara’nın birçok ilçesinde bulunan dereler, korunma ve yer
altında kurtarılma ve ıslaha muhtaç bir şekilde beklemektedir. 
Bu arada, ülkemizde kırsal kesimlerden
Ankara’ya göç ileri seviyede artmıştır. Aslında teknik değişme ve makine insan
emeğinin, madenî enerji kaynakları biyolojik kaynakların, fabrika organizasyonu
geleneksel aile yapısının yerini almış, bu durum sanayi ve sosyolojik
gelişmelerle birleşerek ciddi sorunlar ortaya çıkarmıştır. 
Diğer yandan, Ankara’da tüketim için
üretim pazar için üretimle, küçük atölyeler fabrikalarla, ataerkil aile
çekirdek aileyle bir yer değişimi meydana getirmiş, yapısal bir değişim ve dönüşüm
yaşanmıştır hem sosyolojide hem sanayide hem kentleşmede. 
Şimdi, yalnız Ankara’da değil,
ülkemizdeki kentlerin büyük kısmının hem sayısının hem de nüfusunun giderek
artması, kentlerin oluşan su ihtiyaçlarını sadece kaynak ve yer altı sularından
karşılanamaz bir konuma getirmektedir. Bu nedenle, hızla büyüyen kentlerin su
ihtiyaçlarının büyük bir kısmı kaynak ve yer altı sularının yanı sıra, akarsu,
baraj ve göllerden arıtılarak temin edilmeye çalışılmaktadır. Ankara’da ise
gerçekten kirlenmenin boyutları giderek artmaktadır. 
Su, hava, toprak, gürültü kirliliği
gibi çevresel kirlenme çeşitleri vardır. Ülkemizde, başta Ankara olmak üzere,
hızlı nüfus artışıyla kişi başına düşen alanın azalması, sanayinin
yaygınlaşması, tarımın makineleşmesi çevrenin, dolayısıyla suların
kirlenmesinde önemli bir faktör olarak ortaya çıkmıştır. Bunların hepsinden de
önemlisi, genelde insanların, çevre şartlarına yaşam için taşıdığı önemi
yeterince vermemelerinden kaynaklanmaktadır. 
Ankara’da Kimya Mühendisleri Odası, şebeke
sularının kalitesini ve insan sağlığına olan olası etkilerini incelemek üzere
sürekli çalışmalar yürütmektedir. Sağlık Bakanlığına bağlı olarak Ankara Halk
Sağlığı Laboratuvarı yaklaşık bir ay süren bir kirlilik raporu yayınlamıştır.
En fazla 200 mikrogram/litre olmasına izin verilen alüminyum miktarı 22/07/2013
tarihli raporlara göre şöyledir: Çankaya’daki alınan numunelerde 636,02
mikrogram/litredir. Bunun anlamı şudur: En fazla 200 mikrogram/litre olması
gereken alüminyum miktarı 3 kat fazla yani 636 mikrogram/litre olmuştur.
Yenimahalle’de bu 593,1 mikrogram/litre, Mamak’ta 745,98 mikrogram/litre,
Etimesgut’ta ise 969 mikrogram/litre yani neredeyse 5 kat, 6 kat fazla bir
alüminyum miktarı suyun içerisinden çıkmış ve kirlilik belli bir seviyeye ulaşmıştır.
İçme, kullanma sularının kalitesi, aslında, 17/02/2005 tarihli 25730 sayılı
Resmî Gazete’de yayınlanan İnsani Tüketim Amaçlı Sular Hakkında Yönetmelik
hükümlerine düzenlenmektedir. Bu yönetmelikte alüminyum için belirlenen sınır
değeri 200 mikrogram/litredir. 
Değerli milletvekilleri, aslında,
Ankara’ya yönelik olarak kırsal kesimden gerçekleşen göç de ciddi boyutlara
varmıştır. Bu durum, hızlı nüfus artışı, çarpık kentleşmeye de neden olmuştur.
Ankara’da uygulanan plansız gelişme imar rantlarına kurban edilmektedir. Diğer
yandan, yer seçiminde yapılan yanlışlık suyu besleyen alanları tıkamış ve
kirletmiştir. Kent atıkları derelere boca edilince akan sular tümden imha
edilmiş, son altmış yılda şehir yüzyıllardır kendisine hayat veren su
kaynaklarını, toprağını, bağ ve bahçelerini, temiz havasını, sayısız flora ve
fauna çeşitliliğini büyük ölçüde kaybetmiştir. Ancak, biz bu kaybı gizlemek
için sağı solu çiçeklendirerek, toprağın altını ve toprağın kendisini değil,
toprağın üstünü plastik bir biçimde biçimlendirerek bu kirliliği aslında
saklamaya çalışıyoruz. Bugün üzerinde bulvarların, metroların bulunduğu Ankara
dereleri gerçekte fonksiyonlarını sürdürmektedir. Tanrı’nın vermiş olduğu bu
yapı aynen devam etmektedir. O yapıya müdahale ettiğiniz zaman, bir süre sonra
dere verdiğini sizden geri isteyecektir. Ondan sonra, “Niçin su baskını oluyor?
Niçin sel felaketleri yaşanıyor? Niçin tsunamiler meydana geliyor, hortumlar
meydana geliyor?” diye oturup düşünmek durumunda ve noktasında insanlar
kalıyor.
Daha söyleyeceğim onca şey vardı ama
sürem bitmek üzere, bu zaman bana gelince çabuk tükeniyor galiba. 
Cumhuriyet Halk Partisinin Ankara’nın
su kaynaklarını korumak ve alınacak önlemlerin saptanmasına yönelik olarak
istemiş olduğu Meclis araştırmasının açılması yararlı olacaktır. 
(Mikrofon otomatik cihaz tarafından
kapatıldı) 
ÖZCAN YENİÇERİ (Devamla) - Bu Meclis
araştırmasının açılmasına karşı çıkan Ankara’nın temizlenmesine, güzelleşmesine
ve Ankara’nın sağlıklı hâle gelmesine de karşı çıkıyor demektir diyor, hepinizi
saygıyla selamlıyorum. (MHP ve CHP sıralarından alkışlar)
BAŞKAN – Teşekkür ediyorum.
Cumhuriyet Halk Partisi grup önerisi
aleyhinde söz isteyen Ülker Güzel, Ankara Milletvekili.
Buyurun Sayın Güzel. (AK PARTİ
sıralarından alkışlar)
ÜLKER GÜZEL (Ankara) – Sayın Başkan,
değerli milletvekilleri; yüce milletimin kürsüsünden sizlere hitap etmenin
gururunu taşıyor ve hepinize saygılarımı sunuyorum.
Pazar günü yapılmış bulunan
Cumhurbaşkanlığı seçimiyle Türkiye Cumhuriyeti’nin Cumhurbaşkanı seçilen Başbakanımız
Sayın Recep Tayyip Erdoğan’ı tebrik ediyor, bu seçimin sadece milletimize değil
bütün dünya milletlerine barış ve huzur getirmesini temenni ediyorum. (AK PARTİ
sıralarından alkışlar)
Cumhuriyet Halk Partisinin Ankara’yla
ilgili olarak kurutulmuş su kaynakları üzerine verilmiş olan önergesiyle ilgili
olarak AK PARTİ adına söz almış bulunuyorum.
Değerli milletvekilleri, Ankara ve
çevresinde yapılan araştırmalar Ankara’nın tarihinin milattan önce 3000 yılına
kadar uzanmakta olduğunu ifade etmektedir. Tunç Çağı’ndan, Hitit, Frigya, Lidya
ve Perslerin hâkimiyetinden sonra Roma, Bizans, Moğol hâkimiyetiyle devam
etmiştir. 1300’lü yıllardan itibaren Anadolu beylikleri, Osmanlı İmparatorluğu
derken imparatorluğun parçalanmasından sonra Türkiye Cumhuriyeti’nin kuruluş
mücadelesinde Türk tarihindeki yeri büyük olmuştur. 1920 tarihinden itibaren
Mustafa Kemal Atatürk önderliğinde bağımsızlık mücadelemizin ana merkezi
olmuştur. Millî Mücadele’nin sembolü olarak Türkiye Cumhuriyeti’nin başkenti
olarak ilan edilmiştir. 
Görüldüğü üzere bir tarih, kültür ve
medeniyetler şehri olan Ankara, Anadolu’nun merkezinde orta hâlli memur
ailelerinin yaşadığı bir başşehir olarak yıllarca devam etmiştir. Bir başşehir
olmasına rağmen geçmiş yıllardaki kontrolsüz ve çarpık yapılaşma su
kaynaklarını kurutmuş, Ankara’mızı doğal kaynaklarını verimli kullanmaktan
uzaklaştırmıştır. Yer altı kaynaklarının kontrolsüz kullanımı, kaçak yer altı
kuyularının varlığı ve çarpık bayındırlık hizmetleri Ankara’yı bugünkü durumuna
getirmiştir. 
Son yirmi yılda Ankara’nın bu durumunda
yapılan projeler ve yatırımlar ile alınmış olan tedbirler ve gerçekleştirilmiş
olan projelerden size bahsetmek istiyorum.
Şunu çok açık ve net olarak ifade
edelim: 2050 yılına kadar Ankara’nın su ihtiyacı karşılanmıştır. Bugün artık
Ankara’nın su ihtiyacı diye bir problemi yoktur, 5 tane baraj tamamlanmıştır.
Kızılırmak’tan su getirilmiş ve günde 750 bin metreküp su verilebilecek
kapasitede olan barajımızın yedekte beklediğini ifade etmek istiyorum. Ayrıca,
Gerede’den getirilen 32 kilometre uzunluğundaki tünel hattıyla barajlarımız
takviye edilmektedir. Kuraklık sebebiyle suyu çekilen Gölbaşı dahi
Kızılırmak’tan su basılarak desteklenmiştir. 
Ayrıca, Devlet Su İşleri Ankara 5.
Bölge Müdürlüğü tarafından dere yataklarının hâlihazır durumunun tespiti ve
taşkın risk haritasının hazırlanmasıyla ilgili bir çalışma başlatılmış ve bu
çalışma ihale safhasına getirilmiştir, eylül ayı içinde ihalesi açılacaktır. 
Ayrıca, Ankara Çayı ilk defa ıslah
ediliyor ve bu sene, 2014 yılı sonuna kadar, 27.400 metrelik bir ıslah söz
konusudur. 
Keçiören Gümüşdere yataklarının ıslahı
3 regülatör ve 9 köprüyle 2015 yılında tamamlanacaktır. Proje güzergâhı 3.900
metredir. Tamamlandığı zaman muhteşem bir rekreasyon alanı yapılmış olacaktır. 
Aynı zamanda yeni yapılan sulu
rekreasyon hatları ve alanlarıyla Altınpark, Dikmen Vadisi, Harikalar Diyarı,
Göksu Parkı, Mogan ve Mavi Göl, 50. Yıl Parkı, Gençlik Parkı Ankara’nın
çehresini değiştirmiştir.
Bugün 5,5 milyon nüfusa sahip
Ankara’mızın su problemi yoktur. Ankara’mız uzun yıllar sanayi ve teknolojiden
nasibini alamamış iken son senelerde yapılan savunma sanayisi, eğitim, kültür,
sağlık, altyapı ve üstyapı hizmetleri, projeleri ve yatırımlarıyla daha iyi bir
şekilde gelişecek ve refah seviyesini yükseltecektir diye düşünüyorum. 
Değerli milletvekilleri, Ankara’mızın
bir medeniyetler şehri, bir kültür şehri olarak, başşehrimiz olarak Türkiye’ye
yakışır bir konumda olabilmesi için pek çok projeler yapılmış,
gerçekleştirilmiştir. Ben size sadece bunun birkaçından bahsettim. 
Hepinizi saygıyla selamlıyorum. (AK
PARTİ sıralarından alkışlar) 
BAŞKAN – Teşekkür ediyorum.
III.- Y O K L A
M A

(CHP sıralarından bir grup milletvekili
ayağa kalktı)
ENGİN ALTAY (Sinop) – Sayın Başkan,
yoklama talep ediyoruz. 
BAŞKAN – Cumhuriyet Halk Partisi grup
önerisini oylarınıza sunacağım.
Oylamaya geçmeden önce yoklama talebi
var, yerine getireceğim.
Sayın Altay, Sayın Özdemir, Sayın Gök,
Sayın Çelebi, Sayın Erdemir, Sayın Gümüş, Sayın Genç, Sayın Karaahmetoğlu,
Sayın Çam, Sayın Akova, Sayın Yalçınkaya, Sayın Tayan, Sayın Atıcı, Sayın
Bilgehan, Sayın Korutürk, Sayın Onur, Sayın Küçük, Sayın Özkoç, Sayın Türeli ve
Sayın Çetin. 
Üç dakika süre veriyorum. 
(Elektronik cihazla yoklama yapıldı)
BAŞKAN – Sayın milletvekilleri, toplantı
yeter sayısı vardır.
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Ankara Milletvekili Levent Gök ve 24
milletvekili tarafından, Ankara’nın akarsu ve derelerinin ıslah edilmesi
amacıyla 5/11/2012 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 12 Ağustos 2014 Salı günkü
birleşiminde sunuşlarda okunmasına ve görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN – Cumhuriyet Halk Partisi grup
önerisini oylarınıza sunuyorum: Kabul edenler… Kabul etmeyenler… Kabul
edilmemiştir.
Adalet ve Kalkınma Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım.
KAMER GENÇ (Tunceli) – Sayın Başkan,
AKP grup önerisi işleme konulamaz. Şöyle ki: Şimdi burada AKP önerisinde 21
Ağustosa kadar Meclisin çalışması düzenleniyor. 
Şimdi, Cumhurbaşkanı seçimi yapıldı,
yarın akşam Cumhurbaşkanı seçimi sonuçları kesinleşiyor. Anayasa’nın 101’inci
maddesinde diyor ki: “Cumhurbaşkanı seçilen kişinin Türkiye Büyük Millet
Meclisi üyeliği düşer.” Ayrıca da Anayasa’nın…
BAŞKAN – Partisiyle ilişkisi kesilir.
KAMER GENÇ (Tunceli) – Evet, partiyle
ilişkisi kesilir. Parti önemli değil. 
Şimdi, ayrıca da Anayasa’nın 109’uncu
maddesine göre, Başbakan, Cumhurbaşkanınca Türkiye Büyük Millet Meclisi
üyeleri arasından atanır. Yine, İç Tüzük’ümüzün 78’inci maddesi göre, der ki:
Herhangi bir şekilde çekilen bir hükûmet… Çekilme nedeniyle Türkiye Büyük
Millet Meclisinde ancak İç Tüzük ve Anayasa değişikliği görüşülür, diğer
kanunların görüşülmesi için Hükûmetin bildiride bulunması lazım.
Şimdi, yarın akşam Cumhurbaşkanlığı
seçimi kesinleşince Başbakan Tayyip Erdoğan Cumhurbaşkanı seçilmiş oluyor,
dolayısıyla, Türkiye Büyük Millet Meclisi üyeliği sona eriyor. Ayrıca da
Başbakanlık sıfatı da sona erdiği için, şimdi burada bu kanunları bizim
görüşmemiz mümkün değildir. Yani, bu, Anayasa’nın açık bir hükmüdür. Kaldı ki
kendisi çekilmese bile Cumhurbaşkanı Abdullah Gül Anayasa’nın 104’üncü
maddesine göre Anayasa’nın uygulamasını gözetmek zorundadır. Dolayısıyla,
kendisi çekilmese dahi başbakan da çekilmiş olduğu için mecburen Abdullah Gül
bir başbakan atamak zorundadır. Onun için, lütfen bu öneriyi düzelterek…
BAŞKAN – Evet, Sayın Genç, şimdi Adalet
ve Kalkınma Partisi grup önerisinin lehinde 2 kişi ve aleyhinde 2 kişi söz
istedi. Bütün bunlar konuşulacak efendim. 
ENGİN ALTAY (Sinop) – Sayın Başkan…
BAŞKAN – Buyurun Sayın Altay. 
ENGİN ALTAY (Sinop) – Sayın Başkan,
sayın milletvekili İç Tüzük’e, Anayasa’ya uygun bir izahatta bulundu. Bence de
sayın milletvekili tezinde haklıdır. Bu bakımdan, sayın milletvekilinin derdi
önergenin görüşülüp görüşülmemesi değil yani burada birilerinin konuşması
değil. Bu önergenin bu şekilde tarafınızca işleme alınmaması için Anayasa’ya ve
İç Tüzük’ümüze göre bir uyarıda bulunmuştur. Uygun görürseniz önce bu konuda
bir usul tartışması açılması gerekir diye düşünürüm ve sonrasında, eğer usul
tartışmasından sonra tutumunuz aynıysa bu önergeyi ondan sonra işleme alalım. 
BAŞKAN – Sayın Altay, hem sizin hem
Sayın Genç’in izahında da yarın kesinleşeceği belirtiliyor ve doğru, henüz
kesinleşmedi ki, biz bugün görüşüyoruz. Ayrıca, bunu getirttim. Adalet ve
Kalkınma Partisinin grup önerisi lehinde ve aleyhinde ikişer kişi söz aldı,
orada konu gündeme getirilecek. 
MUSTAFA ELİTAŞ (Kayseri) – Zaten usul
tartışması o Sayın Başkan. 
BAŞKAN – Ama şu anda Sayın Başbakana
Cumhurbaşkanı diyebiliyor muyuz? 
KAMER GENÇ (Tunceli) - Yarından sonra
diyeceğiz. 
ENGİN ALTAY (Sinop) – Yarın diyeceğiz. 
BAŞKAN - Yarından sonra ama, bugün
değil ki.
ENGİN ALTAY (Sinop) - Sayın Başkan,
bakın bu önerge, AKP grup önerisi…
BAŞKAN – Efendim, o önerge görüşülürken
olması lazım, bugün değil.
ENGİN ALTAY (Sinop) - …21 Ağustosa
kadarki gündemi tayin ediyor.
BAŞKAN - Burada bir öneri var, önergeyi
görüşmüyoruz, burada bir öneri var gündeme getirilip getirilmemesiyle ilgili.
ENGİN ALTAY (Sinop) – Ama
getiremezsiniz diyoruz Sayın Başkanım yani 21 Ağustosa kadarki gündemi tayin
ediyor. 
MUSTAFA ELİTAŞ (Kayseri) – Çalışma
saatini yapıyor.
ENGİN ALTAY (Sinop) – Dolayısıyla,
Anayasa 101’e, Cumhurbaşkanlığı Seçimi Kanunu’nun 4’üncü ve 7’nci maddelerine…
BAŞKAN – Hayır, ben bu konunun
tartışılması taraftarıyım, ona itirazım yok.
ENGİN ALTAY (Sinop) – Üçer dakika
konuşalım Başkanım, bir şey olmaz.
BAŞKAN – Ama henüz seçilmemiş. 
ENGİN ALTAY (Sinop) – Seçilmiş, nasıl
seçilmemiş?
BAŞKAN – Ortada olmayan bir şeyi,
kesinleşmemiş bir şeyi konuşamayız ki.
ENGİN ALTAY (Sinop) – Ama Sayın Başkan…
MUSTAFA ELİTAŞ (Kayseri) – Sayın
Başkanım, şu anda yapılan, 19’uncu maddeye göre zaten usul tartışması yapıyoruz
biz.
ENGİN ALTAY (Sinop) – Sayın Başkan,
Yüksek Seçim Kurulu Başkanı çıktı, Recep Tayyip Erdoğan’ın Cumhurbaşkanı
seçildiğini, sayılmayan sandıkların sonucu değiştirmeyeceğini ilan etti yani
geçici sonuçlar ilan edildi. 
BAŞKAN - Sayın Altay, ben usul
tartışması açarım ama kesinleşmedi efendim.
ENGİN ALTAY (Sinop) – Açalım Başkanım,
açalım.
MUSTAFA ELİTAŞ (Kayseri) – Zaten usul
tartışması şu andaki.
ADİL ZOZANİ (Hakkâri) – Ben lehte…
MUSTAFA ELİTAŞ (Kayseri) – Sayın
Başkan, şu anda yaptığımız zaten usul tartışması.
ENGİN ALTAY (Sinop) – Açalım Başkanım,
doğrusu bu.
BAŞKAN – Hayır, açalım ama kesinleşmedi
ki yani sadece usul tartışması açılsın diye açılmazki usul tartışması.
MUSTAFA ELİTAŞ (Kayseri) – Sayın
Başkanım, zaten…
ENGİN ALTAY (Sinop) – Ama Başkanım…
BAŞKAN – O zaman Sayın Elitaş’a da söz
vereceğim, usul tartışması…
MUSTAFA ELİTAŞ (Kayseri) – Sayın
Başkanım, müsaade eder misiniz.
ENGİN ALTAY (Sinop) - Aleyhte…
ADİL ZOZANİ (Hakkâri) – Lehte Başkan,
lehte…
BÜLENT TURAN (İstanbul) – Lehte…
MEHMET DOĞAN KUBAT (İstanbul) – Lehte…
BAŞKAN - Tutanakları isteyeceğim
efendim.
Beş dakika ara veriyorum.
Kapanma Saati:
16.34
ÜÇÜNCÜ OTURUM
Açılma Saati:
16.59
BAŞKAN: Başkan
Vekili Sadık YAKUT
KÂTİP ÜYELER:
Muharrem IŞIK (Erzincan), Bayram ÖZÇELİK (Burdur)
----- 0 -----
BAŞKAN – Sayın milletvekilleri, Türkiye
Büyük Millet Meclisinin 131’inci Birleşiminin Üçüncü Oturumunu açıyorum.
Adalet ve Kalkınma Partisi grup
önerisinin görüşülemeyeceğine dair itirazlar üzerine söz sırasını belirlemek
için beş dakika ara vermiştik. Tutanakları getirttim. 
“Başkan - O zaman söz vereceğim. 
Sayın Altay aleyhte, Sayın Zozani
lehte, Sayın Turan lehte ve Sayın Kubat lehte.” 
Bu durumda…
KAMER GENÇ (Tunceli) – Sayın Başkan, en
başta ben söz istemiştim.
BAŞKAN – Bir saniye efendim, bir
saniye, lütfen müsaade edin.
KAMER GENÇ (Tunceli) – Neyse, peki.
BAŞKAN – Bundan sonraki Sayın Genç’in
ve Sayın Halaçoğlu’nun ayağa kalkarak söylemeleri tutanaklara girmemiş. Şimdi,
burada yapabileceğimiz şu: Ya gruplar birer kişi anlaşırlar…
ENGİN ALTAY (Sinop) – Gruplardan birer
kişi konuşsun.
BAŞKAN – Evet efendim. 
YUSUF HALAÇOĞLU (Kayseri) - Gruplardan
1 kişi konuşsun.
BAŞKAN – O zaman kendi aranızda
anlaşın.
ENGİN ALTAY (Sinop) – Tamam.
BAŞKAN – Yoksa, 3 kişiye söz vereceğiz,
birini…
ENGİN ALTAY (Sinop) – Doğan Kubat
MHP’ye veriyor efendim.
BAŞKAN – Tamam, mesele yok o zaman. 
Evet, Sayın Halaçoğlu aleyhte o zaman.
Evet,
usul tartışması açıyorum. 
Lehte
söz isteyen Adil Zozani.
Buyurun
Sayın Zozani.
X.- USUL HAKKINDA GÖRÜŞMELER
1.- AK PARTİ grup önerisinin işleme alınmasının İç
Tüzük’e uygun olup olmadığı hakkında
ADİL
ZOZANİ (Hakkâri) – Teşekkür ederim Sayın Başkan. 
Sayın
Genç’in biraz önce açtığı tartışma üzerine ben de lehte söz almış bulunuyorum.
Hepinizi selamlıyorum.
10 Ağustos Cumhurbaşkanlığı
seçimleriyle birlikte Türkiye'de yeni bir durum, yeni bir döneme geçildi. Sayın
Başbakan Cumhurbaşkanı olarak seçildi, seçildikten sonra da -resmî olmayan
geçici sonuçlar açıklanmış, yarın akşam da resmî sonuçlar açıklanacaktır-
dolayısıyla artık fiilen bir hükûmetsizlik durumu söz konusudur, hükûmet
yoktur. Ya -daha önce Sayın Özal döneminde olduğu gibi- bir başbakan yardımcısı
vekâleten bu başbakanlık görevini sürdürecektir görev değişim tarihine kadar ya
da yeni bir hükûmet atanacaktır. Mevcut durumda başbakanı olmayan bir hükûmetin
hükûmet olma şansı yoktur, Anayasa da böyle söylüyor. Dolayısıyla Kamer Bey'in
açtığı tartışma doğru bir tartışmadır. Ve Hükûmet olmadığı için de
-görüştüğümüz de bir kanun teklifi değil, tasarı- Hükûmetin altında imzası
olduğu bir tasarıyı konuşuyoruz, şimdi, biz kimin tasarısını konuşmuş olacağız
Hükûmet yoksa, Başbakan yoksa? Burada, tasarıda Başbakanın imzası var. Kimin
tasarısını konuşuyor olacağız? Belli değil, yarından itibaren belli değil.
Dolayısıyla, bu belirsizlik durumu ortadan kalkana kadar bu tasarıyı görüşme
şansımız da yok. Bu belirsizlik ortadan kalkacak, bir hükûmetimiz olacak ki biz
bu tasarıda kimi eleştirdiğimizi bilelim, kime söz söylediğimizi bilelim. Yarından
itibaren burada kim oturacak, belli değil. Siz biliyorsanız açıklayın, gelsin
otursun buraya. Ama yarından itibaren, yarın saat yirmi dörtten itibaren şu
sıralara oturacak Hükûmet temsilcisi belli değil. Böylesi bir durumda siz nasıl
bir çalışma takvimini çıkarıyorsunuz, öneriyorsunuz ki? Öneremezsiniz. Mevcut
durumda bu önergeyi gündeme alma şansı yoktur, üzerinde tartışma şansı da
yoktur. Hükûmeti belli değil, sahipleneni belli değil, Meclise bir çalışma
takvimi belirliyorsunuz. Çalışma takvimi oluşturuyorsunuz da neyi görüşeceğiz?
Siz tasarıya dönük bir çalışma takvimi oluşturuyorsunuz. Eğer sizin
getirdiğiniz önerilerin içerisinde başka kanun teklifleri olmuş olsaydı amenna,
ona da bir şey demem ama tasarıyı konuşacağız. Tasarıyı konuştuğumuza göre
Hükûmetin belli olması gerekir. Hükûmet yarından itibaren belli değil. 
(Mikrofon otomatik cihaz tarafından
kapatıldı) 
ADİL ZOZANİ (Devamla) – Meçhule konuşma
şansımız yok, meçhule takvim çıkarma şansı da yok. Dolayısıyla, önerge yerinde
bir önerge, Sayın Genç’in açtığı tartışma doğru bir tartışma. Bu önergeyi sizin
gündeme alma şansınız yok Sayın Başkan. 
Teşekkür ederim. 
AHMET YENİ (Samsun) – Hallederiz,
hallederiz. 
BAŞKAN - Teşekkür ediyorum. 
Aleyhte söz isteyen Engin Altay, Sinop
Milletvekili… 
ENGİN ALTAY (Sinop) – Başkanım, uygun
görürseniz Kamer Genç’e devretmek istiyorum. 
BAŞKAN – Buyurun Sayın Genç. 
KAMER GENÇ (Tunceli) – Teşekkür ederim
Sayın Başkan. 
Sayın Başkan, sayın milletvekilleri;
biliyorsunuz, biz Anayasa’ya uymak zorundayız. Anayasa’nın 101’inci maddesinde
der ki: “Cumhurbaşkanı seçilen kişinin Türkiye Büyük Millet Meclisi üyeliği
sona erer.” Çok açık. 109’uncu maddesi ne diyor? “Başbakan, Cumhurbaşkanınca
Türkiye Büyük Millet Meclisi üyeleri, yani milletvekilleri arasından atanır.”
Bu da çok açık. 
Şimdi, Tayyip Bey’in Cumhurbaşkanı
seçildiği, Yüksek Seçim Kurulu tarafından, son itirazlardan sonra yarın
kesinleşecek. Cumhurbaşkanı seçildi, seçildiğine göre, 101’inci maddeye
istinaden milletvekilliği sıfatı sona eriyor. Milletvekilliği sıfatı sona eren
bir kişinin Başbakanlık yapması mümkün değil, mümkün değil Anayasa’mıza göre. Şimdi,
dolayısıyla ya kendisi çekilecek, kendisi çekilmediği takdirde… Anayasa’mızın
104’üncü maddesine göre Cumhurbaşkanının Anayasa’nın uygulanmasını gözetleme
görevi vardır. O zaman ne yapacak Sayın Cumhurbaşkanı? Diyecek ki: “Kardeşim,
Hükûmet düşmüştür.” Milletvekili sıfatı kalmayan bir kişinin emrinde bir hükûmet
icra edilmeyeceğine göre dolayısıyla yeni bir Başbakan atamak zorundadır. 
İç Tüzük’ümüzün
78’inci maddesinde diyor ki: “Her ne suretle olursa olsun Hükûmet çekilirse
Türkiye Büyük Millet Meclisinde kanun tasarı ve teklifleri görüşülmez, ancak İç
Tüzük ve Anayasa görüşülebilir.” Ama Hükûmet yani yeni seçilen geçici hükûmet
“Şunları görüşün.” diye bir yazı yazarsa görüşülür ama önce o hükûmetin
seçilmesi lazım. Peki, yarından sonra, Tayyip Erdoğan’ın milletvekilliği
düştükten sonra, ben merak ediyorum, Türkiye Büyük Millet Meclisine herhangi
bir kanun teklifini gönderecek mi? Arkadaşlar, gönderdiği takdirde Türkiye
Büyük Millet Meclisi Başkanı kabul edecek mi? Yine, kendisi tasarrufta
bulunacak, Bakanlar Kurulu kararını imzalayacak, atamalar yapacak, kararnameler
yapacak.
LEVENT GÖK
(Ankara) – Hepsi usulsüz onların, hepsi usulsüz. 
KAMER GENÇ
(Devamla) - Bunlar gidecek, yargıda iptal edilecek, yapılan harcamalar hükümsüz
olacak. 
Ayrıca da
Cumhurbaşkanlığı makamında oturan Abdullah Gül’ün, Anayasa’ya yaptığı sadakat
yemini gereği, bu Anayasa’nın bu hükümlerini uygulama zorunluluğu vardır. Bu,
hiçbir surette şey değil, Anayasa hükümleri açık, yoruma el vermeyecek şekilde
açık. Milletvekili sıfatını kaybediyor, Bakanlar Kurulu düşüyor, dolayısıyla
Cumhurbaşkanı yarından sonra bir Hükûmet atamak zorunda, başka şekilde mümkün
değil. Siz ne kadar çaba sarf ederseniz edin bunun önüne geçemezsiniz. Yüksek
Seçim Kurulu ne kadar sizi tutarsa tutsun bunun önüne geçemez dolayısıyla
yarına kesinleşen Cumhurbaşkanlığı seçiminden sonra artık Tayyip Erdoğan
Başbakanlık makamında oturamaz. 
Teşekkür
ediyorum. (CHP sıralarından alkışlar) 
AHMET YENİ
(Samsun) – Yemin önemli değil mi Sayın Genç? Yemin yok mu yemin?
BAŞKAN –
Teşekkür ediyorum. 
Lehte söz
isteyen Mustafa Elitaş, Kayseri Milletvekili.
Buyurun Sayın Elitaş.
MUSTAFA ELİTAŞ (Kayseri) – Sayın
Başkan, değerli milletvekilleri; aslında AK PARTİ grup önerisi ve diğer siyasi
partilerin grup önerileri İç Tüzük’ün 19’uncu maddesine göre Danışma Kurulu’nun
uzlaşamadığı, anlaşamadığı, 48’inci maddeye göre bazı konuların öne alınıp,
geriye bırakılmasıyla ilgili konu 63’üncü maddeye göre usul tartışması
yapılmaktadır. Zaten şu anda AK PARTİ grup önerisi görüşülürken yapılan usul
tartışması sonucunda muhalefetten milletvekili arkadaşlarımız bu tezlerini
ileri sürerek, ortaya koyarak iktidar partisi milletvekillerini, diğer
milletvekillerini ikna eder, Bu grup önerisinin geçmemesi konusunda bir kanaat
oluştururlardı. Şu anda bu yapılan usul tartışması, usul tartışması üzerine
yapılan ikinci bir usul tartışmasıdır.
Bakın, değerli milletvekilleri,
Anayasa’nın 101’inci maddesine göre konuşmak yerine Anayasa’nın 102’nci
maddesindeki son fıkra ve ondan önceki fıkraya da bakmak lazım. “Cumhurbaşkanı
göreve başlayıncaya kadar görev süresi dolan Cumhurbaşkanının görevi devam
eder.” 
KAMER GENÇ (Tunceli) – Göreve başlamak
ayrı bir olay, “seçilme” diyor, o seçilmeyle ilgili.
MUSTAFA ELİTAŞ (Devamla) – Şimdi, en
son fıkrada da diyor ki: “Cumhurbaşkanlığı seçimine ilişkin usûl ve esaslar
kanunla düzenlenir.” Biz ne yapmışız? Cumhurbaşkanı Seçimi Kanunu yapmışız.
Cumhurbaşkanı Seçimi Kanunu’nun 20’nci maddesinde diyor ki: “Cumhurbaşkanı
seçilen kişiyle ilgili bir tutanak düzenlenir ve ilgili yollarla ilan edilir.”
Bu ilgili yollar nedir? Resmî Gazete ve Radyo ve Televizyon Kurumudur.
Arkasından 21’inci madde “Seçilme tutanağının veriliş zamanı” diyor. 
Bakın, bir tutanak düzenleniyor. Ne
zaman düzenleniyor? Yüksek Seçim Kurulu, eğer herhangi bir ilke kararı
almadıysa, yaptığı takvime göre 15 Ağustos tarihinde Cumhurbaşkanlığı seçim
sonuçlarını kesinleştirecek. O kesinleşmeyle birlikte bir tutanak düzenleyecek.
O tutanağın veriliş tarihi Cumhurbaşkanı Seçimi Kanunu’nun 21’inci maddesini
okuduğunuz takdirde zihinlerdeki bulanıklığı ortadan kaldırmış olursunuz. 
KAMER GENÇ (Tunceli) – Onu da yanlış
söylüyorsun, öyle değil o.
MUSTAFA ELİTAŞ (Devamla) -
Cumhurbaşkanı Seçimi Kanunu’nda diyor ki: “20’nci maddeye göre hazırlanmış
tutanak mevcut Cumhurbaşkanının, görev süresi dolan Cumhurbaşkanın görev
süresinin bittiği gün, Türkiye Büyük Millet Meclisi Başkanı tarafından seçilen
Cumhurbaşkanına verilir ve Cumhurbaşkanı, Türkiye Büyük Millet Meclisinde yemin
ettikten sonra görevine başlar.” Siz 101’inci maddede koyduğunuz takdirde bir
boşluk ortaya çıkmış olur. O boşluğu önlemek için Cumhurbaşkanı Seçimi Kanunu
nitekim bu boşluğu, hükûmet boşluğunu ortadan kaldırabilmek için net bir
şekilde düzenlemiştir. Zaten bunu, Anayasa’nın 102’nci maddesine baktığınız
takdirde “Cumhurbaşkanlığı seçimine ilişkin usûl ve esaslar kanunla düzenlenir.”
diyerek Cumhurbaşkanı Seçimi Kanunu’na atıf yapmıştır. 
KAMER GENÇ (Tunceli) – O seçimine
ilişkin ya, seçime ilişkin, Cumhurbaşkanı seçimine ilişkin, onun esasla ilgisi
yok ki.
MUSTAFA ELİTAŞ (Devamla) –
Cumhurbaşkanı Seçimi Kanunu’nun 20’nci ve 21’inci maddeleri kafalardaki
ihtilafı kesinlikle çözmüştür. 
Hepinizi saygıyla selamlıyorum. (AK
PARTİ sıralarından alkışlar)
BAŞKAN – Teşekkür ediyorum.
Aleyhte söz isteyen Yusuf Halaçoğlu,
Kayseri Milletvekili. 
Buyurun. (MHP sıralarından alkışlar)
YUSUF HALAÇOĞLU (Kayseri) – Teşekkür
ederim Sayın Başkan.
Değerli milletvekilleri, öncelikle
Cumhurbaşkanına hayırlı olsun, memleketimize, ülkemize hayırlı olsun. İnşallah
iyi işler yapılır.
Şimdi, onun dışında, bir Cumhurbaşkanı
seçilmişse, hukuka uygun bir şekilde, Anayasa’ya uygun şekilde hareket
edilmesinde muhakkak ki başlangıç olarak özellikle çok büyük bir yarar vardır.
Daha başlangıcında usulsüzlükler başlayacak olursa o takdirde
Cumhurbaşkanlığının bulunduğu makam da yıpratılmaya çalışılır. Şimdi, burada
açık ve net olarak şu söyleniyor; siz, aslında, ne kadar yan çizerseniz çizin
açık ve net olarak şu söyleniyor: “Cumhurbaşkanı seçilenin, varsa partisiyle
ilişiği kesilir ve Türkiye Büyük Millet Meclisi üyeliği sona erer.” Sayın
Elitaş’ın söylediği “Cumhurbaşkanlığı seçimine ilişkin usûl ve esaslar kanunla
düzenlenir.” seçimine ilişkin, göreve başlamasıyla alakalı değil, seçimine
ilişkin usul ve esaslar…
MUSTAFA ELİTAŞ (Kayseri) – Göreve
başlamasıyla da alakalı. Hocam, siz kanunu okumamışsınız. 
YUSUF HALAÇOĞLU (Devamla) – Şimdi,
değerli arkadaşlar, yarın YSK tarafından kesin sonuçlar açıklandığında gazetede
veyahut da televizyonlara çıkıp mı ilan edecek yoksa bir tutanakla mı
bildirilecek? Tabii ki bir tutanakla. Yani zaten belgelenmiş olacak ve bundan sonra
resmî olarak Sayın Erdoğan’ın Cumhurbaşkanı seçilmiş olduğu belirlenmiş olacak.
Öyleyse bu belirlendikten sonra artık bunun usulü ne olacak? Yani şöyle bir şey
söyleyeyim size: Şimdi, yarın herhangi bir şekilde, bu açıklama yapıldıktan
sonra Sayın Erdoğan bir suç işlerse, diyelim ki bir insana çarptı yolda -Allah
korusun- hangi usul ve esaslara göre yargılanacak? Yani milletvekili değil,
Cumhurbaşkanı seçilmiş. 
AHMET
AYDIN (Adıyaman) – Milletvekili, milletvekili.
YUSUF
HALAÇOĞLU (Devamla) – Hayır, milletvekilliği sona eriyor bu tutanakla beraber.
O zaman Cumhurbaşkanı değilse, Cumhurbaşkanlığına göre koruması da olmayacak.
Yarından itibaren ta yemin edinceye kadar Sayın Cumhurbaşkanının hiçbir
koruması olmayacak, koruma usulü olmayacak. Değerli arkadaşlar, bakın, ne
yaparsanız yapın, böyle bu.
Şimdi,
Sayın Erdoğan’ın Başbakanlığı yarın sona erdikten sonra yapacağı iş, bir vekil
tayin etmek ve yeni Hükûmet atanıncaya kadar o vekille devam etmek ama az önce
söylendiği gibi 78’inci maddeye göre de: ”Bakanlar Kurulunun herhangi bir
sebeple çekilmesi halinde yeni Bakanlar Kurulu güvenoyu alıncaya kadar Anayasa
ve İç Tüzük değişiklikleri hariç kanun tasarı ve tekliflerinin komisyonlarda ve
Genel Kurulda görüşmeleri ertelenir.” 
MUSTAFA
ELİTAŞ (Kayseri) – Devamında ne var?
YUSUF
HALAÇOĞLU (Devamla) – Hayır, herhangi bir şey yok, devamını da okuyayım:
“Ancak, Bakanlar Kurulunun öncelikli olduğunu bir yazıyla Başkanlığa bildirdiği
kanun tasarı ve tekliflerinin görüşülmesine devam edilir.” Var mı böyle bir
teklif? Yok. Okumamazlık yapmak için…
MUSTAFA
ELİTAŞ (Kayseri) – Var, iş bitmemiş Hocam.
YUSUF
HALAÇOĞLU (Devamla) – Hayır, burada herhangi bir kişiyi engellemek veya
kötülemek için söylemiyorum, hukuka uygun hareket edilmesi sebebiyle
söylüyorum. Yarından sonra, bu, 21’ine kadar uzatılmış olan konu gündeme
alınamaz. 
Hepinize
saygılar sunuyorum. (MHP sıralarından alkışlar) 
ADİL
ZOZANİ (Hakkâri) – Sayın Başkan, müsaade ederseniz daha önceki Başkanlık
Divanının bu konuyla ilgili bir uygulamasını da size anımsatmak isterim.
BAŞKAN
– Buyurun Sayın Zozani.
ADİL
ZOZANİ (Hakkâri) – 1 Haziran seçimlerinden sonra Ağrı Belediye Başkanı seçilen
Sayın Sırrı Sakık Belediye Başkanı seçildikten sonra Genel Kurul çalışmalarına
katılmak istemişti ancak o gün sizin yerinizde oturan Sayın Meral Akşener,
Belediye Başkanı seçilmiş olmasından kaynaklı olarak Sayın Sırrı Sakık’ın
Meclis Genel Kurulu çalışmalarına devam edemeyeceğini ifade etmiş…
MUSTAFA
ELİTAŞ (Kayseri) – Mazbatasını almıştı.
ADİL ZOZANİ
(Hakkâri) - …bildirmiş ve Sayın Sırrı Sakık Meclis Genel Kurulundan ayrılmak
durumunda bırakmıştı. Şimdi aynı durumu yaşıyoruz. Bir Türkiye Büyük Millet
Meclisi üyesi, Sayın Başbakan, Cumhurbaşkanı seçilmiş olmasından dolayı ve
sonuçlar kesinleşmemiş olmakla birlikte, yirmi dört saat sonra kesin sonuçların
da bilineceği varsayılarak, yarından sonraki günler için Hükûmetin olmaması
nedeniyle çalışma takvimi oluşturma şansı yoktur. Bu uygulamayı dikkate
almanızı önemle rica ediyorum.
BAŞKAN – Teşekkür ediyorum.
Buyurun Sayın Elitaş.
MUSTAFA ELİTAŞ (Kayseri) – Sayın
Başkan, Sayın Sakık mazbatasını almıştı. On beş gün içerisinde tercih yapma
gereğini yerine getirmemişti. Yani o, kendisinin ihmalinden dolayı veya farklı
düşüncesinden dolayı tercihini Türkiye Büyük Millet Meclisine bildirmediğinden
olmuştur. Sayın Sakık, belediye başkanı seçilmiş ve mazbatasını almıştı. 
Burada bakın, Cumhurbaşkanı Seçimi
Kanunu’nun 21’inci maddesi mazbatanın hangi gün verileceğini söylüyor. Zaten
seçimin nihayete ermesi mazbatanın verilmesiyle ilgilidir. O da 28’inde
verileceğini açık ve net bir şekilde 21’inci madde ifade ediyor. 
BAŞKAN – Evet.
ADİL ZOZANİ (Hakkâri) – Sayın Başkan, o
günün, 18 Haziranın Meclis tutanaklarına rahatlıkla bakabilirsiniz, Sayın
Akşener’in burada koyduğu tutum bir teamül niteliğindedir, oradaki ifadeler de
bir teamül niteliğindedir.
MUSTAFA ELİTAŞ (Kayseri) – Hayır,
hayır. Mazbatasını almıştı.
ADİL ZOZANİ (Hakkâri) – Çünkü, bir ilk
olmuştur o gün, bu ilki sizin de burada dikkate almanız gerekir.
PERVİN BULDAN (Iğdır) – Bizim dediğimiz
de doğru, sizinki de.
MUSTAFA ELİTAŞ (Kayseri) – Hayır,
hayır. Mazbatasını almıştı. 
ADİL ZOZANİ (Hakkâri) – Sayın Akşener,
o gün “Siz mazbatanızı alıp belediye başkanlığından yana tutumunuzu açıkça
koymuş olmanızdan kaynaklı olarak Anayasa’daki on beş günlük süreyi
beklemeksizin, sizin istifanıza ihtiyaç duyulmaksızın, istifa beyanınızı
almadan sizin milletvekilliğiniz otomatik olarak düşmüştür.” demiştir
kendisine. O tutumun bir teamül olarak kabul edilmesini öneriyorum. 
BAŞKAN – Konu anlaşıldı efendim.
Teşekkür ediyorum.
KAMER GENÇ (Tunceli) – Sayın Başkan,
burada Anayasa çok açık “seçilen” diyor, “göreve başlayan” demiyor. Seçilmek
başka, göreve başlamak başka. Onun için çok açık Anayasa hükmü var. Eğer uygun
görürseniz yani yarına çıksa bile bu öneri, Anayasa’ya aykırı bir öneri çünkü
görüşülmeyecek bir kanunun görüşülmesini düzenleyen bir gündem maddesini
belirlemeye Meclisin… Bu açılan öneri Anayasa'ya açıkça aykırı, işleme
koymamanız lazım. Anayasa'nın bir gereğidir.
BAŞKAN – Söylediniz efendim, teşekkür
ediyorum.
Buyurun Sayın Halaçoğlu, son söz.
YUSUF HALAÇOĞLU (Kayseri) – Sayın
Başkanım, demin Sayın Elitaş 21’inci maddeyi okumamı söyledi, herkese okuyorum.
MUSTAFA ELİTAŞ (Kayseri) – Ben okudum
zaten.
YUSUF HALAÇOĞLU (Kayseri) – Hayır,
tekrar okuyorum, 21’inci madde: “Seçilen Cumhurbaşkanı…” Seçilmiş artık.
MUSTAFA ELİTAŞ (Kayseri) – Adına…
YUSUF HALAÇOĞLU (Kayseri) – Bak şimdi…
“…adına düzenlenen tutanak…” Hayır, okuyorum.
MUSTAFA ELİTAŞ (Kayseri) – Tamam.
YUSUF HALAÇOĞLU (Kayseri) – “…Türkiye
Büyük Millet Meclisi Genel Kurulunda Türkiye Büyük Millet Meclisi Başkanı
tarafından verilir ve aynı oturumda ant içme töreni yapılır.”
MUSTAFA ELİTAŞ (Kayseri) – Tamam, işte
onu diyoruz zaten.
YUSUF HALAÇOĞLU (Kayseri) – Bir dakika…
“Bu oturum eski Cumhurbaşkanının görev süresinin dolduğu gün makamın başka
sebeple boşalması hâlinde ise…” 
AHMET AYDIN (Adıyaman) – Tamam, 28’i
işte.
MUSTAFA ELİTAŞ (Kayseri) – Tamam, işte
o.
YUSUF HALAÇOĞLU (Kayseri) – “…seçim
sonuçlarının kesinleşmesinden itibaren üç gün içinde gerçekleştirilir.”
MUSTAFA ELİTAŞ (Kayseri) – Üç gün,
doğru.
AHMET AYDIN (Adıyaman) – 28’i, doğru.
YUSUF HALAÇOĞLU (Kayseri) – Bakın, bu
ant içme için Türkiye Büyük Millet Meclisi öneriliyor, Yüksek Seçim Kurulu ilan
ediyor, bitiyor. Yapmayın, öyle şey olur mu?
BAŞKAN – Evet, teşekkür ediyorum Sayın
Halaçoğlu.
Sayın milletvekilleri, bugün itibarıyla
Hükûmet görevinin başında olup bir çekilme durumu söz konusu değildir.
Dolayısıyla, İç Tüzük 78’inci maddeye göre yapılan itiraz Başkanlığımızca uygun
bulunmamıştır. AK PARTİ grup önerisinin ve gündemdeki diğer işlerin
görüşülmesinde de herhangi bir sakınca bulunmamaktadır. Tutumumda bir
değişiklik olmamıştır.
VIII.- ÖNERİLER (Devam)
A) Siyasi Parti Grubu Önerileri (Devam)
3.- AK PARTİ Grubunun, Genel Kurulun çalışma gün ve
saatleri ile gündemdeki sıralamanın yeniden düzenlenmesine; 19 Ağustos 2014
Salı günkü birleşiminde sözlü sorular ile diğer denetim konuları ve 20 Ağustos
2014 Çarşamba günkü birleşimlerinde sözlü soruların görüşülmeyerek gündemin
“Kanun Tasarı ve Teklifleri ile Komisyonlardan Gelen Diğer İşler” kısmında yer
alan işlerin görüşülmesine; bastırılarak dağıtılan (11/37) esas numaralı
Gensoru Önergesi’nin gündeme alınıp alınmayacağı hususundaki görüşmelerin 16
Ağustos 2014 Cumartesi günü yapılmasına ilişkin önerisi
BAŞKAN – Şimdi, Adalet ve Kalkınma
Partisi Grubunun, İç Tüzük’ün 19’uncu maddesine göre…
KAMER GENÇ (Tunceli) – Bu yaptığınız
Anayasa'ya çok açıkça aykırı. Abdullah Gül, eğer yarına Başbakan atamazsa
burada görevini ihmal etmiş olur.
BAŞKAN – …verilmiş önerisi vardır,
öneriyi okutuyorum efendim:
 12/8/2014
Türkiye Büyük
Millet Meclisi Başkanlığına
Danışma Kurulu 12/8/2014 Salı günü
(bugün) toplanamadığından, İç Tüzük’ün 19’uncu maddesi gereğince grubumuzun
aşağıdaki önerisinin Genel Kurulun onayına sunulmasını arz ederim.
 
 Mustafa
Elitaş
 
Kayseri
 
AK PARTİ Grup Başkan Vekili
Öneri:
Gündemin “Kanun Tasarı ve Teklifleri
ile Komisyonlardan Gelen Diğer İşler” kısmında bulunan 642 ve 643 sıra sayılı
Kanun Tasarılarının bu kısmın 5’inci ve 6’ncı sıralarına alınması ve diğer
işlerin sırasının buna göre teselsül ettirilmesi,
Genel Kurulun;
Haftalık çalışma günlerinin dışında 15,
17 ve 18 Ağustos 2014 Cuma, Pazar ve Pazartesi günleri saat 14.00'te toplanması
ve bu birleşimlerinde "Kanun Tasarı ve Teklifleri ile Komisyonlardan Gelen
Diğer İşler" kısmında yer alan işlerin görüşülmesi;
19, 20 ve 21 Ağustos 2014 Salı,
Çarşamba ve Perşembe günleri saat 14.00'te toplanması;
19  Ağustos 2014 Salı günkü
birleşiminde sözlü sorularla diğer denetim konularının görüşülmeyerek gündemin
"Kanun Tasarı ve Teklifleri ile Komisyonlardan Gelen Diğer İşler"
kısmında yer alan işlerin görüşülmesi;
20  Ağustos 2014 Çarşamba günkü
birleşimlerinde sözlü soruların görüşülmemesi;
Çalışma saatlerinin;
13  Ağustos 2014 Çarşamba günkü
birleşiminde 641 sıra sayılı Kanun Teklifi’ne kadar olan işlerin görüşmelerinin
tamamlanmasına kadar;
14  Ağustos 2014 Perşembe günkü
birleşiminde 604 sıra sayılı Kanun Tasarısı’na kadar olan işlerin
görüşmelerinin tamamlanmasına kadar;
15  Ağustos 2014 Cuma günkü
birleşiminde 605 sıra sayılı Kanun Tasarısı’na kadar olan işlerin
görüşmelerinin tamamlanmasına kadar;
Haftalık çalışma günlerinin dışında 16
Ağustos 2014 Cumartesi günü saat 14.00'te toplanması ve bastırılarak dağıtılan
(11/37) esas numaralı Gensoru Önergesi’nin, 16 Ağustos 2014 Cumartesi günkü
gündemin "Özel Gündemde Yer Alacak İşler" kısmının 1’inci sırasına
alınması ve Anayasa’nın 99’uncu maddesi gereğince gündeme alınıp alınmayacağı
hususundaki görüşmelerin bu birleşimde yapılması, bu görüşmeler tamamlandıktan
sonra bu birleşimde "Kanun Tasarı ve Teklifleri ile Komisyonlardan Gelen
Diğer İşler" kısmında bulunan 547 sıra sayılı Kanun Tasarısı’na kadar olan
işlerin görüşmelerinin tamamlanmasına kadar çalışmalarını sürdürmesi,
17  Ağustos 2014 Pazar günkü
birleşiminde 599 sıra sayılı Kanun Tasarısı’na kadar olan işlerin
görüşmelerinin tamamlanmasına kadar;
18  Ağustos 2014 Pazartesi günkü
birleşiminde 387 sıra sayılı Kanun Tasarısı’na kadar olan işlerin
görüşmelerinin tamamlanmasına kadar;
19  Ağustos 2014 Salı günkü
birleşiminde 163 sıra sayılı Kanun Tasarısı’na kadar olan işlerin
görüşmelerinin tamamlanmasına kadar;
20  Ağustos 2014 Çarşamba günkü
birleşiminde 244 sıra sayılı Kanun Tasarısı’na kadar olan işlerin
görüşmelerinin tamamlanmasına kadar;
21  Ağustos 2014 Perşembe günkü
birleşiminde 590 sıra sayılı Kanun Teklifi’ne kadar olan işlerin görüşmelerinin
tamamlanmasına kadar;
Yukarıda belirtilen birleşimlerde gece
24.00'de günlük programların tamamlanamaması hâlinde günlük programların
tamamlanmasına kadar; 
çalışmalarına devam etmesi; 
Önerilmiştir.
BAŞKAN – Adalet ve Kalkınma Partisi
grup önerisi lehinde söz isteyen Mehmet Doğan Kubat, İstanbul Milletvekili. 
Buyurun Sayın Kubat. (AK PARTİ
sıralarından alkışlar) 
MEHMET DOĞAN
KUBAT (İstanbul) – Sayın Başkanım, çok değerli milletvekili arkadaşlarım;
partimiz grubunca verilen önerinin lehinde görüşlerimi ifade etmek üzere söz
almış bulunuyorum. Bu vesileyle yüce heyetinizi saygılarımla selamlarım. 
Değerli
arkadaşlar, grubumuzun önerisinde Türkiye Büyük Millet Meclisinin bu hafta ve
önümüzdeki haftaki çalışma gün ve saatlerine dair öneriler yer almaktadır. 25
Haziranda aldığımız karar gereğince zaten Meclis salı, çarşamba, perşembe
günleri Ekim 1’e kadar normal çalışmalarına devam ediyor, biliyorsunuz. Biz
grup önerisinde bu hafta sonu cuma, cumartesi, pazar ve pazartesi günü de dâhil
olmak üzere, önümüzdeki hafta 21 Ağustos Perşembe gününe kadarki gündemde yer
alacak kanun tasarı ve tekliflerinin sıralarında bir değişiklik ve bunların
çalışma saatlerine ilişkin bazı öneriler getirmekteyiz. Azerbaycan’la ilgili 2
uluslararası sözleşmenin gündemin ön sıralarına alınmasını önermekteyiz. 
Değerli
milletvekili arkadaşlarım, bilindiği üzere, 639 sıra sayılı -torba kanun olarak
bilinen- Kanun Tasarısı’nın 99’uncu maddesini geçtiğimiz hafta görüştük. 148
maddelik bu kanun, yine, akabinde de 641 sıra sayılı Ceza Muhakemesi Kanununda
Değişiklik Yapılması Hakkında Kanun Teklifi’nin görüşmeleri ve cuma günü özel
gündemin 1’inci sırasında yer almak ve o gün görüşmelerinin yapılması amacıyla
Dışişleri Bakanımız Sayın Ahmet Davutoğlu hakkında verilen gensorunun da
cumartesi günü görüşmelerinin yapılmasını önermekteyiz. 
İnşallah bu
program öngörülenden daha kısa sürede tamamlanırsa Türkiye Büyük Millet Meclisi
de 28 Ağustosta Cumhurbaşkanımızın yemin törenine kadar -6271 sayılı Kanun’un
21’inci maddesi gereğince burada yapılacak yemin törenine kadar- tatile girer
diye ümit ediyorum. Bu duygularla önerimize desteklerinizi bekler, yüce
heyetinizi saygılarımla selamlarım. (AK PARTİ sıralarından alkışlar) 
BAŞKAN – Sayın Kubat, teşekkür ediyorum
ama gerçekten tatile girecek mi Türkiye Büyük Millet Meclisi?
MUSTAFA ELİTAŞ (Kayseri) – Muhalefete
bağlı Sayın Başkan.
BAŞKAN – Evet, Adalet ve Kalkınma
Partisi grup önerisi aleyhinde söz isteyen Alim Işık, Kütahya Milletvekili.
Buyurun. (MHP sıralarından alkışlar)
ALİM IŞIK (Kütahya) – Sayın Başkan,
değerli milletvekilleri; Adalet ve Kalkınma Partisi Grubunun önümüzdeki on
günlük çalışma planını düzenleyen önerisi üzerine, onun aleyhinde olduğumuzu
belirtmek amacıyla söz aldım.
Neden aleyhinde olduğumuzu belirtmek
istiyorum. Çünkü, bu grup önerisi, biraz önceki usul tartışmasında da değerli
milletvekillerinin dile getirdiği gibi önümüzdeki günlerde ortaya çıkacak
Hükûmet boşluğu nedeniyle bir belirsizliğin olduğu bir dönemde
görüşülmemelidir, görüşülemez.
İkincisi, Türkiye Büyük Millet
Meclisinin 22 Temmuz tarihli birleşiminde bu hafta sonuna kadar görüşme kararı
alınmış ve görüşmelerin devamı yönünde Genel Kurulun oylamasıyla kesinleşmiş
olan program şimdi bir hafta daha uzatılıyor. Amaç, biraz önce de değerli
milletvekilinin ifade ettiği gibi, elimizdeki 100’üncü maddesine gelinmiş torba
yasanın bitirilmesini sağlamak.
Muhalefet partisi milletvekilleri
bugüne kadar bu torba yasanın olumsuzluklarını defalarca dile getirdiler.
Maalesef, buna karşı iktidar partisi grubunun, olumlu bir adımı olmadığı gibi,
tam tersine, yeni önergelerle, yeni usulsüzlüklere, yeni tartışmalara yol
açacak, âdeta rant paylaşımını tekrar milletin gündemine getirecek yeni
maddeler eklemeye kalktı. 
Bundan sonraki kalan bölümde neler var?
Değerli milletvekilleri, bundan sonraki kalan bölümde, memurların hukuki
hakkını elinden alan ve iki yıllık bir süre içerisinde herhangi bir mağduriyete
uğrayan bir devlet memurunun görevine iade kararını mahkemeden alması hâlinde
bile onun mağduriyetine yol açacak, dolayısıyla bugüne kadar bir ay içerisinde
görev yerine dönme hakkını elinden alan düzenleme var. Bunu mu görüşeceğiz yani
bu mu çok önemli, Türkiye’nin en büyük gündem maddesi bu mu şu anda? 
Başka ne var? Değerli milletvekilleri,
bu tasarının kalan bölümünde beş yıl önce özelleştirilmiş olan ve mahkeme
kararıyla bu özelleştirmenin doğru olmadığı karara bağlanmış olan yerlerin
yandaşlara yeniden peşkeş çekilmesini sağlayan düzenleme var. Buna mı müsaade
edeceğiz? Bu mu Türkiye’nin gündemi şu anda? 
Başka ne var? Değerli milletvekilleri,
bu kalan bölümlerde orman arazilerinin peşkeşi, imar alanlarının açılması var.
Bu mu Türkiye’nin gündemi? Bunu mu görüşmemiz lazım? 
Başka ne var? Mera alanlarının
büyükşehir belediyeleri tarafından imara açılarak yeni yandaşlara rant
sağlanmasını düzenleyen maddeler var. 
Bir başkası, millî parklarda yasak
olarak yapılmış olan yapılara af getiren, dolayısıyla yandaşları kurtaran
düzenlemeler var. 
İnsanın vicdanı sızlar. Bunları
görüşelim, torba yasayı bitirelim, Meclisi öyle tatil edelim. Bunlara onay mı
vereceğiz? Bunun için mi uzatmamız gerekiyor? 
Değerli milletvekilleri, başka… Bazı
baraj alanlarının, havzaların orman arazisi vasfı dışına çıkartılarak TOKİ’ye
devredilmesi var. Bunun için mi Türkiye’nin önümüzdeki günlerini harcayalım?
Dolayısıyla, bu TOKİ’ye devredilen alanlardan yeni yandaşlar, yeni zenginler üretecek
düzenlemeye onay vermemizi herhâlde beklememelisiniz. 
Başka ne var değerli milletvekilleri?
Bu ülkenin hidroelektrik santrallerinden sorumlu, HES’lerden sorumlu kurumu
olan DSİ’nin yetkileri elinden alınıyor. DSİ’nin devre dışında bırakıldığı düzenlemelere
onay vermemizi bekliyorsunuz. Bunların kabul edilmesi mümkün değil. 
Dolayısıyla, bugüne kadar bu
görüşmelerin uzamasına sebep olan en önemli maddeler, bundan sonraki kalan
bölümde görüşülecek olan maddelerdir. Muhalefet partilerinden bunu istemeniz
büyük bir haksızlıktır. Biz, bu ülkenin devlet memuruna kanuni hakkı elinden
alınırken “Buyurun Adalet ve Kalkınma Partisi, istemediğiniz devlet
memurlarının -vatandaşın deyimiyle söylüyorum, tabiri caizse- burnunu sürtün.”
diyemeyiz. Bu hukuksuzluğa müsaade edemeyiz. Milletin malını yandaşlarınıza
peşkeş çekip, kanunun çıkmasıyla, yargı kararıyla yolsuzluk, usulsüzlük olduğu
tespit edilerek iptal edilmiş bir özelleştirme ihalesini hiçbir şeye gerek
kalmaksızın, beş yıl önce yandaşlara verdiğiniz millet malına “Şimdi kanun
çıkarıyoruz, bununla, buyurun kaldığı yerden itibaren devam edin.” diyemeyiz. 
Neye müsaade ederiz veya neyin
görüşülmesini isteriz? Vatandaşın beklentisi ne ise onlara müsaade ederiz.
Vatandaş bugüne kadar size “Soma faciasının mağdurlarının mağduriyetini
giderin.” dedi, gidermediniz. Sadece hayatını kaybedenlerin hakları olan bazı
hakları düzenlediniz ama orada yaralı kalan, tesadüfen o günkü vardiyada
olmadığı için hayatını kurtarmış olan insanları kendi başına bıraktınız. Bundan
sonraki hayatlarının ne olacağı belli değil. Sadece 301 maden şehidimizin bazı
mağduriyetlerini giderdiniz ama sizin hükûmetleriniz döneminde madende hayatını
kaybeden 900’e yakın vatandaşımızın mağduriyetini, aynı haklardan
yararlanmasını çok gördünüz. Gelin, bunları yeniden düzenleyelim. 
Değerli milletvekilleri, üniversite
öğretim üyelerinin mağduriyetini, özlük haklarının düzenlenmesini defalarca
dile getirdik, duymazdan geldiniz. Geliniz bu mağduriyetleri giderelim.
4/C’lilerle
ilgili sıkıntıları çözmediniz, taşeron işçilerinin özlük haklarında herhangi
bir iyileştirme, onların talepleri konusunda herhangi bir olumlu adım
atmadınız. Bunları atarsanız, elbette ki buna müsaade etmemiz mümkün.
Vatandaşın
elektrik, su, emlak vergisi ve benzeri gibi borçlarını yapılandırma talebine
kulak tıkadınız.
Öğretmenlere
verilen kadronun dağıtımı konusuna ve başta teknik öğretmenler olmak üzere
birçok branştaki şimdiye kadar kadro alamayan öğretmenlere yeni kadro tahsisine
kulak tıkadınız, müsaade etmediniz. “Bunları yapalım.” diyorsanız, tabii ki
buna biz de katkı yapmak isteriz. 
Bu ve buna
benzer birçok talebi maalesef bugüne kadar duymadınız, duymazlığa devam
ediyorsunuz ama inanınız, özellikle bundan sonra kalan bölümdeki bu çok
tartışmalı konulara sizlerin onay vermeniz hâlinde millet vicdanında mutlaka
yargılanacağınızı unutmamanız gerektiğini hatırlatmak istiyorum.
Özellikle, hafta
sonu dâhil olmak üzere iki hafta boyunca yapılacak çalışmalarda maalesef Adalet
ve Kalkınma Partisi Grubunun getirdiği bu çalışma takvimine onay vermemiz,
katılmamız mümkün değildir.
Pazar günü,
belki de, muhtemel başbakan adayıyla ilgili gensoru gündeme gelecek.
Televizyonların kapalı olduğu bir saatte getiriyorsunuz koyuyorsunuz. E, yarın
görüşelim, millet de izlesin. Yani, kime oy vereceksiniz, kimi bundan sonra
başbakan adayı olarak, namzet olarak gösterdiklerinde değerlendireceksiniz, bu
millet görsün.
Sayın Davutoğlu,
“IŞİD” isimli bir terör örgütüne bugüne kadar “terör örgütü” bile diyememiş.
“Bu yüce Meclise bilgilendirme yapacağız, geleceğim, bilgi vereceğim.” dediği
grup başkan vekillerine iletilmiş olmasına rağmen 11 Haziran tarihinden bugüne
kadar bir gün gelip de Meclisi ziyaret bile etmemiş. Yani, bunları sorgulamamız
lazım. Bunları görüşeceğimiz yerde, siz, milletin malını peşkeş çekenlere yeni
kadrolar ilave etmek için bir gündem teklif ediyorsunuz. Bu gündeme
katılmamızın mümkün olmadığını ifade ediyor ve Milliyetçi Hareket Partisi Grubu
olarak bu öneriye oy vermeyeceğimizi tekrarlayarak saygılar sunuyorum. (MHP ve
CHP sıralarından alkışlar)
BAŞKAN – Teşekkür ediyorum.
Adalet ve Kalkınma Partisi grup önerisi
lehinde söz isteyen İdris Şahin, Çankırı Milletvekili. 
Buyurun Sayın Şahin. (AK PARTİ
sıralarından alkışlar)
İDRİS ŞAHİN (Çankırı) – Sayın Başkanım,
değerli milletvekili arkadaşlarım; hepinizi saygıyla selamlıyorum.
Adalet ve Kalkınma Partisi grup
önerisi, hafta sonu dâhil olmak üzere iki haftalık çalışma takvimini
düzenlemektedir. Grubumuzun önerisinde, bu hafta içerisinde yani çarşamba,
perşembe, cuma günleri ile hafta sonu çalışma saatleri ile önümüzdeki haftanın
çalışma programı ve saatleri düzenleniyor ve biraz önce buradaki değerli
hatibin de ifade ettiği gibi, pazar günü değil, cumartesi günü de Dışişleri
Bakanımız hakkında verilen gensoru gündemi ve onunla alakalı çalışma programı
söz konusu. 
İktidar partisi olarak görevimiz,
milletimizin gündeminde bulunan ve bizlerden acil olarak Parlamentodan
geçirilerek yasalaşmasını beklediği kanun tasarısının bir an önce Meclisten
geçirilmesini sağlamaktır ve bu yönde de -iktidarıyla muhalefetiyle birlikte-
milletin merakla beklediği torba yasa gündemdedir ve bir an önce de onun bu
Parlamentodan çıkarak, talepkâr olan vatandaşlarımızın ihtiyaçlarını giderecek
olan yasal normların bir an önce düzenlenmesi amaçlanmaktadır. 
KAMER GENÇ (Tunceli) – Devletin
kaynaklarını torbanıza doldurmak için çıkarıyorsunuz! 
İDRİS ŞAHİN (Devamla) - Dolayısıyla
iktidar partisi olarak bizim, burada, çok fazla sözden ziyade, icraata yönelik
ve bir an önce de milletimizin beklediği kanunları çıkartmak gibi bir
mükellefiyetimizin olduğu bilinci içerisindeyiz ve bunu sağlamak için de hafta
sonları da dâhil olmak üzere çalışma saatlerinin günlük programın bitimine
kadar devam etmesine dair bir program ve bir öneri şeklinde teklifimizi
sunuyoruz. 
Ben inanıyorum ki teklifimiz hem
grubumuzca hem de muhalefet partilerimizce de kabul edilecek ve milletimizin
arzu ettiği ve bir an önce gerçekleşmesini istediği bu torba kanun tasarısı
behemehâl Meclisten geçecektir diyorum. 
Muhalefet partilerimizin de önerimize
destek vereceğini umuyor, yüce heyetinizi saygıyla selamlıyorum. (AK PARTİ
sıralarından alkışlar) 
ERKAN AKÇAY (Manisa) – Söyledik ya
demin “Vermeyeceğiz.” diye. 
BAŞKAN – Teşekkür ediyorum. 
Adalet ve Kalkınma Partisi grup önerisi
aleyhinde söz isteyen Engin Altay, Sinop Milletvekili. 
Buyurun Sayın Altay. (CHP sıralarından
alkışlar) 
ENGİN ALTAY (Sinop) – Teşekkür ederim
Sayın Başkan.
Sayın Başkan, sayın milletvekilleri;
Genel kurulu saygıyla selamlıyorum. 
Adalet ve Kalkınma Partisi grup
önerisinin görüşülmemesi gerektiğine yönelik Sayın Kamer Genç’in açtığı
tartışmadan başlamak istiyorum. Kesinlikle haklı, doğru, yerinde bir itirazdır.
Bunu biraz sonra anlatacağım ancak önce şunu merak ediyorum: On iki yıl
Başbakanlık yapmış ve milletin yüzde 52’sinin tercihiyle Cumhurbaşkanlığına
seçilmiş Recep Tayyip Erdoğan on beş gün daha Başbakanlık yapsa ne olur yapmasa
ne olur? Yani on beş gün daha o makamda kalınca başında gül mü bitecek?
KAMER GENÇ (Tunceli) – Örtülü ödeneği
bırakmak istemiyor. 
ENGİN ALTAY (Devamla) - Sayın
milletvekilleri, şunu söylememiz lazım: Bizim Anayasa’mıza göre, Anayasa’yı
uygulama ve koruma görevi öncelikle Cumhurbaşkanına verilmiş bir görevdir.
Türkiye’de bu Parlamento dahi Anayasa’yı çiğneyebilir, ihlal edebilir bilerek
ya da bilmeyerek -ki siz bilerek bunu çok yapıyorsunuz, sonra bizi mahkeme
kapılarında uğraştırıyorsunuz- ama bir kişinin Anayasa’ya çok sadık ve çok
saygılı olması lazım, o da Cumhurbaşkanıdır. Şimdi, orta yerde seçilmiş bir
Cumhurbaşkanı var. Sayın Elitaş tutturmuş bir 21’inci madde gidiyor
-Nerede o? Kendisine sataşmış olayım, o da söz hakkı kullansın- “21’inci madde”
diye tutturdu. 
Sayın Elitaş, Cumhurbaşkanlığı Seçim
Kanunu, 6271 sayılı Kanun’un… Şimdi, biz 101’e atıfta bulunup “101’in son
fıkrasına göre istifa etmesi gerekir partisinden de, milletvekilliği de düşmüş
sayılması gerekir.” dediğimiz zaman Elitaş diyor ki: “Kanun var, kanun öyle
değil.” 21’e bakmış. 
Yok mu Elitaş? Şimdi, Elitaş’a bu 6271
sayılı Kanun’un 4’üncü maddesinin (5)’inci fıkrasına bakmasını da bir tavsiye
etmemiz lazım. Öyle buraya çıkıp 21’i gösterip oturmakla olmaz. Aynı kanunun
4’üncü maddesinin son fıkrası “Cumhurbaşkanı seçilenin varsa partisiyle ilişiği
kesilir ve TBMM üyeliği sona erer.” der. Bitmedi, biz bu tartışmayı biraz
yapacağız. Yani amacımız da bağcıyı dövmek değil, hukuka saygının herkesçe ama
özellikle de Cumhurbaşkanınca olması olmazsa olmaz anlayışımızdandır.
Şimdi, Sayın Elitaş 21’in üstündeki
20’nci maddeyi de görmemiş. Şimdi, 20’nci maddeyi affınıza sığınarak size
okumam lazım: 
“Madde 20- Cumhurbaşkanı seçiminin
sonuçlandırılması 
Cumhurbaşkanı seçiminin kesin
sonuçları, Yüksek Seçim Kurulu tarafından Türkiye Büyük Millet Meclisi
Başkanlığı ile Cumhurbaşkanlığı Makamına bildirilir, kamuoyuna ilân edilir,
Resmî Gazetede yayımlanır.” Bu şu demek: Sayın Cemil Çiçek başına geleceği
bildiği için… 
Sayın Elitaş, laf atıyorum size
deminden beri…
MUSTAFA ELİTAŞ (Kayseri) – Dinliyorum,
dinliyorum.
ENGİN ALTAY (Devamla) - Sayın Cemil
Çiçek başına geleceği bildiği için bir çalışma başlatmış. Başlatmış ama yarıda
da kesmiş, topu taca atmış, taca da değil kornere atmış, Çankaya’ya atmış,
Sayın Abdullah Gül’e atmış. İktidar partisinin hukukçularının görüşleri de var,
kamuoyuna yansıdı, siz de bilirsiniz. Sayın Cemil Çiçek’in ekibi de Sayın
Başkanlık Divanı Cumhurbaşkanı seçim sonucu yayınlanınca Başbakanlığın
bittiğini, vekilliğin düştüğünü ilan edebilir yorumunda bulunmuş Sayın Elitaş.
Yani Türkiye Büyük Millet Meclisi Başkanının itimat ettiği, itibar ettiği
hukukçular topu Çankaya Köşkü’ne atmış. Aslında biraz da doğrusunu yapmış.
Geçmişteki örneklerde olduğu gibi, Çankaya’nın da buna müdahale edeceğini
zannediyorum. Sayın Abdullah Gül her şeye rağmen, hukuka sadakat ve bir hukuk
adamı kimliğiyle, 13 Ağustos akşamı itibarıyla Recep Tayyip Erdoğan’ın
Başbakanlığının fiilen sona erdiğini, Türkiye Büyük Millet Meclisi üyeliğinin
düşmesinden kaynaklı olarak fiilen sona erdiğini Türkiye Büyük Millet Meclisi
Başkanlığına bildirecektir; bildirmesi gerekir. Ama ben diyorum ki: Bunlara
gerek yok. Olması gereken, seçilen yeni Sayın Cumhurbaşkanının 14 Ağustos
itibarıyla Adalet ve Kalkınma Partisinden ilişiğini kesip Başbakanlıktan
çekildiğini Cumhurbaşkanlığına bildirmesidir. Bakmayın, olması gereken budur.
Eğer bir Cumhurbaşkanı daha seçilir seçilmez Anayasa’yı dolanmaya, kanunları
eğip bükerek istediği sonuçları elde etmeye devam ediyorsa ben onun… Dikkatle
dinlediğim ve not da aldığım… Hatta şöyle demiş: “Her balkon konuşmamda gönül
diliyle konuştum.” Bu balkondan inince bu adama bir şey oluyor o zaman.
LEVENT GÖK
(Ankara) – Hava değişimi oluyor, hava değişimi!
ENGİN ALTAY
(Devamla) – Balkonda ayrı bir psikolojik moda giriyor, balkondan inince adamın
kimyası değişiyor. Bunu demek zorundayım. Yani eğer öyleyse, demokrasinin ve
millî iradenin zafer gecesiyle o gece, o gece öyleyse, o gece öyleyse, bu
Anayasa da orta yerdeyse, bu Anayasa da orta yerdeyse seçilen yeni
Cumhurbaşkanının…
ADNAN YILMAZ
(Erzurum) – Cumhurbaşkanımızın.
ENGİN ALTAY
(Devamla) – Cumhurbaşkanımızın, Sayın Cumhurbaşkanımızın (AK PARTİ sıralarından
alkışlar) bunu çiğnememesi lazım kardeşim, bunu çiğnememesi lazım. Bunu
çiğneyerek başlayacağı beş yıllık görevi başladığı gün kamu vicdanında büyük
bir hayal kırıklığı yaratır. Ya, şu koltukta on iki sene oturdunuz, on beş gün
oturunca ne olacak? Partiyle ilgili süreç… Sayın Alim Işık orada mı? Sayın Alim
Işık, yanlış tespit, Başbakan adayı Davutoğlu değil. Alim Işık, Başbakan adayı
Davutoğlu değil…
YILMAZ TUNÇ
(Bartın) – Senin Genel Başkanın kim olacak, onu bir söyle.
ENGİN ALTAY
(Devamla) – Sen gel buradan söyle onu. Sen gel buradan söyle.
YILMAZ TUNÇ (Bartın) – Senin Genel
Başkanın kim olacak, onu düşün!
ENGİN ALTAY (Devamla) – Bizim Genel
Başkanımız yerinde oturuyor.
Ya, kimi takdir ederseniz yapın.
Başbakan kimi istiyorsa onu işaret eder, kimi istiyorsa onu işaret eder,
seçtirir. Bunun için illa bu makamı kullanmasına gerek yok. Ha, Türkiye'ye bir
şey olmaz, on üç gün daha orada oturmakla Türkiye bir şey kaybetmez. Türkiye
bir şey kaybetmez.
HAKAN ÇAVUŞOĞLU (Bursa) – Sinop’ta ne
oldu Engin Bey?
AHMET YENİ (Samsun) – Sinop, Sinop…
ENGİN ALTAY (Devamla) – Niye rahatsız
oldunuz? Niye rahatsız oldunuz? 
AHMET YENİ (Samsun) – Sinop yüzde 65.
ENGİN ALTAY (Devamla) – Göreve
başlamadan bunu çiğneyen insan, Cumhurbaşkanlığı görevinde kamu vicdanında her
gün yara alır. Bunu söylüyorum. Ve bunu çiğneyemez. Bunu çiğnedi. (CHP
sıralarından alkışlar)
Bunu çiğnerse ve Türkiye Büyük Millet
Meclisine bir tezkere gönderirse Başbakanlık, Meclis Başkanlığını şimdiden
uyarıyorum, Cemil Çiçek’i şimdiden uyarıyorum, “Recep Tayyip Erdoğan, Başbakan”
sıfatıyla, kimliğiyle Türkiye Büyük Millet Meclisine gelen yazıları Cemil Çiçek
işleme koyamaz. 
81 ilin valisine sesleniyorum: Bu on
beş günlük sürede, ayın 14’ünden itibaren 81 ilin valisi Başbakanlıktan gelen
emirleri, idari, mali tasarruflarla ilgili, bunları kanunsuz emir saymalıdır. 
AHMET YENİ (Samsun) – Sinop’ta mı?
ENGİN ALTAY (Devamla) – Buna saygın yok
mu senin? 
AHMET YENİ (Samsun) – Sinop’ta yüzde
65,2.
ENGİN ALTAY (Devamla) – Evet, helal
olsun, aldınız. Sana ne şimdi Sinop’tan? Sen Samsun’a bak, sen, Samsun’da daha
iyisi…
AHMET YENİ (Samsun) – Samsun yüzde 66.
ENGİN ALTAY (Devamla) – Bunu çiğneyerek
Cumhurbaşkanlığı yapılmaz. O zaman, burada 28’inde yemin ederken, “Devletin
varlığı, bağımsızlığı” diye başlayacak, “Anayasa’ya, hukukun üstünlüğüne ve
demokrasiye sadakat” diyecek. Anayasa’yı çiğneyeceksin, ondan sonra bu kürsüye
geleceksin, Anayasa’ya sadakat yemini edeceksin, bu da olmaz.
AHMET YENİ (Samsun) – Haluk Koç’un
olduğu yerde yüzde 66. 
ENGİN ALTAY (Devamla) – Şimdi, belli ki
bu konuşmam sizi çok rahatsız etti. Çok rahatsız etti. Çok rahatsız etti, bu
tepkilerin neticesi budur. 
HAMZA DAĞ (İzmir) – Gülüyoruz, çok
eğleniyoruz! Biz rahatız, gülüyoruz, gülüyoruz! Ne hâllere düştünüz ya!
ENGİN ALTAY (Devamla) – Şimdi… (AK
PARTİ sıralarından gürültüler)
Sayın Başkan, hiç müdahale etmeyecek
misiniz? 
AHMET YENİ (Samsun) – Sözcünün olduğu
yerde yüzde 66.
ENGİN ALTAY (Devamla) – Müdahale edin
Sayın Başkan! 
Ben, buradan, …eğer Sayın Tayyip Erdoğan
ayın 14’ünde bu makamı bırakmayacaksa, partisiyle ilişiğini kesmeyecekse Sayın
Cemil Çiçek’i ve Sayın Abdullah Gül’ü Anayasa’ya ve hukuka sadakate davet
ediyorum. Buradan davet ediyorum. Buradan davet ediyorum. (CHP sıralarından
alkışlar) 
AHMET YENİ (Samsun) – Hallederiz onu,
hallederiz!
ENGİN ALTAY (Devamla) - Sayın Cemil
Çiçek ile Sayın Abdullah Gül büyük bir hukuk sınavı verecek, büyük bir etik,
ahlaki sınav verecekler. Bakalım, onları da göreceğiz, Anayasa’ya mı bağlılar,
başka yere mi bağlılar! Bunu söylemek istiyorum.
AHMET YENİ (Samsun) – 61,2’ye bağlıyız.
ENGİN ALTAY (Devamla) - Grup önerinize
gelince. Ben bu torbayı Genel Kurula indirdiğiniz grup önerisinde dedim ki:
“Hayhay, elbette bu torba buradan geçer, şöyle geçer: Her beş dakikada bir
burada 185 sayın milletvekili olursa bu geçer.”
(Mikrofon otomatik cihaz tarafından
kapatıldı) 
ENGİN ALTAY (Devamla) - Siz söylediniz:
“On iki yıllık milletvekilliği hayatımızın en uzun tasarısını görüşüyoruz.” Bu
işkenceye ne gerek vardı?
MEHMET ŞÜKRÜ ERDİNÇ (Adana) - Bizce de,
ne gerek var?
AHMET YENİ (Samsun) – Haluk Koç’un
olduğu yerde de 65,9.
ENGİN ALTAY (Devamla) – Siz almadınız
onu. Başbakan sizi sahaya yollamadı ya, sen ne konuşuyorsun? Başbakan sizi
sahaya yollamadı. Gelen oyları mı bunlar engellerdi? Konuşma oradan! Samsun’a
kaç gün gittin sen? Sizi buraya çaktı, adam kendisi aldı oyu. (AK PARTİ
sıralarından gürültüler) 
Genel Kurulu saygıyla selamlıyorum.
(CHP sıralarından alkışlar)
AHMET YENİ (Samsun) – Engin Bey, üç
dönemdir oradan…
ENGİN ALTAY (Sinop) –Ya adam sizi
sahaya yollamadı be!
HAKAN ÇAVUŞOĞLU (Bursa) – Sizi tek
başına yendi.
ENGİN ALTAY (Sinop) – Evet, olabilir,
siz utanın, siz!
BAŞKAN – Teşekkür ediyorum.
MUSTAFA ELİTAŞ (Kayseri) – Sayın
Başkan… (AK PARTİ sıralarından gürültüler) 
BAŞKAN – Bir saniye sayın
milletvekilleri… 
Buyurun Sayın Elitaş.
MUSTAFA ELİTAŞ (Kayseri) – Sayın
Altay’ın…
BAŞKAN – Anlaşılmıyor efendim, önce
grubunuzu bir susturun.
MUSTAFA ELİTAŞ (Kayseri) – Sayın Altay
hem ismimden 3 defa bahsedip hem de yaptığım açıklamaların…
BAŞKAN - Arkadaşlar lütfen…
Anlaşılmıyor Sayın Elitaş’ın sesi.
MEHMET METİNER (Adıyaman) – Eğleniyoruz
burada Sevgili Başkan, çok görme ya!
BAŞKAN – Eğlenecekseniz dışarı lütfen.
MEHMET METİNER (Adıyaman) – Burası da
uygun bir yer.
BAŞKAN - Konuşulması dahi doğru değil.
MUSTAFA ELİTAŞ (Kayseri) –
Cumhurbaşkanı Seçimi Kanunu’nu yanlış yorumladığımla ilgili ve Meclis
Başkanının göreve davet edilmesiyle ilgili benim ifade etmediğim meseleleri
söyledi, açıklamak istiyorum.
ENGİN ALTAY (Sinop) – Hiçbir şey demedim.
Yani, gene söz vereceksiniz ama ben sadece “Elitaş sadece 21’i okuyor, 4 ile
20’yi görmüyor.” dedim. Ne var bunda?
MUSTAFA ELİTAŞ (Kayseri) – Hâlâ
sataşıyor Sayın Başkan, hâlâ sataşıyor.
BAŞKAN – Sataşma nedeniyle iki dakika
söz veriyorum.
Buyurun Sayın Elitaş. (AK PARTİ
sıralarından alkışlar)
IX.- SATAŞMALARA İLİŞKİN KONUŞMALAR (Devam)
2.- Kayseri Milletvekili Mustafa Elitaş'ın, Sinop
Milletvekili Engin Altay’ın AK PARTİ grup önerisi üzerinde yaptığı konuşması
sırasında şahsına sataşması nedeniyle konuşması
MUSTAFA ELİTAŞ (Kayseri) – Sayın
Başkan, değerli milletvekilleri; Cumhuriyet Halk Partisine şaşırıyorum; 10
Ağustos tarihine kadar, Cumhurbaşkanı olmasın diye ısrar ettiniz, uğraştınız
didindiniz ama Recep Tayyip Erdoğan tek başına 14 partiyi bitirdi. (AK PARTİ
sıralarından “Bravo” sesleri, alkışlar) Yani, şimdi de “İlla Cumhurbaşkanı
olsun.” diyorsunuz. 10 Ağustosa kadar, akşam sandıklar açılıp oy verme anının
bitimine kadar, Cumhurbaşkanı olmasın diye ısrar ettiniz. 
KAMER GENÇ (Tunceli) – Ya Anayasa’yı
uygula, Anayasa’yı diyoruz. Aklın ermiyor mu, Anayasa’yı uygula diyoruz. Kimse
bir şey istemiyor, Anayasa’yı uygula diyoruz. 
MUSTAFA ELİTAŞ (Devamla) – Ama şu anda
Sayın Recep Tayyip Erdoğan öyle şeyleri değiştirdi ki Cumhurbaşkanı olmasını istemeyenlerin
dahi Cumhurbaşkanı olduğunu Sayın Altay’ın konuşması da gösterdi. Ki Sayın
Başbakan…
KAMER GENÇ (Tunceli) – Ben kabul
etmiyorum, ben onun Cumhurbaşkanlığını reddediyorum. 
MUSTAFA ELİTAŞ (Devamla) – Senin kabul
edip etmemen önemli değil. 
KAMER GENÇ (Tunceli) – Ben reddediyorum
onun Cumhurbaşkanlığını. 
MUSTAFA ELİTAŞ (Devamla) – Sen kimsin
ki! Senin kabul edip etmemen önemli değil. Sen bir kere bir benzinliğe uğra!
Sen bir benzinliğe uğra! Benzinliğe uğra sen!
KAMER GENÇ (Tunceli) – Onun Cumhurbaşkanlığı
hileyle, şaibeyle, devletin imkânlarını kullanarak…
BAŞKAN – Sayın Genç… Lütfen Sayın Genç…
HAYDAR AKAR (Kocaeli) – İmam da gelsin
mi imam da?
MUSTAFA ELİTAŞ (Devamla) – Bakın
değerli milletvekilleri, Meclis Başkanının yetkisi yok, Cumhurbaşkanının
yetkisi yok. Sayın Altay, Meclis Başkanının yetkisi sadece 84’üncü maddeyle
ilgili: “Milletvekilliğinin kesin hüküm giyme veya kısıtlanma halinde düşmesi,
bu husustaki kesin mahkeme kararının Genel kurula bildirilmesiyle olur.”
KAMER GENÇ (Tunceli) – Ya o ayrı bir
madde.
ENGİN ALTAY (Sinop) – Ben “hanya”
diyorum, sen “Konya” diyorsun ya!
MUSTAFA ELİTAŞ (Devamla) – Bakın Sayın
Altay, siz Meclis Başkanını göreve davet ediyorsunuz. Meclis Başkanının bu
konuda…
ENGİN ALTAY (Sinop) – Meclis Başkanı
Başbakanlıktan gelen yazıları geri gönderecek, geri.
MUSTAFA ELİTAŞ (Devamla) – Olur mu,
gelmiş, komisyonlarda görüşülmüş.
ENGİN ALTAY (Sinop) – “Git Çankaya’ya
otur.” diyecek.
MUSTAFA ELİTAŞ (Devamla) – Bakın,
20’nci maddeyi de okuyorum, 21’inci maddeyi de okuyorum: 
“Seçilen Cumhurbaşkanı adına, Yüksek
Seçim Kurulu tarafından Cumhurbaşkanı seçildiğine dair bir tutanak düzenlenir.”
Bu tutanak kime verilir?
ENGİN ALTAY (Sinop) – 20’yi oku, 21’i
10 kere okudun.
MUSTAFA ELİTAŞ (Devamla) – 20’yi
okuyorum işte. 20’yi okuyorum, farkında değilsin sen.
ENGİN ALTAY (Sinop) – Orada öyle değil,
yanlış yeri okuyorsun. “20’yi okuyorum.” diyorsun, 21’i okuyorsun.
MUSTAFA ELİTAŞ (Devamla) – “(1)
Cumhurbaşkanı seçiminin kesin sonuçları, Yüksek Seçim Kurulu tarafından Türkiye
Büyük Millet Meclisi Başkanlığı ile Cumhurbaşkanlığı Makamına bildirilir,
kamuoyuna ilân edilir ve Resmî Gazetede yayımlanır.
(2) Seçilen Cumhurbaşkanı adına, Yüksek
Seçim Kurulu tarafından Cumhurbaşkanı seçildiğine dair bir tutanak düzenlenir.”
Bu tutanak 28 Ağustos tarihinde bu
kürsüde teslim edilir; açık ve net. (AK PARTİ sıralarından “Bravo” sesleri,
alkışlar)
(Mikrofon otomatik cihaz tarafından
kapatıldı)
KAMER GENÇ (Tunceli) – Ya tutanak
önemli değil. 
YUSUF HALAÇOĞLU (Kayseri) – O tutanak
sadece yemin için, hayır.
ENGİN ALTAY (Sinop) – Yine 21’e geçtin
ya. Ya 20’yi okuyamıyorsun, 20’yi. 
MUSTAFA ELİTAŞ (Devamla) – Tarih
yanlış, yanında tarihçi var, ona sor.
ENGİN ALTAY (Sinop) – 20’yi atladın,
21’e geçtin. 
MUSTAFA ELİTAŞ (Devamla) – 28 Ağustos
2007 Sayın Abdullah Gül’ün Cumhurbaşkanı seçildiği gündür. Yeni
Cumhurbaşkanının göreve başlaması mazbatasının verildiği gündür.
Hepinizi saygıyla selamlıyorum. (AK
PARTİ sıralarından alkışlar)
HAYDAR AKAR (Kocaeli) – Gül’ü
destekliyor musun, Gül’ü? Kayserilisin.
BAŞKAN – Teşekkür ediyorum.
ENGİN ALTAY (Sinop) – Sayın Başkan,
sadece düzeltme bakımından… Sayın Elitaş 20’yi okudu, 21’in ilk cümlesini de
20’ye bağladı. Ne ayıp şey ya!
ÜNAL KACIR (İstanbul) – Nereye
bağlayacaktı?
KAMER GENÇ (Tunceli) – Sayın Başkan,
şimdi Elitaş diyor ki: “Milletvekilliği 84’üncü maddeye göre düşer.” E 101’inci
maddeye göre de düşüyor. Okumadın mı onu, onu okumadın mı? Zavallı bir düşünce
sahibisin.
MUSTAFA ELİTAŞ (Kayseri) – Sen önce bir
benzinliğe git Kamer, sen bir benzinliğe uğra!
BAŞKAN – Evet, teşekkür ediyorum.
VIII.- ÖNERİLER (Devam)
A) Siyasi Parti Grubu Önerileri (Devam)
3.- AK PARTİ Grubunun, Genel Kurulun çalışma gün ve
saatleri ile gündemdeki sıralamanın yeniden düzenlenmesine; 19 Ağustos 2014
Salı günkü birleşiminde sözlü sorular ile diğer denetim konuları ve 20 Ağustos
2014 Çarşamba günkü birleşimlerinde sözlü soruların görüşülmeyerek gündemin
“Kanun Tasarı ve Teklifleri ile Komisyonlardan Gelen Diğer İşler” kısmında yer
alan işlerin görüşülmesine; bastırılarak dağıtılan (11/37) esas numaralı
Gensoru Önergesi’nin gündeme alınıp alınmayacağı hususundaki görüşmelerin 16
Ağustos 2014 Cumartesi günü yapılmasına ilişkin önerisi (Devam)
BAŞKAN – Adalet ve Kalkınma Partisi
grup önerisini oylarınıza sunuyorum: Kabul edenler…
III - YOKLAMA
(CHP sıralarından bir grup milletvekili
ayağa kalktı)
ENGİN ALTAY (Sinop) – Yoklama talep
ediyoruz.
BAŞKAN – Arayacağım efendim, tamam.
Yoklama talebi var, yerine getireceğim:
Sayın Altay, Sayın Gök, Sayın Sarı, Sayın Çelebi, Sayın Serindağ, Sayın Seçer,
Sayın Eyidoğan, Sayın Erdemir, Sayın Genç, Sayın Demiröz, Sayın Nazlıaka, Sayın
Akova, Sayın Gümüş, Sayın Çam, Sayın Tayan, Sayın Atıcı, Sayın Oran, Sayın
Korutürk, Sayın Bilgehan ve Sayın Akar.
Üç dakika süre veriyorum.
(Elektronik cihazla yoklama yapıldı)
BAŞKAN – Sayın milletvekilleri,
toplantı yeter sayısı vardır.
VIII.- ÖNERİLER (Devam)
A) Siyasi Parti Grubu Önerileri (Devam)
3.- AK PARTİ Grubunun, Genel Kurulun çalışma gün ve
saatleri ile gündemdeki sıralamanın yeniden düzenlenmesine; 19 Ağustos 2014
Salı günkü birleşiminde sözlü sorular ile diğer denetim konuları ve 20 Ağustos
2014 Çarşamba günkü birleşimlerinde sözlü soruların görüşülmeyerek gündemin
“Kanun Tasarı ve Teklifleri ile Komisyonlardan Gelen Diğer İşler” kısmında yer
alan işlerin görüşülmesine; bastırılarak dağıtılan (11/37) esas numaralı
Gensoru Önergesi’nin gündeme alınıp alınmayacağı hususundaki görüşmelerin 16
Ağustos 2014 Cumartesi günü yapılmasına ilişkin önerisi (Devam)
BAŞKAN – Adalet ve Kalkınma Partisi
grup önerisini oylarınıza sunuyorum: Kabul edenler… Kabul etmeyenler… Öneri
kabul edilmiştir.
İç Tüzük’ün 37’nci maddesine göre
verilmiş bir doğrudan gündeme alınma önergesi vardır. Okutup işleme alacağım ve
oylarınıza sunacağım.
VII.- BAŞKANLIĞIN GENEL KURULA SUNUŞLARI (Devam)
D) Önergeler
1.- Ankara Milletvekili Aylin Nazlıaka’nın, (2/2075)
esas numaralı Seçimlerin Temel Hükümleri ve Seçmen Kütükleri Hakkında Kanunda
Değişiklik Yapılmasına Dair Kanun Teklifi’nin doğrudan gündeme alınmasına
ilişkin önergesi (4/197)
Türkiye Büyük Millet
Meclisi Başkanlığına
(2/2075) esas numaralı Seçimlerin Temel
Hükümleri ve Seçmen Kütükleri Hakkındaki Kanunda Değişiklik Yapılmasına Dair
Kanun Teklifi’min TBMM İçtüzüğü’nün 37’nci maddesine göre doğrudan Genel Kurul
gündemine alınmasını arz ve teklif ederim.
 
Aylin Nazlıaka
 
Ankara
BAŞKAN – Teklif sahibi Aylin Nazlıaka,
Ankara Milletvekili.
Buyurun Sayın Nazlıaka. (CHP
sıralarından alkışlar)
AYLİN NAZLIAKA (Ankara) – Sayın Başkan,
değerli milletvekilleri; sığınma evindeki kadınların oy kullanabilmesi amacıyla
vermiş olduğum kanun teklifiyle ilgili olarak söz almış bulunuyorum.
Tabii, aslında biz bu kanun teklifinin
yerel seçimler öncesinde, o olmadı Cumhurbaşkanlığı seçimleri öncesinde
geçmesini çok önemsemiştik ancak, maalesef, ertelene ertelene bugüne geldik.
Ama, öyle umut ediyorum ki sizlerin de vereceği oylarla birlikte bu kanun
teklifini bugün getirir, bu ayıbı bir an önce ortadan kaldırırız. 
Değerli milletvekilleri, öncelikle, Mor
Çatı Kadın Sığınağı Vakfı’na teşekkür etmek istiyorum çünkü sığınma evindeki
kadınlarımızın sorunlarına dikkat çekmesi ve sığınma evindeki kadınların oy
kullanamaması yönünde farkındalık yaratması açısından çok kıymetli çalışmalar
yürütüyorlar. 
İkinci söylemek istediğim şey ise -keşke
burada Aile ve Sosyal Politikalar Bakanınız olsaydı- ona bir duyuru
niteliğinde: Bakın, bilinçli olarak çok yanlış bir terim kullanıyorsunuz. Biz
ne zaman size bir soru önergesi versek ve soru önergesinde sığınma evleri
sayısını ya da sığınma evindeki kadınların sayısını sorsak bize verdiğiniz
yanıtta “konukevi” terimini kullanıyorsunuz. “Konukevi” bilinçli olarak yanlış
olarak kullanılan bir kelimedir çünkü “konukevi” diyerek bunun içerisine
misafirhaneleri ve yaşlı bakımevlerini de dâhil edip sayıyı daha yüksek
göstermeyi hedefliyorsunuz. Oraların adı “sığınak”tır, “sığınak”; kadınların
can havliyle sığındığı yerdir, can güvenliği olmayan insanların korunma amaçlı
olarak gittiği yerdir. O yüzden, bir an önce bu yanlış terminolojiyi de ortadan
kaldıralım diyorum. 
Değerli milletvekilleri, bu konuyu,
sığınma evindeki kadınların oy kullanma konusunu sizin Bakanınıza soruyorlar,
Bakan yanıt olarak “Bu çok karmaşık bir mevzu.” diyor. Yani, tabii, ona
karmaşık geliyor olabilir, ona birtakım konular çok karmaşık geliyor zaten,
bunu anlıyoruz ama biz şimdi vermiş olduğumuz bu kanun teklifiyle toplumsal
cinsiyet eşitliğinin olduğu ülkelerde bu sorunun nasıl çözüldüğünü bir kez daha
sizin Bakanınıza da duyurmuş oluyoruz. 
Elbette ki kadınların güvenliği
açısından sığınakların adresi gizli tutulmalıdır ancak siz o ildeki, kadının
bulunduğu ildeki aile ve sosyal politikalar il müdürlüğünün adresini göstererek
çok rahatlıkla bu kadınların oy kullanmasını sağlayabilirsiniz. Ne olmuş oluyor
sizin bu sisteminizle birlikte? Şiddet gören kadın bir kez de devletten bir
tokat yiyor. Devlete sığınıyor ama devlet onu ölü sayıyor, yok sayıyor. İşte o
yüzden diyoruz ki: Bir an önce kadınlarımızın en temel hakkını, en temel
yurttaşlık haklarından biri olan seçme hakkını teslim edin. 
Tabii, olup bitenlerden sizin
Bakanınızın pek haberi yok. Örneğin kendisi diyor ki: “Kadınlarımız korunma
altındayken öldürülmüyor.” Ne talihsizliktir ki bu açıklamayı yaptığı 4 Temmuz
2014 tarihinde Şefika Söylemez adlı bir kadın arkadaşımız, 21 yaşında gencecik
bir kadın arkadaşımız koruma altındayken evinin önünde silahla öldürülüyor,
yaşamını kaybediyor. Bu kadar olup bitenlerden bihaber durumda olduğunuzu
maalesef sizlere söylemek zorundayım. 
Değerli milletvekilleri, kadının bedeni
üzerinden yürüttüğünüz siyaset nedeniyle gelmiş olduğumuz noktada kadınların ne
giydiği, ne yediği, ne içtiği, ne renk ruj sürdüğü, hamile kadınların sokakta
dolaşıp dolaşamayacağı, kadınların kahkaha atmasının iffetsizlik olup olmadığı
ve hatta bugün yapılan bir açıklamaya göre de kadınla erkeğin bir arada horon
tepip tepmemesi bile tartışılır noktaya geldi; kızlı erkekli eğitim görmek bile
tartışılır noktaya geldi, karma eğitim bile tartışılır noktaya geldi. bunların
sorumlusu sizsiniz, siz. Hani günde 3 kadınımız öldürülüyor ya; hani kadına
yönelik şiddette yüzde 1.400 artış var ya; işte, o katilleri
cesaretlendirenler, kadına nerede, nasıl davranması gerektiğini dikte
edenlerdir. Bakmayın öyle uzaklara, sizlerden bahsediyorum, sizlerden.
Sizlersiniz o katilleri cesaretlendiren. 
ÜNAL KACIR (İstanbul) – Bak işine
kardeşim, konuşmanı yap sen ya!
AYLİN NAZLIAKA (Devamla) – Sizlersiniz,
evet.
Onun için diyorum ki…
ÜNAL KACIR (İstanbul) – Aldın dersini,
hâlâ konuşuyorsun ya! Boş şey bunlar, boş.
AYLİN NAZLIAKA (Devamla) – Tabii,
izleyicilerimiz buradan söylenen lafların seviyesini duymuyor ama duymamaları
belki daha iyi televizyondan bizi izleyenlerin. (AK PARTİ sıralarından
gürültüler)
ÜNAL KACIR (İstanbul) – Ne var seviyede
ya?
MEHMET ŞÜKRÜ ERDİNÇ (Adana) – Kendi
seviyen yerlerde sürünüyor.
AYLİN NAZLIAKA (Devamla) – Valla,
şeytan diyor ki çıkar şu ayakkabını fırlat ama bir ayakkabıma bakıyorum, bir
sizlere bakıyorum, değmez diyorum açıkçası. (AK PARTİ sıralarından gürültüler)

RAMAZAN CAN (Kırıkkale) – Hadi be!
AYLİN NAZLIAKA (Devamla) - Evet,
değmez.
Diyorum ki bir kez olsun ellerinizi
“hayır” demek için değil, “hayırlı olsun” demek için kullanın, parmaklarınızı
bir kez olsun hayırlı bir iş için kullanın. (CHP sıralarından alkışlar, AK
PARTİ sıralarından gürültüler)
RAMAZAN CAN (Kırıkkale) – Hadi oradan
be!
BAŞKAN – Bir milletvekili adına söz
isteyen Aykan Erdemir, Bursa Milletvekili.
Buyurun Sayın Erdemir. (CHP
sıralarından alkışlar)
AYKAN ERDEMİR (Bursa) – Sayın Başkan,
değerli milletvekilleri; yüce Meclisimizi ve bizleri televizyon ve bilgisayar
ekranları başında izleyen değerli vatandaşlarımızı saygıyla selamlarım.
Ankara Milletvekilimiz Sayın Aylin
Nazlıaka’nın 298 sayılı Seçimlerin Temel Hükümleri ve Seçmen Kütükleri
Hakkındaki Kanunda Değişiklik Yapılmasına Dair Kanun Teklifi lehinde söz aldım.
GÖKCEN ÖZDOĞAN ENÇ (Antalya) – Ayakkabı
var mı, ayakkabı?
AYKAN ERDEMİR (Devamla) – Ama, yalnızca
bu kanun lehinde söz almadım; cinsiyetçi uygulamalar aleyhinde söz aldım,
ayrımcı anlayışın aleyhinde söz aldım, dışlayıcı siyasetin aleyhinde söz aldım,
erkek egemen zihniyetin aleyhinde söz aldım, adaletsiz düzenin aleyhinde söz
aldım ama yalnızca aleyhinde söz almadım; kadın-erkek eşitliğinin lehinde söz
aldım, eşitlikçi anlayışın lehinde söz aldım, toplumsal içerici siyasetin lehinde
söz aldım, adaletin, hakkın ve hukukun lehinde söz aldım.
GÖKCEN ÖZDOĞAN ENÇ (Antalya) – Ee?
AYKAN ERDEMİR (Devamla) - Değerli
milletvekilleri, Dünya Ekonomik Forumu’nun 2013 yılında yayınladığı Küresel
Toplumsal Cinsiyet Uçurumu Raporu’nda Türkiye, 136 ülke arasında 120’nci sırada
yer almaktadır. Türkiye, aynı rapora göre, kadınların ekonomiye katılımında,
136 ülke arasında 127’nci sıradadır. Kadın-erkek eşitliğinde, üyesi
bulunduğumuz Ekonomik Kalkınma ve İşbirliği Örgütü (OECD) ve Avrupa Konseyi üyesi
ülkeler arasında ne yazık ki sonuncu sırada yer almaktayız. Gönül isterdi ki on
iki yıllık AKP iktidarında en azından sondan 2’nci sıraya yükselmemizi
sağlayacak politikalar hayata geçirilebilmiş olsaydı. 
Oysaki bugün, on iki yılın ardından,
Türkiye’de kadınların iş gücüne katılım oranı yüzde 30 iken erkekler için bu
oran yüzde 76’dır. Üst düzey bürokrat ve yöneticilerin yalnızca yüzde 10’u
kadındır. Meclisteki milletvekillerimizin yalnızca yüzde 14’ü, yerel
yöneticilerimizin yalnızca yüzde 10’u kadındır. 81 ilin yalnızca 4’ünde kadın
belediye başkanı ve 1’inde kadın vali görev yapmaktadır. Bugün ülkemizde
yalnızca 1 kadın bakan ve 1 kadın müsteşar görev yapmakta, bakan yardımcısı
olarak görev yapan tek bir kadın bulunmamaktadır. 
Devam ediyorum: Rekabet Kurulunun 7
üyesinin 7’si de erkek… 
İDRİS BALUKEN (Bingöl) –
Eşbaşkanlarımız kadın. 
RECEP ÖZEL (Isparta) – CHP’de kaç kadın
var ki? Kaç belediye başkanı var ki?
AYKAN ERDEMİR (Devamla) - …TRT Yönetim
Kurulunun 6 üyesinin 6’sı da erkek, RTÜK’ün 9 üyesinin 9’u da erkek, il emniyet
müdürlerinin 81’i de erkek… 
BÜLENT TURAN (İstanbul) – Kaç grup
başkan vekiliniz kadın?
AYKAN ERDEMİR (Devamla) - …BTK kurul
üyelerinin 5’i de erkek, Merkez Bankasının Banka Meclisi üyelerinin 6’sı da
erkek, Denetleme Kurulunun 4’ü de erkek, başkan yardımcılarının 4’ü de erkek,
Para Politikası Kurulunun 7’si de erkek yani toplam 22’de 22 erkek, TÜBA Konsey
üyelerinin 11’i de erkek. Allah için, bir tane liyakatli, bir tane donanımlı,
bir tane meziyet sahibi kadın bulamadınız mı bu makamlara atamak için? 
MEHMET ŞÜKRÜ ERDİNÇ (Adana) – Siz
bulamadınız mı?
AYKAN ERDEMİR (Devamla) - Anayasa
Mahkemesinin 14 üyesinden yalnızca 1’i kadın.
MEHMET ŞÜKRÜ ERDİNÇ (Adana) – Bir şey
söylerken ardınıza bakmayı da unutmayın! 
AYKAN ERDEMİR (Devamla) - YSK’nın 11
üyesinden yalnızca 1’i kadın.
MEHMET ŞÜKRÜ ERDİNÇ (Adana) – Geriye
bakın, geriye!
AYKAN ERDEMİR (Devamla) - YÖK’ün 20
üyesinden yalnızca 1’i kadın. TÜBİTAK bilim kurulunun 14 üyesinin yalnızca 1’i
kadın. Keşke şu anda bağırdığınız enerjiyi 1 değil de 2 kadın üye atamak için,
sıfır değil de 1 kadın üye atamak için harcasaydınız.
GÖKCEN ÖZDOĞAN ENÇ (Antalya) – Ayakkabı
var mı ayakkabı orada?
AYKAN ERDEMİR (Devamla) – İşte, bütün
bu istatistikler gösteriyor ki Türkiye’de kadınlara yönelik sistematik ayrımcı
bir anlayış vardır. Kadınlar eğitimli, donanımlı, başarılı, liyakatli
olmalarına rağmen, Türkiye’de bürokraside, Türkiye’de üst kurullarda,
Türkiye’de yönetimin üst kademelerinde temsil edilememektedir. İşte, o nedenle
de bugünkü kanun teklifinde olduğu gibi benzeri sosyal içerici, eşitlikçi
politikaların hayata geçirilmesi gerekmektedir.
ÜLKER CAN (Eskişehir) – Sayın Vekilim,
cevap vermediniz, partinizde yüzde kaç kadın var? 
AYKAN ERDEMİR (Devamla) – Benim de bu
ve benzeri konularda verdiğim 4 teklif var. Biri, kadınların soyadı hakkıyla
ilgilidir. Diğeri, babalık iznini sekiz haftaya çıkarmayı hedefleyen bir
tasarıdır. Bir diğeri, kamu iktisadi teşebbüslerinde yönetim kurullarına kadın
kotası, cinsiyet kotası getirmektedir. Son olarak da, Türk Ticaret Kanunu’nda
şirketlerin yönetim kurullarına yine cinsiyet kotası getirmektedir. Umuyorum ki
bu tarz eşitlikçi ve sosyal içerici politikalar yoluyla bugüne kadar
kurumsallaşan cinsiyetçilik Türkiye’de son bulacaktır. 
Hepinizi saygıyla selamlıyorum. (CHP
sıralarından alkışlar) 
BÜLENT TURAN (İstanbul) – Kadın genel
başkan bekliyoruz. 
BAŞKAN – Teşekkür ediyorum. 
Sayın Satır buyurun, söz talebiniz var.

V.- AÇIKLAMALAR (Devam)
4.- İstanbul Milletvekili Mihrimah Belma Satır’ın
(2/2075) esas numaralı Kanun Teklifi’nin doğrudan gündeme alınmasıyla ilgili
önergeye ve Ankara Milletvekili Aylin Nazlıaka’nın bu önerge üzerinde yaptığı
konuşmasındaki bazı ifadelerine ilişkin açıklaması
MİHRİMAH BELMA SATIR (İstanbul) – Sayın
Başkan, teşekkür ediyorum. 
İç Tüzük 37’ye göre verilen konuda
konuşmak istiyorum. 
Kadına yönelik şiddetten dolayı kadın
sığınmaevinde kalan hemcinslerimizin oy kullanma haklarıyla ilgili verilen bir
çalışmada, bir kadın parlamenterin, ayakkabısını çıkarıp milletvekillerine,
halkın seçtiği milletvekillerine atmak gibi son derece basit ve şiddet içeren
hareketten dolayı kendisini kınıyorum. (AK PARTİ sıralarından “Bravo” sesleri,
alkışlar)
GÖKCEN ÖZDOĞAN ENÇ (Antalya) – Bize
şiddet uyguladı, şiddet!
MİHRİMAH BELMA SATIR (İstanbul) – Bu arkadaşımızı
öncelikle saygıya ve terbiyeye davet ediyorum.
Bu millet çatısı altında böyle bir hareket,
bugüne kadar herhâlde hiçbir kadın parlamenter tarafından yapılmamıştı, ilk
defa bir Cumhuriyet Halk Partili milletvekili tarafından ayakkabısının çıkarılarak
milletvekillerine atılmak gibi bir konu ve tehdit gündeme geldi. Tekrar
kendisini esefle ve şiddetle kınıyorum. (AK PARTİ sıralarından alkışlar)
Müsaade ederseniz, konuyla ilgili gerek gördüğüm konularda
hukuki ve siyasi bilgilerimi paylaşmak istiyorum. 
Sayın Başkan ve değerli milletvekilleri; bildiğiniz gibi 10
Ağustosta seçimimizi yaptık ve Türkiye Cumhuriyeti vatandaşları ilk defa kendi
oylarıyla Cumhurbaşkanlarını seçtiler. Cumhurbaşkanı seçimine katılan tüm
milletimizin temsilcilerine ve seçmenlere teşekkür ediyorum. Yeni
Cumhurbaşkanımızın, vatanımıza, milletimize, halkımıza ve coğrafyamıza hayırlı
olmasını diliyorum, kendisini de tebrik ediyorum ayrıca.
Kadın sığınmaevlerinde kalan kadınlarla ilgili konuya
gelince: Değerli milletvekilleri, bildiğiniz gibi seçim sistemi “adres kayıt
sistemi”ne göre düzenlenmiştir. Burada ikametgâh esas alınmaktadır, ikametgâh
dışında oy kullanmak mümkün değildir. Kadın sığınmaevlerinde kalan
kadınlarımız, eşi, ailesi veya başka bir şekilde şiddete maruz kalmış ve adreslerinin
belli olmaması gereken hemcinslerimizdir. Aile ve Sosyal Politikalar
Bakanlığımız kendileriyle en yüksek derecede ilgilenmektedir. 
Kadın sığınmaevleri, kadın parlamenter olarak, Adalet ve
Kalkınma Partili kadın parlamenterler olarak hepimizin yakından takip ettiği
bir konudur. Kadın sığınmaevlerinde bulunan kadınlarımızdan can güvenliği riski
taşımayanların, Aile ve Sosyal Politikalar il müdürlüklerimiz kontrolünde bu
son seçimde ikametgâhlarının bulunduğu yerde oy kullanmaları sağlanmış ve kendilerinin
seçme hakları teslim edilmiştir, can güvenliği riski taşıyanlar ise maalesef
kullanamamışlardır. Aile ve Sosyal Politikalar Bakanlığımızın Yüksek Seçim
Kuruluyla görüşmeleri devam etmektedir. Bir sonraki seçimde kadın
sığınmaevlerinde bulunan kadınlarımızın da oy kullanmaları yönündeki engelin
kaldırılması ve seçimlerde oylarını kullanması Yüksek Seçim Kuruluyla birlikte
yapılacak çalışmalar sonucu neticelenecektir. 
Bu bilgiyi paylaşmak istedim.
Teşekkür ediyorum. 
BAŞKAN – Teşekkür ediyorum Sayın Satır.

AYLİN NAZLIAKA (Ankara) – Sayın Başkan…
BAŞKAN – Buyurun Sayın Nazlıaka.
AYLİN NAZLIAKA (Ankara) – Sayın Başkan,
sataşma nedeniyle söz istiyorum.
BAŞKAN – Efendim?
AYLİN NAZLIAKA (Ankara) – Sataşma
nedeniyle söz istiyorum. Çok açık olarak kendisi benim kişiliğime yönelik
olarak beni âdeta terbiye etmeye çalıştı.
BAŞKAN – Buyurun Sayın Nazlıaka.
Sataşma nedeniyle iki dakika söz
veriyorum.
HAKAN ÇAVUŞOĞLU (Bursa) – “Kadına
şiddet” diyorsun, şiddet uygulamaya kalkıyorsun, kendinle çelişiyorsun.
IX.- SATAŞMALARA İLİŞKİN KONUŞMALAR (Devam)
3.- Ankara Milletvekili Aylin Nazlıaka'nın, İstanbul
Milletvekili Mihrimah Belma Satır’ın yaptığı açıklaması sırasında şahsına
sataşması nedeniyle konuşması
AYLİN NAZLIAKA (Ankara) – Sayın Başkan,
değerli milletvekilleri; az önce Sayın Satır’ın önündeki notları okumaya
çalışmasına şahitlik ettik ama tabii, kendisi acaba okuduklarını dinleyebildi
mi? O konuda ciddi anlamda endişelerim var. (AK PARTİ sıralarından “Aa!”
sesleri) Çünkü, doğru değil. 2.400’ün üzerindeki kadın arkadaşımız, kadın
kardeşimiz en temel yurttaşlık hakkı olan oy kullanma hakkını bu seçimde de
kullanamamıştır, bu da sizin ayıbınızdır. Bunu bir kenara yazalım, bir kenara
koyalım.
RAMAZAN CAN (Kırıkkale) – Allah Allah!
AYLİN NAZLIAKA (Devamla) – Bunun
dışında, elbette ki bu Meclis ortamında hiç yaşanmasını istemediğimiz birçok
ortama bugüne kadar şahitlik ettik. 
ÜLKER CAN (Eskişehir) – Sayenizde. 
AYLİN NAZLIAKA (Devamla) – Kadın
gazetecilere buradan neler söylenildiğini hiç unutmuyoruz. 
TÜLAY KAYNARCA (İstanbul) – Özür diler
misiniz? Çirkin davranışınız için özür diler misiniz?
AYLİN NAZLIAKA (Devamla) – Burada
arkadaşlarımıza uçan tekmeler atıldığını unutmuyoruz.
MEHMET ŞÜKRÜ ERDİNÇ (Adana) – O yüzden
mi ayakkabı atacaktınız? 
AYLİN NAZLIAKA (Devamla) – İşte,
Meclisi böylesine şiddete taşımız olmanız da yine sizin eserinizdir. 
MEHMET ŞÜKRÜ ERDİNÇ (Adana) – Şiddeti
uygulayanın bunlardan bahsetmesi…
AYLİN NAZLIAKA (Devamla) – Bu noktada,
kahkaha atmanın bile iffetsizlik olarak kabul edildiği partinin zihniyeti
tarafından, ben de size anlayacağınız dilde cevap vermeye çalıştım. 
RAMAZAN CAN (Kırıkkale) – Allah Allah!
MEHMET ŞÜKRÜ ERDİNÇ (Adana) – Öyle mi?
Allah Allah!
AYLİN NAZLIAKA (Devamla) – Maalesef,
siz ancak bundan yani şiddetten anlıyorsunuz.
MEHMET ŞÜKRÜ ERDİNÇ (Adana) – Sizin
anladığınız dil bu aslında.
AYLİN NAZLIAKA (Devamla) – Ama, elbette
ki bizim arzu ettiğimiz şey, burada demokratik bir ortamda karşılıklı olarak
fikirlerimizi aktarabilmemizdir. 
MEHMET ŞÜKRÜ ERDİNÇ (Adana) –
Demokratik ortam, ayakkabı fırlatmak mı?
MEHMET YÜKSEL (Denizli) – Yazıklar
olsun!
AYLİN NAZLIAKA (Devamla) – Oturduğunuz
yerden bize kötü sözler söylemeniz değil, bizi dinleyip sonra kürsüye gelip
konuşma yapabilmenizdir. (AK PARTİ sıralarından gürültüler)
MEHMET ŞÜKRÜ ERDİNÇ (Adana) – O
hareketi yapacağınızı…
AYLİN NAZLIAKA (Devamla) – Ama, bunu
yapamadığınızı burada şu anda, şu saniye bile bir kez daha göstermiş
bulunuyorsunuz. 
MEHMET ŞÜKRÜ ERDİNÇ (Adana) – Milleti
kandırmayın bu kürsüden, doğruları söyleyin.
AYLİN NAZLIAKA (Devamla) – Ben bu
duygularla, Mecliste bundan sonra daha olumlu ortamlar yaşayacağımızı umut
ediyor, saygılar sunuyorum. (CHP sıralarından alkışlar) 
BAŞKAN – Teşekkür ediyorum. 
ÜNAL KACIR (İstanbul) – Sayın Başkan,
müsaade eder misiniz.
VII.- BAŞKANLIĞIN GENEL KURULA SUNUŞLARI (Devam)
D) Önergeler (Devam)
1.- Ankara Milletvekili Aylin Nazlıaka’nın, (2/2075)
esas numaralı Seçimlerin Temel Hükümleri ve Seçmen Kütükleri Hakkında Kanunda
Değişiklik Yapılmasına Dair Kanun Teklifi’nin doğrudan gündeme alınmasına
ilişkin önergesi (4/197) (Devam)
BAŞKAN – Önergeyi oylarınıza sunuyorum:
Kabul edenler... Kabul etmeyenler... Kabul edilmemiştir.
ÜNAL KACIR (İstanbul) – Sayın Başkan…
BAŞKAN – Birleşime on beş dakika ara
veriyorum.
 Kapanma
Saati: 18.12
DÖRDÜNCÜ OTURUM
Açılma Saati:
18.34
BAŞKAN: Başkan
Vekili Sadık YAKUT
KÂTİP ÜYELER:
Muharrem IŞIK (Erzincan), Bayram ÖZÇELİK (Burdur)
----- 0 -----
BAŞKAN – Sayın milletvekilleri, Türkiye
Büyük Millet Meclisinin 131’inci Birleşiminin Dördüncü Oturumunu açıyorum.
Alınan karar
gereğince sözlü soru önergeleri ile diğer denetim konularını görüşmüyor ve
gündemin “Kanun Tasarı ve Teklifleri ile Komisyonlardan Gelen Diğer İşler”
kısmına geçiyoruz. 
1’inci sırada yer alan, Türkiye Büyük
Millet Meclisi İçtüzüğünde Değişiklik Yapılmasına Dair İçtüzük Teklifi ve
Anayasa Komisyonu Raporu'nun görüşmelerine kaldığımız yerden devam edeceğiz.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
BAŞKAN – Komisyon? Yok.
Ertelenmiştir.
2’nci sırada yer alan, Devlet Sırrı
Kanunu Tasarısı ve Avrupa Birliği Uyum Komisyonu ile Adalet Komisyonu
Raporlarının görüşmelerine kaldığımız yerden devam edeceğiz.
2.- Devlet Sırrı Kanunu Tasarısı ve Avrupa Birliği Uyum Komisyonu
ile Adalet Komisyonu Raporları (1/484) (S. Sayısı: 287)
BAŞKAN – Komisyon? Yok.
Ertelenmiştir.
3’üncü sırada yer alan, Türkiye Sağlık
Enstitüleri Başkanlığı Kurulması ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile benzer
mahiyetteki bir kanun teklifi ve Sağlık, Aile, Çalışma ve Sosyal İşler
Komisyonu Raporu’nun görüşmelerine kaldığımız yerden devam edeceğiz. 
3.- Türkiye Sağlık Enstitüleri Başkanlığı Kurulması ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı ile
Kars Milletvekili Yunus Kılıç ve Amasya Milletvekili Avni Erdemir ile 79
Milletvekilinin; Türkiye Sağlık Enstitüleri Başkanlığı Kurulması ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi ve
Sağlık, Aile, Çalışma ve Sosyal İşler Komisyonu Raporu (1/937, 2/2229) (S.
Sayısı: 615)
BAŞKAN – Komisyon? Yok. 
Ertelenmiştir. 
4’üncü sırada yer alan, İş Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile benzer mahiyetteki 108 adet kanun teklifi ve Plan ve Bütçe
Komisyonu Raporu’nun görüşmelerine kaldığımız yerden devam edeceğiz.
4- İş Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Ankara
Milletvekili İzzet Çetin ve 13 Milletvekilinin; Ankara Milletvekili İzzet
Çetin'in; İstanbul Milletvekili Ferit Mevlüt Aslanoğlu'nun; Yozgat Milletvekili
Sadir Durmaz ve Milliyetçi Hareket Partisi Grup Başkanvekili İzmir Milletvekili
Oktay Vural'ın; İstanbul Milletvekili Abdullah Levent Tüzel'in; Bingöl
Milletvekili İdris Baluken'in; Bursa Milletvekili Sena Kaleli ve 5
Milletvekilinin; Ankara Milletvekili İzzet Çetin'in; Tekirdağ Milletvekili
Candan Yüceer ve 3 Milletvekilinin; Kahramanmaraş Milletvekili Mesut Dedeoğlu
ile Milliyetçi Hareket Partisi Grup Başkanvekili İzmir Milletvekili Oktay
Vural'ın; Kırklareli Milletvekili Mehmet Siyam Kesimoğlu ve 4 Milletvekilinin;
Mersin Milletvekili Aytuğ Atıcı'nın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Adana Milletvekili Turgay Develi'nin; İzmir Milletvekili Musa Çam'ın; Bartın
Milletvekili Muhammet Rıza Yalçınkaya'nın; İstanbul Milletvekilleri Mahmut
Tanal ve Binnaz Toprak'ın; İstanbul Milletvekili Mahmut Tanal'ın; İstanbul
Milletvekilleri Mahmut Tanal ve Gürsel Tekin'in; İstanbul Milletvekili Celal
Dinçer'in; Manisa Milletvekili Erkan Akçay'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Muğla Milletvekili Nurettin Demir'in; Ankara Milletvekili
Levent Gök'ün; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; İstanbul Milletvekili
Ali Özgündüz'ün; Tekirdağ Milletvekili Bülent Belen ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Ankara
Milletvekili İzzet Çetin'in; İstanbul Milletvekilleri Aydın Ağan Ayaydın ve
Ercan Cengiz'in; Kars Milletvekili Mülkiye Birtane'nin; Manisa Milletvekili
Erkan Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır ile 1 Milletvekilinin; Ankara Milletvekili İzzet Çetin'in;
Zonguldak Milletvekili Ali İhsan Köktürk'ün; İstanbul Milletvekili Mustafa Sezgin
Tanrıkulu'nun; İstanbul Milletvekili Mahmut Tanal'ın; İstanbul Milletvekili
Mahmut Tanal'ın; İstanbul Milletvekili Atila Kaya ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin; Barış
ve Demokrasi Partisi Grup Başkanvekili Iğdır Milletvekili Pervin Buldan'ın;
Burdur Milletvekili Ramazan Kerim Özkan'ın; Hatay Milletvekili Mevlüt Dudu'nun;
Hatay Milletvekili Mevlüt Dudu'nun; Ankara Milletvekili Levent Gök'ün; Ankara
Milletvekili Levent Gök'ün; Kahramanmaraş Milletvekili Mesut Dedeoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ve 1 Milletvekilinin; Mersin Milletvekili Ali Öz ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin;
Balıkesir Milletvekili Ayşe Nedret Akova'nın; Mersin Milletvekili Ali Öz ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Durmuşali Torlak ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin;
İzmir Milletvekili Musa Çam'ın; Hatay Milletvekili Adnan Şefik Çirkin'in;
Manisa Milletvekili Sakine Öz'ün; Diyarbakır Milletvekili Emine Ayna'nın;
İstanbul Milletvekilleri Gürsel Tekin ve Mahmut Tanal'ın; Erzincan Milletvekili
Muharrem Işık'ın; İstanbul Milletvekili Abdullah Levent Tüzel'in; İstanbul
Milletvekili Abdullah Levent Tüzel'in; Kocaeli Milletvekili Haydar Akar'ın;
Cumhuriyet Halk Partisi Grup Başkanvekili İstanbul Milletvekili Mehmet Akif
Hamzaçebi ve İstanbul Milletvekili Ferit Mevlüt Aslanoğlu'nun; İzmir
Milletvekili Rahmi Aşkın Türeli'nin; Manisa Milletvekili Özgür Özel'in; İzmir
Milletvekili Rahmi Aşkın Türeli'nin; Batman Milletvekili Ayla Akat Ata'nın;
Bursa Milletvekili Sena Kaleli'nin; Mersin Milletvekili Ali Öz ve Milliyetçi
Hareket Partisi Grup Başkanvekili Mersin Milletvekili Mehmet Şandır ile 1
Milletvekilinin; Osmaniye Milletvekili Hasan Hüseyin Türkoğlu ve Milliyetçi
Hareket Partisi Grup Başkanvekili Mersin Milletvekili Mehmet Şandır ile 3
Milletvekilinin; Diyarbakır Milletvekili Altan Tan'ın; İzmir Milletvekili Rahmi
Aşkın Türeli'nin; İzmir Milletvekili Hülya Güven ve 34 Milletvekilinin;
İstanbul Milletvekili Sebahat Tuncel'in; Balıkesir Milletvekili Namık
Havutça'nın; Trabzon Milletvekili Mehmet Volkan Canalioğlu'nun; Trabzon
Milletvekili Mehmet Volkan Canalioğlu'nun; Kastamonu Milletvekili Emin Çınar ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Kastamonu Milletvekili Emin Çınar ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Bursa Milletvekili Sena
Kaleli'nin; İstanbul Milletvekili Mahmut Tanal'ın; Trabzon Milletvekili Mehmet
Volkan Canalioğlu'nun; Mersin Milletvekili Mehmet Şandır ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Kütahya Milletvekili Alim
Işık ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Balıkesir Milletvekili Ahmet Duran Bulut ve Milliyetçi Hareket
Partisi Grup Başkanvekili Kayseri Milletvekili Yusuf Halaçoğlu ile 20
Milletvekilinin; Trabzon Milletvekili Mehmet Volkan Canalioğlu'nun; Barış ve
Demokrasi Partisi Grup Başkanvekili Bingöl Milletvekili İdris Baluken'in;
İstanbul Milletvekili Süleyman Çelebi'nin; Tekirdağ Milletvekili Candan
Yüceer'in; Samsun Milletvekili Cemalettin Şimşek'in; Balıkesir Milletvekili
Ayşe Nedret Akova'nın; İzmir Milletvekili Rahmi Aşkın Türeli'nin; İzmir
Milletvekili Rahmi Aşkın Türeli'nin; Balıkesir Milletvekili Ayşe Nedret
Akova'nın; İstanbul Milletvekili Abdullah Levent Tüzel'in; İzmir Milletvekili
Aytun Çıray'ın; Balıkesir Milletvekili Ayşe Nedret Akova'nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Balıkesir Milletvekili Ayşe Nedret Akova'nın; Balıkesir Milletvekili Ayşe
Nedret Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkereleri (1/931,
2/115, 2/139, 2/158, 2/195, 2/282, 2/297, 2/298, 2/324, 2/368, 2/399, 2/434,
2/439, 2/453, 2/524, 2/528, 2/555, 2/601, 2/640, 2/689, 2/691, 2/798, 2/885,
2/896, 2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203,
2/1217, 2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301,
2/1302, 2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431,
2/1437, 2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540,
2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775,
2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932,
2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051,
2/2056, 2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178,
2/2186, 2/2187, 2/2190, 2/2191, 2/2192, 2/2198) (S. Sayısı: 639)(x)
BAŞKAN –
Komisyon ve Hükûmet yerinde.
6/8/2014 tarihli
130’uncu Birleşimde İç Tüzük’ün 91’inci maddesine göre temel kanun olarak
görüşülen tasarının dördüncü bölümünde yer alan 99’uncu madde kabul edilmişti. 
Şimdi, 100’üncü
madde üzerinde üç adet önerge vardır, iki adet önerge aynı mahiyettedir.
ADİL ZOZANİ (Hakkâri) – Önergelere
geçmeden önce, Sayın Başkan…
BAŞKAN – Buyurun Sayın Zozani.
ADİL ZOZANİ (Hakkâri) - …100’üncü
maddeyle ilgili bir hususa dikkatinizi çekmek istiyorum. 
Sayın Başkan, Meclisimizin en son
yapılan birleşiminde Milliyetçi Hareket Partisinin bazı milletvekillerinin
vermiş olduğu bir madde ihdası önergesi vardı. Meclis Başkan Vekili Sayın Ayşe
Nur Bahçekapılı’nın sözlerini tutanaklara geçtiği şekliyle ifade ediyorum:
“Sayın milletvekilleri, Kütahya Milletvekili Alim Işık ve arkadaşlarının yeni
madde ihdasına dair bir önergesi vardır. Önergeyle 6136 sayılı Kanun'da
değişiklik öngörülmektedir. Ancak, 6136 sayılı Kanun görüşülmekte olan tasarıya
konu bir kanun olmadığından, İç Tüzük'ün 87'nci maddesi gereği önerge işleme
alınamayacaktır.” 
Şunun için gündeme getiriyorum Sayın
Başkanım: Görüşeceğimiz, şu anda üzerinde görüşme yapacağımız 100’üncü madde,
Hükûmetin Plan ve Bütçe Komisyonuna sevk ettiği, daha doğrusu Meclis Başkanlığı
üzerinden sevk edilen 61 maddelik tasarısının içerisinde yer almayan bir
maddedir. Ayrıca, bu madde, 100’üncü madde de 2577 sayılı Kanun’da bir
değişiklik öngörmektedir. Hükûmetin imzalamış olduğu 61 maddelik tasarıda, 2577
sayılı Kanun’da herhangi bir değişiklik mevcut değildir. Dolayısıyla, Plan ve
Bütçe Komisyonu alt komisyon çalışmaları esnasında ve üst Komisyon çalışmaları
esnasında İç Tüzük 87’ye aykırı bir işlem yapmış ve İç Tüzük’e aykırı bu
fiiller, bu işlemler Komisyon çalışmaları esnasında da kayda geçirilmiştir.
Buna rağmen, İç Tüzük 87’nci maddeye aykırı bir işlemi Meclis Genel Kurulunun
huzuruna sevk etmiştir. 
Dolayısıyla, sizin, bir önceki
birleşimde Meclis Başkan Vekilinin takındığı tutumu takınarak... Mevcut
tasarıda izi olmayan bu değişiklik teklifinin, önerinin tasarıdan çıkarılması
gerekmektedir. Bunu bilgilerinize arz ediyorum. 
BAŞKAN – Teşekkür ederim.
Başka söz talebi var mı?
ADİL ZOZANİ (Hakkâri) – Sayın Başkanım,
bu konuda eğer şeyse usul tartışması açmayı talep ediyoruz. 
BAŞKAN – Efendim, usul tartışması
açılacak bir konu yok. Şöyle ki...
ADİL ZOZANİ (Hakkâri) – İç Tüzük’e
aykırıdır. İzah etmeniz gerekir o zaman. O zaman, sizin tutumunuzu da sorgulamak
durumunda kalacağız. Ya sizin tutumunuz doğrudur ya Sayın Bahçekapılı’nın
tutumu doğrudur. 
BAŞKAN – Tamam, buyurun, usul
tartışması açıyorum efendim. 
Söz isteyin, buyurun. 
ENGİN ALTAY (Sinop) – Aleyhte...
MEHMET DOĞAN KUBAT (İstanbul) – Lehte...
BAŞKAN – Gruplar olarak anlaşın, birer
kişiye söz vereceğim.
 PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Sayın Başkan, Komisyon olarak biz cevap
verseydik. Bu Komisyondan gelen işe itiraz var.
ADİL ZOZANİ (Hakkâri) – Zaten Komisyon
İç Tüzük’ü hiç dikkate almamış Sayın Başkan. 
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Almıştır sonuna kadar efendim. 
BAŞKAN – Sayın Zozani aleyhte, Sayın
Altay aleyhte; Sayın Kubat lehte, Sayın Elitaş lehte.
Sayın Kubat, lehte, buyurun. 
X.- USUL HAKKINDA GÖRÜŞMELER (Devam)
2.- 639 sıra sayılı Kanun Tasarısı’nın 100’üncü
maddesinin görüşülmesinin İç Tüzük hükümlerine uygun olup olmadığı hakkında
MEHMET DOĞAN KUBAT (İstanbul) – Sayın
Başkanım, değerli arkadaşlar; açılan usul tartışmasında Başkanımızın 639 sıra
sayılı Kanun Tasarısı’nın mevcut hâliyle yani Komisyondan geldiği sıra
sayısındaki metinler üzerinden görüşülmesine devam edilmesi noktasındaki
tutumunun lehinde görüşlerimi ifade etmek üzere söz aldım.
Değerli Başkanım, geçen hafta da buna
benzer itirazlar gündeme gelmişti ve Genel Kurul, buna ilişkin tartışmaları son
iki üç ay içerisinde 3-4 defa yaptı. Şimdi, Komisyona gelen metin üzerinde, İç
Tüzük’ümüzün 35’inci maddesine göre… Kanun tasarı ve tekliflerini -ki burada
birleşen 100 küsur teklif ve tasarı var- bunların birbirleriyle ilgili
olanlarını birleştirmenin, aynen veya tadil yoluyla kabul veya reddetmenin
komisyonun yetkisinde olduğu İç Tüzük’ümüzün 35’inci maddesinde belirtilmiş.
Şimdi, Komisyonda, Plan Bütçede alt komisyon da kurulmak suretiyle, Hükûmet
tasarısı ve konuya ilişkin diğer teklifleri de birleştirmek suretiyle bir metin
hazırladılar. Yine, İç Tüzük’e göre, artık Komisyon 42’nci maddeye göre bu
raporunu hazırlayıp Genel Kurula bir metin sundu. 
Şimdi, İç Tüzük’ün 87’nci maddesinde bu
mevcut metin üzerinde değişiklik önergesi verilmesi elbette ki bütün
milletvekillerimizin hakkıdır, hiçbir diyeceğim yok. Ancak, 87’nci madde,
mevcut metin üzerinde nasıl değişiklik önergesi verilebileceğine ilişkin usuli
şartları düzenlemiş. Şu anda görüşmekte olduğumuz bu tasarıdaki 148 maddede
ilgili kanun yer almamışsa, elbette ki 87’nci maddeye göre, burada yer almayan
bir kanunla ilgili, örneğin 6136 sayılı Ateşli Silahlar ve Bıçaklar Hakkında
Kanun’la ilgili bir değişiklik önergesi geliyorsa, Başkanlığın yine 87’nci
maddenin amir hükmü gereği bunu işleme almaması yolundaki tutumu yerindedir,
yani geçen hafta Sayın Bahçekapılı’nın yaptığı uygulama da bu anlamda
yerindedir. 
Şimdi, Sayın Zozani’nin yaptığı bu
eleştiriyi genel parlamento hukuku açısından belki derinlemesine analiz etmek
ayrı bir tartışma konusu ama mevcut İç Tüzük’e göre önümüzde bir metin var ve
biz Genel Kurul olarak Komisyonun bize göndermiş olduğu bu sıra sayısı
üzerinden görüşmelere devam edip bir nihai karar vermek durumundayız. Bu
çerçevede yapılması istenilen değişikliklere ilişkin önergeler de 87’nci
maddeye uygun olmak zorundadır. Sayın Zozani’nin geçen hafta vermiş olduğu
önerge bu kapsamda olmadığından dolayı işleme konulamamıştır. Dolayısıyla,
geçen hafta ve bu hafta da usule ilişkin bu konuda Başkanlığın tutumunda
Tüzük’e herhangi bir aykırılık yoktur, Başkanımızın tutumu yerindedir.
Yüce heyetinizi saygılarımla
selamlıyorum. (AK PARTİ sıralarından alkışlar)
BAŞKAN – Teşekkür ediyorum.
Aleyhte söz isteyen Hakkâri
Milletvekili Sayın Zozani.
Buyurun. 
ADİL ZOZANİ (Hakkâri) – Sayın Başkan,
aslında Sayın Kubat beni doğruladı, hak da verdi, bunun üzerine söylenecek çok
şey kalmıyor. Sizin yapacağınız, önceki hafta Sayın Bahçekapılı’nın takındığı tutumu
takınmanız ve bu maddenin tasarı metninden çıkarılmasını sağlamaktır; sizin
yapacağınız şey budur. Çok açık ve net, İç Tüzük 35’inci maddeye aykırı bir
uygulamayı Meclis Plan ve Bütçe Komisyonu gerçekleştirmiştir alt komisyon
çalışmaları içerisinde, izi olmayan bir madde ihdası yapılmıştır yasada.
Komisyona gelen tasarıda, 61 maddelik tasarıda 2577 sayılı Kanun’la ilgili
herhangi bir işlem, bir değişiklik yok; olmadığına göre, İç Tüzük 87’nci
maddeye dayanarak ilişik olmayan bir madde ihdasını gerçekleştiremezsiniz.
Ancak, Plan ve Bütçe Komisyonu İç Tüzük’e aykırı böyle bir işlem
gerçekleştirmiş. Şimdi, bu İç Tüzük 87’ye aykırı işlemi sizin gündeminize
getiriyoruz. Eğer şimdi karar veremiyorsanız çalışmalara ara verip bunun
üzerine enine boyuna tartışmanız gerekir. Bu konuyla ilgili itirazları biz ilk
yapmıyoruz, yazılı olarak da bu konuyla ilgili itirazlarımızı Meclis
Başkanlığına iletmiş durumdayız ancak ısrarla İç Tüzük’e aykırı bir işlemi
burada gerçekleştirme gayreti vardır.
Geçen hafta Sayın Alim Işık ve
milletvekili arkadaşlarının vermiş olduğu bir madde ihdası önergesi vardı
burada. Meclis Başkan Vekili Sayın Bahçekapılı haklı olarak, İç Tüzük 87’nci
maddeye dayanarak -ki o uygulaması esnasında da tartışmalarımız söz konusu
oldu- İç Tüzük 87’ye aykırıdır deyip önergeyi gündeme almama tutumunu
benimsedi; İç Tüzük 87’ye uygun bir tutumdu. Şimdi de aynı uygulamayı yapmanız
gerekir, İç Tüzük 87’ye aykırı yapılmış bir uygulamayı düzeltmeniz gerekir.
Tersi durumda, bu Tüzük’ün kimin için yapıldığını sorgulamak durumunda kalırız.
Eğer bu Tüzük’ü biz uygulamıyor isek, hükümlerine uymuyor isek biz burada niye
çalışmalar yapıyoruz? Ayrıca, Mevzuat Hazırlama Yönetmeliği’ne aykırı bir durum
da burada söz konusudur. 
Siz bu tartışmayı burada
noktalayabilirsiniz, düzeltebilirsiniz, bir yanlışı düzeltebilirsiniz. Bu
tasarı içerisinde, asıl tasarı olarak önümüze gelen 61 maddelik tasarıda izi
olmayan diğer maddelerin tamamını ayıklama şansına sahibi şu anda İç Tüzük’e
uygun bir işlem yapmak açısından. Bunu yaparsanız doğru bir şey yapmış
olursunuz.
(Mikrofon otomatik cihaz tarafından
kapatıldı) 
ADİL ZOZANİ (Devamla) – Meclis Başkan
Vekilliğini o zaman layıkıyla, hakkıyla yerine getirmiş olursunuz.
Geçen hafta Sayın Bahçekapılı’nın
tutumu doğruydu. Biz o tutuma dayanarak Plan ve Bütçe Komisyonunda yapılmış bir
yanlışın düzeltilmesini talep ediyoruz.
Teşekkür ediyorum.
BAŞKAN – Teşekkür ediyorum.
Tutumum lehinde söz isteyen Mustafa
Elitaş, Kayseri Milletvekili. 
Buyurun Sayın Elitaş. (AK PARTİ
sıralarından alkışlar) 
MUSTAFA ELİTAŞ (Kayseri) – Sayın
Başkan, değerli milletvekillerim; Sayın Zozani’nin yaptığı itiraz…
ADİL ZOZANİ (Hakkâri) – Yerindedir.
MUSTAFA ELİTAŞ (Devamla) – …yerinde
olmayan bir itiraz. Şöyle ki yerinde olmayan itiraz: İç Tüzük’ün 87’nci maddesi
Türkiye Büyük Millet Meclisi Genel Kurulunda konuşulan konularla ilgili verilen
önergeyi düzenlemiştir.
ADİL ZOZANİ (Hakkâri) – Allah Allah…
MUSTAFA ELİTAŞ (Devamla) – Ama iyi
bakarsanız oraya, Genel Kurulda…
ADİL ZOZANİ (Hakkâri) – Bence birlikte
bakalım Sayın Elitaş.
MUSTAFA ELİTAŞ (Devamla) – Bakın,
60’ıncı maddeden itibaren Genel Kurul görüşmeleriyle ilgili kısım devam eder.
Ondan önceki görüşmelerde, belki İç Tüzük 35’le ilgili kısmı söyleyebilirsiniz.
İç Tüzük 35’le ilgili kısımlarla itirazlar yapılmış ve Meclis Başkanlığına da
muhtemelen gidip Meclis Başkanlığı konusundaki Komisyonun kararlılığı devam
etmiştir. Bununla ilgili çeşitli örnekler de vardır, hem Plan ve Bütçe
Komisyonunda hem İçişleri Komisyonunda ve diğer komisyonlarda bu dediğiniz
örnekler mevcuttur. 
Yine, İç Tüzük’ün 26’ncı maddesinde
“Komisyon gündemine hâkimdir…” Milletvekillerinin getirdiği kanun tekliflerini
görüşmekle ilgili “Komisyon gündemine hâkimdir.” maddesine baktığınız takdirde,
26’ncı madde İç Tüzük’ün 35’inci maddesi konusunda farklı bir anlayışı da
beraberinde getirmiştir. 
Sayın Bahçekapılı’nın geçen hafta
yaptığı uygulama İç Tüzük’e uygun bir uygulamadır. 
ADİL ZOZANİ (Hakkâri) – Biz de onu
diyoruz.
MUSTAFA ELİTAŞ (Devamla) – Niye uygun
bir uygulamadır? Mesela, diyelim ki 7000 no.lu kanun. Eğer 7000 no.lu kanunda
bir değişiklik yapmak istediğiniz takdirde, elinizdeki komisyon metninde 7000
no.lu kanun yoksa İç Tüzük’ün 87’nci maddesine göre onu koyamazsınız, Genel
Kurulda koyamazsınız. 
ADİL ZOZANİ (Hakkâri) – Yok işte, biz
de onu söylüyoruz Sayın Elitaş, aynı şeyi söylüyoruz. 
MUSTAFA ELİTAŞ (Devamla) – Ama diyelim
ki 7000 no.lu kanunla ilgili…
ADİL ZOZANİ (Hakkâri) – Ee, onu
söylüyorum.
MUSTAFA ELİTAŞ (Devamla) – Sayın
Zozani, dinlerseniz…
…herhangi bir madde değişikliğini
koyarsanız madde ihdasını gerektirir, komisyonun salt çoğunluğunun orada
oturması gerekir. 
ADİL ZOZANİ (Hakkâri) – Aynı şeyi
söylüyoruz.
MUSTAFA ELİTAŞ (Devamla) – Ama 7000
no.lu kanunun diyelim ki 1 no.lu maddesini değiştirecek bir önerge verirseniz
komisyona katılıp katılmadığını sorarsınız ve komisyon da çoğunluğu olmadığı
takdirde… 
ADİL ZOZANİ (Hakkâri) – Sayın Elitaş,
aynı şeyleri söylüyoruz, aynı şeyleri söylüyoruz. 
MUSTAFA ELİTAŞ (Devamla) – Komisyon
ancak çoğunluğu olduğu takdirde önergelere katılabilir. 
ADİL ZOZANİ (Hakkâri) – Ee, tamam.
MUSTAFA ELİTAŞ (Devamla) – Komisyon
çoğunluğu olmadığı takdirde ya takdire bırakır veya önergeyi reddeder. 
İç Tüzük’ün 87’nci maddesi tamamen
Genel Kurulun çalışmalarıyla ilgili bir düzenlemedir. Siz İç Tüzük 35’le ilgili
kısma itiraz ediyorsunuz. 
ADİL ZOZANİ (Hakkâri) – Yok, zaten…
MUSTAFA ELİTAŞ (Devamla) – Sayın
Zozani, beni dinlemiyorsunuz. 
İç Tüzük 35’le
ilgili olan kısma itirazınızı sizin başlangıçta yapmanız gerekirdi. Nitekim
onunla ilgili itirazlar başlangıçta Komisyon aşamasında yapılmış, Meclis
Başkanlığınca da bu konuda araştırmalar yapılmış ve önceki teamüller
çerçevesinde de oluşturulduğundan dolayı, komisyon raporu bastırılıp
milletvekillerine dağıtılmış ve 100’üncü maddeye kadar da görüşülmüştür.
99’uncu maddesi görüşülen bir konuda “Siz bunu Komisyon metninden
çıkarmalısınız.” deme hakkına sahip değilsiniz, Meclis Başkanlığının da zaten
böyle bir yetkisi yoktur. 
ADİL ZOZANİ (Hakkâri) – Meclis
Başkanlığının yetkisi var, nasıl yetkisi yok ya! 
YUSUF HALAÇOĞLU (Kayseri) – Var, burada
yazmış işte, şerhi var. 
MUSTAFA ELİTAŞ (Devamla) – O anlamda,
bu yaptığınız eleştirinin yanlış olduğunu ifade ediyorum. 
Başkanlığın tutumunun doğru olduğunu
ifade ediyor, yüce heyetinizi saygıyla selamlıyorum. (AK PARTİ sıralarından
alkışlar) 
ADİL ZOZANİ (Hakkâri) – Sayın Başkan,
müsaade ederseniz, Sayın Elitaş…
BAŞKAN – Ama bir saniye… Böyle bir
usulümüz yok. Şimdi, bak…
ADİL ZOZANİ (Hakkâri) – Neyi
söyleyeceğimi bilmeden nasıl usulü belirliyorsunuz?
BAŞKAN – Hayır efendim, usul tartışması
yapıyoruz, iki lehte, iki aleyhte söz var. Sizin söyleyeceğinizi bilmiyorum,
bilmeyerek de söz vermiyorum çünkü aleyhte söz isteyen var, onu dinledikten
sonra bir talebiniz varsa…
ADİL ZOZANİ (Hakkâri) – Tamam Sayın
Başkan.
BAŞKAN – Aleyhte söz isteyen Rahmi
Aşkın Türeli, İzmir Milletvekili, buyurun. (CHP sıralarından alkışlar)
RAHMİ AŞKIN TÜRELİ (İzmir) – Teşekkür
ederim Sayın Başkan. 
Sayın Başkan, değerli milletvekilleri;
şimdi, tabii, Sayın Zozani’nin söylediği Anayasa’ya aykırılık iddiasını biz,
değerli milletvekilleri, Komisyonda defalarca söyledik. Birkaç husus var, bu
açılardan baktığınız zaman Anayasa’ya ciddi aykırılıklar var. Bunların birisi,
biraz önce Sayın Zozani’nin söylediği bir husus. Yani, 61 madde olarak önümüze
gelen bir kanun tasarısı var ve ondan sonra, onlar, bu konuyla ilgili, bütün
siyasi parti gruplarından milletvekillerinin vermiş olduğu ilgili kanun
teklifleriyle birleştirildi. Ama onun dışında, orada hiçbir şekilde yer almayan
-kanun tasarısında- maddeleri oraya koymanın hiçbir hukuki gerekçesi yok,
hiçbir hukuki mantığı yok. Bu açıdan baktığınızda, Anayasa’ya ciddi bir
aykırılık var ve onun sonucunda, Plan Bütçe Komisyonunun gündemine, önümüze 61
madde olarak gelen kanun tasarısı şu anda, işte, biliyorsunuz -ismini bile
okumanın ne kadar uzun sürdüğünü hepimiz de yakından izliyoruz- ne oldu? 148,
ondan sonra da 1 geçici madde, 149 maddeye çıktı. Bir kere bunu söyleyelim. Bu
açıdan İç Tüzük’ün 35’inci maddesine de ciddi bir aykırılık var. 
Diğer taraftan, Komisyon aşamasında
yaşadığımız en önemli problemlerden bir tanesi de, İç Tüzük’ün 38’inci
maddesine göre Komisyonun kendilerine havale edilen tasarı ve tekliflerin
Anayasa’ya uygun olup olmadığını araştırmamasıdır. Söyledik arkadaşlar, bununla
ilgili olarak önergeler verdik, “Bunlar Anayasa’ya aykırıdır, bunları burada
görüşelim ve ondan sonra, bunlar Anayasa’ya uygun olmadığı için buradan
çıkartılsın.” dedik. Ama ne yazık ki Plan Bütçe Komisyonunda, Komisyonun
yapması gereken, kendisine havale edilen tasarı ve tekliflerin Anayasa’ya uygun
olup olmadığını inceleme ve araştırma işlemi yapılmamıştır. Bu açıdan da
baktığınızda gene Anayasa’ya bir aykırılık söz konusudur. 
Üçüncü bir hususu da söyleyeyim. Şimdi,
bakın 100’üncü maddeyi görüşüyoruz. Gene aynı şekilde 112’nci madde var. Daha
önce açık açık Anayasa Mahkemesinin iptal kararı verdiği maddeler tekrar bu
kanun tasarısı metnine sokuldu arkadaşlar. Daha önce Anayasa Mahkemesinin buna
ilişkin verdiği iptal kararları var, bunların Anayasa’ya aykırı olduğu belli ve
nitekim, Anayasa Mahkemesine gideceğiz, tekrar bunlar Anayasa Mahkemesi
tarafından iptal edilecek. Peki, o zaman neden getiriyorsunuz bunları? Yani,
biz ne yaparsak yaparız o zamana kadar, Anayasa Mahkemesi kararları geriye
yürümez mi diyorsunuz? 
Bakın, bütün bunları toparladığımız
zaman hikâye şudur arkadaşlar: Bu kanun tasarısının görüşülmesi hukuk
devletine, hukuk mantığına aykırı bir şekilde cereyan etmiştir, Anayasa’ya
açıkça aykırıdır, Türkiye Büyük Millet Meclisi İç Tüzüğü’ne aykırıdır. 
Bütün bu nedenlerle bu söz konusu
önergenin lehinde olduğumuzu belirtmek istiyorum. 
Yüce heyeti saygıyla selamlıyorum. (CHP
sıralarından alkışlar)
BAŞKAN – Sayın Zozani, buyurun. 
ADİL ZOZANİ (Hakkâri) – Sayın Başkan,
Sayın Elitaş benim biraz önce ifade ettiklerimin doğru olmadığını ifade ederek
ifadelerimi yanlış aksettirmiştir, düzeltmek istiyorum.
BAŞKAN – Sataşma nedeniyle buyurun
Sayın Zozani. 
İki dakika süre veriyorum. 
IX.- SATAŞMALARA İLİŞKİN KONUŞMALAR (Devam)
4.- Hakkâri Milletvekili Adil Zozani'nin, Kayseri
Milletvekili Mustafa Elitaş’ın usul görüşmesi nedeniyle yaptığı konuşması
sırasında şahsına sataşması nedeniyle konuşması
ADİL ZOZANİ
(Hakkâri) – Sayın Elitaş, konuşmanızın birinci cümlesi hariç diğerlerinin
tamamı beni doğruluyor. Geriye kalan tamamı beni doğruluyor. İç Tüzük 26, İç
Tüzük 35, İç Tüzük 87, hepsi Sayın Bahçekapılı’nın geçen hafta yaptığı
uygulamanın doğruluğunu ortaya koyuyor. Ayrıca, Mevzuat Hazırlama Yönetmeliği’nin
10’uncu maddesi de aynı kapsamdadır, aynı çerçevededir. Buna ilişkin
itirazlarımızı biz ilk defa dillendirmiyoruz, daha önce bu itirazlar dillendirildi
burada. 
Siz şu anda İç Tüzük 35’e, İç Tüzük
87’ye aykırı yapılmış bir işlemin bu şekilde kalmasını savunuyorsunuz. Meclis
Başkanlığına da, Başkanlık Divanına da “Bu yanlışa göz yumun, geçsin.”
diyorsunuz. Meclis Başkanlık Divanının komisyonlarda yapılmış yanlışları
düzeltme yetkisi vardır, iade etme yetkisi vardır tabii ki. İç Tüzük bu hakkı
Meclis Başkanlığına, Meclis Başkanlık Divanına veriyor. 
İç Tüzük 87’ye aykırı bir işlemi burada
görüşmekte ısrar etmemek gerekir çünkü bu Tüzük hepimizi bağlıyor, bundan
sonrası için de geçerli olacak İç Tüzük’tür. Aksi bir durum söz konusu olmadığı
müddetçe, başka bir İç Tüzük olmadığı müddetçe hepimiz bunu uygulamak durumundayız.
87’ye aykırı bu işlemi burada sürdüremeyiz, sürdürmememiz gerekir. Neye göre
aykırı işlem diyoruz? Hükûmetin 61 madde olarak Komisyona gönderdiği tasarıda
olmayan bir kanunda bir değişiklik öngörüldüğü için itiraz ediyoruz. O nedenle,
87’nin gereğini yerine getirelim.
Ayrıca, bir husus daha var Sayın
Elitaş, sizin demin ifade ettiğiniz. 
(Mikrofon otomatik cihaz tarafından
kapatıldı)
ADİL ZOZANİ (Devamla) - “87 Meclis
Genel Kurul çalışmalarını kapsıyor, komisyon çalışmalarını kapsamıyor.”
dediniz. Bu da yanlış bir bilgi. Aksi bir hüküm olmadığı sürece, genel için
geçerli olan kurallar aynı şekilde komisyon çalışmaları için de geçerlidir.
Komisyon çalışmalarını düzenleyen aksi bir kural söz konusu olmadığı zaman, İç
Tüzük’ün genel hükümleri bütün komisyonların çalışmaları açısından da geçerli
hükümlerdir. Dolayısıyla, 87’ye ilişkin şeklî itirazlarınız da doğru ve yerinde
olmayan itirazlardır. (HDP sıralarından alkışlar) 
BAŞKAN –
Teşekkür ediyorum.
X.- USUL HAKKINDA GÖRÜŞMELER (Devam)
2.- 639 sıra sayılı Kanun Tasarısı’nın 100’üncü
maddesinin görüşülmesinin İç Tüzük hükümlerine uygun olup olmadığı hakkında
(Devam)
BAŞKAN - Sayın
milletvekilleri, bildiğiniz üzere, söz konusu teklifin Komisyondaki görüşme
süreci ve sonuçlandırılmasıyla ilgili olarak Cumhuriyet Halk Partisi,
Milliyetçi Hareket Partisi ve Halkların Demokratik Partisi Grubuna mensup
milletvekillerince Türkiye Büyük Millet Meclisi Başkanlığına hitaben yazılı
itirazları olmuştur. Bu konu Genel Kurulda usul tartışması açılarak gündeme
getirilmiştir. Konu Genel Kurulda değerlendirilerek tasarının ve Komisyon
raporunun görüşmelerine devam edilmesi uygun görülmüş ve bugün 100’üncü maddeye
gelinmiştir. Söz konusu ettiğiniz yeni madde ihdas edilmesine ilişkin uygulama
İç Tüzük’ün 87’nci maddesine uygun bir uygulamadır. Başkanlık olarak şu aşamada
görüşmelerin devamı dışında yapılabilecek herhangi bir işlem bulunmamaktadır.
Ayrıca, 100’üncü madde gibi benzer durumdaki birçok madde daha önce Genel
Kurulda kabul edilmiştir. Dolayısıyla, tutumumda herhangi bir değişiklik
yoktur.
KAMER GENÇ
(Tunceli) - Sayın Başkan… 
BAŞKAN -
100’üncü madde üzerindeki…
KAMER GENÇ
(Tunceli) - Sayın Başkan…
BAŞKAN – Konu
bitti Sayın Genç. 
KAMER GENÇ
(Tunceli) – Bir dakika…
BAŞKAN – Konu
bitti diyorum efendim.
KAMER GENÇ
(Tunceli) – Bu 100’üncü madde Anayasa’yı değiştiriyor. Anayasa’nın 125’inci
maddesine göre “İdarenin eylem ve işlemlerine karşı yargı yolu açıktır.” diyor
ve “İdarenin eylem ve işlemlerine karşı açılan davalarda yürütmenin
durdurulması istenir.” diyor.
BAŞKAN – Efendim,
Anayasa’ya aykırılığı ayrı.
KAMER GENÇ
(Tunceli) – Hayır ama yani… Efendim, bir kanun maddesiyle bir kanun maddesini
değiştiremezsiniz.
BAŞKAN – Usul
tartışması yaptık efendim, bitti konu.
YUSUF HALAÇOĞLU
(Kayseri) – Bu da Tüzük’ün 38’ine aykırı.
KAMER GENÇ
(Tunceli) – Sayın Başkan, yani bakın, Anayasa’nın…
BAŞKAN – Evet,
teşekkür ediyorum.
KAMER GENÇ
(Tunceli) – Ya, teşekkür etmene gerek yok be, bir dinle bakalım da.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
4 - İş Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Ankara Milletvekili İzzet Çetin
ve 13 Milletvekilinin; Ankara Milletvekili İzzet Çetin'in; İstanbul
Milletvekili Ferit Mevlüt Aslanoğlu'nun; Yozgat Milletvekili Sadir Durmaz ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
İstanbul Milletvekili Abdullah Levent Tüzel'in; Bingöl Milletvekili İdris
Baluken'in; Bursa Milletvekili Sena Kaleli ve 5 Milletvekilinin; Ankara
Milletvekili İzzet Çetin'in; Tekirdağ Milletvekili Candan Yüceer ve 3
Milletvekilinin; Kahramanmaraş Milletvekili Mesut Dedeoğlu ile Milliyetçi
Hareket Partisi Grup Başkanvekili İzmir Milletvekili Oktay Vural'ın; Kırklareli
Milletvekili Mehmet Siyam Kesimoğlu ve 4 Milletvekilinin; Mersin Milletvekili
Aytuğ Atıcı'nın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Adana Milletvekili
Turgay Develi'nin; İzmir Milletvekili Musa Çam'ın; Bartın Milletvekili Muhammet
Rıza Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket
Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu'nun; Hatay Milletvekili Mevlüt
Dudu'nun; Ankara Milletvekili Levent Gök'ün; Ankara Milletvekili Levent Gök'ün;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ve 1 Milletvekilinin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe
Nedret Akova'nın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili
Durmuşali Torlak ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; İzmir Milletvekili Musa
Çam'ın; Hatay Milletvekili Adnan Şefik Çirkin'in; Manisa Milletvekili Sakine
Öz'ün; Diyarbakır Milletvekili Emine Ayna'nın; İstanbul Milletvekilleri Gürsel
Tekin ve Mahmut Tanal'ın; Erzincan Milletvekili Muharrem Işık'ın; İstanbul
Milletvekili Abdullah Levent Tüzel'in; İstanbul Milletvekili Abdullah Levent
Tüzel'in; Kocaeli Milletvekili Haydar Akar'ın; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi ve İstanbul
Milletvekili Ferit Mevlüt Aslanoğlu'nun; İzmir Milletvekili Rahmi Aşkın
Türeli'nin; Manisa Milletvekili Özgür Özel'in; İzmir Milletvekili Rahmi Aşkın
Türeli'nin; Batman Milletvekili Ayla Akat Ata'nın; Bursa Milletvekili Sena
Kaleli'nin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 3 Milletvekilinin;
Diyarbakır Milletvekili Altan Tan'ın; İzmir Milletvekili Rahmi Aşkın
Türeli'nin; İzmir Milletvekili Hülya Güven ve 34 Milletvekilinin; İstanbul
Milletvekili Sebahat Tuncel'in; Balıkesir Milletvekili Namık Havutça'nın;
Trabzon Milletvekili Mehmet Volkan Canalioğlu'nun; Trabzon Milletvekili Mehmet
Volkan Canalioğlu'nun; Kastamonu Milletvekili Emin Çınar ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Bursa Milletvekili Sena Kaleli'nin; İstanbul
Milletvekili Mahmut Tanal'ın; Trabzon Milletvekili Mehmet Volkan
Canalioğlu'nun; Mersin Milletvekili Mehmet Şandır ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Kütahya Milletvekili Alim
Işık ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Balıkesir Milletvekili Ahmet Duran Bulut ve Milliyetçi Hareket
Partisi Grup Başkanvekili Kayseri Milletvekili Yusuf Halaçoğlu ile 20
Milletvekilinin; Trabzon Milletvekili Mehmet Volkan Canalioğlu'nun; Barış ve
Demokrasi Partisi Grup Başkanvekili Bingöl Milletvekili İdris Baluken'in;
İstanbul Milletvekili Süleyman Çelebi'nin; Tekirdağ Milletvekili Candan
Yüceer'in; Samsun Milletvekili Cemalettin Şimşek'in; Balıkesir Milletvekili
Ayşe Nedret Akova'nın; İzmir Milletvekili Rahmi Aşkın Türeli'nin; İzmir
Milletvekili Rahmi Aşkın Türeli'nin; Balıkesir Milletvekili Ayşe Nedret
Akova'nın; İstanbul Milletvekili Abdullah Levent Tüzel'in; İzmir Milletvekili
Aytun Çıray'ın; Balıkesir Milletvekili Ayşe Nedret Akova'nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Balıkesir Milletvekili Ayşe Nedret Akova'nın; Balıkesir Milletvekili Ayşe
Nedret Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkereleri (1/931,
2/115, 2/139, 2/158, 2/195, 2/282, 2/297, 2/298, 2/324, 2/368, 2/399, 2/434,
2/439, 2/453, 2/524, 2/528, 2/555, 2/601, 2/640, 2/689, 2/691, 2/798, 2/885,
2/896, 2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203,
2/1217, 2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301,
2/1302, 2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431,
2/1437, 2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540,
2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775,
2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932,
2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051,
2/2056, 2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178,
2/2186, 2/2187, 2/2190, 2/2191, 2/2192, 2/2198) (Devam)
BAŞKAN –
100’üncü madde üzerinde üç adet önerge vardır, okutuyorum…
KAMER GENÇ
(Tunceli) – Bir dinle bakalım Başkan, bir dinler misin beni!
BAŞKAN –
Efendim, Anayasa’ya aykırılık işlemleri var, önergeler var zaten işleme
alınacak.
KAMER GENÇ
(Tunceli) – Ya, sen Anayasa’ya sadakate namusun ve şerefin üzerine yemin ettin.
Namus ve şeref denilen kavram bu mudur? Anayasa’yı ihlal etmek mi demektir?
BAŞKAN – Usul
tartışması bitti efendim.
KAMER GENÇ
(Tunceli) – Böyle bir şey olmaz ya!
BAŞKAN -
Buyurun.
Türkiye Büyük Millet Meclisi Başkanlığına
KAMER GENÇ
(Tunceli) – Ya, Divan Kâtibi, bir dakika ya, ben bir şey söylüyorum burada ya.
BAŞKAN – Hayır,
Sayın Genç, böyle yapamazsınız. 
KAMER GENÇ
(Tunceli) – Hayır efendim, Anayasa’ya aykırı bir maddeyi burada…
BAŞKAN – Usul
tartışması yaptık. Usul tartışmasında 2 lehte, 2 aleyhte söz verilir. Tartışma
bitti, ben tutumum hakkımdaki görüşümü tekrar belirttim.
KAMER GENÇ
(Tunceli) – Hayır, tutumun yanlış. Anayasa’yı değiştirecek bir kanun maddesi
gelemez efendim.
BAŞKAN – Ama
sizin yaptığınız da hiç doğru değil.
KAMER GENÇ
(Tunceli) – Ya, Anayasa’yı değiştirecek bir madde getiremezsiniz.
BAŞKAN –
Buyurun.
Türkiye Büyük Millet Meclisi
Başkanlığına
Görüşülmekte
olan 639 Sıra Sayılı Kanun Teklifinin 100 üncü maddesinin tasarı metninden
çıkartılmasını arz ve teklif ederiz.
 İdris
Baluken Erol Dora Pervin
Buldan
 Bingöl Mardin Iğdır
 Nazmi
Gür Hasip Kaplan Sebahat
Tuncel
 Van Şırnak İstanbul
 Adil
Zozani
 Hakkâri
BAŞKAN – Sayın
milletvekilleri, şimdi okutacağım iki önerge aynı mahiyettedir, Anayasa’ya aykırılık
önergeleri, birlikte işlem yapacağım.
Önergeleri
okutuyorum:
Türkiye Büyük
Millet Meclisi Başkanlığına
Görüşülmekte
olan 639 sıra sayılı İş Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Manisa Milletvekili Erkan
Akçay'ın; Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Yozgat Milletvekili Sadir
Durmaz ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Kahramanmaraş Milletvekili Mesut Dedeoğlu ile Milliyetçi Hareket
Partisi Grup Başkanvekili İzmir Milletvekili Oktay Vural'ın; Konya Milletvekili
Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın;
Tekirdağ Milletvekili Bülent Belen ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Atila Kaya ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; Osmaniye Milletvekili Hasan
Hüseyin Türkoğlu ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Kastamonu Milletvekili Emin Çınar ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu'nun; Manisa Milletvekili Erkan Akçay ve Milliyetçi Hareket Partisi
Grup Başkanvekili İzmir Milletvekili Oktay Vural'ın Benzer Mahiyetteki Kanun
Teklifleri ve Plan ve Bütçe Komisyonu Raporu ile Türkiye Büyük Millet Meclisi
Başkanlığı ve Plan ve Bütçe Komisyonu Başkanlığı Tezkerelerinin (1/931, 2/115,
2/139, 2/195, 2/282, 2/297, 2/298, 2/324, 2/368, 2/399, 2/434, 2/439, 2/453,
2/524, 2/528, 2/555, 2/601, 2/640, 2/689, 2/691, 2/798, 2/885, 2/896, 2/944,
2/1019, 2/1063, 2/1103, 2/1131, 2/1156, 2/1200, 2/1202, 2/1203, 2/1217, 2/1222,
2/1227, 2/1236, 2/1242, 2/1245, 2/1248, 2/1258, 2/1260, 2/1301, 2/1302, 2/1345,
2/1350, 2/1364, 2/1372, 2/1383, 2/1414, 2/1422, 2/1426, 2/1431, 2/1437, 2/1442,
2/1488, 2/1496, 2/1498, 2/1506, 2/1514, 2/1516, 2/1525, 2/1540, 2/1595, 2/1652,
2/1655, 2/1657, 2/1677, 2/1688, 2/1716, 2/1747, 2/1765, 2/1775, 2/1794, 2/1797,
2/1799, 2/1808, 2/1837, 2/1869, 2/1899, 2/1906, 2/1924, 2/1932, 2/1938, 2/1954,
2/1957, 2/1963, 2/1983, 2/1997, 2/2000, 2/2032, 2/2041, 2/2051, 2/2056, 2/2057,
2/2065, 2/2069, 2/2083, 2/2146, 2/2156, 2/2158, 2/2176, 2/2178, 2/2186, 2/2187,
2/2190, 2/2191, 2/2192, 2/2198) 100 üncü maddesinin Anayasaya aykırılığı
nedeniyle tasarı metninden çıkarılmasını arz ve teklif ederiz.
 Erkan
Akçay Ali Halaman Alim
Işık 
 Manisa Adana Kütahya
 Ali
Öz  Mustafa Kalaycı  Cemalettin
Şimşek
 Mersin Konya Samsun
 Yusuf
Halaçoğlu
 Kayseri
Aynı mahiyetteki diğer önergenin imza
sahipleri: 
 Rahmi
Aşkın Türeli Haydar Akar Adnan
Keskin 
 İzmir Kocaeli Denizli
 Musa
Çam Müslim Sarı Aydın
Ağan Ayaydın
 İzmir
 İstanbul İstanbul
BAŞKAN – Komisyon aynı mahiyetteki
Anayasa’ya aykırılık önergelerine katılıyor mu? 
PLAN VE BÜTÇE KOMİSYONU BAŞKAN VEKİLİ
SÜREYYA SADİ BİLGİÇ (Isparta) – Katılmıyoruz Sayın Başkan. 
BAŞKAN – Hükûmet katılıyor mu? 
ORMAN VE SU İŞLERİ BAKANI VEYSEL EROĞLU
(Afyonkarahisar) – Katılmıyoruz Başkan. 
BAŞKAN – Önerge üzerinde söz isteyen
Yusuf Halaçoğlu, Kayseri Milletvekili. (MHP sıralarından alkışlar) 
Buyurun Sayın Halaçoğlu. 
YUSUF HALAÇOĞLU (Kayseri) – Teşekkür
ederim Sayın Başkanım. 
Değerli milletvekilleri, aslında, demin
usul tartışmalarında olduğu gibi, Cumhurbaşkanlığı meselesinde olduğu gibi
hukuku hiçe sayan maddelerden ve Anayasa’yı tamamen hiçe sayan maddelerden bir
tanesi daha karşımızda. 
Şimdi, burada -birçok milletvekili
arkadaşımız zannediyorum ki hiç bakmamıştır- Bakanlıklar ve Bağlı Kuruluşlarda
Atama Usulüne İlişkin Kanun’a ekli (1) ve (2) sayılı cetveller var. Bu
cetvellerde kimler var arkadaşlar, hiç bilen var mı içinizde? Hiç kimsenin
bildiğini sanmıyorum; “Valiler var, büyükelçiler, daimi temsilcilikler, daimi
delegeler, Millî Güvenlik Kurulu Genel Sekreteri, Diyanet İşleri Başkanı ve
Yüksek Din Kurulu üyeleri, Yüksek Denetleme Kurulu Başkan ve üyeleri, müsteşar
ve yardımcıları, genel müdür yardımcıları, genel müdür ve milletlerarası
iktisadi…” diye gidiyor bu cetveller. “Vakıflar Genel Müdürlüğü, Türkiye
Bilimsel ve Teknik Araştırma Kurulu üyeleri, Atom Enerjisi Komisyonu Genel
Sekreteri, bakanlıklardaki kurul başkanları, üyeleri, bakanlık müfettişleri
vesair, bunlar böyle gidiyor. 
Şimdi, değerli arkadaşlar, bütün
bunlarla ilgili derdiniz nedir? “Paralel yapılanmayı ortadan kaldıralım.” diye
düşünüyorsanız, bunlarla alakası olan insanlar değil bunlar. Şimdi, bunu hangi
sebeple yapıyorsunuz? Bu 100’üncü maddenin şu fıkrasına bakın: Bu fıkranın
üçüncü cümlesinde “Belirtilen işlemlerle ilgili mahkeme kararlarının yerine
getirilmemesi ceza soruşturması ve kovuşturmasına konu edilemez, ancak disiplin
hükümleri saklıdır…” Yani, siz, yine birtakım maddeleri uygulayanları kanun
dışına çekiyorsunuz ve cezai sorumluluklarını da ortadan kaldırıyorsunuz.
Anayasa’ya aykırı, Anayasa’nın 125’inci ve 138’inci maddeleri bu işi
engelliyor. Ne diyor? “İdarenin her türlü eylem ve işlemlerine karşı yargı yolu
açıktır.” Evet, yargı yolunu açıyorsunuz, iki yıl müddetle bunları
bekletebiliyorsunuz ve başka bir göreve atıyorsunuz!
KAMER GENÇ (Tunceli) – Kamu personelinde
telafisi imkânsız zarar yoktur. 
YUSUF HALAÇOĞLU
(Devamla) – Hâlbuki ne diyor? “İdari işlemin uygulanması halinde telafisi güç
ve imkânsız zararların…” -bu, Anayasa hükmü-…” doğması ve idari işlemin açıkça
hukuka aykırı olması şartlarının birlikte gerçekleşmesi durumunda gerekçe
gösterilerek yürütmenin durdurulmasına karar verilebilir.” Ama, siz ne
diyorsunuz burada? Anayasa’yı ihlal ederek herhangi bir şekilde bu telafisi
güç, imkânsız olan meseleyi kaldırıyorsunuz. Bakın, diyorsunuz ki: “Bu
görevliler hakkındaki mezkur işlemlerin uygulanması, telafisi güç veya imkansız
zararları doğuran hallerden sayılmaz.” Yani, siz Anayasa’ya çok açık ve net
şekilde aykırı bir hüküm getiriyorsunuz. 
Ayrıca, 138’inci
madde ne diyor? “Hiçbir organ, makam, merci veya kişi yargı yetkisinin
kullanılmasında mahkemelere ve hâkimlere emir ve talimat veremez; genelge gönderemez;
tavsiye ve telkinde bulunamaz.
Yasama ve
yürütme organları ile idare, mahkeme kararlarına uymak zorundadır; bu organlar
ve idare, mahkeme kararlarını hiçbir suretle değiştiremez ve bunların yerine
getirilmesini geciktiremez.” Hem “geciktiremez” diyor burada, daha önce kanunda
otuz gündü süresi de zaten, siz iki seneye çekiyorsunuz ve “…başka bir göreve
atanır.” diyorsunuz. Anayasa’yla uzaktan yakından alakası yok, buna uymuyor,
tamamen ters bir hüküm getiriyorsunuz ve tüm bu kategorideki, 1’inci cetvel, 2‘nci
cetveldeki insanlarla birlikte açıktan, naklen veya vekâleten yapılan atamalar
ekliyorsunuz. Ayrıca, daire başkanı üstü görevliler, sivil memurlar hariç,
kolluk teşkilatları kadrolarını, bütün kadroları ekliyorsunuz ve Anayasa’ya
aykırı olarak diyorsunuz ki: “Ben istediğimi Anayasa da olsa yaparım.”
Arkadaşlar, şerefiniz üzerine yemin etmiştiniz Anayasa’yı değiştirmeyeceğinize,
buna uyacağınıza dair. Yani, Allah aşkına yapmayın! Buna hanginiz “evet”
diyebilir? Yani, yazık değil mi, insanların haksız yere, haksız bir şekilde
görevden alınmasına. Bir de ombudsmanlık kuruyorsunuz. Yazık değil mi ya! Hukuk
devletini yok ediyorsanız, yarın siz de yok olursunuz. Ya, sonuç olarak bu
hukuk devleti. Hukuk devleti olmazsanız devleti ayakta tutamazsınız. Anayasa
diyoruz kardeşim, bakın, okudum size. Ayrıca, İç Tüzük’ün de –yine, burada
biraz önce belirttiğim gibi- 38 ve 87’nci maddelerine aykırı. Ya, Cemil Çiçek,
Meclis Başkanı, “Şu, şu, şu maddeler 87’nci maddeye aykırıdır.” diyor, açıkça
belirtmiş. Sizin hâlâ yok demenizin hiçbir anlamı yok. Gelin, bu işten dönün,
hukuk devletine saygı gösterin.
Hepinize saygılar sunuyorum. (MHP ve
CHP sıralarından alkışlar)
BAŞKAN – Teşekkür ediyorum. 
Aynı mahiyetteki önerge üzerinde söz
isteyen Adnan Keskin, Denizli Milletvekili.
Buyurun Sayın Keskin. (CHP sıralarından
alkışlar)
ADNAN KESKİN (Denizli) - Sayın Başkan,
değerli milletvekilleri; torba yasa tasarısının 100’üncü maddesine ilişkin
değerlendirmelerimi sunmak için söz aldım. Tümünüzü saygıyla selamlıyorum.
21’inci yüzyılda, insan hakları,
hukukun üstünlüğü, idarenin hukuka bağlılığı konularında yeni kazanımlar elde
edildi, bu konularda yeni boyutlara ulaşıldı. O nedenle, çağımıza hukuk ve
insan hakları çağı denilmektedir. Hukukun üstünlüğü, insan hakları, inanç,
düşünce ve hak arama özgürlüğü insanlığın ortak sorunu olarak kabul
edilmektedir. Çağımızda ulaşılan hukuk, özgürlük ve insan hakları anlayışı,
devletlerin ve yöneticilerin de anlayışını, bu konulardaki yaklaşımlarını
değiştirmiştir.
Günümüz dünyasında mülk devlet, polis
devlet anlayışının sürdürülmesi olanaksızdır. İnsan kul, tebaa değil doğal
haklara sahip, özgür iradesiyle yönetimin üzerinde etkili bir süjedir. Devletin
ve yöneticilerin evrensel hukuka bağlı, yetkilerinin sınırlı olduğu kabul
edilmektedir. 
Hukuk devletinin en belirgin, göze
batan özelliği devletin hukuka bağlılığının yargı tarafından denetlenmesidir.
Yargısal denetimin en önemli aracı da iptal davasıdır. Ülkemizde iptal
kararlarının gereğinin yerine getirilmesi hep sorun olmuştur. İdari işlemler,
ilgilinin kabul ve onayına bağlı olmadan idarece de tek yanlı tesis edilir.
İdari tasarruftan etkilenen bireyin iptal davası açması hukuk devleti olmanın,
hak arama özgürlüğünün gereğidir. “Kamu yararı”, “paralel devlet temizlemek
için” gibi bahanelerle yürütmenin durdurulması kararı verilmesinin önü kesilir
ya da iptal kararlarının uygulanması engellenirse adaletin, yargının, hukuk
devletinin saygınlığına gölge düşer, bireyin yargıdan şüphe ve endişe duymasına
neden olur, toplumsal uzlaşmanın, birlikte yaşama istencinin çözülmesine kapı
aralar. “Benim gibi ol, benim gibi düşün, yoksa seni yaşatmam.” diyen bu
anlayış, tarihin çöp sepetine giden diktatörlerin tüm uygulamalarının,
girişimlerinin de gerekçesi olmuştur. 
Yasa taslağının 100’üncü maddesindeki
düzenlemeyle keyfîlik, hukuksuzluk, “Benden olmayana yaşama hakkı tanımam.”
diyen faşist anlayış, totaliter özlem devreye sokulmak istenmektedir.
Anayasa’nın 36’ncı maddesinde düzenlenen hak arama özgürlüğü budanıyor,
Anayasa’nın 125’inci maddesinde düzenlenen idarenin her türlü eylem ve
işleminin yargı denetimine tabi olduğu hükmüyle 125’inci maddenin beşinci
fıkrası buharlaştırılıyor, Anayasa’nın 138’inci maddesine de aykırı düzenleme
getiriliyor. Söz konusu düzenlemeler kuvvetler ayrılığı ilkesini rafa
kaldırarak yürütmenin yargıya müdahale etme özleminin somut kanıtıdır. 
Yürütmenin
Anayasa’ya aykırı düzenlemeler yaparak yasama ve yargının görev alanına girmesi
kargaşaya, kaosa, yasa dışı yaklaşımlara meşruiyet kazandırır, demokrasiye ve
yargıya güven duygusunu zedeler. Anayasa’nın 2, 36, 125 ve 138’inci maddeleri
yürürlükte kaldığı sürece taslağın 100’üncü maddesi yasallaştırılamaz. Ya
Anayasa’nın ilgili maddelerini ortadan kaldıracaksınız ya da “Hukuku, adaleti,
haksızlıkların, yolsuzlukların üzerini kapatmak, kin ve intikam duygularımızı
tatmin için kullanacağız.” deyip diktatörlüğünüzü ilan edeceksiniz.
O
nedenle bu maddenin taslaktan çıkarılmasını diliyorum. 
Hepinize
saygı sunuyorum. (CHP sıralarından alkışlar)
BAŞKAN
– Teşekkür ediyorum.
Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 639 Sıra Sayılı Kanun Teklifinin 100 üncü maddesinin tasarı metninden
çıkartılmasını arz ve teklif ederiz. 
Adil Zozani
(Hakkâri) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ SÜREYYA SADİ BİLGİÇ (Isparta) – Katılmıyoruz
Sayın Başkanım.
BAŞKAN
– Hükûmet katılıyor mu? 
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge üzerinde söz isteyen Adil Zozani, Hakkâri Milletvekili.
Buyurun
Sayın Zozani. (HDP sıralarından alkışlar) 
ADİL
ZOZANİ (Hakkâri) – Teşekkür ederim Sayın Başkan.
Bu
önergeyi Hükûmet üyelerinin kabul etmeyeceğini çok iyi biliyoruz. Yani
tecrübelerimizle, biz sonucu önceden kestirebilecek durumdayız, artık bu
Mecliste nelerin olup biteceğini biliyoruz.
MUSA
ÇAM (İzmir) – Sayın Bakan da zaten gülüyor orada, katılmadığını söyledi zaten.
ADİL
ZOZANİ (Devamla) – Şimdi, bu kanun maddesi değişikliğiyle Hükûmet neyi yapmak
istiyor, maksadı nedir, açık, ortada yani gizli kapaklı bir şey yapmıyorsunuz
işin açıkçası ama bu konuyu enine boyuna bir kez daha sizinle tartışmakta fayda
vardır diye düşünüyorum. 
Hukukunu savunduğumuz insanların
geçmişte bize fiilen zarar verdiğini biliyoruz. Bakın, bugün hukukunu
savunduğumuz insanların geçmişteki uygulamalarıyla, pratikleriyle bize zarar
verdiklerini biliyoruz. O zaman da söylüyorduk “Bir gün hukuk size de lazım
olacak.” diyorduk, şimdi aynı şeyi söylüyoruz. Şimdi size söylüyoruz: Bir gün
hukuk sizin için de ihtiyaç durumuna gelecektir. Hep muktedir olmazsınız. Bir
gün hukuka ihtiyaç duyarsanız, dönüp geçmişinize baktığınız zaman çelişik bir
geçmişinizin, bir mazinizin olmaması gerekir. Bu uyarıları yapmak size bir
insanlık borcudur bizim açımızdan. 2 Mart 1994 darbesinde biz bu uyarıyı
yapmıştık. Grubunuz içerisinde o dönemde Parlamentoda olan milletvekilleri var,
Hükûmet üyesi milletvekilleri var; o zaman da bu uyarıyı yapmıştık, “Bir gün
hukuk size de lazım olacak.” demiştik, şimdi aynı şeyi söylüyoruz. 
Sizlerin üzerinde tasarrufta
bulunacağınız devletin üst düzey bürokrat sayısı oranı şu anda yaklaşık 3.200
civarında, 3.200 insanı tehlikeye atıyorsunuz. Bütün valileri ve bütün daire
başkanı ve üstü konumundaki insanları, devlet bürokrasisindeki bütün insanları
şuna zorlayacaksınız: “Ya bizim gibi olacaksınız, bizim dediklerimizi
yapacaksınız ya da işte yasa burada duruyor; sizi süreriz, iki yıl da itiraz
etmezsiniz.” Şantaj aracı olarak kullanacağınız bir kanun düzenlemesi.
Yazıktır, günahtır.
Bakın, tekrar ediyorum: Hukukunu
savunduğumuz bu insanların pek çoğunun geçmişteki uygulamaları itibarıyla bize
zarar verdikleri, hatta bize husumet beslediklerini çok iyi biliyoruz. Meclis
komisyonları çalışmaları esnasında da söyledim. Bu hukukunu savunduğumuz
insanların, biz kapıdan dışarı çıktığımızda, eğer normal oturur vaziyetteyse
oturuşunu bozup ayak ayak üstüne atan insanlar olduklarını biliyoruz ama
hukukunu ilkelerimiz çerçevesinde savunmak durumundayız. Bu hukuksuzluğa bizim rıza
göstermememiz gerektiğini Komisyon çalışmaları esnasında ifade ettik, şimdi
tekrar ifade ediyoruz. 
Hükûmetin, devletin üst düzey
bürokrasisi üzerinde tasarruf hakkının olmayacağını ifade etmiyoruz. Bakın,
Komisyon tutanaklarında sabit olan, mevcut olan görüşlerimizi burada tekrar
ifade ediyoruz. Pekâlâ, her hükûmetin, her bakanın, bakanlığın üst düzey
bürokrasisini rahat çalışabileceği insanlardan seçmesi haktır. Bu, AK PARTİ
hükûmetleri açısından da böyledir, öncekiler için de böyle olması gerekir,
bundan sonrası için de böyle olması gerekir diye düşünüyoruz. Yani, müsteşarını
rahat atasın, buna itirazımız yok; bakan yardımcısını rahat atasın, buna kimse
itiraz etmez; genel müdürlerini atasın, buna kimse itiraz etmez ama siz,
atamayla değil de yetenekleriyle bir yere gelen, üreten pozisyondaki insanları,
sahadaki insanları ta şube müdürlerine kadar keyfî bir uygulamayla “İlla biz
düzenleyeceğiz.” derseniz büyük bir yanlış yapmış olursunuz. Çukurca İlçe Millî
Eğitim Müdürünün Ankara’dan belirlenip belirlenmemesinin size ne faydası var?
Ya da nereden bileceğiz mevcut olandan daha iyisini atayacağınızı?
(Mikrofon otomatik cihaz tarafından
kapatıldı)
ADİL ZOZANİ (Devamla) – Hangi
kriterlere göre atama yapacağınızı nereden bileceğiz, neyinize güveneceğiz?
Nasıl böyle bir subjektif kanun düzenleme yöntemine “evet” diyeceğiz? Ne
oluyorsunuz da sizin yapacağınız her türlü tasarrufa gözü kapalı inanmak durumunda
olalım, güvenmek durumunda olalım? Değil siz, hiçbir hükûmetin gözü kapalı bir
uygulamasına bu şekilde gözü kapalı “evet” demek mümkün değildir. Tek güvence
vardır; yasalardır, kanunlardır. Yasalar bu işte güvencedir, uygulamanın
güvencesidir. Siz bu uygulamanın güvencesini de kendinize göre düzenlerseniz
büyük bir haksızlık yapmış olursunuz bu maddede olduğu gibi. Daha pek çok
maddede haksız uygulamalara sebebiyet verecek düzenlemeler vardır ama bu
tasarının en garabet içeren maddesi budur. 
Teşekkür ediyorum. (HDP ve CHP
sıralarından alkışlar) 
BAŞKAN – Teşekkür ediyorum. 
Önergeyi oylarınıza sunuyorum: Kabul
edenler… 
YUSUF HALAÇOĞLU (Kayseri) – Karar yeter
sayısı istiyorum. 
BAŞKAN – Karar yeter sayısı arayacağım.
Kabul edenler… Kabul etmeyenler… 
Kâtip üyeler arasında anlaşmazlık var. 
Elektronik cihazla oylama yapacağız. 
Bir dakika süre veriyorum. 
(Elektronik cihazla oylama yapıldı)
BAŞKAN – Sayın milletvekilleri, karar
yeter sayısı vardır, önerge kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
Birleşime beş dakika ara veriyorum. 
 Kapanma
Saati: 19.25
BEŞİNCİ OTURUM
Açılma Saati: 19.26
BAŞKAN: Başkan Vekili Sadık YAKUT
KÂTİP ÜYELER: Muharrem IŞIK (Erzincan), Bayram ÖZÇELİK (Burdur)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 131’inci Birleşiminin
Beşinci Oturumunu açıyorum. 
639
sıra sayılı Kanun Tasarısı’nın görüşmelerine kaldığımız yerden devam edeceğiz. 
Komisyon? Yok. 
Ertelenmiştir. 
5’inci
sıraya alınan Türkiye Cumhuriyeti Hükümeti ile Azerbaycan Cumhuriyeti Hükümeti
Arasında Trans Anadolu Doğal Gaz Boru Hattı Sistemine İlişkin Hükümetlerarası
Anlaşmanın Eki Türkiye Cumhuriyeti Hükümeti ve The Trans Anatolian Gas Pipeline
Company B. V. Arasında Trans- Anadolu Doğal Gaz Boru Hattı Sistemi Hakkında Ev
Sahibi Hükümet Anlaşmasına İlişkin Değişikliğin Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız. 
5.-
Türkiye Cumhuriyeti Hükümeti ile Azerbaycan Cumhuriyeti Hükümeti Arasında Trans
Anadolu Doğal Gaz Boru Hattı Sistemine İlişkin Hükümetlerarası Anlaşmanın Eki
Türkiye Cumhuriyeti Hükümeti ve The Trans Anatolian Gas Pipeline Company B. V.
Arasında Trans- Anadolu Doğal Gaz Boru Hattı Sistemi Hakkında Ev Sahibi Hükümet
Anlaşmasına İlişkin Değişikliğin Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/947) (S. Sayısı: 642)
BAŞKAN
– Komisyon? Yok. 
Ertelenmiştir.

Bundan
sonra da Komisyonun bulunmayacağı anlaşıldığından, alınan karar gereğince,
kanun tasarı ve teklifleri ile komisyonlardan gelen diğer işleri sırasıyla
görüşmek için, 13 Ağustos 2014 Çarşamba günü saat 14.00’te toplanmak üzere
birleşimi kapatıyorum. 
 Kapanma
Saati:19.27





(x) 639 S. Sayılı Basmayazı 15/7/2014
tarihli 116’ncı Birleşim Tutanağı’na eklidir.




