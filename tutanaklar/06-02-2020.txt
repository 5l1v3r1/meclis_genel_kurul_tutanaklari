



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 53’üncü
Birleşim
 6
Şubat 2020 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Eyüp Ersoy’un, doğal afetlere ve devletin
yaptığı yardımlara ilişkin gündem dışı konuşması

V.- AÇIKLAMALAR
1.- Kayseri Milletvekili Dursun Ataş’ın, Hakkâri ili Çukurca ilçesinde
el bombasının patlaması sonucu şehit düşen hemşehrisi Piyade Sözleşmeli Er
Özgür Çelik’e Allah’tan rahmet dilediğine, Kayseri ilinde yaşanan fırtınanın
neden olduğu hasarların giderilmesi konusunda ilgili kurumları göreve davet
ettiğine ilişkin açıklaması
2.- Artvin Milletvekili Uğur Bayraktutan’ın, Van ili Bahçesaray
ilçesinde meydana gelen çığ faciasında şehit olan hemşehrisi Özen Akşam’a ve
tüm Mehmetçiklere Allah’tan rahmet dilediğine ilişkin açıklaması
3.- İzmir Milletvekili Fehmi Alpay Özalan’ın, Sabiha Gökçen
Havalimanı’nda yaşanan elim kazada hayatını kaybeden vatandaşlarımıza Allah’tan
rahmet dilediğine ilişkin açıklaması
4.- İzmir Miletvekili Yaşar Kırkpınar’ın, İzmir-İstanbul seferini yapan
uçağın Sabiha Gökçen Havalimanı’nda pisten çıkması ve Van ili Bahçesaray
ilçesinde çığ düşmesi sonucu hayatını kaybeden vatandaşlara Allah’tan rahmet
dilediğine ilişkin açıklaması

5.- Adana Milletvekili Ayhan Barut’un, Elâzığ ve Malatya depreminde, Van
ili Bahçesaray ilçesinde meydana gelen çığ felaketlerinde ve İstanbul’daki uçak
kazasında hayatını kaybeden yurttaşlara Allah’tan rahmet dilediğine ve devlet
ile milletin göstermiş olduğu yüce dayanışma duygusunun her türlü takdire şayan
olduğuna ilişkin açıklaması
6.- Ordu Milletvekili Mustafa Adıgüzel’in, Ordu ili Çaybaşı ilçesi
İlküvez Mahallesi sakinlerinin bölgelerinde kurulması planlanan katı atık
düzenli depolama alanına yönelik tepkilerine ve yaşanılan hukuk garabetine
ilişkin açıklaması
7.- Kocaeli Milletvekili İlyas Şeker’in, İstanbul ilinde yaşanan uçak
kazasında ve Van ili Bahçesaray ilçesinde meydana gelen çığ felaketinde şehit
olan hemşehrileri Jandarma Astsubay Fatih Karagöz ile Jandarma Uzman Çavuş
Özgür Işık’a ve tüm şehitlere Allah’tan rahmet dilediğine, doğal afetlerde can
kaybının en aza indirilmesinde arama kurtarma ve ilk yardımın önemine ilişkin açıklaması
8.- Hatay Milletvekili Lütfi Kaşıkçı’nın, Hatay ilinin hâlâ altyapı ve
kanalizasyon bekleyen ilçeleri olduğuna ve yaşanılan mağduriyetin giderilmesi
gerektiğine ilişkin açıklaması
9.- Adıyaman Milletvekili Abdurrahman Tutdere’nin, can ve mal kayıpları
yaşanmadan Adıyaman ili başta olmak üzere Doğu Anadolu fay hattı üzerinde
bulunan yerleşim birimlerinde gerekli tedbirlerin alınması konusunda
Cumhurbaşkanlığına ve ilgili bakanlıklara çağrıda bulunduğuna ilişkin
açıklaması
10.- Eskişehir Milletvekili Jale Nur Süllü’nün, Van ili Bahçesaray
ilçesinde meydana gelen çığ faciasında şehit olan hemşehrisi Uzman Onbaşı
Tarkan Karaca’ya Allah’tan rahmet dilediğine, yaşanılan fırtına sonucu
Eskişehir ili Mihalgazi, Sarıcakaya ve Günyüzü ilçelerinde meydana gelen maddi
hasar nedeniyle Eskişehirli çiftçilere destek verilmesi çağrısında bulunduğuna
ilişkin açıklaması
11.- Mersin Milletvekili Ali Cumhur Taşkın’ın, İzmir-İstanbul seferini
yapan uçağın Sabiha Gökçen Havalimanı’nda pisten çıkması ve Van ili Bahçesaray
ilçesinde çığ düşmesi sonucu hayatını kaybeden vatandaşlara Allah’tan rahmet
dilediğine ilişkin açıklaması
12.- Balıkesir Milletvekili Fikret Şahin’in, 6 Şubat Mustafa Kemal
Atatürk’ün Balıkesir’e gelişinin 97’nci yıl dönümüne ilişkin açıklaması
13.- Afyonkarahisar Milletvekili Burcu Köksal’ın, Van ilindeki çığ
felaketinde ve İstanbul ilindeki uçak kazasında yaşamını yitiren vatandaşlara
Allah’tan rahmet dilediğine, Afyonkarahisar ili merkez ilçesinde Atatürk
İlkokulu ile Şemsettin Karahisarı Ortaokulu öğrencilerinin ortak kullandığı
okul bahçesinde kartopu oynarken vücutlarında yanıklar oluşması olayının
takipçisi olacaklarına ilişkin açıklaması
14.- Osmaniye Milletvekili Mücahit Durmuşoğlu’nun, Suriye’nin İdlib
kentinde şehit düşen hemşehrisi Uzman Çavuş Serkan Deprem’e, Elâzığ depreminde,
Van ili Bahçesaray ilçesinde meydana gelen çığ felaketlerinde ve Sabiha Gökçen
Havalimanı’nda yaşanan uçak kazasında hayatını kaybeden vatandaşlara Allah’tan
rahmet dilediğine, Brüksel’de düzenlenen Avrupa Parlamentosunda Yunan
Milletvekili Ioannis Lagos’un Türk Bayrağı’nı yırtması olayını şiddetle
kınadığına ilişkin açıklaması
15.- Gaziantep Milletvekili İmam Hüseyin Filiz’in, Van ili Bahçesaray
ilçesindeki çığ felaketlerinde ve Sabiha Gökçen Havalimanı’ndaki uçak kazasında
hayatını kaybeden vatandaşlara Allah’tan rahmet dilediğine, yaşanan
felaketlerin can ve mal kayıplarını en aza indirecek tedbirler alınması
gerektiğini gösterdiğine, 6 Şubat Osman Bölükbaşı’nın ölümünün 18’inci yıl
dönümüne ilişkin açıklaması
16.- Bursa Milletvekili Nurhayat Altaca Kayışoğlu’nun, İnşaat
Mühendisleri Odası Bursa Şube Başkanı Mehmet Albayrak’ın olası bir Bursa
depremi için yapılması gerekenlere yönelik açıklamasına ilişkin açıklaması

17.- Mersin Milletvekili Olcay Kılavuz’un, 6 Şubat Osman Bölükbaşı’nın
vefatının 18’inci yıl dönümüne, Elâzığ ve Malatya illerindeki deprem, İdlib
şehitleri, Van ili Bahçesaray ilçesindeki çığ felaketi ve Sabiha Gökçen
Havalimanı’ndaki uçak kazasıyla ülkemizin 2020 yılına tarifsiz acılarla
başladığına ilişkin açıklaması
18.- Kahramanmaraş Milletvekili Sefer Aycan’ın, tüm şehitlerimize
Allah’tan rahmet dilediğine, enkazdan ve çığ altından insan kurtarılması ile
acil sağlık hizmetlerinin uzmanlık gerektirdiğine ilişkin açıklaması
19.- Samsun Milletvekili Neslihan Hancıoğlu’nun, Van ilindeki çığ
felaketinde ve İstanbul ilindeki uçak kazasında hayatını kaybeden vatandaşlara
Allah’tan rahmet dilediğine, borç batağında olan çftçi, esnaf ve sanayiciler
için tedbirler alınması gerektiğine ilişkin açıklaması
20.- Aydın Milletvekili Süleyman Bülbül’ün, Van ilinde yaşanan çığ
felaketinde şehit olan hemşehrisi Uzman Çavuş Muammer Keskin’e Allah’tan rahmet
dilediğine ilişkin açıklaması
21.- Kahramanmaraş Milletvekili İmran Kılıç’ın, tüm şehitlere ve
hemşehrisi Uzman Onbaşı Mesut Deniz’e Allah’tan rahmet dilediğine, riskleri
asgariye indirmek için gereken tedbirlerin alınması gerektiğine ilişkin
açıklaması
22.- İzmir Milletvekili Tamer Osmanağaoğlu’nun, İzmir-İstanbul seferini
yapan uçağın Sabiha Gökçen Havalimanı’nda pisten çıkması ve Van ili Bahçesaray
ilçesinde çığ düşmesi sonucu hayatını kaybeden vatandaşlara Allah’tan rahmet
dilediğine ilişkin açıklaması
23.- İzmir Milletvekili Atila Sertel’in, Suriye’nin İdlib kentinde, Van
ilindeki çığ felaketlerinde ve İstanbul ilindeki uçak kazasında hayatını
kaybeden vatandaşlara ve şehitlere Allah’tan rahmet dilediğine, ambulans ile
yaralılara yardım konusunun gözden geçirilmesinin önemli olduğuna ilişkin
açıklaması
24.- İzmir Milletvekili Dursun Müsavat Dervişoğlu’nun, Malatya ve Elâzığ
illerindeki deprem felaketi, Suriye’nin İdlib kentinden gelen acı haberler, Van
ili Bahçesaray ilçesindeki çığ felaketleri ve İstanbul ilinde yaşanılan uçak
kazasının sıkıntılı günler geçirilmesine vesile olduğuna ve bu olaylarda
hayatını kaybeden şehitler ile vatandaşlara Cenab-ı Allah’tan rahmet
dilediğine, sorumlulukların üst düzeye çıkarılması, ihmal söz konusu ise
sorumlularının belirlenmesi gerektiğine ilişkin açıklaması
25.- Sakarya Milletvekili Muhammed Levent Bülbül’ün, Van ili Bahçesaray
ilçesinde yaşanan çığ felaketlerinde ve İzmir-İstanbul seferini yapan uçağın
piste inişi sırasında meydana gelen kazada hayatını kaybeden vatandaşlar ile
şehitlere Allah’tan rahmet dilediklerine, Giresun ili Duroğlu beldesinde
heyelan meydana geldiğine, 6 Şubat Osman Bölükbaşı’nın vefatının 18’inci
seneidevriyesine, Avrupa Parlamentosu çatısı altında tertiplenen toplantıda
teröristlerin yer almasını kınadıklarına ilişkin açıklaması
26.- İstanbul Milletvekili Hakkı Saruhan Oluç’un, Elâzığ ve Malatya
illerindeki depremde, Van ilindeki çığ felaketlerinde, Sabiha Gökçen
Havalimanı’nda yaşanan uçak kazasında hayatını kaybedenlere Allah’tan rahmet
dilediğine, ardı ardına yaşananların felaketler karşısında yeterince hazırlıklı
olunmadığını gösterdiğine, partilerin ortak önergesiyle gerek deprem gerekse
çığ konularının konuşulması gerektiğine, Eş Genel Başkanlarının Başkanlığında
HDP’li vekillerden olaşan bir heyetin Van ili Bahçesaray ilçesine gittiğine ve
böyle zamanlarda toplumda dayanışma ruhunun büyümesinin önemli olduğuna, içinde
bulunulan koşullarda 161 sıra sayılı Kanun Teklifi’nin görüşmelerine katılmayı
uygun bulmadıklarına ilişkin açıklaması
27.- Manisa Milletvekili Özgür Özel’in, Van ili Bahçesaray ilçesindeki
çığ felaketlerinde ve İstanbul’da yaşanılan uçak kazasında hayatını kaybeden
vatandaşlara Allah’tan rahmet dilediklerine, AKUT Genel Başkanı Recep Şalcı’nın
Van ilinde yaşanılan çığ felaketine yönelik açıklamalarını dikkate değer
bulduklarına, Sabiha Gökçen Havaalanı’nda yardıma giden ekibin kaza geçirmesinin
arama kurtarma faaliyetlerindeki zafiyeti ortaya koyduğuna, Ulaştırma ve
Altyapı Bakanının yaşanılan uçak kazasından bir gün önce yaptığı
açıklamasındaki “Pist çok yoruldu, her gece bakım yapıyoruz.” ifadesine,
bugünkü birleşimde grup önerisi vermediklerine ve 161 sıra sayılı Kanun
Teklifi’nin tartışmalı maddesine gelindiğinde Meclis çalışmalarının
sonlandırılması konusunda ortak mutabakatın olduğuna, şehir hastanelerine, bir
milletvekilinin “Hatanın tarafı olmayan mükelleflere paralarının iade edilmemesi
haksız bir cezalandırma değil midir?” sorusuna Hazine ve Maliye Bakanının
verdiği cevaba, Cumhurbaşkanı Recep Tayyip Erdoğan’ın 10 Kasım Atatürk’ü Anma
Töreni konuşmasının kitapçık hâline getirilerek okullara dağıtılmasına ilişkin
açıklaması
28.- Ankara Milletvekili Servet Ünsal’ın, İstanbul Üniversitesi Tıp
Fakültesinde bir doktorun hastasına mezhep üzerinden ayrımcılık yaptığına ve
olayla ilgili başlatılan hukuki süreci yakından takip edeceğine ilişkin
açıklaması
29.- Çankırı Milletvekili Muhammet Emin Akbaşoğlu’nun, Malatya ve Elâzığ
illerindeki depremde, Suriye’nin İdlib kentindeki hain saldırıda, Van ilindeki
çığ felaketlerinde, İstanbul ilindeki uçak kazasında hayatını kaybeden
vatandaşlara ve şehitlere Allah’tan rahmet dilediklerine, gücünü ve metanetini
tüm dünyaya defalarca gösteren aziz milletimizin bu zor dönemi de devlet,
millet kaynaşmasıyla atlatacağına, 6 Şubat Osman Bölükbaşı’yı ölümünün 18’inci
yıl dönümünde rahmetle yâd ettiğine, Avrupa Birliğinin terör örgütleri
listesinde yer alan PKK terör örgütü elebaşları ile destekçilerinin Avrupa
Parlamentosunda düzenlenen etkinliğe katılmalarına izin verilmesini
kınadıklarına, nasıl seksen yıldır cumhurbaşkanları devleti ve milleti temsil
ettiyse bugün de Cumhurbaşkanının devleti ve milleti temsil ettiğine, yaşanan
felaketler münasebetiyle grup başkan vekillerinin Genel Kurul çalışmalarıyla
ilgili ortak kararına ilişkin açıklaması
30.- Manisa Milletvekili Özgür Özel’in, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
31.- Çankırı Milletvekili Muhammet Emin Akbaşoğlu’nun, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
32.- İstanbul Milletvekili Mehmet Akif Hamzaçebi’nin, 161 sıra sayılı
Kanun Teklifi’nin 15’inci maddesiyle kentsel rantların vergilendirilmesi olarak
ifade edilebilecek bir ilkeden hareket edilmekle birlikte bu rantların
vergilendirilmesi ya da kamuya aktarılması yönünde yeterli düzenlemenin
yapılmadığına ve uygulamada yaratacağı sorunlara ilişkin açıklaması
33.- İstanbul Milletvekili Mustafa Demir’in, İstanbul Milletvekili
Mehmet Akif Hamzaçebi’nin yaptığı açıklamasındaki bazı ifadelerine ilişkin
açıklaması
34.- İstanbul Milletvekili Mehmet Akif Hamzaçebi’nin, İstanbul
Milletvekili Mustafa Demir’in yaptığı açıklamasındaki bazı ifadelerine ilişkin
açıklaması
35.- Çankırı Milletvekili Muhammet Emin Akbaşoğlu’nun, İstanbul
Milletvekili Yavuz Ağıralioğlu’nun 161 sıra sayılı Kanun Teklifi’nin 16’ncı
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması

VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Yurtdışı Türkler ve
Akraba Topluluklar Alt Komisyonunun 9-14 Şubat 2020 tarihleri arasında Almanya,
Belçika ve Hollanda’ya ziyarette bulunmasına ilişkin tezkeresi (3/1066)


VII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- İstanbul Milletvekili Mustafa Demir ile 70 Milletvekilinin Coğrafi
Bilgi Sistemleri ile Bazı Kanunlarda Değişiklik Yapılması Hakkında Kanun
Teklifi (2/2512) ve Bayındırlık, İmar, Ulaştırma ve Turizm Komisyonu Raporu (S.
Sayısı: 161)

VIII.- YAZILI SORULAR VE CEVAPLARI
1.- Mersin Milletvekili Rıdvan Turan’ın, Mersin’deki yağışlardan olumsuz
etkilenen üreticilerin ve mevsimlik tarım işçilerinin mağduriyetlerinin
giderilmesine ilişkin sorusu ve Tarım ve Orman Bakanı Bekir Pakdemirli’nin
cevabı (7/23599)
6 Şubat 2020 Perşembe
BİRİNCİ OTURUM
Açılma Saati: 14.04
BAŞKAN: Başkan Vekili Celal ADAN
KÂTİP ÜYELER: Şeyhmus DİNÇEL (Mardin), Barış KARADENİZ
(Sinop)
-----0-----
BAŞKAN
– Türkiye Büyük Millet Meclisinin 53’üncü Birleşimini açıyorum. 
Toplantı
yeter sayısı vardır, görüşmelere başlıyoruz. 
Gündeme
geçmeden önce 1 sayın milletvekiline gündem dışı söz vereceğim. 
Gündem
dışı söz, doğal afetler ve devletimizin yaptığı yardımlar hakkında söz isteyen
İstanbul Milletvekili Eyüp Özsoy’a aittir.
Buyurun
Sayın Özsoy. 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Eyüp Özsoy’un, doğal afetlere ve devletin
yaptığı yardımlara ilişkin gündem dışı konuşması
EYÜP
ÖZSOY (İstanbul) – Sayın Başkan, değerli milletvekilleri; yaşamış olduğumuz
doğal afetler ve devletimizin yapmış olduğu yardımlarla ilgili gündem dışı söz
almış bulunmaktayım. Yüce heyetinizi ve ekranları başında bizleri izleyen aziz
milletimizi saygıyla selamlıyorum.
Sözlerime
başlamadan önce, geçtiğimiz günlerde Elâzığ, Malatya, Van illerimizde meydana
gelen afetlerde ve dün, seçim bölgem olan İstanbul’da yaşanan uçak kazasında
hayatını kaybeden vatandaşlarımıza Allah’tan rahmet, yaralılarımıza acil
şifalar diliyorum. Bu vesileyle deprem, afet ve kazalardan etkilenen tüm
vatandaşlarıma da geçmiş olsun dileklerimi iletiyorum.
Yaşadığımız
tüm bu afetlerde, Allah’a hamdolsun ki ülkemiz, tarihinin en hızlı ve etkili
afete müdahale faaliyetlerini gerçekleştirmiştir. Başta AFAD olmak üzere,
Jandarma, Sağlık Bakanlığı, İtfaiye teşkilatları, Kızılay, UMKE ve devletimizin
tüm kurumları; 7.171 personel ve 661 araç deprem bölgesindeki vatandaşlarımızın
hizmetine sunulmuştur. Sadece İstanbul ilimizden ilk üç saat içerisinde 300
arama kurtarma uzman görevli personeli ve 8 adet tam donanımlı araç ve
ekipmanın Elâzığ’daki deprem bölgesine ulaşmış olması bile devletimizin ne kadar
hızlı hareket ettiğini göstermektedir. 
Deprem
haberinin alınmasıyla birlikte, Sayın Cumhurbaşkanımızın talimatlarıyla afet
bölgesine İçişleri Bakanımız, Sağlık Bakanımız ve Çevre ve Şehircilik Bakanımız
hemen hareket etmiş, olay yerinde incelemeler yaparak gerekli tedbirleri ve
önlemleri almışlardır. Diğer tüm bakanlarımız da kendi görev alanlarıyla ilgili
olarak, depremden etkilenen vatandaşlarımıza destek olmuş ve olmaya devam
etmektedir. 
Şu
ana kadar, Elâzığ’da 4 konteyner kent kurulması planlanmış olup toplamda 2.490
konteyner kurulumu için gerekli çalışmalar başlamıştır. AFAD tarafından Elâzığ
ve Malatya Valiliklerimize 25 milyon TL acil yardım ödeneği hâlihazırda
gönderilmiş durumdadır. Ayrıca, AFAD ve Türk Kızılayı lojistik depolarından
30.453 aile çadırı, 400 genel maksatlı çadır, 46.084 yatak, 102.083 battaniye,
3.244 uyku seti, 11.730 ısıtıcı deprem bölgelerine sevk edilmiştir. Elâzığ ve
Malatya’da 4 bini aşkın hanemiz ziyaret edilmiş ve 14 bin kişiyle destek
görüşmeleri yapılmıştır. Ayrıca, Türkiye'nin her yerinden vatandaşlarımız ve
sivil toplum kuruluşlarımız deprem bölgesindeki kardeşlerimiz için seferber
olmuştur.
Sayın
Cumhurbaşkanımız Recep Tayyip Erdoğan’ın da belirttiği gibi, bu tür afetlerin
bizler için bir imtihan olduğunun bilincinde olarak milletçe her zaman sabırla
hareket ettik ve etmeye de devam edeceğiz. “Komşusu açken tok olarak geceleyen
kişi olgun mümin değildir.” diyen, insanlığın son uyarıcısı ve son Peygamber
Hazreti Muhammed Mustafa’nın (SAV) ümmeti olarak milletimiz dünyaya bir kez
daha birlik ve beraberliğin en güzel örneklerinden birini göstermiştir.
Sizlerin huzurunda, bu duyarlılığı gösteren tüm vatandaşlarıma teşekkürlerimi
arz ediyorum.
İktidara
geldiğimiz günden bugüne kadar, AK PARTİ hükûmetleri olarak deprem ve doğal
afetlerle ilgili konuya hassasiyet gösterdik ve milletimiz için birçok icraatta
bulunduk. Sadece 99 depreminin yaralarını sarmak için 103 milyar TL yatırım
yapıldı. Van, Kütahya, Bingöl, Afyonkarahisar depremlerinin ardından,
vatandaşlarımıza 80 bine yakın konut yapılıp teslim edildi. Depreme dayanıksız
binaların dönüşümü için kira yardımı, hibe, kamulaştırma, harç muafiyeti, bina
inşaatı için 61 milyar liraya yakın kaynak kullanıldı. Görüldüğü üzere, gerek
toplanan yardımlar ve gerekse de millî bütçemizden harcanan 110 milyar TL
vatandaşlarımızın yaralarını sarmak için kullanıldı.
Bununla
birlikte, ülkemiz, sadece yurt içinde değil yurt dışında da 5 kıtada 50’den
fazla ülkenin yardımına koşarak bu manada dünya lideri konumuna geldi. Yapılan
yardımların yanında AFAD çalışanlarımız da bu ülkelere gönderilerek destek
olundu. Türkiye Cumhuriyeti dil, din, ırk ayrımı yapmaksızın yapmış olduğu bu
yardımlarla sadece Müslümanların değil bütün insanlığın da umudu hâline geldi.
Devletimiz her zaman milletimizin ve yardıma ihtiyacı olan herkesin yanındadır
ve yanında olmaya devam edecektir; bundan hiç kimsenin şüphesi olmasın.
“Rabb’im
ülkemizi ve aziz milletimizi her türlü felaketlerden muhafaza eylesin.”
duasıyla hepinizi saygıyla selamlıyorum. (AK PARTİ sıralarından alkışlar) 
BAŞKAN
– Dursun Bey, şehidimiz münasebetiyle söz talebiniz var; buyurun.
V.- AÇIKLAMALAR
1.- Kayseri Milletvekili Dursun Ataş’ın, Hakkâri ili Çukurca ilçesinde
el bombasının patlaması sonucu şehit düşen hemşehrisi Piyade Sözleşmeli Er
Özgür Çelik’e Allah’tan rahmet dilediğine, Kayseri ilinde yaşanan fırtınanın
neden olduğu hasarların giderilmesi konusunda ilgili kurumları göreve davet
ettiğine ilişkin açıklaması
DURSUN
ATAŞ (Kayseri) – Teşekkürler Sayın Başkan.
Hakkâri’nin
Çukurca ilçesinde el bombası patlaması sonucu, seçim bölgem Kayseri’nin Develi
ilçemiz nüfusuna kayıtlı Özgür Çelik kardeşimiz şehit olmuştur. Şehidimize
Allah’tan rahmet, ailesine başsağlığı ve sabır diliyorum; ruhu şad, mekânı
cennet olsun.
Ülke
olarak peş peşe derin acılar yaşadığımız bugünlerde, seçim bölgem Kayseri’de
dün itibarıyla, saatteki hızı 90 kilometreye ulaşan, yer yer 120 kilometre hıza
çıkan şiddetli rüzgâr meydana gelmiştir. Şehir merkezinde ve ilçelerde şiddetli
bir şekilde hissedilen fırtınada can kaybı yaşanmamış olması sevindiricidir.
Fırtına sonucu şehirde büyük hasarlar meydana gelmiştir. 
Mal
kaybına uğrayan vatandaşlarımızın zararlarının ve mağduriyetlerinin giderilmesi
konusunda ilgili kurumları göreve davet ederken hemşehrilerime geçmiş olsun
dileklerimi sunuyorum. 
Saygılarımla.
BAŞKAN
– Uğur Bey, buyurun.
2.- Artvin Milletvekili Uğur Bayraktutan’ın, Van ili Bahçesaray
ilçesinde meydana gelen çığ faciasında şehit olan hemşehrisi Özen Akşam’a ve
tüm Mehmetçiklere Allah’tan rahmet dilediğine ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkan.
Van
Bahçesaray’da meydana gelen çığ faciasında Artvinli hemşehrimiz, Artvin Ardanuç
Bulanık köyünden evladımız Özen Akşam da şehit olmuştur diğer
Mehmetçiklerimizle beraber. 
Bu
üzücü olay neticesinde şehit olan tüm Mehmetçiklerimize Allah’tan rahmet
diliyorum. Aynı şekilde, değerli hemşehrime Allah’tan rahmet diliyorum, Türk
milletinin başı sağ olsun. Büyük acıları paylaşıyorum. Yaralı kurtulanlara acil
şifalar diliyorum.
Yarın
şehidimizi Artvin Ardanuç Bulanık köyünde sonsuzluğa uğurlayacağız. Bu
vesileyle bu fırsatı verdiğiniz için teşekkür ediyorum Sayın Başkanım. 
Şehitlerimizi
bir kere daha rahmetle anıyorum, mekânları cennet olsun diyorum.
Saygılar
sunuyorum.
BAŞKAN
– Alpay Bey, İzmir’den de şehidimiz var;, buyurun.
3.- İzmir Milletvekili Fehmi Alpay Özalan’ın, Sabiha Gökçen
Havalimanı’nda yaşanan elim kazada hayatını kaybeden vatandaşlarımıza Allah’tan
rahmet dilediğine ilişkin açıklaması
FEHMİ
ALPAY ÖZALAN (İzmir) - Sayın Başkan, değerli milletvekilleri; dün akşam yaşanan
elim kazada hayatını kaybeden vatandaşlarımıza Allah’tan rahmet, yaralılarımıza
acil şifalar dilerim.
BAŞKAN
– Yaşar Kırkpınar…
4.- İzmir Miletvekili Yaşar Kırkpınar’ın, İzmir-İstanbul seferini yapan
uçağın Sabiha Gökçen Havalimanı’nda pisten çıkması ve Van ili Bahçesaray
ilçesinde çığ düşmesi sonucu hayatını kaybeden vatandaşlara Allah’tan rahmet
dilediğine ilişkin açıklaması
YAŞAR
KIRKPINAR (İzmir) – Dün akşam, İzmir-İstanbul seferini yapan uçak kazasında
hayatını kaybeden vatandaşlarımıza Allah’tan rahmet, yaralılarımıza acil
şifalar diliyoruz. 
Yine,
dün çığ düşmesi sonucu Van’da meydana gelen elim kaza sonucu şehit olan
güvenlik güçlerimize ve vatandaşlarımıza Allah’tan rahmet, yaralılarımıza acil
şifalar diliyorum.
BAŞKAN
– Sayın milletvekilleri, şimdi sisteme giren ilk 15 milletvekiline yerlerinden
birer dakika süreyle söz vereceğim.
Sayın
Barut…
5.- Adana Milletvekili Ayhan Barut’un, Elâzığ ve Malatya depreminde, Van
ili Bahçesaray ilçesinde meydana gelen çığ felaketlerinde ve İstanbul’daki uçak
kazasında hayatını kaybeden yurttaşlara Allah’tan rahmet dilediğine ve devlet
ile milletin göstermiş olduğu yüce dayanışma duygusunun her türlü takdire şayan
olduğuna ilişkin açıklaması
AYHAN
BARUT (Adana) – Sayın Başkan, Elâzığ ve Malatya depreminin yaralarını sarmaya
çalışırken şimdi de Van’da meydana gelen çığ felaketi ve İstanbul’daki uçak
kazasıyla yüreklerimiz dağlandı. Can kurtarmak için can veren kahraman
askerlerimizi ve güvenlik güçlerimizi, arama kurtarma görevlilerimizi, hayatını
kaybeden yurttaşlarımızı rahmet ve minnetle anıyoruz. 
Bu
süreçte görüldü ki halkımız tüm yaşanan acıları insanüstü bir gayret ve
toplumsal dayanışma duygusuyla bertaraf etmek için seferber oldu. Hiçbir ayrım
gözetmeksizin devletin ve milletin göstermiş olduğu bu yüce dayanışma duygusu
her türlü takdire şayandır. Deprem gerçeğine karşı her türlü tedbirin alınması
için yetkililer harekete geçmelidir. Çığ gibi bir felaketle mücadele ederken
çağın gerektirdiği gibi bilimsel ve profesyonel arama kurtarma çalışmaları
organize edilmelidir. İlgili kurum ve kişilerin acil durumlara ilişkin
yurttaşlarımız için ülke genelinde eğitim planlaması yapılmalıdır. 
Tekrar
ülkemize geçmiş olsun diyoruz. 
BAŞKAN
– Sayın Adıgüzel…
6.- Ordu Milletvekili Mustafa Adıgüzel’in, Ordu ili Çaybaşı ilçesi
İlküvez Mahallesi sakinlerinin bölgelerinde kurulması planlanan katı atık
düzenli depolama alanına yönelik tepkilerine ve yaşanılan hukuk garabetine
ilişkin açıklaması
MUSTAFA
ADIGÜZEL (Ordu) – Ordu Çaybaşı İlküvez’de köylülerin çöpe karşı kadını,
erkeğiyle direnişleri devam etmektedir. Yerel idare halka terörist muamelesi
yapıp karakolda sorguya çekmek dâhil her türlü yöntemle alandan uzaklaştırmayı
başaramayınca, köylüleri alandan uzaklaştırmak ve gerekirse tutuklamak için 3
belediye çalışanına halktan 27 kişiyi şikâyet ettiriyor. Tabii, genel ceza
kanunları delil istiyor, tutuklama öyle kolay değil. Bu nedenle, buraya dikkat:
Bu şikâyetler 6284 sayılı Ailenin Korunması ve Kadına Karşı Şiddetin
Önlenmesine Dair Kanun kapsamına alınıp, sorgusuz sualsiz karar alınıp bu
kişilere tebliğ ediliyor. Şikâyet edenler ile edilenler arasında hiçbir resmî
ya da gayriresmî aile hukuku yok, şaka gibi. Karar sonrası, yapılan operasyonla
da birçok kadın ezilip coplanıyor. Böylece, Türkiye’de, Ailenin Korunması ve
Kadına Karşı Şiddetin Önlenmesine Dair Kanun’la kadınlar şiddete uğruyor, çöp
alanları korunuyor. Ben buradan, Adalet Bakanlığını da siyasi baskıya boyun
eğerek bu hukuk garabetine yol açan hâkim hakkında gereğini yapmaya davet
ediyorum. 
BAŞKAN
– Sayın Şeker…
7.- Kocaeli Milletvekili İlyas Şeker’in, İstanbul ilinde yaşanan uçak
kazasında ve Van ili Bahçesaray ilçesinde meydana gelen çığ felaketinde şehit
olan hemşehrileri Jandarma Astsubay Fatih Karagöz ile Jandarma Uzman Çavuş
Özgür Işık’a ve tüm şehitlere Allah’tan rahmet dilediğine, doğal afetlerde can
kaybının en aza indirilmesinde arama kurtarma ve ilk yardımın önemine ilişkin
açıklaması
İLYAS
ŞEKER (Kocaeli) – Teşekkür ediyorum Sayın Başkan.
Değerli
milletvekilleri, dün İstanbul’da yaşanan uçak kazası ile Van Bahçesaray’da
meydana gelen çığ düşmesinde hayatını kaybedenlere Allah’tan rahmet diliyorum,
yaralılara acil şifalar diliyorum. Van Bahçesaray’da meydana gelen çığ
düşmesinde görevi başında şehit olan, seçim bölgem Kocaeli Kartepe ilçemizden
Jandarma Astsubay Fatih Karagöz’e, Çayırova ilçemizden Jandarma Uzman Çavuş
Özgür Işık’a ve bütün şehitlerimize Allah’tan rahmet diliyorum, ailelerine
başsağlığı diliyorum, milletimizin başı sağ olsun. 
Ülke
olarak, mevsimlere ve hava şartlarına bağlı olmaksızın, yaşanacak deprem
riskiyle, aşırı yağmurlarda toprak kayması riskiyle, kış aylarında çığ düşmesi
riskiyle her zaman karşı karşıyayız. Yaşanan bu doğal afetlerde can kaybının en
aza indirilmesinde arama kurtarma ve ilk yardımların önemine dikkat çekiyor,
Genel Kurulu saygıyla selamlıyorum.
BAŞKAN
– Sayın Kaşıkçı…
8.- Hatay Milletvekili Lütfi Kaşıkçı’nın, Hatay ilinin hâlâ altyapı ve
kanalizasyon bekleyen ilçeleri olduğuna ve yaşanılan mağduriyetin giderilmesi
gerektiğine ilişkin açıklaması
LÜTFİ
KAŞIKÇI (Hatay) – Sayın Başkanım, teşekkür ediyorum.
Yıl
2020, Hatay’ın hâlâ altyapı ve kanalizasyon bekleyen ilçeleri var. Bunlardan en
zor durumdaki ilçemizse Hassa ilçemiz. Özellikle Aktepe ve Akbez
Mahallerimizdeki vatandaşlarımız bu sorunun bir an önce çözülmesini
yetkililerden beklemekteler. Yetkili makam olan Hatay Büyükşehir Belediyesi ise
“Bu altyapıyı ancak Çevre ve Şehircilik Bakanlığı krediyi onaylarsa yaparız.”
diyor. Buradan Hatay Büyükşehir Belediyesi ve Çevre Bakanlığına sesleniyorum:
Vatandaşlarımız zor durumda, bu kredi sorununu çözün ve hemşehrilerimiz
rahatlasın. 
BAŞKAN
– Sayın Tutdere… 
9.- Adıyaman Milletvekili Abdurrahman Tutdere’nin, can ve mal kayıpları
yaşanmadan Adıyaman ili başta olmak üzere Doğu Anadolu fay hattı üzerinde
bulunan yerleşim birimlerinde gerekli tedbirlerin alınması konusunda
Cumhurbaşkanlığına ve ilgili bakanlıklara çağrıda bulunduğuna ilişkin
açıklaması
ABDURRAHMAN
TUTDERE (Adıyaman) – Teşekkür ediyorum Sayın Başkan. 
Elâzığ
Sivrice depreminin ardından, konunun uzmanları ve bilim insanları tarafından
yapılan açıklamalara baktığımızda, Doğu Anadolu Fay Hattı’nın Adıyaman, Sincik,
Çelikhan, Gölbaşı, Türkoğlu hattında önümüzdeki süreçte bir depremin beklendiği
ifade edilmektedir. Buradan tüm kurumları uyarıyorum, başta Cumhurbaşkanlığı
olmak üzere ilgili tüm bakanlıklara çağrıda bulunuyorum: İş işten geçmeden, can
ve mal kayıpları yaşanmadan Adıyaman’daki yerleşim birimleri başta olmak üzere,
bu fay hattı üzerinde bulunan bütün yerleşim birimlerinde gerekli tedbirleri
alın, gerekli çalışmaları başlatın diyor, Genel Kurulu saygıyla selamlıyorum. 
BAŞKAN
- Sayın Süllü… 
10.- Eskişehir Milletvekili Jale Nur Süllü’nün, Van ili Bahçesaray
ilçesinde meydana gelen çığ faciasında şehit olan hemşehrisi Uzman Onbaşı
Tarkan Karaca’ya Allah’tan rahmet dilediğine, yaşanılan fırtına sonucu
Eskişehir ili Mihalgazi, Sarıcakaya ve Günyüzü ilçelerinde meydana gelen maddi
hasar nedeniyle Eskişehirli çiftçilere destek verilmesi çağrısında bulunduğuna
ilişkin açıklaması
JALE
NUR SÜLLÜ (Eskişehir) – Bahçesaray’da çığ düşmesi sonucu şehit olan kahraman
jandarmalarımız arasında yer alan Eskişehirli Uzman Onbaşı Tarkan Karaca’ya
Allah’tan rahmet, acılı ailesine ve şehrimize başsağlığı diliyorum. 
Eskişehir’imizin
Mihalgazi, Sarıcakaya ve Günyüzü ilçelerinde, dün yaşanan fırtına sonucu büyük
çaplı maddi hasar meydana geldi. Seracılık yapan Sarıcakaya ve Mihalgazi’de
seralar yerle bir olurken ürünler büyük zarar gördü. Günyüzü’nde fırtına
çatıları uçurdu, elektrik hatlarında arızalara neden oldu. 
Geçtiğimiz
yıl yaşanan sel felaketinin yaralarının henüz sarılmadığı ve verilen sözlerin
unutulduğu ilçelerimizde üretime zor koşullarda devam eden çiftçimiz perişan.
Bölge halkı acilen yardım bekliyor. 
Yüce
Meclisin huzurunda Eskişehirli çiftçilerimize destek verilmesi çağrısında
bulunuyorum. 
BAŞKAN
– Sayın Taşkın… 
11.- Mersin Milletvekili Ali Cumhur Taşkın’ın, İzmir-İstanbul seferini
yapan uçağın Sabiha Gökçen Havalimanı’nda pisten çıkması ve Van ili Bahçesaray
ilçesinde çığ düşmesi sonucu hayatını kaybeden vatandaşlara Allah’tan rahmet
dilediğine ilişkin açıklaması
ALİ
CUMHUR TAŞKIN (Mersin) - Teşekkür ederim Sayın Başkan. 
Dün
yaşanan talihsiz olaylarda meydana gelen can kayıpları milletçe hepimizi derin
üzüntüye boğdu. Van’ın Bahçesaray ilçesinde meydana gelen çığ düşmesi sonucunda
şehit düşen askerlerimize, itfaiye mensuplarımıza, korucularımıza ve hayatını
kaybeden sivil vatandaşlarımıza ve yine İstanbul Sabiha Gökçen Havalimanı’nda
yaşanan uçak kazasında hayatını kaybeden vatandaşlarımıza Allah’tan rahmet,
yakınlarına başsağlığı ve sabır, yaralılara da acil şifalar diliyorum. Cenab-ı
Hak vatanımızı, milletimizi her türlü afetlerden, kazalardan, belalardan
korusun, muhafaza eylesin. Milletçe bir ve beraber olarak afetlerden ve kazalardan
etkilenen vatandaşlarımızı, şehitlerimizin ailelerini, gazilerimizi her zamanki
gibi kucaklayacak ve onlara destek olacağız. İnşallah, bu zor günlerden
güçlenerek çıkacağız diyor, Genel Kurulu saygıyla selamlıyorum.
BAŞKAN
– Sayın Şahin…
12.- Balıkesir Milletvekili Fikret Şahin’in, 6 Şubat Mustafa Kemal
Atatürk’ün Balıkesir’e gelişinin 97’nci yıl dönümüne ilişkin açıklaması
FİKRET
ŞAHİN (Balıkesir) – Teşekkür ederim Sayın Başkan.
Bugün
Mustafa Kemal Atatürk’ün Balıkesir’e gelişinin 97’nci yıl dönümü. Atatürk,
Kurtuluş Savaşı sonrası Balıkesir’e ilk ziyaretini 6 Şubat 1923 tarihinde
gerçekleştirmiştir. Ertesi gün, 7 Şubat Çarşamba günü, Mustafa Kemal Paşa öğle
namazını kalabalık bir cemaatle birlikte Fatih Sultan Mehmet’in Sadrazamı
Zağanos Paşa tarafından yaptırılan Paşa Camisi’nde kılar, namaz sonrası
şehitler için okunan mevlide katılır, sonrasında minbere çıkarak tarihî
konuşması olan Balıkesir Hutbesi’ni okur. Balıkesir Hutbesi, Ulu Önder Mustafa
Kemal Atatürk’ün hayatında okuduğu ilk ve tek cami içi konuşmasıdır. Balıkesir
Hutbesi’nden üç gün önce, 4 Şubatta Lozan Barış Konferansı görüşmeleri kesilmiş
ve heyetimiz Türkiye'ye dönmek üzere yola çıkmıştır. Atatürk, Balıkesir Hutbesi
sayesinde Türk milletinin ve Türk ordusunun dimdik ayakta olduğu mesajını tüm
dünyaya duyurmuştur. Bu vesileyle başta Ulu Önder Mustafa Kemal Atatürk ve
silah arkadaşları olmak üzere, tüm şehit ve gazilerimizi saygı ve minnetle
anıyorum, ruhları şad olsun. (CHP sıralarından alkışlar)
BAŞKAN
– Sayın Köksal…
13.- Afyonkarahisar Milletvekili Burcu Köksal’ın, Van ilindeki çığ
felaketinde ve İstanbul ilindeki uçak kazasında yaşamını yitiren vatandaşlara
Allah’tan rahmet dilediğine, Afyonkarahisar ili merkez ilçesinde Atatürk
İlkokulu ile Şemsettin Karahisari Ortaokulu öğrencilerinin ortak kullandığı
okul bahçesinde kartopu oynarken vücutlarında yanıklar oluşması olayının
takipçisi olacaklarına ilişkin açıklaması
BURCU
KÖKSAL (Afyonkarahisar) – Öncelikli olarak Van’daki çığ felaketinde ve
İstanbul’daki uçak kazasında yaşamını yitiren vatandaşlarımıza Allah’tan
rahmet, yaralılara acil şifalar diliyoruz.
Afyonkarahisar
merkezde Atatürk ve Şemsettin Karahisari okullarının ortak kullandığı bahçede
karla oynayan çocukların vücudunda oluşan yanıklarla ilgili AFAD İl Müdürlüğü
tarafından çocuklardan alınan pantolon, çorap, ayakkabı ve okul bahçesinden
alınan su örneklerinin analiz sonuçları açıklandı. Buna göre, çocukların
vücutlarındaki yanıklara pH parametresi en yüksek olan alkali özellikteki bir
maddenin neden olduğu belirlendi. 
Şimdi,
bu doğrultuda konunun kapatılmamasını, bu maddeyi okul bahçesinde kullanan,
kullanımına izin veren ve çocukları bahçeye çıkararak hiçbir önlem almayıp
onların vücudunda yanıklar oluşmasına neden olan tüm sorumlular hakkında
gerekli cezanın verilmesini istiyor ve çocuklarımız adına konunun takipçisi
olacağımızı bir kez daha yineliyoruz. 
BAŞKAN
– Sayın Durmuşoğlu…
14.- Osmaniye Milletvekili Mücahit Durmuşoğlu’nun, Suriye’nin İdlib
kentinde şehit düşen hemşehrisi Uzman Çavuş Serkan Deprem’e, Elâzığ depreminde,
Van ili Bahçesaray ilçesinde meydana gelen çığ felaketlerinde ve Sabiha Gökçen
Havalimanı’nda yaşanan uçak kazasında hayatını kaybeden vatandaşlara Allah’tan
rahmet dilediğine, Brüksel’de düzenlenen Avrupa Parlamentosunda Yunan
Milletvekili Ioannis Lagos’un Türk Bayrağı’nı yırtması olayını şiddetle
kınadığına ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkanım.
İdlib’de
uğradıkları alçak saldırı sonucu şehit olan 7 askerimiz ve 1 sivil personelden
biri olan Düziçili hemşehrimiz şehit Uzman Çavuş Serkan Deprem’i dün yapılan
cenaze töreniyle son yolculuğuna uğurladık. Elâzığ depremi, İdlib saldırısından
sonra Van’da meydana gelen çığ felaketleri ve Sabiha Gökçen Havalimanı’nda
yaşanan uçak kazasıyla yaşadığımız acılar katlandı. Tüm bu hadiselerde hayatını
kaybeden şehitlerimize ve vatandaşlarımıza Allah’tan rahmet, yaralılarımıza
acil şifalar diliyorum.
Ayrıca,
geçtiğimiz hafta Avrupa Parlamentosu Genel Kurulunda çok çirkin bir olaya şahit
olduk: Irkçı Yunan Milletvekili Ioannis Lagos’un, haddini aşarak ve
uluslararası hukuk kurallarını hiçe sayarak kirli elleriyle bayrağımıza yönelik
sergilediği saygısızlığı şiddetle kınıyorum. Ne yaparlarsa yapsınlar, hangi
kirli oyunları oynarlarsa oynasınlar bayrağımız her yerde şerefle dalgalanmaya
devam edecek diyorum. 
Bu
vesileyle Genel Kurulu saygıyla selamlıyorum. 
BAŞKAN
– Sayın Filiz…
15.- Gaziantep Milletvekili İmam Hüseyin Filiz’in, Van ili Bahçesaray
ilçesindeki çığ felaketlerinde ve Sabiha Gökçen Havalimanı’ndaki uçak kazasında
hayatını kaybeden vatandaşlara Allah’tan rahmet dilediğine, yaşanan
felaketlerin can ve mal kayıplarını en aza indirecek tedbirler alınması
gerektiğini gösterdiğine, 6 Şubat Osman Bölükbaşı’nın ölümünün 18’inci yıl
dönümüne ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan. 
Van’ın
Bahçesaray ilçesinde 4 ve 5 Şubat tarihlerinde çığ düşmesi sonucu hayatını
kaybeden 39 vatandaşımıza Allah’tan rahmet, ailelerine başsağlığı, 75
yaralımıza da acil şifalar diliyorum. 
Ayrıca,
Sabiha Gökçen Havalimanı’nda pistten çıkan uçakta hayatını kaybeden 3
vatandaşımıza Allah’tan rahmet diliyorum. Allah her türlü doğal afetlerden
ülkemizi ve milletimizi korusun. 
Yaşadığımız
bu tür felaketler açıkça göstermektedir ki toplum olarak her an hazırlıklı olunmalı,
can ve mal kayıplarını en aza indirecek tedbirler alınmalıdır.
6
Şubat 2002 tarihinde aramızdan ayrılan, ülkemiz siyasetinde fevkalade renkli
simasıyla yeri doldurulamayan siyaset ve devlet adamı, milliyetçi lider, yiğit,
yürekli, halkın sesi olan Osman Bölükbaşı’nı rahmetle anıyorum. Onu hep
“Anadolu fırtınası” olarak hatırlayacağız diyor, saygılar sunuyorum. 
BAŞKAN
– Sayın Kayışoğlu…
16.- Bursa Milletvekili Nurhayat Altaca Kayışoğlu’nun, İnşaat
Mühendisleri Odası Bursa Şube Başkanı Mehmet Albayrak’ın olası bir Bursa
depremi için yapılması gerekenlere yönelik açıklamasına ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan.
Bugün,
Bursa’da İnşaat Mühendisleri Odası Başkanı Mehmet Albayrak, bilim insanlarıyla
birlikte yaptığı çalışma neticesindeki raporu açıkladı ve özetle, asıl konunun
fay hatları değil, depreme dayanıksız yapılar olduğu ve buna odaklanılması
gerektiği, afet acil durum eylem planına ihtiyaç duyulduğu, Bursa’daki yapı
stokunun büyük oranda kaçak yapı olduğu ve yüzde 80’inin hisseli parsel
üzerinde olduğu, depremde çökmesi muhtemel yapıların ya güçlendirilmesi ya da
insan eliyle bir an evvel yıkılması gerektiği, kentsel dönüşümün yanlış
uygulandığı, Çevre İl Müdürlüğünün açıkladığına göre Bursa’da 1 milyon 100 bin
kayıtsız bağımsız bölümün bulunduğu ve 1948’den beri bunların imar barışıyla
ödüllendirildiği, toplanma alanlarının plan değişiklikleriyle imara açıldığı,
mevcut boş alanların da hemen yanı başında 5 katlı kaçak yapıların olduğu ve
toplanma alanlarıyla ilgili yeterli bilginin olmadığı belirtiliyor, meslek
odalarının ve bilim insanlarının açıklamalarına, uyarılarına dikkat çekilmesi
ve önemli bir şekilde tedbir alınması gerektiği belirtiliyor.
(Mikrofon
otomatik cihaz tarafından kapatıldı) 
BAŞKAN
– Sayın Kılavuz…
17.- Mersin Milletvekili Olcay Kılavuz’un, 6 Şubat Osman Bölükbaşı’nın
vefatının 18’inci yıl dönümüne, Elâzığ ve Malatya illerindeki deprem, İdlib
şehitleri, Van ili Bahçesaray ilçesindeki çığ felaketi ve Sabiha Gökçen
Havalimanı’ndaki uçak kazasıyla ülkemizin 2020 yılına tarifsiz acılarla
başladığına ilişkin açıklaması
OLCAY
KILAVUZ (Mersin) – Teşekkür ediyorum Sayın Başkan.
Çok
kıymetli büyüğümüz Osman Bölükbaşı’nın vefatının 18’inci yıl dönümünde
kendilerini rahmetle, minnetle anıyorum.
2020
yılı ülkemiz adına tarifsiz acı ve felaketlerle başlamıştır. Elâzığ ve
Malatya’daki deprem içimizi yakmış, İdlib şehitlerimiz yüreğimizi dağlamış, Van
Bahçesaray’da yaşanan çığ felaketi acımızı artırmış, Sabiha Gökçen’deki uçak
kazası hepimizi derinden yaralamıştır. 
Vatanımız
üzerinde kara bulutlar dolaşmakta, milletimiz acılarla sınanmaktadır. Birçok
badireyi atlatan, nice zor güne göğüs geren necip milletimiz bu kahredici
günleri de aşacak ferasete ve imana sahiptir. Millet olmak acıda, sevinçte bir
olmaktır. Birlik beraberlik ve dayanışma ruhu içinde bu zor günleri
atlatacağımıza inanıyorum. 
Şehitlerimize
ve hayatını kaybeden vatandaşlarımıza Allah’tan rahmet, yaralılarımıza acil
şifalar diliyorum. Yüce Allah ülkemizi ve milletimizi her türlü kaza, bela,
felaket ve musibetten korusun.
Saygılar
sunuyorum.
BAŞKAN
– Sayın Aycan…
18.- Kahramanmaraş Milletvekili Sefer Aycan’ın, tüm şehitlerimize
Allah’tan rahmet dilediğine, enkazdan ve çığ altından insan kurtarılması ile
acil sağlık hizmetlerinin uzmanlık gerektirdiğine ilişkin açıklaması
SEFER
AYCAN (Kahramanmaraş) – Sayın Başkanım, tüm şehitlerimize Allah’tan rahmet,
vatandaşlarımıza başsağlığı, yaralılarımıza acil şifa diliyorum. 
Enkazdan,
çığ altından insan kurtarmak profesyonel iştir; uzmanlık gerekir, tedbirli
olmak gerekir. Acil sağlık hizmetleri de uzmanlık işidir. 112 ekipleri
artırılarak ve donanımı tamamlanarak her zaman hazır olmalıdır. Burada çalışan
personelin çalışma şartları iyileştirilmelidir. 112 istasyon sayısı ve çalışan
personel sayısı artırılmalıdır. Vatandaşlarımızın olay yerinde profesyonel
elemanlara destek olmaları gerekir, uyarılara dikkat etmeleri, dikkatli önlem
almaları gerekir. 
Askerî
sağlık hizmetleri de özel hizmetlerdir; ayrı eğitim ve teşkilatlanması gereken
bir konudur, buna da özen göstermek gerekir. 
Teşekkür
ederim.
BAŞKAN
– Sayın Hancıoğlu…
19.- Samsun Milletvekili Neslihan Hancıoğlu’nun, Van ilindeki çığ
felaketinde ve İstanbul ilindeki uçak kazasında hayatını kaybeden vatandaşlara
Allah’tan rahmet dilediğine, borç batağında olan çftçi, esnaf ve sanayiciler
için tedbirler alınması gerektiğine ilişkin açıklaması
NESLİHAN
HANCIOĞLU (Samsun) – Van’daki çığ felaketi ve İstanbul’da yaşanan uçak
kazasında hayatını kaybedenlere Allah’tan rahmet, ailelerine sabır, yaralılarımıza
acil şifalar diliyorum. 
Ülkemizin
üzerinde felaket bulutları dolaşıyor. Felaketlerden biri de ekonomimizde
yaşanıyor; şöyle ki: Bugün çiftçimiz, esnafımız, sanayicimiz büyük bir borç
batağına saplanmış ve çok daha da kötüsü, o borç artık ödenemez hâle gelmiştir.
Çarşıda, pazarda yaprak kımıldamıyor. Bu durgunluk reel sektörün kredi geri
ödeme performansına da yansıdı. 2019 yılında takipteki kredilerin parasal
değeri 150 milyar lirayı aştı. Yani bu para artık ödenecek durumda değil ve
şimdi bu borcu ödemesi gerekenler bir bir iflas ediyor. Bu gerçek artık daha
fazla hasıraltı edilemez. Gerekli tedbirlerin acilen alınması gerekmektedir.
Teşekkür
ederim.
BAŞKAN
– Sayın Bülbül, buyurun.
20.- Aydın Milletvekili Süleyman Bülbül’ün, Van ilinde yaşanan çığ
felaketinde şehit olan hemşehrisi Uzman Çavuş Muammer Keskin’e Allah’tan rahmet
dilediğine ilişkin açıklaması
SÜLEYMAN
BÜLBÜL (Aydın) – Teşekkür ederim Sayın Başkan.
Aydın
Çine’den hemşehrimiz Jandarma Uzman Çavuş Muammer Keskin Van’da yaşanan çığ
felaketiyle şehit olmuştur; yarın, cuma namazını müteakip Çine Karahayıt
köyünde toprağa verilecektir. Şehidimize Allah’tan rahmet diliyorum, mekânı
cennet olsun, milletimiz sağ olsun.
Teşekkür
ederim.
BAŞKAN
– Bu şehitlerimizden dolayı, Sayın Kılıç, buyurun. 
21.- Kahramanmaraş Milletvekili İmran Kılıç’ın, tüm şehitlere ve
hemşehrisi Uzman Onbaşı Mesut Deniz’e Allah’tan rahmet dilediğine, riskleri
asgariye indirmek için gereken tedbirlerin alınması gerektiğine ilişkin
açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
Tüm
şehitlerimize ve Kahramanmaraş Türkoğlu ilçesi Avşarlı Mahallemizden Uzman
Onbaşı Mesut Deniz şehidimize Allah’tan rahmet diliyorum. Ayrıca, uçak
kazasında hayatını kaybedenlere Allah’tan rahmet, yaralılara acil şifalar diliyorum.
Ülkemize geçmiş olsun, tüm milletimizin başı sağ olsun.
Riskleri
asgariye indirmek için gereken tedbirleri almalı, üstümüze gelen felaketlerden
dolayı da milletçe “…”(x)
demeliyiz.
BAŞKAN
– Sayın Osmanağaoğlu…
22.- İzmir Milletvekili Tamer Osmanağaoğlu’nun, İzmir-İstanbul seferini
yapan uçağın Sabiha Gökçen Havalimanı’nda pisten çıkması ve Van ili Bahçesaray
ilçesinde çığ düşmesi sonucu hayatını kaybeden vatandaşlara Allah’tan rahmet
dilediğine ilişkin açıklaması
TAMER
OSMANAĞAOĞLU (İzmir) – Teşekkür ediyorum Sayın Başkanım. 
Van
Bahçesaray’da çığ altında kalan vatandaşlarımızı kurtarmak için çalışan
ekibimizin üzerine düşen ikinci bir çığla gelen felakette şehadete erişen
kahramanlarımıza Allah’tan rahmet diliyorum, yaralı vatandaşlarımıza acil şifalar
diliyorum. Çığ altında kurtarılmayı bekleyen vatandaşlarımıza da sağ salim
ulaşılmasını temenni ediyorum. 
Dün
akşamüstü yüreğimizi ağzımıza getiren diğer bir haber ise İstanbul’dan geldi.
İzmir-İstanbul seferini yapan uçağın pistten çıkarak uğradığı kırımda hayatını
kaybeden 3 vatandaşımıza Allah’tan rahmet diliyor, tedavileri devam eden
vatandaşlarımıza ise acil şifalar diliyorum.
Bu
vesileyle, hepimizin ortak dileği olduğunu düşündüğüm temennilerimi de dile
getirmek istiyorum: Allah, aziz Türk milletinin üzerinden rahmet ve bereketini
eksik etmesin, daha büyük acılardan ve felaketlerden milletimizi ve ülkemizi
esirgesin. 
BAŞKAN
– Sayın Sertel, buyurun. 
23.- İzmir Milletvekili Atila Sertel’in, Suriye’nin İdlib kentinde, Van
ilindeki çığ felaketlerinde ve İstanbul ilindeki uçak kazasında hayatını
kaybeden vatandaşlara ve şehitlere Allah’tan rahmet dilediğine, ambulans ile
yaralılara yardım konusunun gözden geçirilmesinin önemli olduğuna ilişkin
açıklaması
ATİLA
SERTEL (İzmir) – Ben de bütün şehitlerimize Allah’tan rahmet diliyorum; çığ
altında kalan yurttaşlarımıza, İdlib’de can veren şehitlerimize, yerleri
doldurulamayacak insanlarımıza rahmet diliyorum; geride kalan acılı ailelerine
de başsağlığı diliyorum.
Ayrıca,
dün İzmir’den İstanbul’a giden ve çok sayıda hemşehrimiz içinde bulunduğu
uçağın kaza geçirmesi sonucunda 3 vatandaşımız vefat etti, çok sayıda yaralı
var. Yaralıların taşınmasının servis arabalarıyla yapılmasını gerçekten
üzüntüyle izledim. Ambulanslar ve yaralıya yardım konusunda tekrar bir gözden
geçirme yapılması noktasında da sözlerimi belirtiyorum. 
Başımız
sağ olsun, Allah rahmet eylesin. 
BAŞKAN
– Şimdi Sayın Grup Başkan Vekillerine söz vereceğim. 
Sayın
Dervişoğlu, buyurun. 
24.- İzmir Milletvekili Dursun Müsavat Dervişoğlu’nun, Malatya ve Elâzığ
illerindeki deprem felaketi, Suriye’nin İdlib kentinden gelen acı haberler, Van
ili Bahçesaray ilçesindeki çığ felaketleri ve İstanbul ilinde yaşanılan uçak
kazasının sıkıntılı günler geçirilmesine vesile olduğuna ve bu olaylarda
hayatını kaybeden şehitler ile vatandaşlara Cenab-ı Allah’tan rahmet
dilediğine, sorumlulukların üst düzeye çıkarılması, ihmal söz konusu ise
sorumlularının belirlenmesi gerektiğine ilişkin açıklaması
DURSUN
MÜSAVAT DERVİŞOĞLU (İzmir) – Teşekkür ediyorum Sayın Başkanım. 
Genel
Kurulu saygılarımla selamlıyorum. 
Önce
deprem felaketi, sonra İdlib’den gelen acı haberler, akabinde Van Bahçesaray’da
çığ felaketi ve dün de -amiyane tabirle- yüreğimizi ağzımıza getiren uçak
kazası bayağı sıkıntılı günler geçirmemize vesile oldu. Bu olaylarda hayatını
kaybeden şehitlerimize, vatandaşlarımıza Cenab-ı Allah’tan rahmet diliyorum,
kederli ailelerine başsağlığı temennilerimi iletiyorum; yaralılarımıza da acil
şifalar diliyorum. 
Kaza
kırım görüntülerini izledikten sonra, çok büyük bir felaketin eşiğinden
döndüğümüzü de gözden kaçırmamamız icap ediyor. Bazı olaylar üzerinde de
çeşitli spekülasyonlardan bahsediliyor. Bütün bu olupbitenler çerçevesinde,
sorumluluklarımızı üst düzeye çıkarıp işin gereğini yerine getirmeye de gayret
sarf etmemiz lazım. İhmal varsa sorumlularının mutlak surette belirlenmesi
lazım. 
Türkiye'nin
bundan sonra bu kabîl olaylar yaşamamasını temenni ediyorum. Cenab-ı Allah
milletimizi, memleketimizi, güzel yurdumuzu kazalardan, belalardan muhafaza
eylesin temennisini dile getiriyorum.
Genel
Kurulumuza başarılı bir çalışma günü diliyor, saygılarımı sunuyorum.
BAŞKAN
– Sayın Bülbül…
25.- Sakarya Milletvekili Muhammed Levent Bülbül’ün, Van ili Bahçesaray
ilçesinde yaşanan çığ felaketlerinde ve İzmir-İstanbul seferini yapan uçağın
piste inişi sırasında meydana gelen kazada hayatını kaybeden vatandaşlar ile
şehitlere Allah’tan rahmet dilediklerine, Giresun ili Duroğlu beldesinde
heyelan meydana geldiğine, 6 Şubat Osman Bölükbaşı’nın vefatının 18’inci
seneidevriyesine, Avrupa Parlamentosu çatısı altında tertiplenen toplantıda
teröristlerin yer almasını kınadıklarına ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkan.
Sayın
Başkan, değerli milletvekilleri; Van’ın Bahçesaray ilçesinde yaşanan iki ayrı
çığ felaketi sonucunda maalesef 39 vatandaşımız yaşamını yitirmiştir. Yaşamını
yitiren vatandaşlarımızın 11’i asker, 8’i de köy korucusu olmak üzere güvenlik
güçlerimizden; ayrıca arama kurtarma ekiplerinden de acı kayıplarımız meydana
gelmiştir. Dünden beri aralıksız yapılan kurtarma çalışmaları sonucunda 157
vatandaşımız yaralı olarak kurtulmuş, çeşitli hastanelerde tedavilerine devam
edilmektedir. Yaşanan bu felakette yaşamını yitiren aziz şehitlerimize ve
vatandaşlarımıza Allah’tan rahmet, yaralı vatandaşlarımıza acil şifalar
diliyorum. Cenab-ı Hak milletimize bir daha böyle acılar yaşatmasın.
Dün
akşam saatlerinde İzmir-İstanbul seferini yapan uçağın piste inişi sırasında
meydana gelen kazada da maalesef 3 vatandaşımız hayatını kaybetmiş, 179
vatandaşımız da yaralanmıştır. Bu elim hadisede hayatlarını kaybeden
vatandaşlarımıza Allah’tan rahmet, yaralı vatandaşlarımıza da acil şifalar
diliyoruz.
Sabah
saatlerinde yine Giresun-Dereli kara yolu Duroğlu belde girişinde heyelan
meydana gelmiş. Yaşanan olayda herhangi bir can kaybının olmaması
tesellimizdir. Heyelanın yaşandığı bölgedeki vatandaşlarımıza, buradan, geçmiş
olsun dileklerimizi iletiyoruz. 
Sayın
Başkan, bugün, devletini ve milletini aşk derecesinde seven, Türk siyasetinin
korkusuz, cesur büyük hatibi, Başbuğ’umuzun yol arkadaşı, mümtaz siyaset adamı
Osman Bölükbaşı’nın vefatının 18’inci seneidevriyesidir. Buradan kendisine
rahmet ve minnet duygularımızı iletmek istiyor, ruhu şad olsun, mekânı cennet
olsun diyoruz.
(Mikrofon
otomatik cihaz tarafından kapatıldı) 
MUHAMMED
LEVENT BÜLBÜL (Sakarya) - Sayın Başkan, son olarak şunu söylemek istiyorum:
Geçtiğimiz gün PKK teröristleri içerisinden olup kırmızı listede yer almış olan
teröristlerin Avrupa Parlamentosu çatısı altında tertiplenen bir toplantıda yer
aldıkları, burada bulundukları haberini almış bulunuyoruz. Bu konu, gerek
Dışişleri gerek Cumhurbaşkanlığı yetkilileri tarafından açıkça kınanmıştır.
Avrupa Parlamentosunun terör örgütüne, PKK’ya özellikle bu şekilde yardım,
yardakçılık, destekçilik mahiyetini taşıyacak bu faaliyetlerini, yüce Meclis
çatısı altında da bizlerin en şiddetli şekilde kınadığımızı ifade etmek
istiyor, saygılar sunuyoruz.
BAŞKAN
– Sayın Oluç…
26.- İstanbul Milletvekili Hakkı Saruhan Oluç’un, Elâzığ ve Malatya
illerindeki depremde, Van ilindeki çığ felaketlerinde, Sabiha Gökçen
Havalimanı’nda yaşanan uçak kazasında hayatını kaybedenlere Allah’tan rahmet
dilediğine, ardı ardına yaşananların felaketler karşısında yeterince hazırlıklı
olunmadığını gösterdiğine, partilerin ortak önergesiyle gerek deprem gerekse
çığ konularının konuşulması gerektiğine, Eş Genel Başkanlarının Başkanlığında
HDP’li vekillerden olaşan bir heyetin Van ili Bahçesaray ilçesine gittiğine ve
böyle zamanlarda toplumda dayanışma ruhunun büyümesinin önemli olduğuna, içinde
bulunulan koşullarda 161 sıra sayılı Kanun Teklifi’nin görüşmelerine katılmayı
uygun bulmadıklarına ilişkin açıklaması
HAKKI
SARUHAN OLUÇ (İstanbul) – Teşekkür ederim.
Sayın
Başkan, sayın vekiller; son iki haftada ardı ardına gerçekten son derece
talihsiz felaketlerle karşı karşıya kaldık ve çok sayıda yurttaşımız hayatını
kaybetti. Önce Elâzığ, Malatya’da bir deprem 41 insanımızı aramızdan aldı,
ardından Van Bahçesaray’da bir çığ felaketiyle karşı karşıya kalındı ve birinci
felakette 5 yurttaşımız hayatını kaybetti, ardından yaşanan ikinci çığ
felaketinde ise -bugün sabah 1 kişi daha çıkarıldı- şu ana kadar toplamda 39
yurttaşımız hayatını kaybetti. Hâlâ kar altında insanların olabileceğine dair
iddialar var, bu konuda resmî açıklama henüz netleşmiş değil. Bunları
konuşurken gerçekten çok vahim bir kaza daha yaşandı Sabiha Gökçen
Havalimanı’nda; 3 yurttaşımız hayatını kaybetti, yararılar var ve ucuz
atlatılmış bir kaza oldu. Öncelikle, bütün bu kazalarda, felaketlerde hayatını
kaybedenlerin hepsine Allah’tan rahmet; ailelerine, yakınlarına ve halkımıza
başsağlığı ve sabır ve yaralılara da acil şifalar diliyoruz. 
Aslında,
bu ardı ardına yaşananlar, bize bazı felaketler karşısında yeterince hazırlıklı
olmadığımızı gösterdi, insan hayatının ülkemizde ne kadar ucuz olduğunu bir kez
daha gösterdi. Aslında, bu, hepimiz açısından düşünmemiz gereken, konuşmamız
gereken bir tabloyu ortaya koydu. 
Van
Bahçesaray’ı bilenler bilir, zaten o yol hani kar kış olmadığı zaman bile
geçilmesi son derece zorlu bir güzergâhtır, tehlikeli bir yerdir, sıkıntılıdır
ve kar kış koşullarında ise bu tür sorunlarla karşı karşıya kalınabildiği bir
kez daha görülüyor. 
(Mikrofon
otomatik cihaz tarafından kapatıldı) 
BAŞKAN
– Buyurun. 
HAKKI
SARUHAN OLUÇ (İstanbul) – Teşekkür ederim. 
Şimdi,
özellikle ikinci çığ açısından ciddi tedbirsizlik olduğuna dair iddialar ortada
ama elbette ki bugün, henüz daha insanların tamamı çığın altından
çıkarılamamışken bunları konuşmak çok uygun değil ama bunları elbette sonra
konuşacağız. 
Şimdi,
biz isterdik ki -burada geçen günlerde de konuştuk- deprem sonrasında bütün
partilerin ortak önergesiyle bu konuların konuşulması, tartışılması,
araştırılması için adımlar atılsın; yine çığ konusunda eksikler nedir,
tedbirsizlikler nedir, bundan sonrası için ne gibi önlemler alınabilir, bunlar
ortak önergelerle tartışılabilsin, konuşulabilsin, araştırılabilsin ama öyle
görüyoruz ki bu, gerçekleşmeyecek bir durum. Aslında biz, bu koşullarda
sürdürmekte olduğumuz kanun teklifine dair tartışmalara katılmayı çok uygun
bulmadık. 
(Mikrofon
otomatik cihaz tarafından kapatıldı) 
HAKKI
SARUHAN OLUÇ (İstanbul) – Toparlıyorum efendim. 
Özellikle
Van açısından baktığımızda, biliyorsunuz, Van Gölü’nün bir tarafı
Bahçesaray’dır, orada bir acı yaşanıyor, hâlâ çok taze bir acı, cenazeler daha
bugün defnediliyor; Van’ın diğer tarafıysa Ahlat ve “Ahlat’ta bir Cumhurbaşkanı
sarayı yapılsın mı, yapılmasın mı?” tartışması 20’nci maddede önümüzde; biz bu
tartışmayı bugün burada sürdürmenin doğru olmadığı kanaatindeyiz. O nedenle, bu
tartışmaya katılmayacağız, bu tartışmanın içinde yer almayacağız; bu konuda bir
karar aldık. O nedenle, ben bu açıklamayı yaptıktan sonra Grup Başkan Vekili
olarak Genel Kuruldan çıkacağım, vekillerimiz de katılmayacak. 
Bir
vekil heyetimiz dün Bahçesaray’daydı, onlar hastaneleri de ziyaret ettiler,
ilgileniyorlar.
(Mikrofon
otomatik cihaz tarafından kapatıldı) 
BAŞKAN
– Buyurun.
HAKKI
SARUHAN OLUÇ (İstanbul) - Bugün de Eş Genel Başkanımız Başkanlığında bir vekil
heyetimiz Bahçesaray’a gitti; onlar da hem yaralılarla hem acılı ailelerle
görüşecekler, yapılabilecekleri yapacaklar. 
Böyle
zamanlarda toplumda dayanışma ruhunun büyümesinin, herkesin birlikte hareket
etmesinin, acıları paylaşmasının ve acıları birlikte sarmasının çok önemli
olduğunu düşünüyoruz. Bu gerekçelerle bugünkü çalışmalara katılmayacağız. 
Teşekkür
ederim. 
BAŞKAN
– Teşekkür ederim. 
Sayın
Özel…
27.- Manisa Milletvekili Özgür Özel’in, Van ili Bahçesaray ilçesindeki
çığ felaketlerinde ve İstanbul’da yaşanılan uçak kazasında hayatını kaybeden
vatandaşlara Allah’tan rahmet dilediklerine, AKUT Genel Başkanı Recep Şalcı’nın
Van ilinde yaşanılan çığ felaketine yönelik açıklamalarını dikkate değer
bulduklarına, Sabiha Gökçen Havaalanı’nda yardıma giden ekibin kaza
geçirmesinin arama kurtarma faaliyetlerindeki zafiyeti ortaya koyduğuna,
Ulaştırma ve Altyapı Bakanının yaşanılan uçak kazasından bir gün önce yaptığı
açıklamasındaki “Pist çok yoruldu, her gece bakım yapıyoruz.” ifadesine,
bugünkü birleşimde grup önerisi vermediklerine ve 161 sıra sayılı Kanun
Teklifi’nin tartışmalı maddesine gelindiğinde Meclis çalışmalarının
sonlandırılması konusunda ortak mutabakatın olduğuna, şehir hastanelerine, bir
milletvekilinin “Hatanın tarafı olmayan mükelleflere paralarının iade
edilmemesi haksız bir cezalandırma değil midir?” sorusuna Hazine ve Maliye
Bakanının verdiği cevaba, Cumhurbaşkanı Recep Tayyip Erdoğan’ın 10 Kasım
Atatürk’ü Anma Töreni konuşmasının kitapçık hâline getirilerek okullara
dağıtılmasına ilişkin açıklaması
ÖZGÜR
ÖZEL (Manisa) – Sayın Başkan, dün kapanıştaki duygularımızı tekrarlayarak, tüm
kayıplara Allah’tan rahmet dileyerek, yaralıların bir an önce sağlıklarına
kavuşmasını dileyerek başlamak isteriz. 
Hem
Bahçesaray’da çığ altından kurtarılan yaralılara hem Sabiha Gökçen Havaalanı’nda
uçaktan kurtulan yaralılara acil şifalar; her iki kaza ve faciada hayatını
kaybedenlere Allah’tan rahmet, ailelerine sabır diliyoruz. 
Sayın
Başkan, AKUT Başkanı Recep Şalcı’nın açıklamalarını çok dikkate değer
buluyoruz. Bugünlerde acı tazeyken işi siyasi eleştiri noktasına getirmiyoruz
ancak bazı şeyleri not etmek adına ve tekrar edilmemesi için bu Meclisin
üzerinde hassasiyetle durmasına dikkat etmek gerekiyor. AKUT Başkanının “Olayda
ihmal var diyemeyiz, olay yeri kontrolünün sağlanamadığı ortada diyebiliriz.
Koordinasyon zayıflığı var. Orada, AFAD, itfaiye ve köylüler hep birlikte iyi
niyetle müdahale etmeye çalışıyor ancak zaten kurtarılması mümkün olmayan 2
kişi için bunca kayıp verilmemesi gerekirdi.” diye bir değerlendirmesi var. Bu
konuda, Bayburt’ta ve Niğde’de de yakın zamanda arama kurtarma sırasında
kayıplar vermiştik. Yine, dün havaalanına kazazedeleri kurtarmaya giden bir
ekibin kaza geçirmesi, bu arama kurtarma faaliyetleri sırasındaki koordinasyon,
eş güdüm ve kararların doğru şekilde verilebilmesiyle ilgili bir zafiyeti
ortaya koyuyor. Bu konunun önümüzdeki günlerde Mecliste tartışılmasının son
derece faydalı olacağını değerlendiriyoruz. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) – Sayın Başkan, Ulaştırma ve Altyapı Bakanı Cahit Turhan bu
kazadan bir gün önce Sabiha Gökçen Havalimanı’nın mevcut pistinin çok
yorulduğunu, her gece piste bakım yapıldığını ve bir an önce ikinci pistin
açılması gerektiğini, bunun da bu yılın sonuna yetiştirileceğini söyleyince
ben, bu konudaki Sayıştay
Başkanlığının Meclise yolladığı ve KİT Komisyonunda henüz görüşülmeyen raporu
inceledim. Bunu bilmemiz gerekiyor ki raporda Sabiha Gökçen Havalimanı, ikinci
pist ve mütemmimleri etap işlerinin bitirilmesi gereken tarih 21 Haziran 2017.
Sonra 362 gün 1 kez, 111 gün 1 kez, 111 gün 2’nci kez uzatılarak işin son bitiş
tarihi 3 kez tadil ediliyor ve bitiş tarihi 24 Haziran 2019; onu da geçmişiz.
Sayın Bakan şimdi bu tarihten de bir yıl sonra, bir buçuk yıl sonrasını söylüyor.
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) – Sayıştay Meclis adına denetim yapıyor, bunu bize yolluyor. Dün
büyük bir facianın eşiğinden dönüldü, kayıplar yüreğimizi yakıyor ama yangın
anında kontrol altına alınmasa yolcuların, mürettebatın tamamını
kaybedebilirdik; oradaki müdahale çok önemli. Ama ikinci pist 2017’nin
Haziranında bitecekken sürekli erteleme ve hâlen bir buçuk yıl daha erteleme…
Ve Sayın Bakanın kendi ifadeleri, kazadan bir gün önce Cahit Turhan diyor ki:
“Pist çok yoruldu, her gece bakım yapıyoruz.” Dün de uzmanlardan kötü hava
koşullarında iniş için çok kötü bir pist olduğunu, durma mesafesini uzattığını
falan hep birlikte dinledik. Bu konunun da üzerine hep beraber gitmeliyiz. Bu
Sayıştay raporları birer evrak olmanın ötesine geçebiliyor bazen bu tip
facialarda. Bu işi dikkate almamız ve dikkatle üzerinde tartışmamız gerekiyor. 
Diğer
yandan Sayın Başkan, bütün gruplar hassasiyet gösteriyorlar; işte, dilimizi
düzeltiyoruz, dilimize dikkat ediyoruz böyle bir dönemde. 
(Mikrofon
otomatik cihaz tarafından kapatıldı) 
ÖZÜR
ÖZEL (Manisa) – Polemik olmasın diye grup önerileri verilmiyor. Bugün, işte,
tartışmalı bir maddeye gelindiğinde Meclisin çalışmalarını bırakmasıyla ilgili
ortak bir mutabakat var falan. Halkların Demokratik Partisinin bugünkü
yaklaşımını da aslında son derece anlaşılır buluyoruz, keşke böyle bir şeyde
hep birlikte de ortaklaşabilsek. Bir yandan, elbette sert siyasi dil
kullanmamak lazım ama bu öğütlerin hepsi bu Meclisin çatısı altında olanlara
mı? Tamam, biz yasama olarak böyle yapalım; peki, yürütmenin başının da böyle
davranması gerekmez mi? Miting yapıp o mitingde siyasi muhataplarına en ağır
eleştirileri söylemesi… Veya bakın “Siyasete alet etme.” Bu tek, muhalefete söylenecek
bir söz mü? 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Türkiye'nin bugün en tartışmalı konularından bir tanesi şehir
hastaneleri. Yapılan anketlerde, biliyorsunuz, Adalet ve Kalkınma Partisinin en
güçlü yanı sağlıkken şehir hastaneleri nedeniyle şimdi en zayıf 3 noktasından
1’ine dönüştü. Anketlerde alt kısımlara bakıyorsunuz “Doğumevimizi kapattılar.”
“Devlet hastanemizi kapattılar.” “Çocuk hastanemizi kapattılar.” “Hepsi 20
kilometre ötede. Bir tahlilden bir bilmem neye, ilacımı yazdırmaya gidemiyorum,
doktora ulaşamıyorum; dilim çıkıyor, çok yoruluyorum.” tartışmaları Adalet ve
Kalkınma Partisinin en çok… Dün Sayın Cumhurbaşkanının, Adalet ve Kalkınma
Partisinin Genel Başkanının “Ah kardeşlerim ah! Şu Elâzığ, Malatya depreminde o
şehir hastanelerimiz ya olmasaydı? Gittim gördüm ki yaralılarımızın yüzünde
huzur var, aynı huzura ben de kavuştum.” deyip şehir hastanelerinin kaybettiği
itibarı bir facia üzerinden…
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Şimdi, sadece muhalefete “Kardeşim, böyle günlerde eleştiri
yapmamak lazım, muhalefet yapmamak…” Tamam ama bu tip hamasetleri de yapmamak
lazım. Şehir hastanelerinin itibarını Elâzığ depremi üzerinden kurtaracaksanız
bırakın bu iktidarı. Siz çıkıp takır takır takır şehir hastanelerinin aldığı
eleştiriyi yanıtlayıp, eksiğini gediğini yapıp ankette yine memnuniyeti
yükseltirseniz ne âlâ. İktidar bunun için var; iktidar, deprem üzerinden bunu
yapmak için yok. 
Sayın
Başkan, hafta başında bir örnekle rakamların sorulduğu bir soru önergesine
verilen gayriciddi cevabı hepimiz ibretle izlemiştik burada. Tabii, öyle olunca
milletvekillerimiz yağmur gibi örnek getirmeye başladılar. Bir milletvekilimiz
“Hatanın tarafı olmayan mükelleflere paralarının iade edilmemesi haksız bir
cezalandırma değil midir?”
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Hem de yukarıda “Devletin hatasından dolayı zaman aşımından
yararlanılma ve vatandaş mağduriyetini giderecek misiniz?” diye soruyor. Gelen
cevap Berat Albayrakt’an bu sefer, Süleyman Soylu’dan değil:
“www.mevzuat.gov.tr” diye cevap vermiş yani “Mevzuata bak.” Gören de ona
mevzuatı soruyorsun sanır. Biz de biliyoruz zaman aşımı süresini. Soruyu soran
milletvekilimiz de diyor ki: “Ya, zaman aşımı var ama anlaşılan o ki mağdurun
vatandaş, kusurlunun da devlet olduğu çıktı ortaya. Bu zaman aşımı
mağduriyetini gidermek istemez misiniz?” Tam böyle, damat beye yakışır cevap:
“www.mevzuat.gov.tr” Bunları yapmamak lazım Sayın Başkan.
Bakın,
Anayasa değişikliğini yaparken burada ne konuştuk? “Cumhurbaşkanından soru
sorulmamasını biz kabul etmeyiz, doğru değil.” dedik çünkü hangi bakanın
uzmanlık alanına girdiğini bilemediğimizde eskiden Başbakana soruyorduk.
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Başbakanlık Kanunlar Kararlar Genel Müdürlüğü de ne yapıyordu?
Onu ilgili bakanlığa yönlendiriliyordu. Cevap da ya doğrudan ilgili bakanlıktan
ya da Başbakanlıktan “Sorunuzun yönlendirildiği bakanlığın cevabı ektedir.”
diye geliyordu. Şimdi, Cumhurbaşkanına sordurmayacaksınız. Biz dedik ki: “Olmaz
bu.” Dediler ki: “Cumhurbaşkanı Yardımcısına soracaksınız, dağıtımı o yapacak,
cevabı o verecek.” Ben çok az yaptığını eleştirdim bütçede, “Yapıyoruz.” dedi. 
Sayın
Başkan o günden sonra, o eleştirilerden sonra herhâlde çareyi şöyle bulmuş:
Soruların tamamıyla ilgili olarak ilgili milletvekillerine cevap yazıyor. Ömer
Fethi Gürer’e Cumhurbaşkanı Yardımcısı yazmış: “Bu soruyu İçişleri Bakanlığına
sormalısın.” Yani eskiden Başbakanlığın yaptığı gibi yapılacağını taahhüt
etmiştiniz, ayrıca da eline mi yapışır kardeşim Ömer Fethi Gürer’e yazacağına o
kâğıt kadarını yaz ilgili bakana, o versin cevabını. 
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – “Sorunuzun muhatabı o bakandır, bu bakandır.” Bize dediniz ki:
“Sen Başbakana yazdığın gibi Cumhurbaşkanı Yardımcısına yazarsın, dağıtımını o
yapacak.” Milletvekili şüphede kalmış “Hangi bakanlık olabilir?” diye
Cumhurbaşkanı Yardımcısına yazmış, o da hepsini iade etmiş. Bunların tamamının
Meclis Başkanlığı eliyle düzeltilmesi lazım.
Son
olarak Sayın Başkanım, elimde bir kitapçık var: Türkiye Cumhuriyeti
Cumhurbaşkanı Recep Tayyip Erdoğan’ın 10 Kasım Atatürk’ü Anma Töreni Konuşması.
İletişim Başkanlığı basmış, önce Ordu’daki okullara dağıtıyorlardı, şimdi
Muğla’ya dağıtıyorlar, Aydın’a dağıtıldığı söyleniyor. Bir kere arkadaşlar,
demokrasilerde bir siyasi partinin lideri hangi sıfatı taşırsa taşısın yaptığı
bir konuşmanın öyle okullara dağıtılması falan -bunlar seksen yıl, doksan yıl,
yüz yıl önceki işler- yanlış işler.
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – Dağıtılan konuşmaya bakın Sayın Başkan, bunu ortaokul
öğrencilerine yolluyor. 
Bir:
“Cumhuriyetimize en büyük katkıyı şahsım ve başında bulunduğum hükûmetler
yapmıştır.” “Cumhuriyete” yani burada şunu diyor Sayın Başkan: Hani ben
Atatürk, İnönü falan onlar duracak, cumhuriyete en büyük katkıyı şahsı yapmış.
Bunu söylediğinde bunu izledik, bunu siyaseten eleştirdik ama devletin
parasıyla ilkokul öğrencilerine… 
“Türkiye
Cumhuriyeti tarihinin tamamında yapılanların 3, 5 değil 10 katı hizmetlere biz
kavuşturduk.” 
14’üncü
sayfa: “Gazi Mustafa Kemal Ankara’daki Meclisi Osmanlı adına faaliyete soktu.” 
20’nci
sayfa -hani diyor ya damat bey- burası çok önemli: “Sakarya’daki Tank Palet
Fabrikasında yapılan işletme hakkı devrini diline dolayanlar…” Bunun devamında,
arka arkaya isim vermeden…. 
(Mikrofon
otomatik cihaz tarafından kapatıldı)
BAŞKAN
– Buyurun.
ÖZGÜR
ÖZEL (Manisa) – Abdülhamit Han, Osmanlı güzellemesi, Abdülhamit Han övgüleri,
hepsini ayrı ayrı geçiyorum. 
Öyle
bir şey ki 6 milyon öğrenciye dağıtacaklarmış bu kitabı. Akıl var, vicdan var,
insaf var; partinizin parasıyla dahi bassanız siyasi rakiplerinizi... “Tank Paleti
diline dolayanlar” diye bize söylüyor ve daha bir sürü eleştiri var arkasında.
Devletin parasıyla basıp okullara dağıtıyor, küçücük çocuklara. 
Sayın
milletvekilleri, bir an için şöyle düşünün: Yıl 2024, muhalefettesiniz, Kemal
Kılıçdaroğlu’nun yapmış olduğu konuşmayı basıp okullarda çocuklara dağıtıyoruz;
kabul eder misiniz ya, Allah aşkına kabul eder misiniz? Ya da 1998’de Bülent
Ecevit’in yaptığı konuşma sizin çocuğun çantasına sokulsaydı -devlet parasıyla-
ne hissederdiniz? Hak mı, vicdan mı?
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Son sözüm Başkanım.
BAŞKAN
– Buyurun.
ÖZGÜR
ÖZEL (Manisa) – “Parti devleti” “aile devleti” “şirket gibi devlet yönetme”
diyoruz ama bu olmaz artık, olmaz, 12 yaşındaki çocuğun çantasına Tank Palet
polemiği girmez! Bunları gerçekten milletimize de şikâyet ediyoruz. Hani
diyorsunuz ya “Bizim partide istişare çoktur.” İnşallah hâlâ vardır. Kahvaltı
mahvaltı yapıyorsunuz ya, bir kapalı toplantıda “Yahu Kemal Kılıçdaroğlu’nun
konuşması bizim çocukların çantasına girince biz ne hissedeceksek Türkiye’de
nüfusun dörtte 1’i bunu hissediyor; Demirtaş’ın konuşması, Akşener’in konuşması
bizim çocukların çantasına girdiğinde ne hissedeceksek seçmenin geri kalan
yarısı da bunu hissediyor. Bu bize yaramaz.” deyin. Yaramaz, ayrıca da kul
hakkı yiyorsunuz, bunun vergisini hepimiz veriyoruz.
Teşekkür
ederim. (CHP ve İYİ PARTİ sıralarından alkışlar) 
BAŞKAN
– Sayın Ünsal, buyurun.
28.- Ankara Milletvekili Servet Ünsal’ın, İstanbul Üniversitesi Tıp
Fakültesinde bir doktorun hastasına mezhep üzerinden ayrımcılık yaptığına ve
olayla ilgili başlatılan hukuki süreci yakından takip edeceğine ilişkin
açıklaması
SERVET
ÜNSAL (Ankara) – Teşekkürler.
Sayın
Başkan ve değerli milletvekili arkadaşlarım; bugünlerde yaşanan türlü felaketler
ülke gündemiyken İstanbul Üniversitesi Tıp Fakültesinde bir doktorun hastasına
etnisite, mezhep üzerinde ayrımcılık yaptığı, hakaret ettiği ortaya çıktı.
“Profesör” unvanı bile almış olan bu kişi, hastasına Alevi olduğu için düşmanca
davranmış ve çağdaş toplumun ve Atatürk Türkiyesinin vazgeçilmez unsuru olan
Aleviler için “Hepsi teröristtir, Aleviler ve Kürtler terör örgütlerine
üyedir.” gibi ahlaksız ve kabul edilmez sözler kullanmıştır. Önceden yaşanan bu
skandal olayla ilgili olarak hukuki süreç başladı ve bu şahıs hakkında, halkı
kin ve düşmanlığına tahrikten dava açıldı. Bir toplumun birlik ve beraberliği,
huzur ve güveni için en tehlikeli olan şey ayrımcılıktır, ötekileştirmedir;
gerici, yobaz düşüncelerdir. Bir hekim olarak, buradan onurlu doktorluk
mesleğine uygun davranmayan bu şahsı ve çağ dışı sözlerini şiddetle kınıyor,
konuyla ilgili hukuki süreci yakından takip edeceğimi belirtiyorum. 
Teşekkürler
Sayın Başkan. 
BAŞKAN
– Sayın Akbaşoğlu…
29.- Çankırı Milletvekili Muhammet Emin Akbaşoğlu’nun, Malatya ve Elâzığ
illerindeki depremde, Suriye’nin İdlib kentindeki hain saldırıda, Van ilindeki
çığ felaketlerinde, İstanbul ilindeki uçak kazasında hayatını kaybeden
vatandaşlara ve şehitlere Allah’tan rahmet dilediklerine, gücünü ve metanetini tüm
dünyaya defalarca gösteren aziz milletimizin bu zor dönemi de devlet, millet
kaynaşmasıyla atlatacağına, 6 Şubat Osman Bölükbaşı’yı ölümünün 18’inci yıl
dönümünde rahmetle yâd ettiğine, Avrupa Birliğinin terör örgütleri listesinde
yer alan PKK terör örgütü elebaşları ile destekçilerinin Avrupa Parlamentosunda
düzenlenen etkinliğe katılmalarına izin verilmesini kınadıklarına, nasıl seksen
yıldır cumhurbaşkanları devleti ve milleti temsil ettiyse bugün de
Cumhurbaşkanının devleti ve milleti temsil ettiğine, yaşanan felaketler
münasebetiyle Grup Başkan Vekillerinin Genel Kurul çalışmalarıyla ilgili ortak
kararına ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim. 
Sayın
Başkan, değerli milletvekilleri; Bahçesaray’da meydana gelen çığ felaketleri ve
Sabiha Gökçen Havalimanı’nda yaşanan uçak kazası hepimizi hakikaten derinden
üzmüş, Elâzığ depremi ve İdlib’de askerlerimizin şehit edilmesi sonrası
yaşadığımız acılar daha da katlanmıştır. Tüm bu hadiselerde hayatını kaybeden
vatandaşlarımıza, şehit olan askerlerimize, kamu görevlilerimize Allah’tan
rahmet ve mağfiret, yaralılara acil şifalar, aziz milletimize başsağlığı
diliyoruz. 
Art
arda gelen bu felaketler, kazalar ve menfur saldırılar karşısında her zaman tek
yumruk olan; gücünü, azmini ve metanetini tüm dünyaya defalarca gösteren aziz
milletimiz ve Türkiye Cumhuriyeti devleti, inşallah, bu dönemi de devlet,
millet kaynaşmasıyla hep beraber atlatacaktır. Bu vesileyle, yaralarımızı hızla
saracak, afetlerden ve kazalardan etkilenen vatandaşlarımızı, şehit
ailelerimizi, gazi ailelerimizi kucaklayacak ve hep birlikte onlara destek
olmaya devam edeceğiz. İnşallah, bu zor dönemlerden de milletçe ve devletçe hep
birlikte güçlenerek çıkacağız. Felaketlere hazırlığımızı daha da
güçlendireceğiz ve inşallah, her zaman olduğu gibi, tüm kurum ve
kuruluşlarımızla, sahada, milletimizin yanında olmaya ve onlara her türlü
hizmeti ulaştırmaya hep birlikte gayret göstereceğiz. 
(Mikrofon
otomatik cihaz tarafından kapatıldı)
BAŞKAN
– Buyurun. 
MUHAMMET
EMİN AKBAŞOĞLU (Çankırı) – Bu vesileyle, tekrar aziz milletimizin başı sağ
olsun diyorum ve Cenab-ı Hak bir daha bu felaketleri, bu kazaları milletimize
göstermesin diye de dua ediyorum. 
Ölüm
yıl dönümü münasebetiyle Osman Bölükbaşı’yı rahmet ve minnetle yâd ediyorum. 
Değerli
arkadaşlar, dün Avrupa Parlamentosunda düzenlenen skandal bir etkinlik söz
konusuydu. PKK terör örgütünün elebaşılarının ve destekçilerinin de katılımıyla
terör propagandası yapılan bu etkinlikte, Türkiye’mize ve Sayın
Cumhurbaşkanımıza, milletimize hakaretler edilmiş, sözler sarf edilmiştir. 
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Avrupa Birliğinin terör örgütleri listesinde yer
alan PKK terör örgütü elebaşılarının Avrupa Parlamentosunda böyle bir etkinliğe
katılmalarına izin verilmesi ve etkinlikte terör propagandası yapılması açıkça
teröre destek vermektir. “Terör örgütleriyle ayırım yapılmaksızın mücadele
edilmesi” prensibini yok sayan bu gayriresmî faaliyeti şiddetle
lanetlediğimizi, kınadığımızı ifade etmek isterim. Bu faaliyete izin verilmesi,
terörle mücadeleye ilişkin 2017/541 sayılı Avrupa Birliği Direktifi’ni ve
Avrupa Parlamentosu Başkanlık Bürosunun 2 Ekim 2017 tarihinde aldığı kararı da
ihlal etmekte, dolayısıyla Avrupa Birliğinin kendi ilkeleriyle de
çelişmektedir. 
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Avrupa Birliğinin bu ikircikli yaklaşımını hakikaten
hepimizin şiddetle kınadığını ve bu konuda Avrupa Birliğinin bütün kurum ve
kuruluşlarıyla, Parlamentosuyla terörle mücadele konusunda Türkiye’yle birlikte
hareket etmesi gerektiğini tekraren hatırlatmak istiyorum. Yüce Meclisimiz bu
konuda gereken takibi, bundan evvel yaptığı gibi bundan sonra da hep birlikte
mutlaka yapacak ve -gerekli cevabı da- her türlü yaklaşımı icra organıyla
beraber Parlamentomuz da bu konuda yerine getirecektir. 
(Mikrofon
otomatik cihaz tarafından kapatıldı)
BAŞKAN
– Buyurun.
MUHAMMET
EMİN AKBAŞOĞLU (Çankırı) - Değerli arkadaşlar, malum, bir süredir yaşanan
felaketler münasebetiyle, Grup Başkan Vekillerinin ortak yaklaşımıyla, burada,
dünkü çalışmalarımızı belirli bir çerçevede yürütme öngörüsü ve kararını ortaya
koyduk. Bu noktada, hepimizin meselelere daha dikkatli bir şekilde
yaklaşmasının sürecin mehabetiyle doğrudan ilintili olduğunu da ifade etmek ve
hatırlatmak isterim. Bununla beraber, hiç kimsenin bu tür olaylardan bir
politik çıkarsamaya yönelik yaklaşımlar içerisinde olmaması hepimiz için
geçerli bir kuraldır; buna dikkat edilmesi gereğini hatırlatmak isterim. 
Seksen
yıldır, seksen yıl öncesinden bugüne kadar Sayın Cumhurbaşkanlarımız
devletimizi ve milletimizi nasıl temsil ediyorlar idiyse bugün de
Cumhurbaşkanımız devletimizi ve milletimizi temsil etmektedir.
(Mikrofon
otomatik cihaz tarafından kapatıldı)
BAŞKAN
– Buyurun.
MUHAMMET
EMİN AKBAŞOĞLU (Çankırı) - Dolayısıyla bu noktadaki ayrımları dikkatli bir
şekilde hepimizin gündeme getirmesi ve ona göre bu konuyu irdelemesi hususunu
hatırlatmak isterim. Ve biz, aziz ve asil milletimize her an ve her zaman -felaketlerde
de kazalarda da normal yaşam döneminde de her zaman- elimizden gelen her türlü
imkânlarla, hizmet seferberliğiyle, hastaneleriyle, ulaşımlarıyla, bütün
imkânlarıyla hizmet etmeye, onların duasını ve desteğini almaya inşallah hep
beraber devam edeceğiz diyor, bu duygu ve düşüncelerle yüce Meclisi saygıyla
selamlıyorum.
ÖZGÜR
ÖZEL (Manisa) – Sayın Başkan…
BAŞKAN
– Buyurun Özgür Bey.
30.- Manisa Milletvekili Özgür Özel’in, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Kısaca bir konuya açıklık getirelim. Ben tabii, bugün biraz
günün anlamından dolayı dikkatli bir dil seçerken anlaşılacağını düşünerek
söyledim ama artık somutlaştırma ihtiyacı doğdu. Benim “seksen yıl öncenin
alışkanlıkları” dediğim, bizim Cumhurbaşkanlarımız seksen yıl önce yaptıkları
siyasi konuşmaları okullara dağıtmıyordu ama Alman Propaganda Bakanı, Hitler’in
yapmış olduğu tüm konuşmaların çocukların okullarda çantalarına konularak
çocuklara okutulmasını, ailelerine okutulmasını savunuyordu ve yapıyorlardı.
Benim “Seksen yıl öncenin kötü alışkanlıklarını tekrar etmeyin.” dediğim budur.
Ne Atatürk’ün ne İnönü’nün siyasi konuşmalarının okullarda dağıtılmışlığı
yoktur. 
Elimdeki
kitap, 10 Kasım Atatürk’ü Anma Günü konuşmasına aittir. Elde Atatürk’ün Meclis
açılışında dua ederken -ki hepimizin beğendiği- 1 fotoğrafı, tek fotoğrafı
vardır; ardından, Atatürk’ü Anma Günü’nde Recep Tayyip Erdoğan’ın tam 6 farklı
fotoğrafı vardır.
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – Böyle yaparsanız yani herkesin vergisiyle basılmış olan bir
kitapta Atatürk’ü Anma Günü’nde Atatürk’e tek fotoğraf, Recep Tayyip Erdoğan’a
6 fotoğraf koyarsanız, bu kitabın içine tarihi kendinize göre yorumladığınız ve
çarpıttığınız ifadeler koyarsanız ve üstüne üstlük, siyasi rakiplerinize
saldırıları bu konuşmada yapmak bir ayıp, bunu kitabın özetine koymak başka bir
ayıp. Bunun kabul edilir, taşınır, savunulur bir tarafı yoktur. Kastettiğimiz, seksen
yıl öncesinin lideri Adolf Hitler’dir.
Teşekkür
ederim. (CHP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu…
31.- Çankırı Milletvekili Muhammet Emin Akbaşoğlu’nun, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
MUHAMMET
EMİN AKBAŞOĞLU (Çankırı) – Çok teşekkür ederim Sayın Başkanım.
Seksen
yıl önce ilk Cumhurbaşkanımız, kurucu Cumhurbaşkanımız, istiklal mücadelemizin
önderi olan Mustafa Kemal Atatürk’ün Cumhurbaşkanı sıfatıyla yapmış olduğu
konuşmalar o günün şartları çerçevesinde nasıl bir nitelikteyse, bugünün
-seksen yıl sonrasında- istiklal ve istikbal mücadelesinin kahramanı ve son
Cumhurbaşkanı olan Recep Tayyip Erdoğan’ın da bugünün bağlamında yapmış olduğu
konuşmalar aynı mahiyettedir. Dün neysek bugün de oyuz, yarın da böyle
olacağız.
Teşekkür
ederim.
ÖZGÜR
ÖZEL (Manisa) – Teessüf ederim, teessüf ederim.
ÖMER
FETHİ GÜRER (Niğde) – Atatürk’ü hiç anlamamışsın, hiç!
BAŞKAN
– Gündeme geçiyoruz.
Başkanlığın
Genel Kurula sunuşları vardır. 
Türkiye
Büyük Millet Meclisi Başkanlığının bir tezkeresi vardır, okutup oylarınıza
sunacağım.
Okutuyorum:
VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Yurtdışı Türkler ve
Akraba Topluluklar Alt Komisyonunun 9-14 Şubat 2020 tarihleri arasında Almanya,
Belçika ve Hollanda’ya ziyarette bulunmasına ilişkin tezkeresi (3/1066)
5/2/2020
Türkiye Büyük Millet Meclisi Genel Kuruluna
Yurtdışı
Türkler ve Akraba Topluluklar Alt Komisyonunun 9-14 Şubat 2020 tarihleri
arasında Almanya, Belçika ve Hollanda'yı ziyaret etmesi hususu, 28/3/1990
tarihli ve 3620 sayılı Türkiye Büyük Millet Meclisinin Dış İlişkilerinin
Düzenlenmesi Hakkında Kanun'un 6'ncı maddesi uyarınca Genel Kurulun tasviplerine
sunulur.
 Mustafa
Şentop
 Türkiye
Büyük Millet Meclisi
 Başkanı
BAŞKAN
– Kabul edenler... Kabul etmeyenler... Kabul edilmiştir. 
Birleşime
beş dakika ara veriyorum.
Kapanma saati: 15.07
İKİNCİ OTURUM
Açılma Saati: 15.29
BAŞKAN: Başkan Vekili Celal ADAN
KÂTİP ÜYELER: Şeyhmus DİNÇEL (Mardin), Barış KARADENİZ
(Sinop)
-----0-----
BAŞKAN
– Sayın milletvekilleri, Türkiye Büyük Millet Meclisinin 53’üncü Birleşiminin
İkinci Oturumunu açıyorum. 
Alınan
karar gereğince gündemin “Kanun Teklifleri ile Komisyonlardan Gelen Diğer
İşler” kısmına geçiyoruz.
1’inci
sırada yer alan, İstanbul Milletvekili Mustafa Demir ile 70 Milletvekilinin
Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi ve Bayındırlık, İmar, Ulaştırma ve Turizm Komisyonu Raporu’nun
görüşmelerine kaldığımız yerden devam edeceğiz.
VII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- İstanbul Milletvekili Mustafa Demir ile 70 Milletvekilinin Coğrafi
Bilgi Sistemleri ile Bazı Kanunlarda Değişiklik Yapılması Hakkında Kanun
Teklifi (2/2512) ve Bayındırlık, İmar, Ulaştırma ve Turizm Komisyonu Raporu (S.
Sayısı: 161) (x)
BAŞKAN
– Komisyon? Yerinde.
4/2/2020
tarihli 51’inci Birleşimde İç Tüzük’ün 91’inci maddesine göre temel kanun
olarak görüşülen 161 sıra sayılı Kanun Teklifi’nin birinci bölümündeki 11’inci
madde kabul edilmişti. 
12’nci
madde üzerinde 3 önerge vardır, önergeleri aykırılık sırasına göre işleme
alacağım.
Buyurun,
okuyun. 
Türkiye Büyük Millet Meclisi Başkanlığına
Görüşülmekte
olan 161 sıra sayılı Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’nin 12’nci maddesinin teklif metninden
çıkarılmasını arz ve teklif ederiz. 
 Ednan
Arslan Ulaş Karasu Orhan
Sümer
 İzmir Sivas Adana
 Ayhan
Barut Murat Emir İlhami
Özcan Aygun
 Adana Ankara Tekirdağ
 Vecdi
Gündoğdu  Gökan
Zeybek
 Kırklareli  İstanbul
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKAN VEKİLİ METİN YAVUZ (Aydın) –
Katılamıyoruz. 
BAŞKAN
– Önerge hakkında konuşmak isteyen Ankara Milletvekili Murat Emir. (CHP
sıralarından alkışlar) 
Süreniz
beş dakikadır. 
MURAT
EMİR (Ankara) – Sayın Başkan, değerli milletvekilleri; milletçe olağanüstü acı
dönemlerden geçiyoruz. Önce Elâzığ-Malatya depremi, sonra İdlib’te
şehitlerimiz, sonra Van’daki çığ faciası, dün de yaşadığımız Sabiha Gökçen’deki
uçak kazası. Bu vesileyle milletimize başsağlığı diliyorum ve şehitlerimize ve
kaybettiğimiz canlarımıza Allah’tan rahmet diliyorum. 
Değerli
arkadaşlar, iki gün önce bu Mecliste depremle ilgili ve Elâzığ’la ilgili
araştırma önergesini nasıl bir sevinçle ve heyecanla reddettiğinizi düşününce
de milletimizin gerçeklerinden nasıl bu kadar kopabildiğinize doğrusu
şaşıyorum. Bu bir siyasal şizofreni hâlidir.
Bakınız,
bir Cumhurbaşkanı, bir siyasi iktidar kurtardığı vatandaşlarla övünmemeli,
tedavi olan hastalarla övünmemeli; evinden barkından olan, depreme uğrayan o
vatandaşlarımıza battaniye, çadır verildi diye övünmemeli, bunlar zaten
yapılmalı. Ama asıl yapılması gereken değerli arkadaşlar, şu anda yüz binlerce
insan Elazığ’da, Malatya’da, başka yerlerde çadırlarda yaşamak zorunda kaldı.
Bu sorunları önceden çözmemiz gerekmez miydi? Bu sorunları nasıl çözeceğimizi,
vatandaşlarımızı depreme dayanıklı konutlarda nasıl yaşatacağımızı bugünden tartışmak bu Meclisin görevi değilse nedir?
Bakın, dün yaşanana dikkatinizi çekerim: İstanbul’da bir kaza oluyor, yaralılar
bir saat bekletildikten sonra servis otobüslerine bindirilmek zorunda
kalınıyor. Siz bu hâldesiniz, böyle bir iktidarsınız. Peki, bir İstanbul
depreminde ne yapacaksınız? Bu Meclis bunu konuşmayacaksa neyi konuşacak? Siz
bu Meclise bunu konuşturmayarak bir şey yaptığınızı zannediyorsunuz ama
hepimiz, hep beraber ülke olarak bu depremin altında kalacağız. Aslında
bugünlerde yapılması gereken, sadece depremi konuşmaktır. Bu vesileyle deprem
ve doğal afetlerle nasıl mücadele edeceğimizi hep beraber tartışmak zorundayız.

Değerli
arkadaşlar, bir konunun daha altını çizeyim, siz bunu unutmuş olabilirsiniz ama
Türkoğlu-Pütürge-Amanos hattı hâlâ son derece risk içeriyor, hâlâ
kırılganlıklara açık ve hâlâ oralarda deprem olabilir. Bu aymazlıktan vazgeçin,
bu konu ciddi bir konu; bu konu, sizin üzerinde tepine tepine siyaset
yapabileceğiniz bir konu değil, bu konu ciddidir arkadaşlar. 
Üzerine
söz aldığım 12’nci maddeyle ilgili değerlendirmelerimi paylaşmak isterim. Bir
defa, kaçak yapı stoku, imara aykırı yapılar için belediyeye “Yık.” diyorsunuz,
“Süresi içerisinde yıkmazsa Bakanlık yıkacak.” diyorsunuz. Peki, ülkede imara
aykırı, mevzuata aykırı kaçak yapınız kaç tane, haberiniz var mı, biliyor
musunuz? Mesela, 1 milyon mu, 5 milyon mu, 20 milyon mu; ne kadar? En son
yaptığınız imar barışına 3 milyon 600 bin başvuru oldu. Şimdi milyonlarca
konutu kaçak diye belediyeye “Yık.” diyeceksiniz. Bir defa, burada fiilî
imkânsızlık var. Neye göre seçeceksiniz hangi binanın yıkılacağını? Sonra o da
yetmiyor “Belediye yıkmazsa ben yıkacağım.” Ee, yık. “Ama ben yıkarsam parasını
2 kat alırım.” diyorsunuz. Niye, neden, hangi gerekçeyle? Sizin yapmanız
gereken yerel yönetime yardımcı olmak mı, yerel yönetimin kasasına elinizi
uzatmak mı? Aslında, 31 Martta vatandaşımızın attığı tokadı sizin hâlâ
anlamadığınızı görüyoruz. Görün bunu, artık belediyelere destek olun; siyasi
iktidar olarak, merkezî yönetim olarak belediyeler ile vatandaşlarımızın
sorunlarını çözme noktasında ortaklaşma yoluna gidin. Bu gidiş, gidiş değil. Siz her getirdiğiniz teklifte
“Belediyeleri nasıl sıkıştırırız, nasıl boğazlarını sıkarız, nasıl kasalarına
el uzatırız?” derseniz bu işin sonu gelmez, altında siz kalırsınız. 
Devam
ediyoruz değerli arkadaşlar, kaynağından kesme… Yani Bakanlık, eğer belediye o
yıkım paralarını ödemezse kaynağından kesecek. Bu, bir defa bizim mevzuatımıza
da uygun değil. Belediyenin zaten gelirleri son derece azalmış durumda, zaten
yandaş belediyelere büyük oranlarda kaynaklar aktarıyorsunuz; bu da yetmiyor
gibi bir de kaynağından keseceksiniz. Bütün bunlar aslında bir kafa
karışıklığının sonucu. Siz, bir defa, karar verin; imar barışı yapıyorsunuz,
depreme dayanaksız, mevzuata aykırı kaçak yapılara parasını verdi diye belge
veriyorsunuz, sonra “güçlendirme” diyorsunuz, o yapı ile vatandaşı baş başa bırakıyorsunuz,
vatandaş kendi kendine o binaları güçlendirecek, sonra bir de “yıkım”
diyorsunuz. Bir defa, karar vermeniz lazım; bir defa, sizin depreme karşı ve
vatandaşlarımızın özellikle nitelikli konutlarda yaşamasına dönük olarak
bütüncül bir politikayla ortaya çıkmanız lazım. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın. 
MURAT
EMİR (Devamla) – Teşekkür ederim Sayın Başkan. 
Bütüncül
bir politikaya ihtiyaç var. Böyle günübirlik, günü kurtaran, belediyeleri
kaybedince belediyelerin kasasına el uzatan, yetkileri olabildiği kadar
merkezîleştiren ama bunu yaparken de ülkemizin deprem gerçeğine gözlerini,
kulaklarını tıkayan, kulağının üstüne yatan ama kendi hayallerini, projelerini
ve kendi rant projelerini yaşama geçirmek için her şeyi yapan bir siyasi
iktidarla ve onun lideriyle karşı karşıyayız. Bu yol, yol değildir, bir an
evvel Meclisin de Sayın Cumhurbaşkanının da ülkenin temel sorunlarına dönük
olarak gerçekçi, ciddi çalışmalar yapmasını ve yerel belediyelerle de Meclisle
de iş birliği yapmasını tavsiye ediyoruz.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi’nin 12’nci maddesinin ilk fıkrasında yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederim.
 Ayhan
Erel Mehmet Metanet Çulhaoğlu Feridun
Bahşi
 Aksaray Adana Antalya
 İbrahim
Halil Oral Yasin Öztürk Hasan
Subaşı
 Ankara Denizli Antalya
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKAN VEKİLİ METİN YAVUZ (Aydın) –
Katılamıyoruz Başkanım.
BAŞKAN
– Önerge hakkında konuşmak isteyen Antalya Milletvekili Hasan Subaşı.
Buyurun
Sayın Subaşı. (İYİ PARTİ sıralarından alkışlar) 
HASAN
SUBAŞI (Antalya) – Sayın Başkan, değerli milletvekilleri; Genel Kurulu saygıyla
selamlıyorum.
161
sıra sayılı Kanun Teklifi’nin 12’nci maddesinde verdiğimiz önerge hakkında
partim adına söz almış bulunuyorum. Sözlerime başlamadan önce, son haftalarda
üst üste gelen felaketlerde, önce Elâzığ ve Malatya depremi, ardından
İdlib’deki saldırı ve ardından Van’daki çığ felaketi, dün de Sabiha Gökçen
Havalimanı’nda yaşanan kaza nedeniyle kaybettiğimiz şehitlerimiz,
yurttaşlarımız için başsağlığı dileklerimi sunuyorum; milletimizin başı sağ
olsun, Allah rahmet eylesin.
Geçen
gün 161 sıra sayılı Teklif’in genel gerekçesini okurken kanunun odağında insan
olduğunu yazdığını söylemiştim ve de bu kanunun hiçbir yerinde insanın odağa
alınmadığını ifade etmiştim. Tabii, her kanunda insan vardır ama bizim hiçbir
kanunumuzda insan odağa alınmamıştır. Eğer biz yasalarımızı yaparken insanı
odağa alabilsek gerçekten, bu felaketler belki bu derece yaşanmayacak, bu kadar
can kaybına neden olmayacak ve öncesinde tedbirler almayı düşünmeye
başlayacağız. Ama Türkiye’de yasalarımızın odağında insan olmadığı için,
maalesef, bu tedbirleri almayarak, ancak sonrasında “kader” ya da “imtihan”
diyerek, halkımızın sağduyusuna, dayanışmasına güvenerek onarmaya çalışıyoruz;
bunun da hem can hem de mal bakımından büyük maliyetleri çıkmaktadır. 
Ben,
söz aldığım 12’nci maddede partilerin muhalefetini görmedim. Ancak, ben bu
konuda muhalefet etmek istiyorum. Sayın Emir konuşurken bahsetti, 7 kere
çıkarılan imar affıyla Türkiye’de kaçak ve ruhsatsız yapı milyonlara
ulaşmıştır. Tabii, belediyelerin bunun altından kalkması imkânsızdır. Yalnız,
bu kanunla yapılmak istenen şey şudur: Belediyeler doğal olarak bunları
yıkamayacaktır ama bu yıkım yetkisini bu kanunla merkezîleştirmiş ve Hükûmet
kendi üzerine almıştır. Yani şunu demek istiyorum: Belediyeler, hizmet alanlarında
araziyi boşaltmak için yıkım yapmak yerine, devletin, merkezî yönetimin
gösterdiği yıkımları yapmak zorunda kalacaktır. Yani merkezî yönetim nasıl ki
belediyelerin imar yetkilerini, plan yapma yetkilerini merkeze almıştır, yıkım
yetkisini de bir nevi merkeze almış. Ancak, kendi yatırım yapmak istediği,
kamulaştırmak istediği ya da TOKİ’ye devretmek istediği yerlerde belediyelere
“Yık.” diyerek onların bu hizmetini oraya teksif edecektir. Belediye yıkmadığı
takdirde de yıkım maliyetinin 2 katı belediyenin payından düşülecektir. Yani bu
yasada Kıyı Kanunu ihlal edilmiştir, Kanal İstanbul çevresindeki tarım
toprakları imara açılmak suretiyle Toprak Kanunu ihlal edilmiştir ve dünyada
yerelleşmeye alan açılırken Türkiye tam tersine merkezîleşerek tersine
gitmektedir. Oysa yerelleşme hem hizmetleri hızlandırır hem demokrasi
kültürünün gelişmesini sağlar hem de maliyetlerin denetimi sağlanır. Ama siz
merkezîleşirseniz denetim sağlayamazsınız ve bugün görüldüğü gibi, merkezî
hükûmeti sorgulayamazsınız, denetleyemezsiniz. 
(Mikrofon
otomatik cihaz tarafından kapatıldı) 
HASAN
SUBAŞI (Devamla) – Toparlıyorum.
BAŞKAN
– Buyurun Sayın Başkan.
HASAN
SUBAŞI (Devamla) – Oysa bu hizmetleri belediyeler veriyor olsa her alan
denetlenir ve mali kayıplar da bu derece olmaz, can kayıpları da olmaz.
1999
yılındaki depremden sonra çok ciddi kararlar alınmıştır. Bir kere, Deprem
Yönetmeliği çıkarılmıştır ki bugün Deprem Yönetmeliği sayesinde güvenilir ve
depreme dayanıklı 5 milyonluk yapı stoku elde edilmiştir. Ya bunlar yapılmasaydı
ya 1999’daki Hükûmet bu önlemi almasaydı hâlimiz ne olurdu? Yine, deprem kanunu
çıkarılmıştır; yine, imar affı çıkarılmasının engellenmesi için teklif
verilmiştir; yine, deprem vergisi çıkarılmıştır ve deprem konusunda
üniversitelerin ayrı bilgi sunması istenmiştir, çok ciddi tedbirler alınmıştır.

(Mikrofon
otomatik cihaz tarafından kapatıldı)
HASAN
SUBAŞI (Devamla) – Bitiriyorum efendim.
BAŞKAN
– Evet, buyurun, toparlayın.
HASAN
SUBAŞI (Devamla) – Ben, 1999’daki depremden sonra bu kadar önlem alınmış ise bu
Hükûmete sadece, felaketler olduktan sonra koşuşturması yerine, bu
felaketlerden önce alınması gereken tedbirler nelerdir diye sormak istiyorum ve
bunun cevabını da biliyorum. Bir tek tedbir alınmamıştır ve bu yasada da hiçbir
tedbir yoktur.
Teşekkür
ediyorum, saygılar sunuyorum. (İYİ PARTİ sıralarından alkışlar)
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
ÖMER
FETHİ GÜRER (Niğde) – Başkanım, bir daha sayın, biz fazlayız, orada kimse yok. 
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin çerçeve 12’nci maddesi ile 3194 sayılı
Kanun’un 32’nci maddesinin beşinci fıkrasına eklenen birinci cümlenin aşağıdaki
şekilde değiştirilmesini arz ve teklif ederiz.
"Yapı
tatil tutanağının düzenlendiği tarihten itibaren bir ay içerisinde yapı sahibi
tarafından yapının ruhsata uygun hale getirilmediğinin veya ruhsat
alınmadığının ilgili idaresince tespit edilmesine rağmen iki ay içerisinde
hakkında yıkım kararı alınmayan yapılar ile hakkında yıkım kararı alınmış
olmasına rağmen altı ay içinde ilgili idaresince yıkılmayan yapılar, yıkım
maliyetleri döner sermaye işletmesi gelirlerinden karşılanmak üzere Bakanlıkça
yıkılabilir veya yıktırılabilir.”
 Muhammet
Emin Akbaşoğlu Mehmet Doğan Kubat Abdullah
Güler
 Çankırı İstanbul İstanbul
 Mustafa
Demir  Şeyhmus
Dinçel
 İstanbul  Mardin
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKAN VEKİLİ METİN YAVUZ (Aydın) – Takdire
bırakıyoruz Başkanım.
MEHMET
DOĞAN KUBAT (İstanbul) – Gerekçe…
BAŞKAN
– Önergenin gerekçesini okutuyorum:
Gerekçe:

Önergeyle
imar mevzuatına aykırı yapıların yıktırılma usulü detaylandırılmaktadır.
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmiştir.
Kabul
edilen önerge doğrultusunda 12’nci maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir.
13’üncü
madde üzerinde 2 önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 161 sıra sayılı Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’nin 13’üncü maddesinin birinci fıkrasındaki “muhtarlık
izni olmaksızın” ibaresi “valilik onayı alınmadan ve muhtarlığa bildirim
yapılmadan” ibaresinin teklif metninden çıkarılmasını arz ve teklif ederiz. 
 Ulaş
Karasu Ednan Arslan İlhami
Özcan Aygun
 Sivas İzmir Tekirdağ
 Vecdi
Gündoğdu Orhan Sümer Ayhan
Barut
 Kırklareli Adana Adana
 Gökan
Zeybek  Burak
Erbay
 İstanbul  Muğla
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKAN VEKİLİ METİN YAVUZ (Aydın) –
Katılamıyoruz Başkanım.
BAŞKAN
– Önerge hakkında konuşmak isteyen Muğla Milletvekili Burak Erbay.
Buyurun
Sayın Erbay. (CHP sıralarından alkışlar)
BURAK
ERBAY (Muğla) – Sayın Başkan, değerli milletvekilleri; Coğrafi Bilgi Sistemleri
ile Bazı Kanunlarda Değişiklik Yapılması Hakkında Kanun Teklifi’nin 13’üncü
maddesinde verdiğimiz önerge üzerinde CHP Grubu adına söz almış bulunuyorum.
Genel Kurulu saygıyla selamlıyorum. 
Son
günlerde, maalesef üst üste bizleri üzen birçok acı haber aldık. Bu vesileyle,
Elâzığ, Malatya, Van, İdlib ve İstanbul’da hayatını kaybeden vatandaşlarımıza
ve şehitlerimize Allah’tan rahmet, yaralılarımıza acil şifalar diliyorum.
Değerli
milletvekilleri, bu kanun teklifine “coğrafi bilgi sistemleri” gibi masum bir
isim verilmiş olsa da teklifi incelediğimizde imarla ilgili 8 kanunda, İdari
Yargılama Usulü Kanunu’nda, Kamu İhale Kanunu’nda ve benzer yasalarda
değişiklik içeren bir torba yasa olduğu görülmektedir. 37 maddeden oluşan bu
kanun teklifiyle on ayrı kanunda değişiklik yapılmaktadır. Her zaman
söylediğimiz gibi, çağdaş hukuk devletlerinin yasa yapma biçimlerine aykırı
olan bu yöntemle yama yaparak sorunlara çözüm üretilemez. Yasalar, toplumun
ihtiyaçlarını ve taleplerini karşılamak için yapılır ve değiştirilir. On sekiz
yıllık AKP iktidarında, diğer birçok yasada olduğu gibi imarla ilgili çıkarılan
yasaların neredeyse tamamında halkın ihtiyaçları değil maalesef dar bir grubun
çıkarları esas alınmıştır. Her ne kadar teklif içinde desteklediğimiz maddeler
olsa da önümüze yine böyle bir yasa teklifi gelmiştir.
Değerli
milletvekilleri, Avrupa Birliği Uyum Komisyonu üyesi olmama rağmen, seçim
bölgem olan Muğla’da çığ gibi büyüyen imar sorunlarını bildiğim ve bu sorunları
dile getirerek katkı sunabilmek için teklifin görüşüldüğü Komisyon toplantısına
katıldım. Komisyonda, yasa teklifinin tali komisyon olarak Adalet ile Plan ve
Bütçe Komisyonlarına havale edildiğini, ancak teklifin maalesef bu
komisyonlarda görüşülmediğini öğrendik. Kanun teklifinin içeriğinde, ivedi
yargılama gibi hukuku ilgilendiren birçok madde olmasına rağmen bu teklif Adalet
Komisyonunda görüşülmemiştir. Adalet Komisyonu Başkanı Hakkı Köylü’nün verdiği
cevapta, konunun Komisyonda gündeme alınmama sebebi olarak hiçbir gerekçe
yazılmamıştır. Teklifin havale edildiği diğer bir Komisyon da Plan ve Bütçe
Komisyonudur. Teklif içinde para cezaları, harçlar gibi bütçeyi ilgilendiren
maddeler olmasına rağmen Plan ve Bütçe Komisyonu Başkanı Lütfi Elvan’ın verdiği
cevapta, teklifi süresi içerisinde görüşme imkânı bulunmadığı belirtilmiştir.
Bu, aslında itiraf niteliğinde bir açıklamadır. Başından beri kanun teklifinin
yangından mal kaçırır gibi gündeme getirildiğini söylemiştik. Dahası, bu
Komisyon Başkanları CHP’li üyelere nezaketen dahi haber verme gereği
duymamıştır. Görüşülen yasa teklifinin esas muhatapları olan Jeoloji Mühendisleri
Odası, Mimarlar Odası ve İnşaat Mühendisleri Odası Genel Başkanları Komisyonun
CHP’li üyeleri tarafından davet edilmiş fakat onlara da Komisyonda sadece beşer
dakika konuşma hakkı tanınmıştır. Bu kadar geniş kapsamlı ve toplumun büyük
bölümünü ilgilendiren önemli bir teklif hakkında uzman kişilerin görüşlerinin
alınmaması çözüm odaklı bakılmadığının en somut delilidir.
Değerli
milletvekilleri, ülkemizin birçok yerinde olduğu gibi seçim bölgem Muğla’da da
çok ciddi imar sorunları ve planlama sorunlarıyla karşı karşıyayız. Muğla’da
insanların yüz yıllardır yaşadığı, evlerinin, tarım alanlarının bulunduğu
çeşitli bölgeler dönemin Cumhurbaşkanı Turgut Özal tarafından onaylanan
5/7/1988 tarih ve (1988/13019) sayılı Bakanlar Kurulu Kararı’yla özel çevre
koruma bölgeleri olarak ilan edilmiştir. Bu alanlar özel koruma alanı ilan
edilirken buralarda imar planlaması yapılacağı ve bu alanlar içinde yaşayan
vatandaşların mağduriyetlerinin giderileceği söylenmişti ancak bu kararların
üzerinden otuz yıldan fazla bir süre geçmesine rağmen bugüne kadar gerekli imar
planlaması yapılmamıştır. Her yıl milyonlarca yerli ve yabancı turistin ziyaret
ettiği bu alanlarda planlamanın olmaması, altyapı hizmetlerinin yeteri kadar
yapılmaması ile kanalizasyon sisteminin de olmamasından dolayı birçok
bölgemizde hâlâ vidanjör kullanılarak geçici çözümler üretilmeye
çalışılmaktadır. Bu durum, dünya cenneti Muğla’mızda yakışmayan görüntülerin
ortaya çıkmasına neden olmaktadır. Bu sorunlara köklü çözümler bularak dünya
standartlarına uygun, çağdaş ve modern kentler oluşturmak için bütün
paydaşlarla birlikte ortak akılla hareket etmemiz gerekmektedir.
Özellikle
sahil kenarındaki illerimizin önemli bir sorunu da kıyı kenar çizgisidir. Kıyı
kenar çizgisi sınırlarında kalan alanlarda uzun yıllar öncesine dayanan bir
yapılaşma söz konusudur. Bu alanların koruma alanı kapsamına alınmaması ve bu
alanlarda herhangi bir plan yapılmaması, burada doğan ve büyüyen
vatandaşlarımız açısından büyük sıkıntılar doğurmaktadır. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın. 
BURAK
ERBAY (Devamla) - Koruma altına alınan bu alanların hâlihazır durumları ciddi
bir çalışma yapılarak tespit edilmelidir. Böyle bir çalışma yapılmadan
hazırlanan hiçbir kanun çözüm üretmeyecektir. 
Sürem
yetmediği için, vatandaşı mağdur eden İmar Affı Yasası’nın yarattığı sorunlara
değinemiyorum. 
Muğla’da
Marmaris-Bozburun, Marmaris-Selimiye, Marmaris-Hisarönü, Turgut, Fethiye,
Göcek, Köyceğiz, Bodrum gibi turizm cenneti bölgelerimizde yaşayan, evleri ve iş
yerleri yıkım tehlikesiyle karşı karşıya olan hemşehrilerim kangrene dönüşen
sorunlarına Meclisimizden nihai bir çözüm beklemektedir. İktidarınızın kalan
kısa ömründe bu planlamaları yapmayı düşünmüyorsanız yerel yönetim yetkilerini
kısıtlamak yerine bu yetkileri yerel yönetimlere devredin ki sorunlar yerinde
ve daha da gecikmeden çözülsün diyor, Genel Kurulu saygıyla selamlıyorum. (CHP
sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi’nin 13’üncü maddesinde yer alan “altı iş günü” ibaresinin “on iş
günü” ibaresiyle değiştirilmesini arz ve teklif ederiz. 
 Ayhan
Erel Mehmet Metanet Çulhaoğlu Dursun
Ataş
 Aksaray
 Adana  Kayseri
 Hasan
Subaşı Tuba Vural Çokal Hüseyin
Örs
 Antalya Antalya Trabzon
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKAN VEKİLİ METİN YAVUZ (Aydın) –
Katılamıyoruz Başkanım. 
BAŞKAN
– Önerge hakkında konuşmak isteyen Trabzon Milletvekili Sayın Hüseyin Örs. (İYİ
PARTİ sıralarından alkışlar) 
HÜSEYİN
ÖRS (Trabzon) – Sayın Başkan, çok değerli milletvekilleri; ilgili kanun
teklifinin 13’üncü maddesinde verdiğimiz önerge üzerinde İYİ PARTİ Grubu adına
söz almış bulunuyorum. Hepinizi en derin saygılarımla selamlıyorum. 
Değerli
milletvekilleri, millet olarak acılı günler yaşıyoruz. Dün İstanbul’daki elim
kazada ve öncesinde Van Bahçesaray’da meydana gelen çığ felaketinde hayatını
kaybeden vatandaşlarımıza, arama kurtarma faaliyetleri sırasında şehit olan
asker, korucu, itfaiye eri, kurtarma ekibi mensuplarına Cenab-ı Hak’tan rahmet,
ailelerine sabır, yaralı olan vatandaşlarımıza da acil şifalar diliyorum.
Değerli
milletvekilleri, 2018 senesinde yapılan ve adına “imar barışı” denilen bir
düzenlemeyle 31/12/2017 tarihinden önceki imara aykırı ve ruhsatsız yapıların
kayıt altına alınması hedeflenmişti. İmar barışı başvuruları devam ederken
Tarım ve Orman Bakanlığı valilikler ve kaymakamlıklar kanalıyla meraların amacı
dışında kullanılmayacağını söyleyerek yapı kayıt belgelerinin verilmesini iptal
etmişti. Başlangıçta böyle bir açıklama yapılmadığından, vatandaşlarımız
başvurularını ve gerekli ödemeleri yapmışlardır. Bugün ise vatandaşlarımıza
yapı kayıt belgelerini aldıkları yapılarıyla ilgili yıkım kararları tebliğ
edilmektedir. Bu durumda vatandaşlarımızın hem ödemeleri boşa gitmekte hem de
yapıları yıkılma tehlikesiyle karşı karşıya kalmaktadır. Maalesef iktidar bu
düzenlemeleri bir gelir kapısı olarak gördüğünden, vatandaşlarımızın
mağduriyetiyle pek de ilgilenmemektedir.
Değerli
milletvekilleri, seçim çevrem Trabzon’da pek çok vatandaşımız bu konudan mağdur
olmuştur. Çaykara Uzungöl’de, Düzköy’de, Şalpazarı’nda, Maçka’da,
Köprübaşı’nda, Sürmene’de mağdur olan çok sayıda vatandaşımız derdini anlatacak
bir yetkili bulamamaktadır. Burada gerçekleşen yıkımlarda büyük haksızlıklar
yapılmaktadır. Dededen, babadan kalma evlerini borç harç tadilatla başını
sokacak bir dam hâline getirenler, kendi tapulu arazileri üzerindeki evleri
yıkılanlar isyan etmektedir. Özellikle Uzungöl’de on sekiz yıl boyunca imar
planı yapmayanlar, seçim öncesi imar barışıyla vatandaşın parasını alarak yapı
kayıt belgesi verenler, bugün vatandaşın mağduriyetine kayıtsız kalamaz,
vatandaşın hak arayışında üç maymunu oynamaya devam edemez. 
Değerli
milletvekilleri, bölgemizde özellikle kırsal kesimde tarım ve hayvancılıkla
uğraşan vatandaşlarımızda bir yayla kültürü vardır. Vatandaşlarımız, ilkbaharın
sonu, yaz ve sonbahar sezonunda hayvanlarını yaylaya çıkararak yaylak alanlarda
otlatmakta ve yem olarak kullanılmak üzere ot kesimi yaparak kış aylarında
hayvanlarının ot ihtiyacını gidermeyi amaçlamaktadır; bunu gerçekleştirmek için
de yaylada ikamet etmektedirler. 4342 sayılı Mera Kanunu’nun 19’uncu ve 20’nci
maddeleri mera ve yaylak alanlarda kalıcı yapı yapılmasına müsaade etmemektedir
ancak vatandaşlarımızın yaylada hayvanlarını otlattıkları alanların dışında
taştan yapılar yaptıkları ve buralarda konakladıkları da bilinen bir gerçektir.
Bölgemizdeki çiftçilerimiz, daimi ikametlerinden beş altı ay ayrılarak
yaylalarda kalmakta, burada hayvanlarını otlatmaktadır. Bu süre zarfında
vatandaşlarımızın kalacakları yapılara ihtiyaç vardır. Bu yapılar,
vatandaşların elde ettikleri yağ, süt, peynir ve benzeri ürünleri hijyenik bir
şekilde muhafaza edebilmeleri için de gereklidir. Dolayısıyla,
vatandaşlarımızın yıllardır sürdürdükleri yaylacılık faaliyetlerini devam
ettirebilmeleri için gerekli yapılara izin verilmesi hususunda ilgili Bakanlık
ve resmî kurumlar bir araya gelerek bir çözüm üretmelidirler. Yaylalarda tespit
edilecek, otlak olarak kullanılmayacak alanlar da bu vatandaşlarımızın barınabilmesi
için, yayla taşıma kapasitesi de dikkate alınarak, yöresel mimariye uygun,
yaylanın doğal güzelliğini bozmayacak şekilde tip projelerle taş ya da ahşap
bir ahır ve ahır eklentisi, yayla evi yapılabilmesi için yasal bir düzenlemeye
ihtiyaç vardır. Bu düzenlemeyle öngörülen yerlerin dışında yapılaşmaya müsaade
edilmemelidir. 
(Mikrofon
otomatik cihaz tarafından kapatıldı) 
HÜSEYİN
ÖRS (Devamla) - Yaylalarımızda Mera Kanunu’na aykırı olarak yapılan çok katlı
binalara yaptırımlar uygulanmalı, böylece, hayvanların otlak alanlarının
azalmasının da önüne geçilmelidir diyor yüce Meclisi saygıyla selamlıyorum.
(İYİ PARTİ ve CHP sıralarından alkışlar) 
BAŞKAN
– Şimdi, önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
13’üncü
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
14’üncü
madde üzerinde aynı mahiyette 3 önerge vardır, okutup birlikte işleme alacağım.
Önergeleri
okutuyorum:
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin çerçeve 14’üncü maddesinin teklif
metninden çıkarılmasını ve diğer maddelerin buna göre teselsül ettirilmesini
arz ve teklif ederiz.
 Muhammet
Emin Akbaşoğlu  Mehmet Doğan Kubat Selahattin
Minsolmaz
 Çankırı İstanbul Kırklareli
 Mustafa
Demir Cemil Yaman Şahin
Tin
 İstanbul Kocaeli Denizli
Aynı
mahiyetteki diğer önergenin imza sahipleri:
 Ayhan
Erel Dursun Ataş Feridun
Bahşi
 Aksaray Kayseri Antalya
 İbrahim
Halil Oral   Yasin
Öztürk
 Ankara  Denizli
Aynı
mahiyetteki diğer önergenin imza sahipleri:
 Ulaş
Karasu Ednan Arslan İlhami
Özcan Aygun
 Sivas İzmir Tekirdağ
 Kani
Beko Utku Çakırözer Gökan
Zeybek
 İzmir Eskişehir İstanbul
  Vecdi
Gündoğdu
  Kırklareli
BAŞKAN
– Komisyon aynı mahiyetteki önergelere katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONUBAŞKAN VEKİLİ METİN YAVUZ (Aydın) –
Takdire bırakıyoruz Başkanım.
BAŞKAN
– Aynı mahiyetteki önergelerden ilkinin gerekçesini okutuyorum:
Gerekçe:

Önergeyle,
3194 sayılı İmar Kanunu’nun ek 3’üncü maddesinde değişiklik yapan maddenin
teklif metninden çıkarılması amaçlanmaktadır.
BAŞKAN
– Aynı mahiyetteki önerge hakkında konuşmak isteyen Denizli Milletvekili Sayın
Yasin Öztürk.
Buyurun
Sayın Öztürk. (İYİ PARTİ sıralarından alkışlar) 
YASİN
ÖZTÜRK (Denizli) – Sayın Başkan, değerli milletvekilleri; güzel ve yalnız
ülkemin gündeminde acıdan geçilmiyor. 
Geçtiğimiz
hafta, imarsız, plansız, kaçak yapılaşmanın suratımıza bir tokat gibi çarptığı
deprem gerçeği nedeniyle hayatını kaybeden vatandaşlarımızın acısı dinmeden,
Van’da ardı ardına yaşanan çığ felaketinde vefat eden askerlerimizin, güvenlik
korucularımızın, itfaiyecilerimizin ve vatandaşlarımızın yakınlarına başsağlığı
diliyorum.
Geçen
hafta Suriye bataklığında şehit olan askerlerimizin acısı hâlâ yüreğimizde.
Başta şehitlerimize ve Elâzığ, Malatya ve Van’da hayatını kaybeden
vatandaşlarımıza Allah’tan rahmet diliyorum. 
Saldırıya
uğradığımız yer, güya çatışmasızlık bölgesiydi. Saldırıyı rejim güçlerinin
gerçekleştirdiği açıklansa da rejim güçlerinin operasyonlarını Rus komutanlar
yönetiyor. Askerlerimiz İdlib’de kalleşçe şehit edildi. Rusya “Türkiye bize
koordinat bilgisi vermeden hareket etti.” diyerek bizi suçladı. Hükûmetten ise
“Rusya’nın haberi vardı.” savunması geldi. Dolayısıyla kendi verdiğimiz bilgilerle
-nokta atışı- askerlerimiz kalleşçe şehit edildi. 
Türkiye
girdiği Suriye bataklığında yapayalnız. Bir tarafta PKK’nın adı değiştirilmiş
makyajlı örgütlerini destekleyen Amerika, diğer tarafta rejim güçlerine destek
olan Rusya. İki emperyal arasına sıkıştırılmış yapayalnız bir Türkiye. Türk
milletini düşürdüğünüz bataklıkta, en büyük hayali tarih boyunca sıcak
denizlere inmek olan Rusya’ya güvenmenin sonucu budur. Emperyalist hayallerini
Orta Doğu’da gerçekleştirmeye devam niyetinde olan Amerika’ya güvenmenin sonucu
budur. Siz kandırılmaya devam ederken ana kuzularının düştüğü durum da ne
acıdır ki budur. 
Değerli
milletvekilleri, Elâzığ merkezli deprem, Türk milletinin yüksek karakterini bir
daha ortaya çıkardı. Zor zamanlarda hep birlikte olup yardımlaşma ve
dayanışmayı gerçekleştirdik. Kederde, tasada, kıvançta birlikte olabilen yüce
Türk milletinin önünde saygıyla eğiliyorum ama keşke Türk milletinin yaptığı
yardımlarla ayakta duran bir kurum da bu fedakârlığa saygı gösterebilseydi. 
Deprem
kadar, çığ kadar içimizi acıtan bir durum da göz bebeğimiz Kızılayın düştüğü
durum. Niyetimiz, asla, dar gününde, zor gününde, yüz elli iki yıldır
insanların yardımına koşan Kızılayın yıpratılması değil, aksine Kızılayın
başındaki zatın Kızılayı yeterince yıprattığını gözler önüne sermek. Ancak,
Kızılay yönetiminin, bir şirketin Hükûmete hoş görünme, vergiden kaçınma veya
vergi kaçırma girişimine aracılık etmesini de yüreğimiz kaldırmıyor. Sonunda,
Amerika’da biten bir yurt yolculuğuna “Bağış yap.” talimatının kim tarafından
verildiği bellidir. Bu, Torunlara verilen imtiyazlı ihalenin rüşvetidir.
Kızılay rüşvete aracılık etmiştir. Kızılay üzerinden önce Ensara, oradan
TÜRKEN’e giden para, rüşvetin belgesidir. Eğer vakıf yöneticileri bir
sorgulanırsa bu bağışın kime şirin görünmek adına yapıldığı ortadadır. Kızılay
Tüzüğü’nde yapılan bağışı devretme, satma, aracılık etme hakkı bulunmuyor.
Öyleyse, kurumun adını kirletme pahasına, böyle bir aracılık sorgulanmalı ve
Kızılay yönetimi yapmıyorsa İçişleri Bakanlığı Kerem Kınık hakkında gereğini
acilen yapmalıdır ama görüyoruz ki aksine; kurumun itibarını zedelediği
yetmemiş, kendi itibarı için Kızılayın resmî Twitter sayfasından hâlâ cevap
vermekle meşgul. 
Değerli
milletvekilleri, artık kanun teklifleri önümüze gelince şuna bakıyorum: Ne
itiraf ediyorlar? Ne kadar para kazanmayı hedefliyorlar? Bu kanun aslında kim
veya kimlerin işine yarayacak? Bir de Cumhurbaşkanı için özel istek madde var
mı? 
Bu
kanun teklifi, 2002 Kasımından itibaren göz yumulan kentsel cinayetin itirafıdır.
Bu kanun teklifi, kişisel imar rantının nasıl yaratıldığının, nasıl
dağıtıldığının itirafıdır. Bu kanun teklifi, iktidarın kaybettiği yerel
yönetimlerden almaya çalıştığı intikamın itirafıdır. Bu kanun teklifi “Biz önce
yönetmelik hazırlarız, sonra yasayı yönetmeliğe uydururuz.” şeklinde yapılan
kanun tanımazlığın itirafıdır. 
İmar
mevzuatıyla ilgili bu düzenleme, belediyelerin parsel bazlı plan değişikliğine
kısıtlama getiriyor. Başta İstanbul ve Ankara olmak üzere, çok sayıda kentte
kendi dönemlerinde sayısız imar planı tadilatı yaparak çok katlı binaların
yapımına olanak sağlayan AK PARTİ’si, kişi ya da kurumlardan gelen imar planı
değişikliği taleplerinin önünün kapatılmasını hedefliyor -çok iyi niyetli
düşünmeye çalışıyorum- başından sonuna kadar da haklılar. Yerel yönetimler,
kişi ya da kurumların talepleri doğrultusunda imar planı yapamazlar,
yapmamalıdırlar da ama bunu sadece yerel yönetimler değil, yerel yönetimleri
idare eden merkezî yönetim de yapmamalıdır. 
(Mikrofon
otomatik cihaz tarafından kapatıldı) 
YASİN
ÖZTÜRK (Devamla) – Diğer türlü, zihniyet değişmedikçe sadece yetki mercisini
değiştirirsiniz. 
Genel
Kurulu saygıyla selamlıyorum. (İYİ PARTİ sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkanım, sadece kayıtlara geçsin diye ifade
etmek istiyorum. 
BAŞKAN
– Buyurun. 
MUHAMMET
EMİN AKBAŞOĞLU (Çankırı) – Konuşmacının yöneltmiş olduğu suçlamalar gerçek
dışıdır. Sonuç itibarıyla 31 Martın intikamının alındığı gibi veya daha önceki
konuşmacıların kullandığı “siyasal şizofreni” gibi birtakım tabirlerin hepsini
reddettiğimizi… Tabii, herkes düzeyli bir şekilde eleştiri, siyasi eleştiri
getirebilir ancak bu kavramları, bu yaklaşımı reddettiğimizi beyan etmek
istedim. 
Teşekkür
ederim. 
BAŞKAN
– Aynı mahiyetteki önergelerden sonuncusunun gerekçesini okutuyorum: 
Gerekçe:

İlgili
maddenin kanun teklifinden çıkarılması amaçlanmaktadır. 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmiştir.
Kabul
edilen önergeler doğrultusunda 14’üncü madde metinden çıkarılmıştır. 
15’inci
madde üzerinde 3 önerge vardır, önergeleri aykırılık sırasına göre işleme
alacağım: 
Türkiye Büyük Millet Meclisi Başkanlığına
Görüşülmekte
olan 161 sıra sayılı Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’nin 15’inci maddesi ile 3194 sayılı Kanun’a
eklenen ek madde 8’in dört ila yedinci fıkralarının madde metninden
çıkarılmasını arz ve teklif ederiz. 
 Gökan
Zeybek Ulaş Karasu Ednan
Arslan
 İstanbul Sivas İzmir
 İlhami
Özcan Aygun Vecdi Gündoğdu Kani
Beko
 Tekirdağ Kırklareli İzmir
BAŞKAN
– Önerge hakkında konuşmak isteyen İstanbul Milletvekili Gökan Zeybek. (CHP
sıralarından alkışlar)
GÖKAN
ZEYBEK (İstanbul) – Sayın Başkan, değerli milletvekilleri; hepinizi saygıyla
selamlıyorum.
Görüşmekte
olduğumuz Coğrafi Bilgi Sistemleri ile Bazı Kanunlarda Değişiklik Yapılması
Hakkında Kanun Teklifi’nin 15’inci maddesiyle ilgili söz almış bulunuyorum. 
Aslında,
bu yasa teklifinin tümünü incelediğimizde iki tane önemli saptamayı yapmamız
gerekiyor. Bunlardan bir tanesi, Çevre ve Şehircilik Bakanlığının görev ve
yetkilerinin giderek artırılması, üzerindeki yükün daha da artırılması;
ikincisi de devletin “kentsel dönüşüm” adı altında riskli yapılar ve riskli
alanlarla ilgili yapacağı çalışmalarla ilgili bu süreci vatandaşa bırakmış
olmasıdır. Yani bu, deprem gerçeğinin geçtiğimiz hafta gündeme gelmesiyle çokça
konuşuldu Parlamentomuzda. Adalet ve Kalkınma Partisinin getirmiş olduğu -bu
teklifin içinde- kentsel dönüşüm yasasıyla birlikte, devletin yapması gereken
görevlerde bütçe olanaksızları ve bugüne kadar da yapılmış olan çalışmalarda
elde edilen başarısızlık vatandaşa “Kendi işini kendin gör, kendi binanı kendin
güçlendir.” anlayışını getiriyor. 
Değerli
arkadaşlar, teklifin içindeki 15’inci maddede, parsel bazında plan
tadilatlarının yapılmasını engelleyen bir düzenleme var. Doğru mu? Evet, doğru.
Parsel bazında plan değişikliğine karşıyız ama ada bazında plan değişikliği
acaba metnin içinde yer alan hükümleri yerinde sağlayabilir mi? Yani neden
parsel bazında plan değişikliğinin doğru olduğuna inanıyoruz da ada bazındaki
bir plan değişikliğinin de planın bütünlüğünü bozma gerçeğini kabul etmiyoruz?
Bizim Cumhuriyet Halk Partisi olarak bu konudaki temel yaklaşımımız, plan bir
bütündür ve planın parça parça edilmesiyle, ada bazında fonksiyon ya da
yoğunluk artışı getirilmesiyle planın bütünlüğünün bozulması konusundaki
endişelerimiz aynen devam etmektedir. 
Burada
değer artış vergisiyle ilgili de şunu belirtmek istiyorum: Bir plan tadilatıyla
elde edilen değer artışının nereye verilmesi konusu da Türkiye’de uzun
yıllardır tartışılıyor. Bu konuda değer artışından elde edilen bir rant varsa
bu rantın aktarılması gereken yerin biz, yerel yönetimler olduğunu düşünüyoruz.
O nedenle, Komisyon toplantılarında da Genel Kurul aşamasında da biz… Buradan
genel bütçeye pay ayrılmasıyla yani bir bölgede plan tadilatı yapılmasıyla
burada oluşan değer artış vergisiyle genel bütçeye yüzde 25 ya da yüzde 30
oranında pay aktarılmasıyla yerel yönetimlerin özerkliği, yerel yönetimlerin
bağımsız hareket etmesi -idari, mali ve hukuki açıdan daha da gelişerek
vatandaşın sorunlarına ve altyapı yatırımlarıyla hizmet etmesi- konusunda
endişelerimizi belirtmek istiyorum. 
Burada
bir başka madde var. Bu maddeyle biz, birtakım planlama ilkeleriyle ilgili
kısıtlamalar getirirken mazbut ve mülhak vakıfları istisna tutuyoruz. Yani
mazbut ve mülhak vakıflara ait olan araziler üzerinde yapılacak olan plan
tadilatları, plan bütünlüğünü sarstığına inandığımız bu maddenin kapsamının
neden dışında bırakılıyor, bunu anlamak mümkün değil. Zaten bir planın
bütünlüğü korunacaksa, ağırlıklı olarak -kamu elinde- hazine ya da belediye
parselleri ile vakıflara ait olan arazilerle ilgili plan hükümlerine öncelikle
kamunun ve vakıfların uyması gerektiğini mutlaka belirtmemiz gerekiyor. 
Burada
önemli bir ayrıntı var, vatandaşın kendi müracaatıyla bir değer artışı
oluştuğunda, buna ilişkin değer artış vergisi malikler tarafından ödeniyor ama
bir plan, ilgili belediye ya da Bakanlık tarafından yapıldığında bu
değer artışı kapsam dışında kalıyor. Bunun anlamı... Başından beri itiraz
ettiğimiz bir konuda şunu belirtmek istiyorum: Bu yöntemle hiçbir adada parsel
malikleri bir araya gelerek, kendileri müracaat ederek plan tadilatı yapmazlar,
bu plan tadilatının mutlaka Bakanlık ya da belediye eliyle yapılmasını
sağlarlar. 
Ben
buradan, konuyu, açıklığa kavuşması açısından bir kez daha Genel Kurulun
iradesine getirmek istiyorum. Bu yöntemle yasanın öngördüğü denetim ve bir
planın bütünlüğünü bozacak plan tadilatlarının önüne geçilmesi kısmen sağlanmış
olur ama gerek belediyeler gerekse Bakanlık, planın bütünlüğü...
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın. 
GÖKAN
ZEYBEK (Devamla) – Gerek büyükşehir belediyesi ya da ilçe belediyeleri gerekse
Çevre ve Şehircilik Bakanlığının plan bütünlüğünü bozucu getirmiş olduğu
teklifler, önümüzdeki dönem çokça karşılaşacağımız bir problem hâline gelecek
demektir. 
Burada
bina yükseklikleriyle ilgili düzenlemede de şunu belirtmek istiyorum: Değerli
arkadaşlar, bir plan bütünü içinde bina yükseklikleri bence çok önemli bir konu
değildir. Bölgenin genel düzeni içinde bina yüksekliklerini mutlaka
düzenlememiz gerekir ama Türkiye Büyük Millet Meclisinde eğer imarla ilgili bir
düzenleme geliyorsa bina yükseklikleri ya da H maksimumlara takılmak yerine o
bölgede hektar başına düşen yoğunluklar üzerinde bizim odaklanmamız lazım. Yani
yaşanabilir bir kent oluşması için yüksekliklere değil, yoğunluklara dikkat
etmemiz gerekir ve bir kısıtlılık getirilecekse şehir merkezlerindeki plan
değişikliklerindeki yoğunlukları kısıtlayan düzenlemenin getirilmesi
gerektiğine inanıyorum ve Genel Kurulu saygıyla selamlıyorum. (CHP ve İYİ PARTİ
sıralarından alkışlar)
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… 
Kâtip
üyeler arasında ihtilaf söz konusu. 
Elektronik
oylama yapacağım, bir dakika süre tanıyacağım. 
(Elektronik
cihazla oylama yapıldı) 
BAŞKAN
– Önerge kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi’nin 15’inci maddesinin altıncı fıkrasında yer alan “değer tespit
komisyonunca” ifadesinden önce gelmek üzere “belediye başkanlıklarınca
belirlenecek” ifadesinin teklif metnine eklenmesini arz ve teklif ederim. 
 Ayhan
Erel  Feridun Bahşi  İbrahim
Halil Oral
 Aksaray
 Antalya  Ankara

 Tuba
Vural Çokal   Bedri
Yaşar
 Antalya
  Samsun

BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan. 
BAŞKAN
– Önerge hakkında konuşmak isteyen Samsun Milletvekili Sayın Bedri Yaşar. 
Buyurun
Sayın Yaşar. (İYİ PARTİ sıralarından alkışlar)
BEDRİ
YAŞAR (Samsun) – Sayın Başkan, değerli milletvekilleri; yüce heyetinizi
saygıyla selamlıyorum. Bu vesileyle, Van Bahçesaray’da hayatını kaybeden
vatandaşlarımıza Allah’tan rahmet, kederli ailelerine de başsağlığı diliyorum. 
Değerli
milletvekilleri, önce şu plan nasıl yapılır, ben kısaca onu izah etmek
istiyorum: Bildiğiniz gibi 1/100.000, 1/50.000 ve 1/25.000’lik planlar Çevre ve
Şehircilik Bakanlığı tarafından yapılır. Daha sonrasında bu planlara da o
bölgedeki sanayi bölgeleri, konut alanları, rekreasyon alanları, kamusal
alanlar işlenir. Bunun devamında da büyükşehir belediyeleri bu çerçevede
1/5.000’lik planlarını yapar, bağlı belediyeler de 1/1.000’lik planları yapar.
Burada asıl olan mesele şudur: Buradaki asıl olan mesele, bu bölgede yaşayacak
insanların oluşturduğu nüfusun yoğunluğu. Yani biz katlardan, imardan daha çok,
yaşayacak nüfusun yoğunluğuyla imar planlarını tanzim ederiz. Buna göre de o
bölgedeki parsellere, adalara belli inşaat alanları verilir. Bu verildikten
sonra da dünyanın hiçbir yerinde ne ada bazlı ne de parsel bazlı bir plan
yapılır. Ben inşaat mühendisiyim, böyle bir uygulamayı görmedim, duymadım,
işitmedim. Biz şimdi ne yapıyoruz? Yapılmış, planlanmış alanlar üzerinden yeni
bir tasarruf hakkı kullanmaya çalışıyoruz. Bakın, bunun adı bile çıktı; bu
kanun geçtiği andan itibaren parsel bazında plan uygulaması yapılmayacak dedik,
şu an bütün belediyeler bu kanuna yetişmek için parsel parsel plan yapıyorlar.
Geçmişte bu parsel parsel işini çok duyduk; bakın, bugün de yine, parsel
parsel, şu an, bu kanun çıkmadan önce yapılabilecek ne varsa bunu yapmaya
çalışıyorlar. 
Devamında,
ada bazlı plandan bahsediyoruz. Şimdi, normal şartlar altında elde edilecek
rant, maliklerine verilmeyecek ise bu insanlar plan değişikliğine neden gitsin?
Hiçbir özel sektör, hiçbir arsa sahibi, hiçbir kat maliki bu plan değişikliğine
gitmez. Ne amaçla gider? Der ki: “Bir müracaat edelim, bakalım; burada tespit
edilen değer eğer uygunsa veyahut da -plan değişikliklerinden daha fazla şimdi
plan notları önemli- plan notlarına ilave bir şeyler yazdırabilirsem işte ‘Kot
altındaki alanlar, bağımsız alanlar yapılabilir, edilebilir, kullanılacak
inşaat alanından sayılmaz.’ gibi…” Öyle plan notları geliştiriyorlar ki
maşallah, plandaki kullanılacak inşaat alanından daha fazla plan notlarıyla
elde edilen faydalar var. Ha, buna bakacak, bu amaca bakacak, buradan bir şey
çıkar mı diye. Çıkmazsa zaten plan değişikliğine gitmez. 
Ancak
plan değişikliğine ne zaman gidilir? İşte, deprem dolayısıyla, kentsel
dönüşümle ilgili, yıkılacak binalarla ilgili devlet oturur düşünür, der ki:
“Tamam, biz burada bir planlama yapalım, bu planlamaya göre de elde edilecek
rantı devlet alsın.” Belki bu alanda planlama yapmak mümkün ama bu işin bütünü
içerisinde her ikisini beraber yaptığınız zaman burada bu işlemin yürümesi
mümkün değil. Dolayısıyla, daha baştan, yapılmış, planlanmış, değerlendirilmiş
bir plan üzerinden yeniden bir planlama yapmaya çalışıyorsunuz ki bence bu çok
tehlikeli ve de sakıncalı. Netice itibarıyla, önceki planlara göre şehrin
altyapısı dizayn edilmiş, yolu, kanalı, içme suyu, telekomünikasyonu –neyse-
bundan önceki planlara göre planlanmış. Siz bunun üzerine ilave yüklemeler
yaptığınızda ne oluyor, biliyor musunuz? Ankara’nın göbeğinde, sel geliyor, biz
insanlarımızı kaybediyoruz. Neden? İşte, bakın, bu çarpık planlamadan, çarpık
kentleşmeden, böyle akla hayale gelmeyen plan uygulamalarından. Bu da yine bir
adaletsizliğe sebep olacak. Düşünün, 2 ada yan yana, kat maliklerinden bir
tanesi müracaat ediyor, aradaki farkı da ödüyor, belli bir yoğunluk, belli bir
yükseklik alıyor; onun yanındaki ada bunlardan istifade etmiyor. Dolayısıyla
burada bir adaletsiz uygulama da oluyor. Yani parası pulu olan iyi bir
organizasyon yapabilirse plan değişikliği yapacak, onun dışındakiler bundan
istifade etme gereği duymayacak çünkü oluşacak bir rant yok. Ama işin en
temelinde, bizim bu uygulamaya kesinlikle karşı olduğumuzu ifade ediyorum.
Netice itibarıyla, toplam inşaat alanı üzerinden konuşmamız lazım gelir, bir.
Yani bizim, yoğunluklardan daha çok orada toplam ne kadar inşaat alanı
yapılacak, bunun üzerinden gitmemiz lazım. Kat adetleriyle oynamak, özel
yoğunluklarla uğraşmak, plan dipnotlarıyla uğraşmak yani Ali Cengiz oyunları
oynamak kimseye bir şey kazandırmaz.
(Mikrofon
otomatik cihaz tarafından kapatıldı)
BEDRİ
YAŞAR (Devamla) – Toparlıyorum Başkanım.
BAŞKAN
– Buyurun Sayın Yaşar.
BEDRİ
YAŞAR (Devamla) – Dolayısıyla bu planın uygulamada zorlukları olduğunu
düşünüyoruz; sadece depremle ilgili uygulamalar ve yıkılacak binalarla ilgili
yapabileceğiniz bir şey varsa o alanda uygulanabilir. Onu da bu yapıdan ayırmak
lazım. Öbür türlü, yapılmış planlar var, yoğunluklar var, hak sahipleri var.
Bunun üzerine yeni bir moda, yeni bir plan getirmenin kimseye bir katkısı
olmadığını düşünüyor, yüce heyetinizi saygıyla selamlıyorum. (İYİ PARTİ
sıralarından alkışlar)
BAŞKAN
– Bedri Bey, bak, alkış kuvvetli.
Şimdi
önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
ÖZGÜR
ÖZEL (Manisa) – Sayın Başkan…
BAŞKAN
– Özgür Bey, buyurun.
ÖZGÜR
ÖZEL (Manisa) – Sayın Başkanım, bu maddeyle iktidar partisinin, Adalet ve
Kalkınma Partisinin bir önergesi de ulaşmış durumda. Malum, madde üzerinde söz
hakları olmadığı için sadece o önerge üzerinde önerge sahipleri ya konuşuyorlar
ya da gerekçe okutabiliyorlar, temel kanun olarak ele alınmasının böyle bir
sakıncası var. Ancak yapılacak değişiklikler ve murat edilen amaç ve yerine
ulaşıp ulaşmayacağı konusunda uygun görürseniz grubumuz adına Sayın Akif
Hamzaçebi kısa bir değerlendirme yapacak.
BAŞKAN
– Hayhay. 
Sayın
Hamzaçebi.
V.- AÇIKLAMALAR (Devam)
32.- İstanbul Milletvekili Mehmet Akif Hamzaçebi’nin, 161 sıra sayılı
Kanun Teklifi’nin 15’inci maddesiyle kentsel rantların vergilendirilmesi olarak
ifade edilebilecek bir ilkeden hareket edilmekle birlikte bu rantların
vergilendirilmesi ya da kamuya aktarılması yönünde yeterli düzenlemenin
yapılmadığına ve uygulamada yaratacağı sorunlara ilişkin açıklaması
MEHMET
AKİF HAMZAÇEBİ (İstanbul) – Teşekkür ederim Sayın Başkan.
Madde,
kentsel rantların vergilendirilmesi olarak ifade edebileceğimiz bir ilkeden
hareket etmekle birlikte varmış olduğu sonuç, bu rantların vergilendirilmesi ya
da kamuya aktarılması yönünde yeterli bir düzenleme yapmamaktadır. Sorunlu bir
maddedir, uygulamada birçok sorun yaratacaktır, çok kısaca onları özetlemek
istiyorum. 
Birincisi:
Madde parsel bazında yoğunluk artıran düzenlemeleri yasaklarken en az 1.000
metrekare olmak kaydıyla ada bazında yoğunluk artıran düzenlemeleri parsel
sahiplerinin oy birliğiyle talebine bağlamıştır. Bu talep uyarınca yapılacak
plan değişikliklerinde eski plana ve yeni plana göre oluşan değerler arasındaki
fark, Çevre ve Şehircilik Bakanlığı, büyükşehir belediyesi ve ilçe belediyeleri
arasında paylaştırılacaktır. 
(Mikrofon
otomatik cihaz tarafından kapatıldı) 
MEHMET
AKİF HAMZAÇEBİ (İstanbul) – Tamamlayabilir miyim Sayın Başkan?
BAŞKAN
– Buyurun.
MEHMET
AKİF HAMZAÇEBİ (İstanbul) – Burada parsel sahiplerine herhangi bir hak
verilmemektedir. Oysa kentsel rantlarda parsel sahiplerinin de haklarının
olduğunu unutmamak gerekir. 
Bundan
daha önemli olan husus şudur: Eğer Çevre ve Şehircilik Bakanlığı ada bazındaki
plan değişikliğini resen yaparsa bu takdirde yeni plana göre oluşan değer ile
eski plana göre oluşan değer arasındaki farkı hiç kimse ödemeyecektir. Böyle
bir çifte standardı kabul etmek mümkün değildir. Parsel sahipleri bir araya
gelecek, plan değişikliği için talepte bulunacak, ona, müteahhide denilecek ki:
“Bu değeri ödeyeceksin, yoksa ruhsat bile alamazsın.” Ama Çevre ve Şehircilik
Bakanlığı bu değişikliği yaparsa asla kimseye değer artış payı ödemeyecektir;
bu, kabul edilemez. 
(Mikrofon
otomatik cihaz tarafından kapatıldı) 
BAŞKAN
– Buyurun.
MEHMET
AKİF HAMZAÇEBİ (İstanbul) – Teşekkür ederim.
Son
söyleyeceğim husus şudur: Değer tespiti idarece oluşturulacak kıymet takdir
komisyonunca yapılacaktır. Ancak bu kıymet takdir komisyonu, iki değerleme
şirketinden alınacak değerlerin ortalamasını alacaktır. Böyle bir değer takdiri
olamaz. Bir yandan maddenin üstteki fıkralarında diyorsunuz ki: “Değer
tespitinde 2942 sayılı Kamulaştırma Kanununun 11’inci maddesindeki hususlar göz
önünde bulundurulur.” Ki 11’inci maddede çok ayrıntılı hususlar sayılmıştır;
taşınmazın cinsi, nevi, imar durumu, emsal geliri, çevrede satılan bir taşınmaz
var mı, onun değeri, varsa vergi beyanı... Vergi değeri değil bakın, vergi
beyanı. Bunu, vergi dairesinden, belediyeden değerleme şirketi alamaz ama kamu
kurumu alabilir.
(Mikrofon
otomatik cihaz tarafından kapatıldı) 
BAŞKAN
– Buyurun.
MEHMET
AKİF HAMZAÇEBİ (İstanbul) – Bitiriyorum Sayın Başkan. Çok teşekkür ederim.
Bir
yandan “Bütün bunlar dikkate alınmalı.” deniliyor üstteki fıkralarda, sonra da
aşağıda -AK PARTİ önergesiyle yapılan değişiklik çerçevesinde ifade ediyorum-
iki değerleme şirketinin değeri alınacak ve bu değerin ortalaması alınacaktır.
O zaman değer takdir komisyonu kurmaya da gerek yok. Komisyona bu kadar
güvensizlik olabilir mi? İki değerleme şirketinden değer alınsın ama komisyon
bu değerleri de göz önünde bulundurarak bir değer tespit etsin, doğrusu budur.
Ben uyarı görevimi yapıyorum. Aksi takdirde bu madde çok sorun yaratacaktır ve
inanıyorum, bu maddeyi değiştirmek için buraya AK PARTİ Grubu yeni bir teklifi
kısa zamanda getirecektir.
Teşekkür
ederim.
BAŞKAN
– Sayın Akbaşoğlu...
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Aslında
hakikaten farklı bir usulle bu konuşma yapılmış oldu, oraya girmiyorum ancak
konunun vuzuha kavuşması bakımından, kayıtlara geçmesi bakımından, önerge
sahiplerinden İstanbul Milletvekilimiz Mustafa Demir Bey bu konuyla ilgili
teknik bir açıklama yapacak, kendilerine söz verilmesini istirham ediyorum. 
BAŞKAN
– Buyurun Mustafa Bey. 
33.- İstanbul Milletvekili Mustafa Demir’in, İstanbul Milletvekili
Mehmet Akif Hamzaçebi’nin yaptığı açıklamasındaki bazı ifadelerine ilişkin
açıklaması
MUSTAFA
DEMİR (İstanbul) – Sayın Başkanım, şimdi, değerli konuşmacının söylediği
konulara teker teker değinmek gerekirse, birincisinde, parsel bazlı yerine ada
bazlı plan değişiklikleri neticesinde oluşacak değer artışından parsel
sahibinin yani mal sahiplerinin faydalanmaması hususu var. Doğrusunu söylemek
gerekirse, biz, zaten bu çalışmaları yaparken bu plan değişikliği neticesinde
değer artışı oluşacaksa eğer mülk sahibi yerine şehrin hak ve hukukunu savunan,
şehir için çalışan belediyelere ve deprem için çalışmalarda bulunan Çevre ve
Şehircilik Bakanlığına gitsin arzusu içerisindeydik. Bunu tersinden konuşursak
eğer o zaman bütün mülk sahipleri, parsel bazında değil ama ada bazında bir
araya gelirler, plan değişikliği talebinde bulunurlar, bundan da bir menfaat
sağlarlar. Aslında, ruhunda bu var. 
(Mikrofon
otomatik cihaz tarafından kapatıldı)
MEHMET
AKİF HAMZAÇEBİ (İstanbul) – Çevre Bakanlığı resen yaparsa, asıl onu söylüyorum.

MUSTAFA
DEMİR (İstanbul) – Konuşmacı Sayın Vekilimizin söylediği, aynı zamanda bizim
niyetimizi açıklığa, vuzuha kavuşturuyor. 
İkincisi:
Çevre ve Şehircilik Bakanlığı yaparsa… Şimdi, Çevre ve Şehircilik Bakanlığının
yetkilileriyle oturduk, konuştuk; Çevre ve Şehircilik Bakanlığı senede bir veya
iki tane bu tür düzenleme yapmak zorunda kalıyor. 
Yine,
CHP Grubundan arkadaşların talepleri doğrultusunda, eğer Çevre ve Şehircilik
Bakanlığı resen böyle bir plan değişikliği yapma gereği duyarsa oradan oluşacak
değer artışının yüzde 75’i Çevre ve Şehircilik Bakanlığına, yüzde 25’i de plan
değişikliğini gerçekleştirecek olan belediyelere verilmesi adına biz bir önerge
hazırladık ve önergeyi o arkadaşların arzusu doğrultusunda gerçekleştirdik. 
(Mikrofon
otomatik cihaz tarafından kapatıldı)
MUSTAFA
DEMİR (İstanbul) – Üçüncüsünde, kıymet takdir komisyonu söz konusu olduğunda
yine, muhalefetteki arkadaşlarımızla yaptığımız müteaddit görüşmeler
neticesinde “Burada, Kamulaştırma Kanunu’ndan gelen kıymet takdir komisyonu
varken siz ayrıca neden değerlendirme komisyonu oluşturuyorsunuz?” diye bir
itiraz gelmişti. Biz, muhalefetin itirazları doğrultusunda bu konuyu getirdik.
Dolayısıyla şu anda burada konuşacak herhangi bir konu göremiyorum. Gelinen
durum, aslında muhalefet ile iktidarın bir araya gelip uzun süre çalışmaları
neticesinde oluşmuş bir metindir. 
Teşekkür
ediyorum. 
BAŞKAN
– Akif Bey, var mı bir talebiniz? 
MEHMET
AKİF HAMZAÇEBİ (İstanbul) – Bir dakika özetleyebilir miyim Sayın Başkan? 
BAŞKAN
– Buyurun. 
34.- İstanbul Milletvekili Mehmet Akif Hamzaçebi’nin, İstanbul
Milletvekili Mustafa Demir’in yaptığı açıklamasındaki bazı ifadelerine ilişkin
açıklaması
MEHMET
AKİF HAMZAÇEBİ (İstanbul) – Teşekkür ederim Sayın Başkan. 
Şimdi,
maddeye dikkatlice bakıldığında, değer artış payı ödemesi, münhasıran adadaki
parsel sahiplerinin talebi üzerine, oy birliğiyle alacakları karar üzerine
gerçekleşebilir. Bütün değer artış payı düzenlemeleri buna bağlı. Çevre ve
Şehircilik Bakanlığının resen yapacağı planlarla ilgili bir değer artış payı
düzenlemesi yok. Dikkatli bakın, onu göreceksiniz; sanıyorum dikkatten kaçıyor.

Ayrıca
bizim önerimiz üzerine “Çevre ve Şehircilik Bakanlığına yapılan payın
dağılımında değişiklik yaptık.” diyorsunuz. Evet, doğru ama fıkrada zaten Çevre
Bakanlığınca yapılan plan değişikliğinde “Değer artış payı, Bakanlık hesabına
yatırılır.” diye bir düzenleme var; onu değiştiriyorsunuz sadece. Çevre
Bakanlığınca resen yapılan planlara ilişkin bir düzenleme yok maddede. O
durumda da değer artış payı ödenmeyecektir. 
Teşekkür
ederim. 
ÖZGÜR
ÖZEL (Manisa) – Sayın Başkanım… 
BAŞKAN
– Buyurun. 
ÖZGÜR
ÖZEL (Manisa) – Anlayışınıza sığınarak, tutanağa geçmesi açısından… Bu
konularda, teknik maddelerde her partideki teknik bilgi düzeyi uygun
arkadaşların müzakere ettikleri doğrudur. Ancak buradan şöyle bir şey yanlış
anlaşılmasın: Bizim bu yüzde 25’te mutabakatımız yok, biz bunun çok üzerinde
bir oranın belediyelere verilmesi gerektiğini söyledik. Kendileri ancak yüzde
25 yaptılar. Önerge de tek bir parti tarafından verilmiştir. On bir sene sonra
birileri tutup da “CHP de mutabıktı buna.” demesin sonra. 
Teşekkür
ediyorum. 
BAŞKAN
– Teşekkür ederiz. 
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70 Milletvekilinin Coğrafi
Bilgi Sistemleri ile Bazı Kanunlarda Değişiklik Yapılması Hakkında Kanun
Teklifi (2/2512) ve Bayındırlık, İmar, Ulaştırma ve Turizm Komisyonu Raporu (S.
Sayısı: 161) (Devam)
BAŞKAN
- Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin çerçeve 15’inci maddesi ile 3194 sayılı
Kanun’a eklenen ek 8’inci maddenin beşinci fıkrasının birinci cümlesine
"yetkilendirilmiş” ibaresinden sonra gelmek üzere “en az iki” ibaresinin,
“belirlenen” ibaresinden sonra gelmek üzere “ortalama” ibaresinin eklenmesini
ve “oluşturulacak değer tespit komisyonu” ibaresinin “oluşturulan kıymet takdir
komisyonu” şeklinde, ikinci cümlesinde yer alan “Değer tespit komisyonunca”
ibaresinin “Kıymet takdir komisyonunca” şeklinde, yedinci fıkrasının (c)
bendinin aşağıdaki şekilde ve fıkrada yer alan “ve (c) bendindeki” ibaresinin
“ile” şeklinde değiştirilmesini arz ve teklif ederiz. 
“c)
Bakanlıkça onaylanan imar planı değişikliğinden kaynaklanan değer artışının %75’i
Bakanlığın Dönüşüm Projeleri Özel Hesabına, kalan değer artış payının;
büyükşehir belediyesinin olduğu illerde %15’i büyükşehir belediyesinin ilgili
hesabına, %10’u ilgili ilçe belediyesinin ilgili hesabına; büyükşehir
belediyesi olmayan yerlerde ise Bakanlık payının dışındaki kalan değer artış
payının tamamı plan değişikliğinin yapıldığı yerdeki ilgili idarenin açılacak
ilgili hesabına,”
 Muhammet
Emin Akbaşoğlu Mehmet Doğan Kubat Mustafa
Demir
 Çankırı İstanbul İstanbul
 Abdullah
Güler  Şeyhmus
Dinçel
 İstanbul  Mardin
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKAN TAHİR AKYÜREK (Konya) – Takdire
bırakıyoruz.
MUHAMMET
EMİN AKBAŞOĞLU (Çankırı) – Gerekçe…
BAŞKAN
– Önergenin gerekçesini okutuyorum:
Gerekçe:
Önerge
ile, değer artış payı belirlenirken birden fazla lisanslı gayrimenkul değerleme
kuruluşundan rapor alınarak belirlenen bu değerlerin ortalamasının esas
alınarak daha objektif bir değer tespitinin yapılmasının sağlanması
öngörülmektedir. Ayrıca Çevre ve Şehircilik Bakanlığı tarafından onaylanan plan
değişikliklerinden kaynaklanan değer artış payının % 25’inin yerel yönetimlere
aktarılması amaçlanmaktadır.
BAŞKAN
– Şimdi, önergeyi oylarınıza sunuyorum: Kabul edenler... Kabul etmeyenler...
Önerge kabul edilmiştir.
Kabul
edilen önerge doğrultusunda 15’inci maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir.
16’ncı
madde üzerinde 2 önerge vardır, önergeleri aykırılık sırasına göre işleme
alacağım.
İlk
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 161 sıra sayılı Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’nin 16’ncı maddesindeki “1/7/2021” ibaresinin
“31/12/2020” şeklinde değiştirilmesini arz ve teklif ederiz. 
 Ulaş
Karasu Ednan Arslan İlhami
Özcan Aygun
 Sivas İzmir Tekirdağ
 Vecdi
Gündoğdu Kani Beko Cengiz
Gökçel
 Kırklareli İzmir Mersin
  Gökan
Zeybek
  İstanbul
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN
– Önerge hakkında konuşmak isteyen Mersin Milletvekili Cengiz Gökçel.
Süreniz
beş dakika.
Buyurun
Cengiz Bey. (CHP sıralarından alkışlar)
CENGİZ
GÖKÇEL (Mersin) – Sayın Başkan, değerli milletvekilleri; Türk tarımı çöküyor,
çiftçi kan ağlıyor. Geçen sene 765 lira olan tarım BAĞ-KUR primi, yüzde 20
artarak 913 liraya çıktı. Çiftçi, artan girdi maliyetleriyle boğuşuyor; doğal
afetlerle, iklim değişiklikleriyle, düşük rekolteyle, borç baskısıyla, icra
baskısıyla boğuşuyor; üstüne “Yılda 11 bin lira BAĞ-KUR primi öde.” deniyor.
Sorun nerede, anlatayım. 
5
dönüm narenciyesi olan çiftçi, en iyi şartlarda 20 ton ürün alır, 20 bin liraya
bile satamaz. Siz diyorsunuz ki: “İster sat, ister satma. 11 bin lirasını
BAĞ-KUR primi olarak öde.” Çiftçi, bahçesine mi baksın, kendisine mi baksın,
sulama parası mı versin; ne yapsın, nasıl üretsin, bu şartlarda nasıl geçimini
sağlasın? İlacı, gübresi, elektriği derken küçük çiftçi, kazandığını görmeden
toprağa koyuyor. Rekolte düşüyor, afet vuruyor, çiftçi, üretimden zarar ediyor,
siz hâlâ diyorsunuz ki: “Üretmeye devam et.” Çiftçi, bu şartlarda üretemez,
üretmez; arazisini bırakır, şehre göçer; şehirde işsiz kalır, iş bulamaz,
bulursa da karın tokluğuna çalışmaya razı olur. Türk çiftçisine ve tarımına
bunu yapmaya kimsenin hakkı yok. 
Türk
çiftçisi üretsin, Türk çiftçisi ülke insanına sağlıklı gıda üretsin, Türk
insanı yurt dışından gelecek tarım ürünlerine muhtaç kalmasın diye düşünmek
gerekirken siz çiftçiyi girdi maliyetleri altında eziyorsunuz, afetlere karşı
çaresiz bırakıyorsunuz, perişan ediyorsunuz. Bu, Türk çiftçisinin asla kabul
edeceği bir durum değil. 
Çiftçi,
borç batağında; eylül ayında çiftçimizin sadece bankalara 115 milyar lira borcu
vardı, aralık ayı itibarıyla çiftçilerimizin bankalara borcu, 2 milyar lira
daha arttı. Çiftçilerimizin Tarım Kredi Kooperatiflerine 15 milyar liraya yakın
borcu var. Tarım Kredi Kooperatifleri, çiftçimizden bir yıl vadeli işletme
kredilerinde yüzde 27,5, dört yıl vadeli yatırım kredilerinde yüzde 32,5 faiz
alıyor. Bu kredi faiz oranının özel bankalardan farkı yok. Çiftçimizin özel
bankalara borcu, 40 milyar liraya dayandı. 
Ziraat
Bankasından kendisini döndürecek kadar kredi bulamayan çiftçimiz, yerli özel
bankalardan 18 milyar lira, yabancı bankalardan 21 milyar lira kredi kullandı.
Evini, arabasını, tarım arazisini ipotek ettirdi. Hâl böyleyken çiftçimize “11
bin lira tarım BAĞ-KUR primini öde.” diyorsunuz. Çiftçimiz, karnını doyurmakta
zorlanıyor, ekili alanı, traktörü, arabası ipotekli. Bu şartlarda tarım BAĞ-KUR
primleri, çiftçimizin altından kalkamayacağı kadar yüksek. Tarım BAĞ-KUR
primleri, en az yüzde 50 oranında sübvanse edilmeli, primler aşağı çekilmeli.
Değerli
arkadaşlar, tarım BAĞ-KUR’uyla ilgili tek sorun, maliyetlerin yüksekliği değil;
çiftçiye “BAĞ-KUR primini her ay öde.” deniyor, tabii, çiftçi, yiyecek ekmek
parası bulabilirse, önce ekmek alacak, sonra sosyal güvenlik primini ödeyecek.
Çiftçi, ödemesini düzenli yaparsa yüzde 5 indirimden yararlanabilecek, aylık
ödemeyi bir gün bile geciktirse yıl boyunca yüzde 5 fazla ödeyecek. Çiftçimiz,
toprağını ekiyor, dikiyor, Türkiye'nin çoğu yerinde yılda bir kere hasat
alıyor. Hasat döneminde elinde para kalırsa BAĞ-KUR primini yatırabiliyor. Dolayısıyla,
çiftçimizin BAĞ-KUR primlerini yılda bir kere ödemesini sağlayacak bir yasal
düzenleme yapmalıyız. Çiftçimizi üretimde tutmak için, sigorta ödemelerini
kolaylaştırmak için BAĞ-KUR primleri yüzde 50 sübvanse edilmeli ve isteyenin
yılda bir, isteyenin on iki ay boyunca ödeme yapacağı bir düzenleme
yapılmalıdır.
Değerli
arkadaşlar, yukarıda tabloyu anlattık. Çiftçi, üretimdeyken çile çekiyor,
BAĞ-KUR primini ödeyebilmişse helal olsun, bunu becerebilmek maharet işi.
Diyelim ki çiftçi becerdi, emekli oldu. Emekli maaşı ne kadar arkadaşlar? 1.300
lira ila 1.418 arasında değişiyor. Siz bu ülkede araştırma yaptırıyorsunuz,
TÜİK, açlık sınırını açıklıyor, “2.218 lira” diyor. Değerli arkadaşlar, açlık
sınırı 2.218 lira olan bir ülkede çiftçiye siz 1.300 lira, 1.400 lira emekli
maaşı veriyorsunuz ama siz tarım BAĞ-KUR’luya açlık sınırının bile altında yani
800-900 lira maaşı reva görüyorsunuz.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Gökçel.
CENGİZ
GÖKÇEL (Devamla) - Toparlıyorum Başkanım.
“Üretirken
çile çek, emekli olabilirsen ömür boyu ızdırap çek. Açlık sınırının altında 900
lira maaş al, yaşam boyu köle ol." diyorsunuz. Türk çiftçisi bunu asla hak
etmiyor. “Türk çiftçisi de tarımı da bugün bitti, kan ağlıyor.” diyoruz ama böyle
giderse çiftçiyi hayatından edeceksiniz. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi’nin 16’ncı maddesinin ilk fıkrasında yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederiz.
 Feridun
Bahşi İbrahim Halil Oral Aylin
Cesur
 Antalya Ankara Isparta
 Orhan
Çakırlar Ayhan Erel Yavuz
Ağıralioğlu
 Edirne Aksaray İstanbul
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN
– Önerge hakkında konuşmak isteyen İstanbul Milletvekili Sayın Yavuz
Ağıralioğlu. (İYİ PARTİ sıralarından alkışlar)
YAVUZ
AĞIRALİOĞLU (İstanbul) – Sayın Başkan, değerli milletvekilleri; uzun zamandır Genel
Kurula hitap etmek gibi bir imtiyaz düşmedi hisseme. Söz talebim oldu ama söz talebim karşılanana kadar memlekette pek çok
acı hadise yaşandı. Başka şeyler söyleyecektim ama memlekette hem
yaşadıklarımız hem yaşadıklarımıza siyasetçilerimizin mukabelesi, devletin
başından, Hükûmet yetkililerinden siyasi aktörlerimize kadar bu meseleleri
konuşma şeklimiz, benim de konuşacaklarımın sıralamasını değiştirdi.
Evvelen,
Suriye hususunda endişelerimizi arz edecektim. Dışarıda söylediklerimizi Genel
Kurulda söylemek, sözü daha kıymetli, daha kuvvetli hâle getiriyor çünkü burası
millet iradesinin kalbi. Burada milletvekillerine emanet ettiklerimiz, milletin
vicdanında daha hatırlı yer teşkil ediyor. Dolayısıyla, burada söylemek istedim
ama peşinden Suriye’de askerlerimize bir saldırı oldu.
“Bu
tozun dumanın arasında, bu müzakere masalarında attığımız imzaların arkasına
yığdığımız zafer çığlıklarının arasında ‘Amerika’yı dize getirdik.’ ‘Rusya
bizim müttefikimiz.’ heveslerinin arasında dikkat edelim, dikkat etmek zorundayız;
bu Amerikalılarla Ruslar bu tozun, dumanın arasında anlaşırlar ve biz, Orta
Doğu’da ayazda kalırız.” diyecektim, bunun üzerine oturtulmuş bir çerçeve
üzerinden endişelerimi ifade edecektim, askerlerimize saldırı oldu.
Siyaset,
yaşadığımız acı hadiselerin üzerinden kendisine mikrofon tutulan ya da bu
sorumluluğu taşıyan insanların, ölenlere rahmet dileyeceği bir mevki değildir,
malumualiniz. Burası, millet iradesinin kalbidir; Allah’tan gayri kimseye
eğilmezliğiyle iftihar ettiğimiz milletimizin iradesini temsil ettiğimiz
yerdir. Dolayısıyla burada, millete rahmetten çok, rahmet olunur; rahmet
okunmaz, rahmet olunur millete. Burada siyasetçilerin varlığı, devlet
adamlarının kurmuş oldukları cümleler, o cümlelerin arkasına yığdıkları devlet
kuvveti, hizmetini görmek zorunda oldukları millete rahmet olma sürecini
organize eder. Yani biz, millete rahmet dilemeye değil, millete rahmet olmaya
mesul insanlarız. “Efendim, deprem oldu, ölenlerimize rahmet olsun.” “Efendim,
terör saldırısı oldu, ölenlerimize rahmet olsun.” “Çığ felaketi oldu,
ölenlerimize rahmet olsun.”
Bir
de rahmet dileklerimizin içerisindeki hissizlik, can sıkıcı bir raddeye vardı.
Başka şeyler söyleyecektim, çığ felaketi oldu. Çığ felaketinden kurtarmaya
teşebbüs ettik çığın altında kalanlarımıza
-33’tü, 34 oldu buraya gelirken yitirdiğimiz canlar- cümle kuracaktım;
kurduğumuz cümlelere, 34 canımıza, bunları kurtarma sürecindeki ihmallere cümle
kuracaktım, Sayın Cumhurbaşkanının Delice’de yaptığı konuşmanın tonlaması, can
sıkıcı hâle geldi. 
Şimdi,
siyasetçilerin vazifesi, tabii ki milletin acılarını paylaşmaktır. Bu acıları
paylaşırken nezaret etmek zorunda oldukları ahlak, bu topraklarda bin yıldır
temsil ettiğimiz nezakete, zarafete özen göstererek ihtimamla saygı duymayı da
gerektirir. Efendim, tatile gitmeyi nasıl rencide edici bulup nasıl
ikazlarımıza konu etmişsek, acıların üzerinden kurulan mitingdeki cümleleri de
o kabil bir tedip edici cümleyle tenkit etmek zorundayım. 
Akşam
bir daha izleyeceksiniz, kırk bir dakikalık konuşmayı 4 sefer izledim; acaba bu
paylaşılan kısa videoların arkasında bir algı operasyonu yapılıyordur da
Hükûmetin aleyhine bir siyasi algıyı bir siyasi muhalefet duygusuyla
buluşturuyorlar mıdır diye konuşmanın tamamını izledim; yani sadece o iki üç
dakikalık videoyu izlemedim, tamamını izledim. Ben burada konuşunca AK PARTİ
Grubumuzun pek tabii olarak “Efendim, ne alakası var? Senin dediğin gibi
değil.” deme hakkı vardır ama ben, akşam evinize gittiğiniz zaman
çocuklarınızla, annelerinizle, eşlerinizle beraber seyretme imkânı bulursanız
onların sözlerine, hissiyatına sizin de çok ihtimam göstereceğinize inanıyorum.
Bu cümlelerin içerisindeki hissizliği, can sıkıcı buldum. Yani, mitingi iptal
edersiniz, etmezsiniz, ayrı bir şey ama bu meseleler konuşulurken bu meseledeki
hissizliği, can sıkıcı buldum. 
Devlet
olmanın gereği her zaman şu değildir: “Efendim, bu başımıza gelen felaketten
sonra çok ciddi dersler aldık, soruşturma süreçlerini bütün ciddiyetimizle
takip edip bu mevzuda kabahati, kusuru olanların tamamına gerekli müdahaleleri
yapacağız ve devletimizi buradan tecrübeyle çıkaracağız.” Bu cümlelerden sonra
başımıza gelen felaketlerin haddi, hesabı, hududu yoktur. Efendim, Suriye’de
ettiğimiz onca cümlenin, kurduğumuz onca cümlenin arkasındaki zafer naralarının
üzerine Rusların bizim askerlerimize yaptığı saldırıya “Kırım’ı ilhak
teşebbüslerini görmediğimizi zannetmeyin ha!” gibi bir cümle kurarak
savuşturmaya çalışıyorsunuz.
(Mikrofon
otomatik cihaz tarafından kapatıldı) 
BAŞKAN
– Bir dakika Yavuz Bey.
Buyurun.
YAVUZ
AĞIRALİOĞLU (Devamla) – Dolayısıyla, arkadaşlar, biz davulcuya kızdık,
zurnacıya sitem ediyoruz falan gibi bir diplomasi ciddiyetsizliğini
kaldıramayız. Kırmızı çizgilerimiz var. Kırmızı çizgilerimizin arkasında devlet
ve millet beraberliğini sağlamak zorundayız. Ne kırmızı çizgimiz? Efendim,
PKK’ya devlet kurdurmayacağız. İrademiz ne? Barış Pınarı Operasyonu. Üçüncü
günün şafağında bir “tweet”le durmayacağız. 444 kilometrekarelik hattı, canımız
pahasına gireceğiz ve alacağız. Önce köy kavgası gibi yapacağız işimizi: Önce
dayak, sonra barış. 
Şimdi
siz üçüncü günün şafağına yaslanmışsınız zafer naralarıyla “Efendim, harika bir
müzakere, muazzam bir diplomasi zaferi. Gördüğünüz gibi Amerika’ya diz
çöktürdük, Rusları da safımıza aldık, hizaladık. Dünya liderliği…” cümlelerinin
arkasına. Şehitlerimiz var… Şimdi, bu şehitlerimizin arkasından kurduğumuz
cümleler “rahmet olsun” cümleleridir. Rahmet olsun şehitlerimize ama devlet,
bütün bir milletin, 82 milyonluk milletin üstünde rahmet iradesi gösterecek kadar
ciddiyetle yönetilir. Bunun yolu da şuradan geçer: 444 kilometrekarelik
uzunluğun, 30 kilometrelik derinliğin bütün hâkimiyetini alacak bir devlet
kuvveti gösterebilecekseniz cümle kuracağız. 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (Devamla) – Gösterecekseniz bu iradenin arkasında muhalefet olarak
duracağız ve yığılacağız. Gösteremeyecekseniz, sizin uluslararası toplantılarda
cümle cümle kurup zafer naraları attığınız şeylerin bedelini, caydırıcılığımızı
kaybetmişliğimizden dolayı ödeyen askerlerimize “rahmet” okuyarak
savuşturamayız. O yüzden bir an önce ya yönettiğiniz devletin ciddiyetine uygun
bir iradeyi devlet-millet beraberliğiyle taçlandırın, biz de sözünüzün ve
iradenizin arkasında duralım yahut gücünüzle mütenasip cümleler kurun.
Savaşıyormuşuz gibi yaparak barışmak, barışıyormuşuz gibi yaparak savaşmak
yerine adam gibi savaşacağız ya da adam gibi barışacağız. Hepsi bundan
ibarettir. 
Çok
söylenecek söz var. Birkaç madde daha, belki itirazımız olmayan yani teknik
olarak itirazımız olmayan birkaç maddede birkaç hususu daha millet iradesinin
kalbi olduğunuz için size emanet etmek istiyorum. Fırsat olursa tekrar
konuşacağım çünkü birkaç hususun gözden kaçmaması lazım. Biz cenaze olduğu
zaman mahallede yüksek sesle konuşmayan, çocukları ölmüşlere taziyeye giderken
çocuklarıyla gitmeyen, fakirlere…
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (Devamla) – Bitiriyorum Başkanım. 
BAŞKAN
– Buyurun.
YAVUZ
AĞIRALİOĞLU (Devamla) – …mahallemizin içerisinde ihtiyaç sahiplerinin yanına
giderken, onların ziyaretine giderken, onların rencide olmaması için o
hissiyatı taşıyacak nezakete biz dikkat ederiz. 
Dolayısıyla,
cenazede konuşulacaklar bellidir, acıda konuşulacaklar bellidir, konuşma şekli
bellidir. Yani Eren’in annesine anahtar gösterirkenki nobranlık, Eren’in,
Eren’imizin annesine ev almak gibi bir kıymeti, ona miting meydanında anahtar
gösterirkenki nobranlık, Ahmet Çamur’un cenazesinde tabutun üstüne elini
vurarak konuşma nobranlığı, mitingde… Özellikle dinledim. Burada bana kızıp
cevap da verebilirsiniz. Akşam gidince lütfen Sayın Cumhurbaşkanımızın
konuşmasını dinleyin, lütfen. O tonlamanın sizin de kalbinizi tırmalayacağına
inanıyorum. O tonlamanın “30 şehidimiz var, TOKİ’ye ev yaptırdık…” 
Depremden
sonra Sayın Cumhurbaşkanının konuşmasının, Delice’deki konuşmasının bir tek
makul tarafı var arkadaşlar. Bu konuşmayı sadece şöyle makul karşılayabilirdik:
Elâzığ’daki depremde 1 canımız gitmeseydi, 1 canımız gitmeseydi… 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (Devamla) – Bitirebilir miyim Başkanım.
BAŞKAN
– Buyurun. 
YAVUZ
AĞIRALİOĞLU (Devamla) – …çığ felaketinde çığın altında kalmış bütün
vatandaşlarımızı sağ salim kurtarabilseydik, o zaman Sayın Cumhurbaşkanının
Delice’deki konuşması, iftihar edilecek bir siyasi konuşmaydı. Ama depremde 41
canımız, burada 39 canımız, askerlerimizden 8 şehidimiz, bu kadar canın yittiği
yerde “Hastane yaptık, yaptık da hastanelerde tedavileri görünce huzur bulduk.”
“Efendim, çığdır, 33 kişi ölmüş, haberi geldi, 33 kayıp, 33 ölenimiz var.
Depremdir, afettir, felakettir; bunlar tehditlerdir. TOKİ’nin şu kadar konutunu
yaptık.” cümlelerini, lütfen, akşam evinize gittiğinizde, istirham ediyorum,
bir dinleyin, benim söylediklerime hak vereceksiniz. Devlet acıları paylaşırken
de saygınlık olur. Buna ihtimam göstermek zorundayız. 
Ekrem
İmamoğlu’nun yaptığına kızdık, sizinle beraber kızdık. Bu, toplumun kabul
edebileceği bir savunma değildir dedik. Aynı şeyi Tayyip Bey için söylüyorum.
Genel
Kurulunuza saygılarla. (İYİ PARTİ sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, buyurun.
V.- AÇIKLAMALAR (Devam)
35.- Çankırı Milletvekili Muhammet Emin Akbaşoğlu’nun, İstanbul
Milletvekili Yavuz Ağıralioğlu’nun 161 sıra sayılı Kanun Teklifi’nin 16’ncı
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Hani
“Böyle bir konuşma yapmayacaktım.” diyerek başlayıp söyleyeceği her şeyi söyleyerek ayrılmanın da takdirini kamuoyu yapacaktır,
önce sadece bunu söyleyeyim. Yani Değerli Parti Sözcüsü, Değerli Hatip ne
söylemedi ki! Hatta süre yetmedi, bir o kadar da ilave etti kayıtlara geçsin
diye. Ancak şunu da herkesin bilmesi gerekir ki: Biz millî eksen, millî
politikalarımız çerçevesinde, hak ve menfaatlerimiz doğrultusunda, proaktif bir
dış politikayla Amerika Birleşik Devletleri’yle de, Rusya’yla da, Avrupa
Birliğiyle de, bütün bölge ülkeleriyle de kendi hedeflerimiz doğrultusunda
ilişki içerisindeyiz.
(Mikrofon
otomatik cihaz tarafından kapatıldı) 
BAŞKAN
– Buyurun. 
MUHAMMET
EMİN AKBAŞOĞLU (Çankırı) - Bu ilişkiler zaman zaman farklılık arz edebilir ama
her hâl ve şart altında önceliğimiz, millî politikalarımız ve millî hedeflerimizdir,
83 milyon milletimizin ve devletimizin hak ve menfaatleridir. Her tutum, her
davranışımızın temeli buna yöneliktir, bunun bilinmesini isterim. 
İkinci
olarak, biz duruma göre millî menfaatlerimizden sarfınazar ediyor değiliz.
Kırım’ın ilhakıyla ilgili tavrımız, Rusya’yla ilişkilerimizin en iyi dönemi
olarak görülen dönemde nasılsa bugün de öyledir. Biz Kırım’ın ilhakına o gün de
karşı çıktık uluslararası hukuk çerçevesinde, bugün de karşı çıkıyoruz, yarın
da karşı çıkacağız. Dolayısıyla bu konuda ikircikli bir yapımız da söz konusu
değildir. 
(Mikrofon
otomatik cihaz tarafından kapatıldı) 
BAŞKAN
– Buyurun. 
MUHAMMET
EMİN AKBAŞOĞLU (Çankırı) - Bu konudaki irade tutarlılığımız ve netice alıcı
yaklaşımımız, Fırat Kalkanı Harekâtı, Zeytin Dalı Harekâtı ve Barış Pınarı
Harekâtı’yla ortadadır. Bu konuda tıpış tıpış masamıza gelinip ilgili
muhtıraların, mutabakat zabıtlarının imzalandığı açıktır. Bununla beraber,
bunlara uyulmadığı da tespit edilmiştir; bu
da açıktır. Bununla ilgili muhataplara bunlar hatırlatılmış, ikili ilişkiler
çerçevesinde de her platformda da hatırlatılmış ve gereğinin yapılacağı da
herkese bildirilmiştir. Sonuç itibarıyla, İdlib’de Mehmetçik’imize yönelik
menfur saldırı sonucunda da ilgili rejimin 52 noktasına gerekli müdahale yapılmış
ve 70’in üzerinde rejim askeri unsuru yok edilmiştir. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Akbaşoğlu.
MUHAMMET
EMİN AKBAŞOĞLU (Çankırı) - Ve bu konuyla ilgili de gerekli her türlü müdahale
mutlaka yapılmıştır ve yapılacaktır. Suriye’ye, arkasındaki bütün güçlere de
nazır olarak şubat ayının sonuna kadar bizim gözetleme noktalarımızın gerisine
çekilmesiyle ilgili süre verilmiştir. Bu konuda gereken yapılmadığı takdirde,
Amerika ve Rusya’yla ilgili mutabakat muhtıralarının gereği yapılmadığı
takdirde, dün nasıl gereğini biz kendimiz yaptıysak bundan sonra da yapacağımız
net ve kesindir; bundan hiç kimsenin şüphesi olmasın.
Ayrıca,
Sayın Cumhurbaşkanımız, dün daha evvelden belirlenen programlar çerçevesinde
Kırıkkale’de Türk Silahlı Kuvvetlerine ait Mühimmat Ayırma ve Ayıklama Tesisini
devreye alma açılışına katılmışlar…
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) - …ve bu konuda Silahlı Kuvvetlerimizin ihtiyacı olan
bir tesis devreye sokulmuştur ve akabinde de vatandaşlarımızın içerisinde
vatandaşlarımızla beraber olmak suretiyle bu yaşadığımız acılar ve olaylarla
ilgili görüş ve kanaatlerini ortaya koymuştur. Dolayısıyla bundan daha doğal
bir durum olamaz. Ancak bu doğallığı bile bir siyaset malzemesi hâline
getirmenin kendisi, aslında acul bir durum olarak karşımıza çıkmaktadır. Bunu
da kamuoyunun takdirine arz ediyor, yüce Meclisi saygıyla selamlıyorum. (AK
PARTİ sıralarından alkışlar)
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70 Milletvekilinin Coğrafi
Bilgi Sistemleri ile Bazı Kanunlarda Değişiklik Yapılması Hakkında Kanun
Teklifi (2/2512) ve Bayındırlık, İmar, Ulaştırma ve Turizm Komisyonu Raporu (S.
Sayısı: 161) (Devam)
BAŞKAN
– Sayın milletvekilleri…
ÖZGÜR
ÖZEL (Manisa) – Sayın Başkan…
BAŞKAN
– Özgür Bey, buyurun.
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Sayın Başkanım, dünkü mutabakatın hilafındaki bu güzel
konuşmayı bir yoklamayla taçlandırmak isteriz.
BAŞKAN
– Önergeyi oylamak üzereyken yoklama talebi söz konusu oldu.
Sayın
Özel, Sayın Zeybek, Sayın Ünsal, Sayın Hamzaçebi, Sayın Sümer, Sayın
Bakırlıoğlu, Sayın Kaya, Sayın Zeybek, Sayın Tokdemir, Sayın Şahin, Sayın
Gaytancıoğlu, Sayın Taşcıer, Sayın Yavuzyılmaz, Sayın Kılıç, Sayın Çelebi,
Sayın Tuncer, Sayın Gürer, Sayın Ünver, Sayın Purçu, Sayın Koç.
Yoklama
için bir dakika süre veriyorum ve başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı yoktur.
Birleşime
on dakika ara veriyorum.
Kapanma Saati: 17.03
ÜÇÜNCÜ OTURUM
Açılma Saati: 17.18
BAŞKAN: Başkan Vekili Celal ADAN
KÂTİP ÜYELER: Şeyhmus DİNÇEL (Mardin), Barış KARADENİZ
(Sinop)
-----0-----
BAŞKAN
– Sayın milletvekilleri, Türkiye Büyük Millet Meclisinin 53’üncü Birleşiminin
Üçüncü Oturumunu açıyorum.
III.- YOKLAMA
BAŞKAN
– 161 sıra sayılı Kanun Teklifi’nin 16’ncı maddesi üzerinde İstanbul
Milletvekili Yavuz Ağıralioğlu ve arkadaşlarının önergesinin oylamasından önce
istem üzerine yapılan yoklamada toplantı yeter sayısı bulunamamıştı.
Şimdi,
yoklama için iki dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
– Yapılan ikinci yoklamada da toplantı yeter sayısı bulunamadığından alınan
karar gereğince kanun teklifleri ile komisyonlardan gelen diğer işleri
sırasıyla görüşmek için 11 Şubat 2020 Salı günü saat 15.00’te toplanmak üzere
birleşimi kapatıyorum.
Kapanma Saati: 17.21




(x) Bu bölümde hatip tarafından Türkçe
olmayan kelimeler ifade edildi.


(x) 161 S. Sayılı Basmayazı 29/01/2020
tarihli 49’uncu Birleşim Tutanağı’na eklidir.




