



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 31’inci
Birleşim
 13
Aralık 2018 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER



I.- GEÇEN TUTANAK ÖZETİ
II.- GELEN KÂĞITLAR
III.- KANUN TEKLİFLERİ İLE KOMİSYONLARDAN GELEN DİĞER İŞLER 
A) Kanun Teklifleri 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) 
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11)
A) ÇEVRE VE ŞEHİRCİLİK BAKANLIĞI 
1) Çevre ve Şehircilik Bakanlığı 2019 Yılı Merkezî Yönetim
Bütçesi
2) Çevre ve Şehircilik Bakanlığı 2017 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ 
1) Tapu ve Kadastro Genel Müdürlüğü 2019 Yılı Merkezî
Yönetim Bütçesi
2) Tapu ve Kadastro Genel Müdürlüğü 2017 Yılı Merkezî
Yönetim Kesin Hesabı
C) ADALET BAKANLIĞI
1) Adalet Bakanlığı 2019 Yılı Merkezî Yönetim Bütçesi
2) Adalet Bakanlığı 2017 Yılı Merkezî Yönetim Kesin Hesabı
Ç) CEZA VE İNFAZ KURUMLARI İLE TUTUKEVLERİ İŞYURTLARI KURUMU
1) Ceza ve İnfaz Kurumları ile Tutukevleri İşyurtları Kurumu
2019 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İşyurtları Kurumu
2017 Yılı Merkezî Yönetim Kesin Hesabı
D) TÜRKİYE ADALET AKADEMİSİ 
1) Türkiye Adalet Akademisi 2017 Yılı Merkezî Yönetim Kesin
Hesabı
E) TÜRKİYE İNSAN HAKLARI VE
EŞİTLİK KURUMU
1) Türkiye İnsan Hakları ve
Eşitlik Kurumu 2019 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2017 Yılı Merkezî Yönetim Kesin Hesabı
F) KİŞİSEL VERİLERİ KORUMA
KURUMU
1) Kişisel Verileri Koruma
Kurumu 2019 Yılı Merkezî Yönetim Bütçesi
2) Kişisel Verileri Koruma
Kurumu 2017 Yılı Merkezî Yönetim Kesin Hesabı
G) TARIM VE ORMAN BAKANLIĞI
1) Tarım ve Orman Bakanlığı
2019 Yılı Merkezî Yönetim Bütçesi
Ğ) GIDA, TARIM VE
HAYVANCILIK BAKANLIĞI
1) Gıda, Tarım ve Hayvancılık
Bakanlığı 2017 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI
1) Orman ve Su İşleri
Bakanlığı 2017 Yılı Merkezî Yönetim Kesin Hesabı
I) TÜTÜN VE ALKOL PİYASASI
DÜZENLEME KURUMU
1) Tütün ve Alkol Piyasası
Düzenleme Kurumu 2017 Yılı Merkezî Yönetim Kesin Hesabı
İ) ORMAN GENEL MÜDÜRLÜĞÜ
1) Orman Genel Müdürlüğü 2019
Yılı Merkezî Yönetim Bütçesi
2) Orman Genel Müdürlüğü 2017
Yılı Merkezî Yönetim Kesin Hesabı
J) DEVLET SU İŞLERİ GENEL
MÜDÜRLÜĞÜ
1) Devlet Su İşleri Genel
Müdürlüğü 2019 Yılı Merkezî Yönetim Bütçesi
2) Devlet Su İşleri Genel
Müdürlüğü 2017 Yılı Merkezî Yönetim Kesin Hesabı
K) METEOROLOJİ GENEL
MÜDÜRLÜĞÜ
1) Meteoroloji Genel Müdürlüğü
2019 Yılı Merkezî Yönetim Bütçesi
2) Meteoroloji Genel Müdürlüğü
2017 Yılı Merkezî Yönetim Kesin Hesabı
L) TÜRKİYE SU ENSTİTÜSÜ
1) Türkiye Su Enstitüsü 2019
Yılı Merkezî Yönetim Bütçesi
2) Türkiye Su Enstitüsü 2017
Yılı Merkezî Yönetim Kesin Hesabı

IV.- AÇIKLAMALAR
1.- Kocaeli Milletvekili Lütfü Türkkan’ın, Ankara-Konya seferini yapan
yüksek hızlı tren kazasında hayatını kaybedenlere Allah’tan rahmet dilediğine,
Çorlu tren kazasıyla ilgili önerge kabul edilmiş olsaydı kazaların önüne
geçilebileceğine, meselelerin tartışılmasında fayda olduğuna ilişkin açıklaması
2.- Sakarya Milletvekili Muhammed Levent Bülbül’ün, Ankara-Konya
seferini yapan yüksek hızlı trenin kılavuz trenle çarpışması sonucu meydana
gelen kazada hayatını kaybedenlere Allah’tan rahmet, yaralılara şifa
dilediğine, bu konuda arka arkaya gelen hadiselerin meselenin ciddiyetle
değerlendirilmesi gerektiğini ortaya koyduğuna ilişkin açıklaması

3.- Kars Milletvekili Ayhan Bilgen’in, Ankara-Konya seferini yapan
yüksek hızlı tren kazasında hayatını kaybedenlere ve HDP Bozova Belediye
Başkanı adayı Yusuf Yetim’e Allah’tan rahmet, yaralılara şifa dilediğine, bu
tip kazaların tekrarlanmaması için ciddi bir tavrın ortaya çıkması gerektiğine
ilişkin açıklaması
4.- İstanbul Milletvekili Engin Altay’ın, hızlı tren kazasında hayatını
kaybedenlere Allah’tan rahmet, yaralılara şifa dilediğine, yürütmenin ve
yürütmeye bağlı bürokrasinin bu konudaki kusurlarını ortaya çıkarmanın her
milletvekilinin sorumluluğu olduğuna ilişkin açıklaması
5.- Denizli Milletvekili Cahit Özkan’ın, Ankara-Konya seferi yapan
yüksek hızlı trenin kılavuz trenle çarpışması sonucunda hayatını kaybedenlere
Allah’tan rahmet, yaralılara şifa dilediğine, bu tür acıların yaşanmaması için
Ulaştırma ve Altyapı Bakanlığı ile Hükûmetin çalışmalar gerçekleştireceğine
ilişkin açıklaması
6.- Adalet Bakanı Abdulhamit Gül’ün, hızlı tren kazasında hayatını
kaybedenlere Allah’tan rahmet, yaralılara şifa dilediğine, konuyla ilgili idari
soruşturmanın başlatıldığına ve takipçisi olacaklarına ilişkin açıklaması
7.- Ankara Milletvekili Servet Ünsal’ın, Ankara-Konya seferini yapan
yüksek hızlı trenin kılavuz trenle çarpışması sonucunda kazanın meydana
geldiğine, bir ihmalin olup olmadığının araştırılması için komisyon kurulması
gerektiğine aksi takdirde tren kazalarının cinayete dönüşeceğine ilişkin
açıklaması
8.- Diyarbakır Milletvekili Mehmet Mehdi Eker’in, Konya Milletvekili
Fahrettin Yokuş’un 10 sıra sayılı 2019 Yılı Bütçe Kanun Teklifi ile 11 sıra
sayılı 2017 Yılı Kesin Hesap Kanunu Tasarısı’nın üçüncü tur görüşmelerinde İYİ
PARTİ Grubu adına yaptığı konuşmasındaki bazı ifadelerine ilişkin açıklaması
9.- İstanbul Milletvekili Yavuz Ağıralioğlu’nun, bu bütçeye sitem etmek
için ilgili bakanlıkların bütçeleri görüşülürken mağduriyetleri dile getirmeye
çalıştıklarına, saman ithal eden ülke konumuna gelindiği cümlesinin dile
pelesenk olduğuna ilişkin açıklaması
10.- Kars Milletvekili Ayhan Bilgen’in, hızlı tren faciası sonrasında
yapılan bilgilendirmenin yanlış olduğuna, Ankara-Sincan arasında sinyalizasyon
sisteminin olmadığını öğrendiklerine ve yaşanan kazayla ilgili Meclise ciddi
bir açıklamanın yapılması gerektiğine ilişkin açıklaması
11.- Sakarya Milletvekili Engin Özkoç’un, yaşanılan tren kazasında
sinyalizasyon sisteminin bitirilmemiş olmasının en büyük problem olduğuna,
ölenlerin devletin ihmali neticesinde cinayete kurban gittiğine, doğru bilgiler
verilmesi ve Meclisin de yetkisini kullanması gerektiğine ilişkin açıklaması
12.- Mersin Milletvekili Baki Şimşek’in, kaza mahallinde incelemelerde
bulunduğuna, vefat edenlere Allah’tan rahmet, yaralılara şifa dilediğine ve
kazaların yaşanmaması için gerekli tedbirlerin alınmasını temenni ettiğine
ilişkin açıklaması
13.- Konya Milletvekili Fahrettin Yokuş’un, ülkenin en önemli
meselesinin tarım politikaları olduğuna ve Hükûmetin yanlışlarını
eleştirdiklerine ilişkin açıklaması
14.- İstanbul Milletvekili Gökan Zeybek’in, tren kazasının yaşandığı olay
mahalline gittiklerine, Ulaştırma ve Altyapı Bakanlığı en fazla tasarruf
yapılan Bakanlık olduğu sürece kazaların yaşanmasına devam edileceğine ve
ölenlere rahmet, yaralılara şifa dilediğine ilişkin açıklaması
15.- Denizli Milletvekili Cahit Özkan’ın, hızlı tren kazasıyla ilgili
araştırmaların devam ettiğine, hayatını kaybedenlere Allah’tan rahmet,
yaralılara şifa dilediğine, kazaların yaşanmaması için bilimsel çalışmalarla
oluşturulmuş yeni sistemin hayata geçirileceğine yürekten inandığına ilişkin
açıklaması
16.- İstanbul Milletvekili Yavuz Ağıralioğlu’nun, burasının “Her şartta
kazanacağım.” diyenlerin yurdu değil, doğrulukla kaybetmeyi göze alanların
yurdu olduğuna ilişkin açıklaması
17.- Afyonkarahisar Milletvekili Veysel Eroğlu’nun, hızlı tren kazasında
hayatını kaybedenlere Allah’tan rahmet dilediğine, Isparta Milletvekili Aylin
Cesur’un 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın üçüncü tur görüşmelerinde İYİ PARTİ Grubu
adına yaptığı konuşmasındaki bazı ifadelerine ilişkin açıklaması
18.- Mersin Milletvekili Baki Şimşek’in, Afyonkarahisar Milletvekili
Veysel Eroğlu’nun yaptığı açıklamasındaki bazı ifadelerine ilişkin açıklaması 
19.- Kahramanmaraş Milletvekili Ali Öztunç’un, Afyonkarahisar
Milletvekili Veysel Eroğlu’nun yaptığı açıklamasındaki bazı ifadelerine ilişkin
açıklaması
20.- Kars Milletvekeili Ayhan Bilgen’in, İnsan Hakları ve Eşitlik
Kurumunun iddia edilen standartta olup olmadığına ve insan haklarının ahlaki
tutarlılık gerektiren bir alan olduğuna ilişkin açıklaması 
21.- Tokat Milletvekili Özlem Zengin’in, Kars Milletvekili Ayhan
Bilgen’in yaptığı açıklamasındaki bazı ifadelerine ilişkin açıklaması
22.- Kars Milletvekili Ayhan Bilgen’in, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
23.- Tokat Milletvekili Özlem Zengin’in, Kars Milletvekili Ayhan
Bilgen’in yaptığı açıklamasındaki bazı ifadelerine ilişkin tekraren açıklaması
24.- İstanbul Milletvekili Mahmut Tanal’ın, terör örgütüyle iltisaklı
olup cezaevine giren bir kişinin tuttuğu tutanağın resmî belge hüviyetinde
olmaması gerektiğine ilişkin açıklaması
25.- Afyonkarahisar Milletvekili Burcu Köksal’ın, Afyonkarahisar ili
Dinar ilçesinde derme çatma bir yerde yaşam mücadelesi veren yaşlı bir kadının
yanarak öldüğüne ve yetkilileri göreve çağırdığına ilişkin açıklaması
26.- İzmir Milletvekili Hasan Kalyoncu’nun, İzmir ili Menderes
ilçesindeki Tekeli Organize Sanayi Bölgesi'nde patlama olduğuna, hayatını
kaybeden işçiye Allah’tan rahmet, yaralılara şifa dilediğine ilişkin açıklaması
27.- İzmir Milletvekili Serpil Kemalbay Pekgözegü’nün, yaşanan tren
kazasının sorumlusunun siyasi iktidar olduğuna, yaşamını yitirenlere Allah’tan
rahmet dilediğine, Polis Vazife ve Salahiyet Kanunu’nun yeniden
değerlendirilmesi gerektiğine ilişkin açıklaması
28.- Erzurum Milletvekili Muhammet Naci Cinisli’nin, Kırmızı Et Üretim
ve İşlenmesinde İşbirliği Süreçleri Analiz Projesi’ne devam edilip
edilmeyeceğini, Alvar, Şehitler, Söylemez, Başköy barajlarının akıbetini,
Erzurum Bilim, Müze, Doğa ve Eğitim Parkı Projesi’nin ne zaman biteceğini,
şarbondan etkilenen hayvanların olup olmadığını öğrenmek istediğine ilişkin
açıklaması
29.- İstanbul Milletvekili Erkan Baş’ın, hızlı tren kazasında ölenlere
Allah’tan rahmet, yaralılara şifa dilediğine, 13 Aralık Erdal Eren’in ölümünün
38’inci yıl dönümüne, işçi mezarlığına dönen üçüncü havalimanının, çevre
düşmanı Karabiga Termik Santrali’nin, Hasankeyf’i sular altında bırakan Ilısu
Barajı’nın AKP döneminde hayata geçirilen projeler olduğuna ilişkin açıklaması
30.- Tokat Milletvekili Özlem Zengin’in, İzmir Milletvekili Murat Çepni
ve Batman Milletvekili Ayşe Acar Başaran’ın 10 sıra sayılı 2019 Yılı Bütçe
Kanun Teklifi ile 11 sıra sayılı 2017 Yılı Kesin Hesap Kanunu Tasarısı’nın
üçüncü tur görüşmelerinde HDP Grubu adına yaptığı konuşmalarındaki bazı
ifadelerine ilişkin açıklaması

31.- Sakarya Milletvekili Muhammed Levent Bülbül’ün, Türkiye Cumhuriyeti
devletine kan kusturmaya ant içmiş, milleti, memleketi bölmeye ahdetmiş, birçok
masumun kanına girmiş terör örgütünün ve bunun elebaşının Meclis kürsüsünde
dile getiriliyor olmasını kabul etmeyeceklerine ilişkin açıklaması
32.- Kocaeli Milletvekili Lütfü Türkkan’ın, teröristbaşına “sayın”
diyeni Meclis kürsüsünden konuşturmayacaklarına ve daha dikkatli bir dil
kullanılması konusunda uyardıklarına ilişkin açıklaması
33.- Tokat Milletvekili Özlem Zengin’in, Batman Milletvekili Ayşe Acar
Başaran’ın sataşma nedeniyle yaptığı konuşmasındaki bazı ifadelerine ilişkin
açıklaması
34.- Adalet Bakanı Abdulhamit Gül’ün, Avrupa İnsan Hakları Mahkemesinin
Selahattin Demirtaş hakkında verdiği karara ilişkin açıklaması
35.- Adalet Bakanı Abdulhamit Gül’ün, Kocaeli Milletvekili Ömer Faruk
Gergerlioğlu’nun 10 sıra sayılı 2019 Yılı Bütçe Kanun Teklifi ile 11 sıra
sayılı 2017 Yılı Kesin Hesap Kanunu Tasarısı’nın üçüncü tur görüşmelerinde HDP
Grubu adına yaptığı konuşmasındaki bazı ifadelerine ilişkin açıklaması
36.- Kars Milletvekili Ayhan Bilgen’in, iddia edilen suç ne olursa olsun
kişiye özel uygulamanın Türkiye'nin iç hukuku ve evrensel hukuk açısından
izahının olamayacağına, Adalet Bakanı Abdulhamit Gül’ün yaptığı açıklamasındaki
bazı ifadelerine ilişkin açıklaması
37.- Denizli Milletvekili Cahit Özkan’ın, tarihten alınan dersle
milletin birlik ve beraberliğinden, vatanın ve devletin bölünmez bütünlüğünden,
bayrağın tekliği esasından taviz verilmeyeceğine ilişkin açıklaması 
38.- Manisa Milletvekili Erkan Akçay’ın, Şanlıurfa Milletvekili
Nusrettin Maçin’in 10 sıra sayılı 2019 Yılı Bütçe Kanun Teklifi ile 11 sıra
sayılı 2017 Yılı Kesin Hesap Kanunu Tasarısı’nın üçüncü tur görüşmelerinde HDP
Grubu adına yaptığı konuşmasındaki bazı ifadelerine ve Şanlıurfa Milletvekili
Nusrettin Maçin hakkında İç Tüzük gereği işlem yapılmasını talep ettiğine
ilişkin açıklaması 
39.- Kars Milletvekili Ayhan Bilgen’in, ortak vatanda ortak sembollerle
kan dökmeden nasıl yaşanacağının, hangi hukukla birlikte olunacağının
konuşulması gerektiğine ilişkin açıklaması 
40.- İstanbul Milletvekili Yavuz Ağıralioğlu’nun, Türkiye Büyük Millet
Meclisinde terör ve terörün propaganda paradigmasının hiçbir terminolojisinin
kullanılamayacağına ilişkin açıklaması
41.- Manisa Milletvekili Erkan Akçay’ın, Meclis kürsüsünün terör
örgütünün propagandasının yapılacağı terörist kürsüsü olmadığına ve özenle
konuşmaların yapılması gerektiğine ilişkin açıklaması
42.- Manisa Milletvekili Erkan Akçay’ın, Türkiye Cumhuriyeti’nin
illerinin, ilçelerinin isimlerini yok saymanın bölücü bir ifade olduğuna ve İç
Tüzük’ün 161’inci maddesinin uygulanması konusunda ısrarlı olduklarına ilişkin
açıklaması
43.- İstanbul Milletvekili Yavuz Ağıralioğlu’nun, HDP’nin bu kadar oy
almasının devletin, milletin maharetle yönetilemiyor olmasından kaynaklandığına
ilişkin açıklaması
44.- Mersin Milletvekili Fatma Kurtulan’ın, İstanbul Milletvekili Yavuz
Ağıralioğlu’nun yaptığı açıklamasındaki bazı ifadelerine ve Halkların
Demokratik Partisinin asla bir ihanet süreci içerisinde olmadığına ilişkin
açıklaması
45.- İstanbul Milletvekili Mehmet Muş’un, Meclisin provoke edilmeye
çalışıldığına, İç Tüzük’e, Anayasa’ya uygun bir dil ve üslup kullanılmasını
tavsiye ettiklerine ilişkin açıklaması
46.- İstanbul Milletvekili Yavuz Ağıralioğlu’nun, hassasiyetlerinin bir
seçim popülizmine alamet sayılmasını reddettiğine ilişkin açıklaması
47.- Tokat Milletvekili Özlem Zengin’in, Şanlıurfa Milletvekili Ayşe
Sürücü’nün 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın üçüncü tur görüşmelerinde HDP Grubu adına
yaptığı konuşmasındaki bazı ifadelerine ilişkin açıklaması
48.- Tokat Milletvekili Özlem Zengin’in, İzmir Milletvekili Serpil
Kemalbay Pekgözegü’nün 10 sıra sayılı 2019 Yılı Bütçe Kanun Teklifi ile 11 sıra
sayılı 2017 Yılı Kesin Hesap Kanunu Tasarısı’nın üçüncü tur görüşmelerinde HDP
Grubu adına yaptığı konuşmasındaki bazı ifadelerine ilişkin açıklaması
49.- Kars Milletvekili Ayhan Bilgen’in, siyasi aktörlerle siyasi
mücadele etmek yerine yargı yoluyla tutuklamayı savunmanın yanlış olduğuna
ilişkin açıklaması 
50.- Tokat Milletvekili Özlem Zengin’in, Kars Milletvekili Ayhan
Bilgen’in yaptığı açıklamasındaki bazı ifadelerine ilişkin açıklaması
51.- Kars Milletvekili Ayhan Bilgen’in, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
52.- Tokat Milletvekili Özlem Zengin’in, Kars Milletvekili Ayhan
Bilgen’in yaptığı açıklamasındaki bazı ifadelerine ilişkin tekraren açıklaması
53.- Ankara Milletvekili Ayhan Altıntaş’ın, hızlı tren kazasında
hayatını kaybedenlere Allah’tan rahmet, yaralılara şifa dilediğine ve bu
olayların tekrar etmemesi için Meclisin gerekli hassasiyeti göstermesini
temenni ettiğine ilişkin açıklaması
54.- Ankara Milletvekili Asuman Erdoğan’ın, hızlı tren kazasında
hayatını kaybedenlere Allah’tan rahmet, yaralılara şifa dilediğine, Türk
Silahlı Kuvvetlerinin Fırat’ın doğusuna operasyon başlatmasının an meselesi
olduğuna ilişkin açıklaması
55.- Niğde Milletvekili Ömer Fethi Gürer’in, Akkaya Barajı’nın ne zaman
temizleneceğini, kaç belediye ve beldede asbestli içme suyu borusu kullanıldığını,
asbestli bina yıkımlarının kontrollü yapılıp yapılmadığını Çevre ve Şehircilik
Bakanından öğrenmek istediğine ilişkin açıklaması
56.- Ankara Milletvekili Filiz Kerestecioğlu Demir’in, cezaevlerine
ziyarete izin verilmemesinin hangi hakka, hukuka dayandığını Adalet Bakanından
öğrenmek istediğine ilişkin açıklaması
57.- İstanbul Milletvekili Nazır Cihangir İslam’ın, hızlı tren kazasında
hayatını kaybedenlere Allah’tan rahmet, yaralılara şifa dilediğine,
cezaevlerine ziyaret taleplerine ret gelme sebebini Adalet Bakanından öğrenmek
istediğine, hukukun üstünlüğü sorununa ve vesayetin devam ettiğine ilişkin
açıklaması
58.- Tokat Milletvekili Özlem Zengin’in, İstanbul Milletvekili Nazır
Cihangir İslam’ın yaptığı açıklamasındaki bazı ifadelerine ilişkin açıklaması
59.- Adalet Bakanı Abdulhamit Gül’ün, cezaevlerinde başörtüsüyle ilgili
hiçbir sorun yaşanmadığına, cezaevi ziyaretlerine ve cezaevi koşullarına
ilişkin açıklaması
60.- İstanbul Milletvekili Nazır Cihangir İslam’ın, Adalet Bakanı
Abdulhamit Gül’ün yaptığı açıklamasındaki bazı ifadelerine ilişkin açıklaması
61.- Tokat Milletvekili Özlem Zengin’in, İstanbul Milletvekili Gökan
Zeybek’in 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın üçüncü tur görüşmelerinde CHP Grubu adına
yaptığı konuşmasındaki bazı ifadelerine ilişkin açıklaması
62.- Sakarya Milletvekili Engin Özkoç’un, hızlı tren kazasıyla ilgili
Adalet Bakanının yapmış olduğu açıklamaya ilişkin açıklaması
63.- Adalet Bakanı Abdulhamit Gül’ün, hızlı tren kazasıyla ilgili nerede
bir eksiklik varsa, hangi yönde bir ihmal varsa Hükûmet olarak gereğini yerine
getireceklerine ilişkin açıklaması
64.- Çevre ve Şehircilik Bakanı Murat Kurum’un, kaçak yapılara ilişkin
her türlü takibin, tespitin yapıldığına ve kentsel dönüşüm alanlarında tarihe,
kültüre, silüete uygun projeler geliştirmeye gayret gösterdiklerine ilişkin
açıklaması
65.- Ankara Milletvekili Mehmet Naci Bostancı’nın, İstanbul Milletvekili
Mustafa Sezgin Tanrıkulu ve İstanbul Milletvekili Zeynel Emre’nin 10 sıra
sayılı 2019 Yılı Bütçe Kanun Teklifi ile 11 sıra sayılı 2017 Yılı Kesin Hesap
Kanunu Tasarısı’nın üçüncü tur görüşmelerinde CHP Grubu adına yaptığı konuşmalarındaki
bazı ifadelerine ilişkin açıklaması
66.- Sakarya Milletvekili Engin Özkoç’un, Ankara Milletvekili Mehmet
Naci Bostancı’nın yaptığı açıklamasındaki bazı ifadelerine ilişkin açıklaması
67.- Kars Milletvekili Ayhan Bilgen’in, Ankara Milletvekili Mehmet Naci
Bostancı’nın yaptığı açıklamasındaki bazı ifadelerine ilişkin açıklaması
68.- Ankara Milletvekili Mehmet Naci Bostancı’nın, Kars Milletvekili
Ayhan Bilgen ve Sakarya Milletvekili Engin Özkoç’un yaptığı açıklamalarındaki
bazı ifadelerine ilişkin açıklaması 
69.- Mersin Milletvekili Baki Şimşek’in, ejder meyvesinin Mersin’de
yetişen faydalı bir meyve olduğuna ilişkin açıklaması
70.- Kars Milletvekili Ayhan Bilgen’in, Kralkızı Barajı’nın
kapaklarından birinin açılması nedeniyle Dicle Nehri üzerindeki yerleşim
yerlerinin boşaltılması için Diyarbakır Valiliği tarafından uyarı yayınlandığına
ilişkin açıklaması 
71.- Tarım ve Orman Bakanı Bekir Pakdemirli’nin, Kralkızı Barajında su
yatağının bir miktar yükseldiğine, can ve mal kaybının olmadığına ve konuyu
takip ettiklerine ilişkin açıklaması
72.- Uşak Milletvekili Özkan Yalım’ın, Eren Erdem’i cezaevinde ziyaret
taleplerinin niçin onaylanmadığını Adalet Bakanından öğrenmek istediğine
ilişkin açıklaması
73.- İstanbul Milletvekili Hüda Kaya’nın, Batman’da HDP il binasına
yapılan baskında gözaltına alınan kapalı kadınların başlarının polis zoruyla
açıldığına ilişkin açıklaması
74.- Ordu Milletvekili Cemal Enginyurt’un, hızlı tren kazasında hayatını
kaybedenlere Allah’tan rahmet, yaralılara şifa dilediğine, tarım kredilerindeki
faiz oranlarının düşürülmesiyle ilgili çalışmanın olup olmadığını Tarım ve
Orman Bakanından öğrenmek istediğine ilişkin açıklaması
75.- Ankara Milletvekili Mehmet Naci Bostancı’nın, Meclisin memleket
için faydalı fikirlerin ortaya çıkacağı bir zemin olduğuna ilişkin açıklaması 
76.- Kars Milletvekili Ayhan Bilgen’in, söz söylerken dikkatle, özenle
konuşulması gerektiğine ilişkin açıklaması
77.- Sakarya Milletvekili Engin Özkoç’un, Ankara Milletvekili Mehmet
Naci Bostancı’nın yaptığı açıklamasındaki bazı ifadelerine ilişkin açıklaması
78.- Sakarya Milletvekili Saffet Sancaklı’nın, sporun birleştirici
olduğuna ilişkin açıklaması
79.- Sakarya Milletvekili Engin Özkoç’un, yapılanlar bu kadar iyiyse
milletin neden bu kadar perişan, neden bu kadar yoksul olduğunu Tarım ve Orman
Bakanından öğrenmek istediğine ilişkin açıklaması
80.- Tarım Ve Orman Bakanı Bekir Pakdemirli’nin, en iyi terazinin
milletin terazisi olduğuna ilişkin açıklaması 

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın, Hızlı tren
kazasında hayatını kaybedenlere Allah’tan rahmet, yaralılara şifa dilediğine,
ortak önergeyle araştırma komisyonu kurulması Meclisin sorumluluğunu yerine
getirmesinin yolunu açacağına ilişkin konuşması


2.- Oturum Başkanı TBMM Başkan Vekili Mithat Sancar’ın; İç Tüzük
değişikliğinin yapıldığı toplantılarda “kürdistan” ya da “Kürt illeri”
ibarelerinin bölünmez bütünlüğü hedef alan taleplerle bağlantılı kullanılması
hâlinde disiplin suçu sayılması ifade edildiği için Şanlıurfa Milletvekili
Nusrettin Maçin’e işlem yapmaya gerek görmediğine ilişkin konuşması
3.- Oturum Başkanı TBMM Başkan Vekili Mithat Sancar’ın, Şanlıurfa
Milletvekili Nusrettin Maçin’e disiplin hükümlerine göre işlem yapmak gerektiği
kanısına ulaşmadığına ilişkin tekraren konuşması
4.- Oturum Başkanı TBMM Başkan Vekili Mithat Sancar’ın; Parlamentolarda
gerilimlerin yaşanmasının normal olduğuna ama öfkenin her şeyin önüne geçip
yaralayıcı olmaması gerektiğine ilişkin konuşması

VI.- SATAŞMALARA İLİŞKİN KONUŞMALAR
1.- Denizli Milletvekili Cahit Özkan’ın, Konya Milletvekili Fahrettin
Yokuş’un 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın üçüncü tur görüşmelerinde İYİ PARTİ Grubu
adına yaptığı konuşmasında AK PARTİ Grubuna sataşması nedeniyle konuşması
2.- Batman Milletvekili Ayşe Acar Başaran’ın, Tokat Milletvekili Özlem
Zengin ve Kocaeli Milletvekili Lütfü Türkkan’ın yaptığı açıklamalarında
Halkların Demokratik Partisine ve şahsına sataşması nedeniyle konuşması
3.- Diyarbakır Miletvekili Oya Eronat’ın, Batman Milletvekili Ayşe Acar
Başaran’ın sataşma nedeniyle yaptığı konuşmasında şahsına sataşması nedeniyle
konuşması
4.- İstanbul Milletvekili Mustafa Sezgin Tanrıkulu’nun, Ankara
Milletvekili Mehmet Naci Bostancı’nın yaptığı açıklamasında şahsına sataşması
nedeniyle konuşması
5.- Sakarya Milletvekili Engin Özkoç’un, Adalet Bakanı Abdulhamit Gül’ün
10 sıra sayılı 2019 Yılı Bütçe Kanun Teklifi ile 11 sıra sayılı 2017 Yılı Kesin
Hesap Kanunu Tasarısı’nın üçüncü tur görüşmelerinde yürütme adına yaptığı
konuşmasında Cumhuriyet Halk Partisine sataşması nedeniyle konuşması
6.- Tokat Milletvekili Özlem Zengin’in, Sakarya Milletvekili Engin
Özkoç’un sataşma nedeniyle yaptığı konuşmasında Adalet ve Kalkınma Partisine
sataşması nedeniyle konuşması
7.- Sakarya Milletvekili Engin Özkoç’un, Tokat Milletvekili Özlem
Zengin’in sataşma nedeniyle yaptığı konuşmasında Cumhuriyet Halk Partisine ve
şahsına sataşması nedeniyle konuşması
8.- İzmir Milletvekili Fehmi Alpay Özalan’ın, Sakarya Milletvekili Engin
Özkoç’un sataşma nedeniyle yaptığı konuşmasında şahsına sataşması nedeniyle
konuşması

VII.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, görüşmeleri izlemek üzere Genel Kurulu teşrif etmiş
bulunan Libya Yüksek Devlet Konseyi Başkanı Halid el-Mişri'ye "Hoş
geldiniz." denilmesi

VIII.- YAZILI SORULAR VE CEVAPLARI
1.- İzmir Milletvekili Atila Sertel'in,
basın kartı iptal edilen kişi sayısı ve basın kartı verilmesi işlemlerine
ilişkin sorusu ve Cumhurbaşkanı Yardımcısı Fuat Oktay’ın cevabı (7/5380)
2.- Adana Milletvekili Müzeyyen
Şevkin'in, Sarı Basın Kartı uygulamasına ve Komisyon çalışmalarına ilişkin
sorusu ve Cumhurbaşkanı Yardımcısı Fuat Oktay’ın cevabı (7/5382)
3.- Malatya Milletvekili Veli
Ağbaba'nın, bakan ve milletvekillerinin birinci derece yakınlarından kamu kurumlarına
yönetici olarak atananlara ilişkin sorusu ve Cumhurbaşkanı Yardımcısı Fuat
Oktay’ın cevabı (7/5389)
4.- Niğde Milletvekili Ömer Fethi
Gürer'in, Cumhurbaşkanlığı sistemine geçilmesiyle oluşturulan yeni kurul
sayısına, bakan yardımcısı, danışman ve müşavir sayılarına ilişkin sorusu ve Cumhurbaşkanı
Yardımcısı Fuat Oktay’ın cevabı (7/5444)
5.- İstanbul Milletvekili Fatih Mehmet
Şeker'in, bürokraside görev alan kişilere liyakat sisteminin uygulanma durumuna
ilişkin sorusu ve Cumhurbaşkanı Yardımcısı Fuat Oktay’ın cevabı (7/5673)



13 Aralık 2018 Perşembe
BİRİNCİ OTURUM
Açılma Saati: 11.00
BAŞKAN: Başkan Vekili Mithat SANCAR
KÂTİP ÜYELER: İsmail OK (Balıkesir), Emine Sare AYDIN YILMAZ (İstanbul)
-----0-----
BAŞKAN
– Türkiye Büyük Millet Meclisinin 31’inci Birleşimini açıyorum.
Toplantı
yetersayısı vardır, görüşmelere başlıyoruz. 
Sayın
milletvekilleri, gündemimize göre 2019 yılı Merkezi Yönetim Bütçe Kanun Teklifi
ile 2017 yılı Merkezi Yönetim Kesin Hesap Kanunu Tasarısı üzerindeki
görüşmelere devam edeceğiz.
Program
uyarınca bugün üçüncü tur görüşmelerini yapacağız.
Üçüncü
turda, Çevre ve Şehircilik Bakanlığı, Tapu ve Kadastro Genel Müdürlüğü, Adalet
Bakanlığı, Ceza ve İnfaz Kurumları ile Tutukevleri İşyurtları Kurumu, Türkiye
Adalet Akademisi, Türkiye İnsan Hakları ve Eşitlik Kurumu, Kişisel Verileri
Koruma Kurumu, Tarım ve Orman Bakanlığı, Gıda, Tarım ve Hayvancılık Bakanlığı,
Orman ve Su İşleri Bakanlığı, Tütün ve Alkol Piyasası Düzenleme Kurumu, Orman
Genel Müdürlüğü, Devlet Su İşleri Genel Müdürlüğü, Meteoroloji Genel Müdürlüğü
ve Türkiye Su Enstitüsü bütçe ve kesin hesapları yer almaktadır. 
III.- KANUN TEKLİFLERİ İLE KOMİSYONLARDAN GELEN DİĞER İŞLER 
A) Kanun Teklifleri 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (X)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11)(C)
A) ÇEVRE VE ŞEHİRCİLİK BAKANLIĞI 
1) Çevre ve Şehircilik Bakanlığı 2019 Yılı Merkezî Yönetim
Bütçesi
2) Çevre ve Şehircilik Bakanlığı 2017 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ 
1) Tapu ve Kadastro Genel Müdürlüğü 2019 Yılı Merkezî
Yönetim Bütçesi
2) Tapu ve Kadastro Genel Müdürlüğü 2017 Yılı Merkezî
Yönetim Kesin Hesabı
C) ADALET BAKANLIĞI
1) Adalet Bakanlığı 2019 Yılı Merkezî Yönetim Bütçesi
2) Adalet Bakanlığı 2017 Yılı Merkezî Yönetim Kesin Hesabı
Ç) CEZA VE İNFAZ KURUMLARI İLE TUTUKEVLERİ İŞYURTLARI KURUMU
1) Ceza ve İnfaz Kurumları ile Tutukevleri İşyurtları Kurumu
2019 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İşyurtları Kurumu
2017 Yılı Merkezî Yönetim Kesin Hesabı
D) TÜRKİYE ADALET AKADEMİSİ 
1) Türkiye Adalet Akademisi 2017 Yılı Merkezî Yönetim Kesin
Hesabı
E) TÜRKİYE İNSAN HAKLARI VE
EŞİTLİK KURUMU
1) Türkiye İnsan Hakları ve
Eşitlik Kurumu 2019 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2017 Yılı Merkezî Yönetim Kesin Hesabı
F) KİŞİSEL VERİLERİ KORUMA
KURUMU
1) Kişisel Verileri Koruma
Kurumu 2019 Yılı Merkezî Yönetim Bütçesi
2) Kişisel Verileri Koruma
Kurumu 2017 Yılı Merkezî Yönetim Kesin Hesabı
G) TARIM VE ORMAN BAKANLIĞI
1) Tarım ve Orman Bakanlığı
2019 Yılı Merkezî Yönetim Bütçesi
Ğ) GIDA, TARIM VE
HAYVANCILIK BAKANLIĞI
1) Gıda, Tarım ve Hayvancılık
Bakanlığı 2017 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI
1) Orman ve Su İşleri
Bakanlığı 2017 Yılı Merkezî Yönetim Kesin Hesabı
I) TÜTÜN VE ALKOL PİYASASI
DÜZENLEME KURUMU
1) Tütün ve Alkol Piyasası
Düzenleme Kurumu 2017 Yılı Merkezî Yönetim Kesin Hesabı
İ) ORMAN GENEL MÜDÜRLÜĞÜ
1) Orman Genel Müdürlüğü 2019
Yılı Merkezî Yönetim Bütçesi
2) Orman Genel Müdürlüğü 2017
Yılı Merkezî Yönetim Kesin Hesabı
J) DEVLET SU İŞLERİ GENEL
MÜDÜRLÜĞÜ
1) Devlet Su İşleri Genel
Müdürlüğü 2019 Yılı Merkezî Yönetim Bütçesi
2) Devlet Su İşleri Genel
Müdürlüğü 2017 Yılı Merkezî Yönetim Kesin Hesabı
K) METEOROLOJİ GENEL
MÜDÜRLÜĞÜ
1) Meteoroloji Genel Müdürlüğü
2019 Yılı Merkezî Yönetim Bütçesi
2) Meteoroloji Genel Müdürlüğü
2017 Yılı Merkezî Yönetim Kesin Hesabı
L) TÜRKİYE SU ENSTİTÜSÜ
1) Türkiye Su Enstitüsü 2019
Yılı Merkezî Yönetim Bütçesi
2) Türkiye Su Enstitüsü 2017
Yılı Merkezî Yönetim Kesin Hesabı

BAŞKAN
– Komisyon? Yerinde.
Sayın
milletvekilleri, alınan karar gereğince tur üzerindeki görüşmelerde siyasi
parti gruplarına ve İç Tüzük’ün 62’nci maddesi gereğince istemi hâlinde
görüşlerini bildirmek üzere yürütmeye yetmişer dakika söz verilecek. Bu süreler
birden fazla konuşmacı tarafından kullanılabilecek ve şahsı adına yapılacak
konuşmaların süresi ise beşer dakika olacaktır. Ayrıca, konuşmalar tamamlanınca
soru-cevap işlemi on dakika soru, on dakika cevap olarak yapılacak ve sorular
gerekçesiz olarak yerinden sorulacaktır. 
Bu
bilgileri takdirlerinize, dikkatlerinize sunuyorum. 
Üçüncü
turda siyasi parti grupları, yürütme ve şahısları adına söz alanların adlarını
sırasıyla okuyorum:
Gruplar:

MHP;
Ankara Milletvekili Sadir Durmaz, Adana Milletvekili Ayşe Sibel Ersoy,
Kırıkkale Milletvekili Halil Öztürk, Tokat Milletvekili Yücel Bulut, İstanbul
Milletvekili Memet Bülent Karataş, İzmir Milletvekili Hasan Kalyoncu, Adana
Milletvekili Muharrem Varlı. 
İYİ
PARTİ; Muğla Milletvekili Metin Ergun, Ankara Milletvekili Şenol Bal, Antalya
Milletvekili Hasan Subaşı, Antalya Milletvekili Feridun Bahşi, Konya
Milletvekili Fahrettin Yokuş, Isparta Milletvekili Aylin Cesur. 
AK
PARTİ; İstanbul Milletvekili Erol Kaya, Adana Milletvekili Ahmet Zenbilci,
Kocaeli Milletvekili İlyas Şeker, Giresun Milletvekili Sabri Öztürk, Bursa
Milletvekili Osman Mesten, Afyonkarahisar Milletvekili İbrahim Yurdunuseven,
Balıkesir Milletvekili Pakize Mutlu Aydemir, Kocaeli Milletvekili Emine Zeybek,
Aydın Milletvekili Rıza Posacı, Kayseri Milletvekili Hülya Nergis, Antalya
Milletvekili İbrahim Aydın, Gümüşhane Milletvekili Cihan Pektaş, Bursa
Milletvekili Refik Özen, Balıkesir Milletvekili Belgin Uygur.
HDP;
İzmir Milletvekili Murat Çepni, Batman Milletvekili Ayşe Acar Başaran, Kocaeli
Milletvekili Ömer Faruk Gergerlioğlu, Batman Milletvekili Necdet İpekyüz,
Bingöl Milletvekili Erdal Aydemir, Mersin Milletvekili Rıdvan Turan, Şanlıurfa
Milletvekili Nusrettin Maçin, Şanlıurfa Milletvekili Ayşe Sürücü, İzmir
Milletvekili Serpil Kemalbay Pekgözegü.
CHP;
İstanbul Milletvekili Emine Gülizar Emecan, İstanbul Milletvekili Gökan Zeybek,
İzmir Milletvekili Murat Bakan, Ankara Milletvekili Murat Emir, Çorum
Milletvekili Tufan Köse, İstanbul Milletvekili Zeynel Emre, Ankara Milletvekili
Tekin Bingöl, İstanbul Milletvekili Mustafa Sezgin Tanrıkulu, Adana
Milletvekili Ayhan Barut, Edirne Milletvekili Okan Gaytancıoğlu, Manisa
Milletvekili Bekir Başevirgen, Mersin Milletvekili Cengiz Gökçel, Tekirdağ Milletvekili
İlhami Özcan Aygun.
Şahıslar
adına: Lehte, İzmir Milletvekili Yaşar Kırkpınar.
Yürütme
adına: Adalet Bakanı Abdulhamit Gül, Çevre ve Şehircilik Bakanı Murat Kurum,
Tarım ve Orman Bakanı Bekir Pakdemirli. 
Şahıslar
adına: Aleyhte, Aydın Milletvekili Süleyman Bülbül.
Şimdi
ilk olarak MHP Grubuna söz vereceğim. 
İlk
söz, MHP Grubu adına Ankara Milletvekili Sadir Durmaz’a aittir.
Buyurun
Sayın Durmaz. (MHP sıralarından alkışlar) 
Süreniz
on dakikadır.
MHP
GRUBU ADINA SADİR DURMAZ (Ankara) – Sayın Başkan, değerli milletvekilleri;
konuşmama başlamadan önce, Ankara-Konya seferini yapan yüksek hızlı tren ile
banliyö treninin çarpışması sonucu hayatını kaybeden vatandaşlarımıza Cenab-ı
Allah’tan rahmet, yaralılarımıza acil şifalar diliyorum. 
Değerli
milletvekilleri, 2019 yılı Merkezi Yönetim Bütçe Kanun Teklifi ile 2017 Yılı
Merkezi Yönetim Kesin Hesap Kanunu Tasarısı’nın Çevre ve Şehircilik Bakanlığı
ile Tapu ve Kadastro Genel Müdürlüğü bütçeleri üzerine Milliyetçi Hareket
Partisi Grubu adına söz almış bulunmaktayım. Bu vesileyle Gazi Meclisi saygıyla
selamlıyorum.
Kıymetli
milletvekilleri, ilhamını Orhun Yazıtları’nda taşlara kazınmış Türk
milliyetçiliği fikriyatından alan Milliyetçi Hareket Partisi, Türk siyasi
tarihinde yarım asırlık şanlı bir maziye sahip olup siyaseti ülkesini ve
milletini önceleyerek yapmış, bu nedenle geçmişten bugüne milletimizin gönlünde
“devlet ve millet” kavramlarıyla birlikte yer almıştır; Sayın Genel Başkanımız
Devlet Bahçeli Bey’in hafızalara kazıdığı “Önce ülkem ve milletim, sonra partim
ve ben.” sözleriyle özetlediği siyaset anlayışıyla yol yürümüştür. Milliyetçi
Hareket Partisi siyaset yaparken uzlaşmayı esas almış, millî iradenin
kararlarına her zaman saygı göstermiştir. Milliyetçilik ve demokrasiyi ikiz
kardeş kabul eden Milliyetçi Hareket Partisi ve kadroları, her zaman ve her
şartta aziz Türk milletinin ferasetine inanmış ve güvenmiştir. Ülkemizi
ilgilendiren her sorunun çözümü için, siyasi çıkar gözetmeden, “Kazancım ne
olur?” diye bakmadan, tespitlerini ve tekliflerini uzlaşma zemini içinde,
yapıcı muhalefet tavrıyla paylaşıp sonuç almaya çalışmıştır. Partimiz, toplumun
öncelikli sorunlarının giderilmesine yönelik çözüm önerilerini ortaya koyarken
gerçeklerden kopmamaya, sorunları daha da büyütmemeye, istismar malzemesi hâline
dönüştürmemeye özen göstermiştir. 
Çevre
ve şehircilik alanına büyük önem veren Milliyetçi Hareket Partisi, bu konudaki
yaklaşımlarını “ataların emaneti, geleceğin teminatı” anlayışıyla
şekillendirmiştir. Milliyetçi Hareket Partisi 1977’de “etkili millî planlama”
derken de 1995’te toplum ve çevre sağlığı programını açıklarken de aynı
hassasiyetle konuya yaklaşmıştır.
Değerli
milletvekilleri, günümüzde, artan nüfus, düzensiz göç ve çarpık kentleşme gibi
sorunlar çevre ve şehircilik alanında birçok olumsuzluğa neden olsa da akılcı
politikalarla çözüme ulaşmak mümkün olacaktır. Bu konuda en büyük yardımcımız,
bilimin ışığında oluşturulacak ortak akıl projeleri ve elbette ki tarihî,
kültürel müktesebatımızdır. Bizim medeniyetimiz şehirlerini insan merkezli tasarlamış,
dünyayı imar etmeyi, güzelleştirmeyi bir vecibe bilmiştir. Ayrıca, merhum
Turgut Cansever’in sözündeki gibi, şehri imar ederken nesli ihya etmeyi ihmal
etmemiş, ihya edilmeyen neslin imar edilen şehri imha edeceğini göz ardı
etmemiştir. Bu sebeple, çevre ve şehircilik anlayışımız millî şuurla birlikte
değerlendirilmelidir.
Sayın
Başkan, kıymetli milletvekilleri; biz Milliyetçi Hareket Partisi olarak insanı
doğanın sahibi değil, bir parçası olarak görmekteyiz. Bu nedenle, parçası
olduğumuz doğayı korumak, yurt edindiğimiz coğrafyayı kutsal bilip geleceğimize
kutlu bir miras olarak bırakmak en temel şiarımızdır.
Değerli
arkadaşlar, toprak sonsuz ve tükenmez değildir. Bugün tarım arazilerindeki amaç
dışı kullanım ve yapılaşma hem dünyanın hem de ülkemizin en önemli sorunları
arasındadır. TÜİK verilerine göre, 1992 yılında toplam 27,6 milyon hektar tarım
arazimiz varken 2017 yılında bu rakam 23,4 milyon hektara gerilemiştir. Yani
yirmi beş yılda Konya büyüklüğünde bir tarım arazimiz kaybedilmiştir. Toprağa
dayalı üretime bu kadar ihtiyacımız varken verimli tarım arazilerindeki
yapılaşma, amaç dışı tahsis ve kullanım muhakkak surette önlenmelidir.
Değerli
milletvekilleri, Yüce Allah Rahman suresinde “Sakın dengeyi bozmayın.” ilahi
uyarısını yapmışken bizlerin buna riayet etmeyip kendi ellerimizle toprağın,
havanın, suyun, doğanın dengesini bozmamız, yaşamın kaynaklarını kirleterek
tüketmemiz, dünyevi hırslarımıza yenik düşmemiz gelecek nesillerin hakkına
girmek ve de Allah’ın emrine karşı çıkmak anlamına gelecektir. Aşırı
betonlaşmanın, doğayı yok sayan yanlış imar uygulamalarının ve çevreye verilen
ağır tahribatın bedelini insanlarımız zaman zaman karşılaştıkları doğal
afetlerle ödemek zorunda kalmakta, insanımızın hayatı tehlikeye atılmaktadır.
Dere yataklarındaki yapılaşmalar, depreme dayanıksız binalar, toprağa temasın
neredeyse imkânsız olduğu betonlaşmış şehirler doğanın gerçekleriyle
yüzleştiğinde insanımız çaresiz kalmaktadır. Son zamanlarda yaşanan doğal
afetlerle tekrar gündeme gelen bu konu kesinlikle görmezden gelinmemeli, doğayı
yok sayan projelere geçit verilmemeli, risk altındaki yerlere de süratle
tedbirler alınmalıdır.
Sayın
Başkan, değerli milletvekilleri; Çevresel Etki Değerlendirmesi Raporu, ekolojik
sorunların arttığı günümüzde ülkemiz için hayati öneme sahip bir konudur. Ancak
uygulama ve denetlemedeki sorunlarımız hâlen devam etmektedir. ÇED konusu
hiçbir koşulda siyasete kurban edilmeden titizlikle uygulanmalı, kontroller
sorumluluk bilinci ve ciddiyetle yerine getirilmelidir. Çünkü ekolojik açıdan
zarar görmüş bir bölgenin eski hâline getirilmesi çok zordur ve aşırı
maliyetlidir.
Değerli
arkadaşlar, geri dönüşüm bir maddenin yeniden ham madde olarak kazanılmasıdır.
Geri dönüşüm sayesinde enerji tasarrufu sağlanmakta ve çevre sorunları en aza
indirilerek çevre kirliliğiyle de mücadele edilmektedir. Gelişmiş ülkeler geri
dönüşüm konusuna ciddi yatırımlar yapmaktadır. Biz de sıfır atık ve geri
dönüşüm konularına ciddiyetle kafa yormalı, farkındalık projeleriyle çeşitli
teşvik ve desteklerle söz konusu alana yatırım yapmalıyız. Çevre ve Şehircilik
Bakanlığının Sıfır Atık Projesi geç kalınmış, hayati öneme sahip bir projedir.
Bu konuda başlatılan uygulamalar acilen yurt geneline yaygınlaştırılmalı,
kurumlarla iş birliği yapılarak toplumsal şuur oluşturulmalıdır. 
Kıymetli
milletvekilleri, imar barışına ilişkin de birkaç söz söylemek istiyorum. İmar
barışı hakkında Sayın Bakan “Vatandaş devletle helalleşiyor.” demişti. Biz bu
helalleşmenin içinde belediyelerin de olmasını arzu ederdik. Vatandaşlarımızın
doğumundan ölümüne kadar her ihtiyacında yanında olan belediyelerimiz imar
barışı sürecinde maalesef görmezden gelinmiştir. 9 milyon kişinin başvurduğu,
yaklaşık 7,5 milyar lira gelir elde edilen imar barışı uygulamasında yapı kayıt
belgesi verilen bölgedeki belediyelere yüzde 10’luk bir payın ayrılması
belediyelerimize büyük katkı sağlamış olacaktı. Son dönemde ciddi ekonomik
güçlüklerle karşı karşıya kalan belediyelerimize bir nefes aldırma imkânı
olabilecekti ama maalesef belediyeler bu sürecin dışında bırakılmış oldu bu
yönüyle. Ayrıca, kentsel sit, arkeolojik sit alanı gibi özel statülü alanlarda
imar barışına başvuran vatandaşların doğru bilgilendirilmesi ileride
mağduriyetlerin yaşanmaması bakımından son derece önem arz etmektedir.
Değerli
arkadaşlar, kentler yaşayan birer organizma gibidir. Çeşitli nedenlerle
şehirlerimizde dönüşümlere, değişimlere ve iyileştirmelere ihtiyaç
duyulmaktadır. Kentsel alanlarda dönüşümler, yenilemeler yaparken mutlaka o
kentin kimliği korunarak hareket edilmelidir. Aksi takdirde, gelecekte
kimliksiz ve birbirine benzeyen şehirler söz konusu olacaktır. Bunun yanında,
kentsel dönüşüm çalışmaları yapılırken mekân sadece fiziki olarak ele
alınmamalı, alanın fiziki durumunun yanı sıra orada yaşayanların ekonomik, sosyal
ve kültürel durumu da göz önünde bulundurulmalıdır. Sıklıkla öz eleştiri
yapılan şehirlere ihanet konusunda aynı hatalara düşülmemeli, dikey mimaride
ısrar edilmeyerek kentlerimizin siluetini bozan kibir kulelerinden
vazgeçilmelidir. 
Değerli
Başkan, kıymetli milletvekilleri; 20 bine yakın personeli bulunan Tapu ve
Kadastro Genel Müdürlüğü beş yılı aşkın süredir vekâleten yürütülmektedir.
Kurumla ilgili sorunların çözümünde sıkıntıların yaşandığı gözlenmekte olup
Genel Müdürlüğe bir an önce asaleten atama yapılmalıdır. 
Gazi
Meclisimizin kıymetli üyeleri, bahsettiğimiz konular başta olmak üzere
bahsedemediğimiz birçok konuda ortaya konacak projeler için Çevre ve Şehircilik
Bakanlığına tahsis edilen 2,5 milyar liralık bütçe elbette yeterli olmayacaktır
ama akılcı politikalarla ve stratejik planlamayla sorunların üstesinden
gelineceğini umut ediyoruz. 
Bu
vesileyle bütçenin ülkemize, milletimize hayırlı olmasını diliyor, yüce
heyetinize ve ekranları başında bizi izleyen vatandaşlarımıza saygılarımı
sunuyorum. (MHP ve AK PARTİ sıralarından alkışlar) 
BAŞKAN
– Teşekkürler Sayın Durmaz. 
İkinci
söz, Adana Milletvekili Ayşe Sibel Ersoy’a aittir. 
Buyurun
Sayın Ersoy. (MHP sıralarından alkışlar) 
Süreniz
on dakikadır. 
MHP
GRUBU ADINA AYŞE SİBEL ERSOY (Adana) – Sayın Başkan, değerli milletvekilleri;
öncelikle ben de Ankara-Konya seferi sırasında hayatını kaybeden
vatandaşlarımıza Allah’tan rahmet diliyorum; yaralılara da acil şifalar olsun. 
Değerli
milletvekilleri, 2019 Yılı Merkezi Yönetim Bütçe Kanun Teklifi ile 2017 Yılı
Merkezî Yönetim Kesin Hesap Kanunu Tasarısı’nın, Türkiye Büyük Millet Meclisi
Genel Kurulunda, Çevre ve Şehircilik Bakanlığı, Tapu ve Kadastro Genel
Müdürlüğü bütçeleri üzerinde Milliyetçi Hareket Partisi Grubum adına söz almış
bulunmaktayım. 
2019
yılı bütçe teklifinde Çevre ve Şehircilik Bakanlığı bütçesi 2 milyar 573 milyon
286 bin TL, bağlı kuruluşu Tapu ve Kadastro Genel Müdürlüğü bütçesi ise 1
milyar 113 milyon 861 bin TL olarak belirlenmiştir. 
Çevre
ve Şehircilik Bakanlığı, 2011 yılında yapılan değişikliklerle ve
Cumhurbaşkanlığı hükûmet sistemi kapsamında bünyesine katılan yeni kurumlarla
sorumluluk alanı genişletilerek, TOKİ, Emlak Bankası, Millî Emlak ve Yerel
Yönetimler Genel Müdürlüklerinin bağlanmasıyla yeniden yapılandırılmıştır; koruma,
imar, yapılaşma, kentsel dönüşüm, hazine taşınmazlarının yönetimi ile yerel
yönetimlere ilişkin alanlarda görev ve sorumluluk üstlenir hâle gelmiştir.
Sorumluluk alanının hayatın ve yaşama alanımızın merkezinde olması, uygulanan
politika ve projelerin daha belirgin ve görünür olmasını sağlarken Bakanlık
direkt ve dolaylı olarak ülkemizin kalkınmasında rol üstlenmektedir. Ülkemizin
içinde bulunduğu ekonomik savaşta uzun vadede en stratejik rol Çevre ve
Şehircilik Bakanlığı tarafından üstlenilecektir. 
Sürdürebilir
kalkınma için yenilenebilir enerji ve sıfır atık yani geri dönüşüm şarttır. Son
dönemde üstünde fazlasıyla durduğumuz atıkların geri dönüştürülmesiyle yalnızca
kâğıt geri dönüşümüyle ham madde kullanarak sıfırdan kâğıt üretme işlemlerine
kıyasla yüzde 60 enerji tasarrufu, yüzde 80 su tasarrufu ve yüzde 95 hava
kirliliği azaltımı sağlanabildiği yapılan çalışmalarda görülmüştür. Belirtiğim
bu hususlar, dışa olan bağımlılığın ve dövize olan ihtiyacın da azalmasını
sağlayacaktır. Bu noktada, Bakanlığın gerekli politikalar ve bu politikalarla
birlikte gerekli teşvikler için çalışacağından şüphemiz yoktur. İlave olarak,
unutulmaması gerekir ki yenilenebilir enerji her ülke için ortak ve millî bir
enerji kaynağıdır. Dikkat edilmesi gereken tek husus, yenilenebilir enerji
kaynaklarının elektriğe dönüşümünü sağlayacak teknolojinin de yerli ve millî
olması şartıdır. 
Çevre,
gelecek nesillere bırakılacak olan en önemli miras ve sermayedir. Gelecek,
yeşil enerji, yeşil sanayi ve yeşil şehirlerle şekillenecektir. Tabii olarak
Bakanlığımızın tüm bunları tek başına gerçekleştirmesi imkânsızdır. Başta Millî
Eğitim Bakanlığımıza -gelecek nesillere çevre bilincini aşılaması- ve kalkınma
politikalarının önemli uygulama noktası yerel yönetimlere büyük görevler düşmektedir.

Bakanlık
bünyesinde tasfiye hâlinden çıkarılarak tekrar faaliyete geçirilen Emlak
Katılım Bankasının ülkemizde konut sektörünün, başta finansmanı olmak üzere,
birçok sorununa çözüm olacağını düşünmekteyiz. Bankanın hızla faaliyete
geçirilmesi, hizmetin ülke geneline yayılması için hızla şube sayısını
artırması gerekmektedir. Tüm bunların yanında, kâr amacından daha çok, sosyal
sorumluluk ve kamu yararını gütmesi, diğer mevduat ve katılım bankalarından
ayrılması, konut ve inşaat sektörünün ülke ekonomisindeki lokomotif rolü
açısından önem arz etmektedir. 
Şehirlerin,
bir bütün olarak, içinde yaşayanların tüm ihtiyaçlarını karşılaması beklenir.
Ülkemizde büyüme ve gelişme çabalarıyla yıllar içerisinde betonlaşan,
kimliklerini ve doğasını kaybedip tek tip yerleşim alanları hâline gelen ve
ülkenin medeniyetini ve gelişmişlik aşamasını göstermesi açısından önemli olan
şehirlerimizin hak ettiği seviyeye gelmesi gerekmektedir. 
Bakanlık
tarafından önümüzdeki dönemde tüm ülke geneline yaygınlaştırılmasını beklediğimiz
Bizim Şehir Projesi’ni destekliyorum. Bu sayede şehirlerin kimlikleri yeniden
kazandırılıp ihtiyaçları karşılanmış olacaktır. Özellikle, projede
yenilenebilir kaynakların kullanılması amaçlanan yeşil şehirlerin amaçlanması
projenin sürdürülebilir olması için ön şarttır.
Bizim
Şehir Projesi, ilk etapta, Gaziantep, Kayseri, Konya ve Bolu olmak üzere 4
farklı ilimizi kapsamaktadır. Pilot seçilen illerin mimari ve sosyoekonomik
geçmişi yansıtılmakta ve geçmişin izlerinin günümüz koşullarıyla yorumlanması
amaçlanmaktadır. Özellikle insan odaklı tasarım ögeleri ile akıllı şehir
kavramları birlikte ele alınarak medeniyetimizin şehircilik anlayışının yeni
bir vizyon olarak ortaya konulacak olması bizleri sevindirmektedir.
Sayın
Başkan, değerli milletvekilleri; coğrafyamızda varlığımızın tescili,
uluslararası hukukta da geçerliliği ve ispatı olan iki kayıtla sağlanmaktadır.
Bunlardan biri tapu, diğeri ise nüfus kayıtlarıdır. Geçtiğimiz yıllarda yakın
coğrafyamızda küresel güçler tarafından planlanan ve yerli iş birlikçiler
tarafından uygulamaya konulan, bir şehrin ya da bölgenin demografik yapısı
değiştirilmek istendiğinde ilk saldırılan ve yok edilen kayıtların tapu ve
nüfus kayıtları olduğunu, 1991 ve 2003 yılında Musul ve Kerkük’te ve yakın
zamanda ise Menbic’te üzülerek gördük. Bu yüzden, yılda 9 milyonu aşan işlem
yapan ve 20 milyon vatandaşımıza hizmet veren Tapu ve Kadastro Genel
Müdürlüğümüzün, etkin ve kaliteli bir hizmetle çalışması ve günümüzün gereği
olarak, kayıtlarının dijital ortamda da muhafaza edilmesi hayatidir ve her
şeyden önce de millî güvenlik meselesidir. Bu kapsamda, Genel Müdürlük
tarafından Tapu Kadastro Bilgi Sistemi’nin kurulması ve ülkemizin tüm mülkiyet
bilgilerinin elektronik ortama aktarılması; parsellerin durumunu gösteren Mekânsal
Gayrimenkul Sistemi’nin kurularak tapuda kayıtlı 57 milyondan fazla parselin,
yüzde 99,6 gibi bir oranla, sisteme entegrasyonunun sağlanması ve Webtapu
Sistemi’nin kurulması, işleyişin kolaylaştırılması açısından sevindiricidir.
Ayrıca, işlem yapan vatandaşlarımız için e-tahsilat uygulaması, harç ve döner
sermaye hizmet bedellerinin kredi kartıyla elektronik ortamda ödenmesi gibi
uygulamalarla zaman ve iş gücü kaybı engellenmesi tarafımızca olumlu
karşılanmaktadır.
Tapu
ve kadastro faaliyetleri kapsamında hazineye 2017 yılında 10,7 milyar TL, 2018
yılı Kasım ayı itibarıyla da yaklaşık 8,5 milyar TL harç geliri sağlanması,
uygulamaya konulan kolaylıkların işlem yoğunluğu ve hacmi dikkate alındığında
ne kadar isabetli olduğunu göstermektedir.
Tapu
ve Kadastro Genel Müdürlüğü en fazla iş yükümlüğünün olduğu kurumlardan biri
olup çalışan personelin yoğun bir tempoda çalıştığı hepimiz tarafından
bilinmektedir. Çalışanların yaşadıkları sıkıntılar zaman zaman bize de
yansımaktadır. Tapu Müdürlüğünde çalışan personelin, Medenî Kanun’un 1007’nci
maddesine göre, sorumluluklarından dolayı rücu edilmesi nedeniyle kasıt
olmaksızın yapılan hataların sigortalanmasıyla, personelin tapu sicilinin
tutulmasından dolayı oluşan zararlardan tazminat ödeme yükümlülüğünün önüne geçilmesi
sağlanacaktır.
Yurt
dışında yaşayan vatandaşlarımızın ve ülkemize yerleşmek veya yatırım yapmak
isteyen yabancıların Türkiye'deki tapu ve kadastro işlemlerini yapabilmeleri ve
bilgi edinmeleri için, gerekli bilişim altyapısı kurularak hizmet sunulmasına
hizmet noktalarının artırılmasıyla devam edilmelidir. 
Yine,
Çevre ve Şehircilik Bakanlığı bünyesinde arazi görevinde çalışan personelin,
görev süreleri boyunca ferdi kaza sigortalarının yaptırılarak doğacak iş
kazaları sonrası maddi-manevi hasara karşı güvence altına alınması
gerekmektedir. Yoğun personel yükünün azaltılması için yeterli personel
alımlarının gerçekleştirilmesi, hukuki ve idari düzenlemelerin hayata
geçirilmesi çalışma veriminin daha da artmasını sağlayacaktır.
Sayın
Başkan, değerli milletvekilleri; konuşmamı bitirirken, görüşülmekte olan 2019
yılı merkezî yönetim bütçesinin ülkemize, milletimize hayırlara vesile olmasını
temenni ediyor, Gazi Meclisimizi ve yüce heyetimizi saygıyla selamlıyorum. (MHP
sıralarından alkışlar) 
BAŞKAN
– Teşekkürler Sayın Ersoy.
Üçüncü
olarak…
ENGİN
ALTAY (İstanbul) – Sayın Başkan…
LÜTFÜ
TÜRKKAN (Kocaeli) – Sayın Başkan, müsaade ederseniz, 60’a göre bir söz almak
istiyorum. 
BAŞKAN
– Bütün grup başkan vekillerine söz vermeyi tur sonuna bırakmayı düşünmüştüm
çünkü grup başkan vekillerinin söz talebi var, benim de birkaç söz söyleme
isteğim var; kazayla ilgili konuşmak istediğinizin farkındayım. Tur bitsin,
daha sonra bütün grup başkan vekillerine talepleri hâlinde söz vereceğim.
Üçüncü
söz Kırıkkale Milletvekili Halil Öztürk’e aittir. 
Buyurun
Sayın Öztürk. (MHP sıralarından alkışlar)
Süreniz
on dakikadır.
MHP
GRUBU ADINA HALİL ÖZTÜRK (Kırıkkale) – Sayın Başkan, saygıdeğer
milletvekilleri; Adalet Bakanlığının 2019 yılı bütçesi üzerinde Milliyetçi
Hareket Partisi Grubu adına söz almış bulunuyorum. Genel Kurulu saygıyla
selamlıyorum.
Bu
arada, sabah Ankara’da yaşanan yüksek hızlı tren kazasında hayatlarını kaybeden
vatandaşlarımıza Allah’tan rahmet, yaralılara da acil şifalar diliyorum. 
Saygıdeğer
milletvekilleri, yıllık bütçeler, gelecek belirli bir dönem içerisinde gelir
giderleri tahmin eden, bunların yerinde harcanıp harcanmadığını inceleyen ve
uygulanmasına izin veren metinlerdir. Bu yüzden, bütçelerin performansı ve
güvenilirliği konusunda devlet millete karşı sorumludur. Yılın başında taahhüt
edilen harcama tutar ve kalemlerinin yılın sonunda gerçekleşen rakamlarla
tutarlılığı burada ön plana çıkmaktadır. Erişilebilir ve etkin bir adalet
sisteminin tesisi mali kaynakların yeterliliğiyle doğrudan orantılıdır. 
Görüşmekte
olduğumuz Adalet Bakanlığının bütçesi, bir önceki yıla göre, 2019 yılında
yaklaşık yüzde 30 artışla 18 milyar TL’ye çıkmıştır. Adalet bütçesi
harcamalarında kamu mali yönetimi ilkelerinden üçü özellikle önemlidir. Bunlar,
etkililik, etkinlik ve verimliliktir. 
Değerli
milletvekilleri, insanlık tarihi boyunca adalet, toplumsal yaşamın devamı için
temel bir ihtiyaç olmuştur. Vatandaşlarımızın sosyal ve ekonomik hayatlarının
neredeyse her safhasında aradıkları temel ilke “adalet”tir. Hâl böyle olunca,
bu önemli kavram adına verilen hizmetlerin daha kaliteli olması ve niteliği ön
plana çıkmaktadır. Bir ülke için ekonomik büyüme ne anlam ifade ediyorsa
“adalet” kavramı da ondan daha önemli ve vazgeçilmezdir. Nitekim, bakıldığında,
toplumsal bunalımların, ekonomik istikrarsızlıkların, siyasi çıkmazların hep,
büyük adaletsizliklerin yaşandığı toplumlarda ortaya çıktığını görmekteyiz.
Milliyetçi Hareket Partisi olarak adaleti temel hak ve özgürlüklerin güvencesi
ve devletin temeli olarak görmekteyiz. 
Diğer
taraftan, hukuk devleti kurallarının tüm güç unsurlarından daha üstün olması,
güçlünün değil haklının korunması ve hukuk yoluyla toplumsal ahengin tesis
edilmesinin devletin temel görevleri arasında yer aldığına inanıyoruz.
Beklentimiz, Adalet Bakanlığı ödeneğinin merkezî bütçe içerisindeki oranlarının
istikrarlı ve nitelikli bir şekilde artmasıdır. Bu sağlanabilirse adalet
alanındaki hedef ve temel beklentiler gerçekleşebilecektir. 
Milliyetçi
Hareket Partisi olarak adalet alanındaki diğer bazı beklentilerimizi de
paylaşmak istiyorum: Vatandaşlarımızın tamamını kapsayacak bir aile avukatlığı
sisteminin oluşturulması ülkemizin önünde temel bir ihtiyaç olarak durmaktadır.
Yine, aynı şekilde, sigorta sistemimize “hukuki koruma sigortası” başlığının
eklenmesi yerinde olacak ve beraberinde çok sayıda maddi ve manevi zarar
teminat altına alınmış olacaktır. Gazilerimize, yaşlılarımıza, engellilerimize,
kadınlarımıza ve çocuklarımıza yönelik şiddet olaylarında dava zaman aşımının
kaldırılması, bu kesime yönelik hukuk davalarında harç ve benzeri mahkeme
masraflarının alınmaması da yerinde olacaktır. 
Saygıdeğer
milletvekilleri, adalet her zümreye hakkaniyetli olarak dağıtılırken esasen
adliyelerimizdeki fedakâr çalışanlarımızın da adalete ihtiyacı bulunmaktadır. Öncelikli
olarak Devlet Memurları Kanunu’nda adalet hizmetleri sınıfını
oluşturabilmeliyiz. Hâlen hâkim ve savcılarımızın çalışma şartlarında ivedi
çözüm bekleyen zorluklar bulunmaktadır. 
Diğer
taraftan, adalet hizmetlerinin yürütülmesinde önemli sorumluluk alan ve
özverili mesai yapan zabıt kâtibi, mübaşir, şoför, emanet memurları, veznedar,
icra memurları, icra ve yazı işleri müdürleri, bilgi işlem memurları, teknik
personel ve cezaevindeki hemşire ve sağlık memurlarının da özlük ve mali
hakları iyileştirilmelidir. 3600 ek göstergeyle ilgili Milliyetçi Hareket
Partisinin kanun teklifi bu bakımdan bir an önce gündeme alınmalı,
çalışanlarımızın ek göstergeleri yükseltilmelidir. Hâlen görev yapmakta olan
mübaşirlerimiz genel idari hizmetler sınıfına alınmalıdır. 
Sayın
Bakanım, bildiğim kadarıyla, Türkiye’de toplam 5 bin civarında mübaşir var. Bu
mübaşirlerin genel idari hizmetler sınıfına alınmaları durumunda bunların
maaşlarına aylık 300 lira bir yansıma olacak. Bu da Adalet Bakanlığı bütçesinin
binde 1’ine, yaklaşık 18 milyon TL gibi bir rakama tekabül edecektir. Bu da
Bakanlık bütçesi bakımından büyük bir mali yük getirmeyecektir. Bu konunun
ivedilikle dikkate alınmasını biz Milliyetçi Hareket Partisi olarak talep
etmekteyiz. 
Yine
infaz koruma memurlarının özlük hakları ve çalışma şartları bir an evvel
iyileştirilmeli, yıpranma payı geriye doğru işletilerek hakkaniyet
sağlanmalıdır. 
Diğer
taraftan, adliye çalışanlarının daha önce hiçbir kritere bağlı olmadan almış
oldukları nöbet ücreti, getirilen ağır kriterler sebebiyle çoğu mesaiye kalan
çalışanlarımız tarafından alınamamaktadır. Bu kriterler ya hafifletilmeli
veyahut da kaldırılmalıdır. Yapılan fazla mesai karşılığı olarak kanunların
öngördüğü ödeme ve izinler yerine getirilmelidir. 
Yargı
reformu çalışmaları bir an evvel tamamlanarak adalet sisteminde yer alan tüm
kesimlerin onayını almış bir mevzuatla hayata geçirilmelidir. 
Saygıdeğer
milletvekilleri, yargı sistemimizde hayatları koşuşturmayla geçen
meslektaşlarım olan avukatların da Bakanlığımızdan bazı talepleri
bulunmaktadır. Hâlen başkent Ankara ve diğer illerimizde tüm mahkemelerin yer
aldığı çağdaş bir adliye binasının yokluğu ve beklentisi had safhadadır. UYAP
sisteminde avukatların acil ihtiyacı olan daha geniş yetkiler bir an evvel
tanımlanabilmelidir. Kamu avukatlarının ek gösterge sorunu devam ederken mali
yönden beklentileri karşılanabilmelidir. Tüm avukatlarımıza yeşil pasaport
alabilme imkânı tanıyan düzenleme bir an evvel hayata geçirilmelidir. 
Yine
avukatlık hizmetindeki yüzde 18 KDV oranı aşağıya çekilmelidir. CMUK ve adli
yardım sisteminin iyileştirilmesi ve ücretlerin avukatlık ücret tarifesine göre
ödenmesi hususunda adım atılabilmelidir. 
Değerli
milletvekilleri, ülkemizde adli yardıma kamu bütçesinden kişi başına ayrılan
yıllık pay 2012 yılında 1,2 euro olup bu miktar 2016 yılında yaklaşık 1,3
euroya yükseltilmesine rağmen çoğu Avrupa Birliği ülkesine kıyasla bayağı bir
düşük kalmaktadır. Ekim 2018 itibarıyla hâkim ve cumhuriyet savcısı sayısı
16.991, adli hizmetlerde çalışan Adalet personeli sayısı ceza infaz kurumları
hariç 60.726’dır. Hâkim sayısı ile mahkemelere bağlı olarak çalışan Adalet
personeli sayısı genel olarak Avrupa Birliği üyesi ülkelerdeki ortalamanın
altında kalmaktadır. Önemli bir konu da -bu çok önemli Sayın Bakanım- adalet
meslek liselerinde okuyan genç kardeşlerimizin -KPSS sınavlarında- genel
liselere göre eksik ders görmelerinden kaynaklanan sorundur. Adalet meslek
liselerinden mezun olan ve mesleğini tercih eden gençlerimize, bakanlık,
personel alımında pozitif ayrımcılık tanımalı ve ek puan veyahut da bir ek
kontenjan sağlayarak bu gençlerimizin mezun olmaları hâlinde istihdamını
sağlayabilmelidir. 
2010-2017
yılları arası ceza mahkemelerindeki dava sayısı yüzde 20,5 azalsa da hukuk
mahkemelerinde yüzde 23,7, idari yargıda yüzde 66 oranında artmıştır. Dile
getirdiğim yıllar arası dönem içerisinde davaların ortalama görülme süresi iki
yüz seksen üç gündür. Bu bakımdan, yargıda hedef süre uygulamasının tüm
adliyelerde uygulanması konusunda atılacak adımlar hızlandırılmalıdır. 
Ülkemizde
hukukun sağlıklı işlemesi, adaletin doğru tecelli etmesi şüphesiz ki hepimiz
için hayati derecede önemlidir ancak bugün devasa yapıya sahip, oldukça
kapsamlı bir bakanlığın bütçesini görüşüyoruz. Evet, adalet hepimize en adil ve
süratli bir şekilde lazımdır. Bakanlık da bu yapıyı çağdaş normlara göre kurmak
adına gayret gösteriyor, ki biz bunlara şahit oluyoruz. 
Hiç
kuşkusuz, sayın bakan ve yardımcıları ile kıymetli bürokratlar da milletimizin
beklediği çağdaş adalet uygulamalarını hayata geçirmenin çabası
içerisindedirler. Bu çabalarına elbette Milliyetçi Hareket Partisi olarak
destek vereceğiz, katkı koyacağız. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Öztürk.
HALİL
ÖZTÜRK (Devamla) - Tamamlıyorum Sayın Başkanım.
Kıymetli
milletvekilleri, Milliyetçi Hareket Partisi olarak, yargıya vatandaşlarımızın
tereddütsüz güvenebileceği, adalet duygusunun zihinlerde ve kalplerde yer
edeceği bir yapıda olması gerektiğine inanıyoruz çünkü adalet olmazsa devletten
bahsedilmeyecek, milletin istiklali ve istikbali tehlikeye düşecektir. 
Son
olarak ve altını çizerek şunu söylemek istiyorum: Yargının, siyasi iktidarların
veya belirli kişi ya da grupların güdümünde hareket etmeyen, bir kısım
aidiyetlerin veya siyasi tercihlerin adalet duygusunun önüne geçmediği, daima
ve her şartta hakkı savunan bir yapıda olması gerektiğine inanıyor, 2019 yılı
Adalet Bakanlığı bütçesinin tüm Adalet Bakanlığına ve ülkemize hayırlara vesile
olmasını temenni ediyor, Genel Kurulu saygıyla selamlıyorum. (MHP sıralarından
alkışlar)
BAŞKAN
– Teşekkürler Sayın Öztürk.
Değerli
milletvekilleri, biraz önce grup başkan vekillerinin söz taleplerini tur
üzerindeki görüşmeler, daha doğrusu MHP Grubunun konuşmaları bittikten sonra
karşılayacağımı belirtmiştim ama bir sayın grup başkan vekili biraz sonra Genel
Kuruldan ayrılmak zorunda olduğunu belirtti. Eğer MHP Grubu da bu konuda
anlayış gösterirse ben sırayla sayın grup başkan vekillerine söz vereceğim.
Buyurun
Sayın Türkkan.
IV.- AÇIKLAMALAR
1.- Kocaeli Milletvekili Lütfü Türkkan’ın, Ankara-Konya seferini yapan
yüksek hızlı tren kazasında hayatını kaybedenlere Allah’tan rahmet dilediğine,
Çorlu tren kazasıyla ilgili önerge kabul edilmiş olsaydı kazaların önüne
geçilebileceğine, meselelerin tartışılmasında fayda olduğuna ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; bugün sabah Türkiye
yine acı bir haberle uyandı. Ankara-Konya seferini yaparken “sinyalizasyon
hatası” dedikleri bir mesele yüzünden 9 vatandaşımızın hayatını kaybetmesine
vesile olan bir hızlı tren kazası haberiyle uyandık bugün. Allah’tan rahmet
diliyorum hayatını kaybedenlere, geride kalan aile efradına ve yakınlarına
sabrıcemil niyaz ediyorum. 
8
Temmuz 2018 tarihinde meydana gelen Çorlu tren kazasında 25 kişi hayatını
kaybetmişti, 317 vatandaşımız yaralanmıştı. Biz bu kazada ihmal olup olmadığına
dair bir araştırma önergesi vermiştik. Bu önergemiz Adalet ve Kalkınma Partisi
Grubu tarafından reddedildi. Eğer 8 Temmuz tarihindeki bu tren kazasıyla
alakalı araştırma önergemiz kabul edilseydi, hızlı trenle ilgili kurumlar, buna
bağlı bakanlık bu konuda biraz daha ihtiyatlı, biraz daha dikkatli davranır ve
bugün, o ihmal yüzünden meydana gelen kazanın önüne geçmiş olabilirdik.
Meselelerin tartışılmasında, meselelerin konuşulmasında fayda var, Meclisin
bundan kaçınmaması gerekiyor; muhalefet tarafından gelmiş olması bu meseleyi
önemsiz kılmıyor. 
Bugün,
bu yaşadığımız kazada sinyalizasyon hatası olması biraz daha makul bir sebep
olabilir ama umarım bir ihmal neticesi olmamıştır. 
Tekrar
rahmet diliyorum hayatını kaybeden vatandaşlarımıza. 
Teşekkür
ediyorum. 
BAŞKAN
– Sayın Bülbül, buyurun. 
2.- Sakarya Milletvekili Muhammed Levent Bülbül’ün, Ankara-Konya
seferini yapan yüksek hızlı trenin kılavuz trenle çarpışması sonucu meydana
gelen kazada hayatını kaybedenlere Allah’tan rahmet, yaralılara şifa
dilediğine, bu konuda arka arkaya gelen hadiselerin meselenin ciddiyetle
değerlendirilmesi gerektiğini ortaya koyduğuna ilişkin açıklaması
MUHAMMED
LEVENT BÜLBÜL (Sakarya) – Sayın Başkan, biz de Ankara’da sabah saatlerinde
Ankara-Konya seferini yapan yüksek hızlı trenin Marşandiz İstasyonu’na girişi
esnasında raylarda bulunan kılavuz treniyle çarpışması sonucu meydana gelen
kazada 9 vatandaşımızın hayatını kaybettiğini, 3’ü ağır olmak üzere 49
vatandaşımızın yaralandığını, son olarak Valilik tarafından yapılmış
açıklamadan öğrenmiş bulunuyoruz. 
Çok
üzüntülüyüz. Burada hayatını kaybeden vatandaşlarımızın ailelerine başsağlığı,
yaralılara da acil şifalar diliyoruz. Allah rahmet eylesin vatandaşlarımıza. 
Bu
yüksek hızlı tren meselesi Türkiye açısından bir prestij meselesidir, Türkiye
için prestij projelerindendir. Bir projeyi, onu en prestijli hâle getirecek
olan şey insanlara ne kadar iyi hizmet verebildiğidir ve insanların güvenliğini
ve hayatını ne kadar koruyarak bu hizmeti gördüğüdür. Bu noktada, arka arkaya
gelen hadiseler meselenin çok daha ciddiyetle değerlendirilmesi gerektiğini
ortaya koymaktadır. Bu hususta gereken önemin verilmesi gerektiğini ifade ediyor,
meseleyi takibimiz altında tutacağımızı da ifade etmek istiyorum. 
Saygılar
sunuyorum. 
BAŞKAN
– Teşekkürler Sayın Bülbül. 
Sayın
Bilgen…
3.- Kars Milletvekili Ayhan Bilgen’in, Ankara-Konya seferini yapan
yüksek hızlı tren kazasında hayatını kaybedenlere ve HDP Bozova Belediye
Başkanı adayı Yusuf Yetim’e Allah’tan rahmet, yaralılara şifa dilediğine, bu
tip kazaların tekrarlanmaması için ciddi bir tavrın ortaya çıkması gerektiğine
ilişkin açıklaması
AYHAN
BİLGEN (Kars) – Sayın Başkan, ben de tabii, öncelikle, bu tip vakalarda
şüphesiz acıyı paylaşmanın, şifa dilemenin, bir daha tekrarlanmamasını
istemenin ötesinde bir sorumluluğumuz olduğuna dikkat çekerek başlamak
istiyorum. 
Şimdi
gelen bilgiye göre, kazada hayatını kaybedenlerden birisinin de geçen dönem
Urfa milletvekili adayımız, şu anda da Bozova belediye başkanı adayımız olan,
Başbakanlıkta bürokrat olan bir arkadaşımız Yusuf Yetim olduğunu öğrendik. 
Hayatını
kaybeden herkese rahmet diliyoruz, bütün ailelere, ailelerine, yakınlarına
sabır diliyoruz ama ortada vahim bir tablo var. Bunun üzerinden elbette küçük
siyasi hesaplarla söz söylemek şık değil.
06.30
civarında gerçekleşiyor olay ve 8’e kadar üç farklı bilgi devletin üç farklı
kurumu tarafından açıklanıyor: Anadolu Ajansı başka bir bilgi açıklıyor,
arkasından Ankara Valiliği başka bir bilgi açıklıyor, sonunda Ulaştırma
Bakanlığı ve Ankara Valisi de başka, üçüncü bir bilgiyi paylaşıyor. Ankara’da,
buraya beş dakika mesafede bir tren kazasıyla ilgili doğru bilgiye ulaşmayı
eğer başaramıyorsak aslında bu güvenlik adına burada yaptığımız tartışmaların
da hiçbir anlamı olmadığını ortaya koyuyor. İnsan yaşamının bu kadar değersiz
olmaması gerekiyor. 
İngiltere’de
bir dönem trenler özelleştirildi ve arkasından çok yoğun tren kazaları yaşandı.
Sonra İngiltere geri adım attı ve yeniden kamu işletmesine açtı. 
Şimdi
“Pamukova’yla ilgili kim, nasıl, ne kadar cezalandırıldı ki etkin, ciddi bir
çalışmanın koşulları ortaya çıktı?” diyeceğiz. Ya da Çorlu’yla ilgili burada
araştırma önergesi sunduğumuzda “Her konuyla ilgili araştırma önergesi sunarsak
milletvekilleri nerede çalışacak?” diye tepkiler aldık. İnsan hayatının daha
değerli olduğu…
(Mikrofon
otomatik cihaz tarafından kapatıldı) 
BAŞKAN
– Buyurun, devam edin Sayın Bilgen. 
AYHAN
BİLGEN (Kars) – …ve siyasetin de daha sorumluluk üstlendiği ve bu tip vakaların
sadece kaza diye geçiştirilmeyip insandan kaynaklanan, teknik ya da başka hangi
nedeni varsa bunun ortaya çıkarılması ve bir daha tekrarlanmaması konusunda da
ciddi bir tavrın ortaya çıkması gerektiğinin altını çizmek istiyoruz. 
İstifa
müessesesi ne yazık ki bu ülkede siyasette de bürokraside de bir teamül değil,
bir ahlak değil. Bunun Uzak Asya’da ya da Avrupa ülkelerinde örneklerini çokça
görüyoruz. Hadi diyelim ki böyle bir tarzımız yok, hiç olmazsa etkin soruşturma
ve sorumluların cezalandırılması galiba tekrarlamamanın biricik teminatıdır.
Genel
Kurulu selamlıyorum ben de.
BAŞKAN
– Teşekkürler Sayın Bilgen.
Sayın
Altay…
4.- İstanbul Milletvekili Engin Altay’ın, hızlı tren kazasında hayatını
kaybedenlere Allah’tan rahmet, yaralılara şifa dilediğine, yürütmenin ve
yürütmeye bağlı bürokrasinin bu konudaki kusurlarını ortaya çıkarmanın her
milletvekilinin sorumluluğu olduğuna ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Milletimizin
başı sağ olsun. 
Her
vesileyle söylüyorum, Parlamento taziye çadırı da değildir, Parlamentoda,
ülkede yaşanan sorunların çözümüne yönelik işlerin yapılması, konuşulması,
kanunlaşması lazım. 
Sayın
Başkan, kazaya ve kadere elbette inanıyoruz, inancımızın da gereği ama son
zamanlarda özellikle Devlet Demiryollarında yaşananların artık bir kaza
mantığıyla, yaklaşımıyla izahının mümkün olmadığı da bugün sabah erken
saatlerde yaşanan faciayla bir kere daha ortaya çıktı. Pamukova ve Çorlu
trajedilerinde Hükûmeti, ilgilileri müteaddit defalar samimiyetle, iyi niyetle
uyardık. Dediler ki: “Çorlu kazasında kontrol treni yoktu.” Şimdi var, kontrol
treni yolcu trenine çarpıyor. 
Gelişmiş
ülkelerde teknolojiye yapılan yatırımlar bir bilimselliğe dayanarak yapılırken
Türkiye’de maalesef, üzülerek söylüyorum, bir şova, bir siyasi çıkara dayalı
olarak apar topar yapılan ve önü arkası kontrol edilmeden, “check balance”
yapılmadan, hızla “Bak, biz hızlı tren yaptık.” diye yapılan bu yatırımların
bedelini de vatandaşlarımız ödüyor. Hızlı tren sistemine hızlı hareket ederek
sahip olunmaz. Hızlı tren sistemine akıllı hareket ederek, bilimsel yaklaşımla
sahip olur bir ülke. Caka satmak için, bir an önce “Biz hızlı treni yaptık,
Avrupa’daki gelişmiş ülkelerde olanı biz de Türkiye’ye getirdik.” diyen bir
anlayışla insan hayatıyla oynanmasını doğru bulmuyoruz. 
Yürütmenin
üç temsilcisi burada, ne diyecekler merak ediyorum ama ben birkaç soru sormayı
bir zaruret sayıyorum. Dünyanın bütün gelişmiş ülkelerinde demir yolları en güvenli
ulaşım araçları, alanlarıyken Türkiye’de artık demir yolları en güvensiz ulaşım
yolu hâline geldi. Bunun herhâlde bir izahı olması gerekir. Dünya ile Türkiye
arasında bilim herhâlde ters çalışıyor. Şimdi soruyorum: Makinistlerin çalışma
süreleriyle ilgili Niğde Milletvekilimizin verdiği bir soru önergesini Bakanlık
cevaplamış, yedi buçuk saat çalışması gereken bir makinisti on beş saat niye
çalıştırıyorsunuz? Bunu soruyorum, bunu sormam gerekir. “Yirmi dört saat
izliyoruz.” diyorsunuz demir yollarını, merkezî sinyalizasyon sistemi var;
peki, şimdi, olay yerinden gelen bir heyetimize Başkanlık eden Parti Meclisi
Üyemiz Gökan Zeybek’ten aldığım bilgiye göre kontrol treni ile yolcu treni
sinyalizasyon işlemindeki bir kusurdan dolayı çarpışıyor. 
Şimdi,
bir de bu yönetimin şöyle bir sorunu var: Ehliyete ve liyakate dayalı
görevlendirme ve atama işi Türkiye’de bittiği için işin ehliyetine, liyakatine
bakılmadan “Bizdendir, bize biat eder, bize itaat eder.” mantığıyla devleti,
kamuyu böyle kadrolarla doldurursanız bunlarla karşılaşırsınız.
74
yaralı var, 9 ölümüz var. Yaralılara acil şifa diliyoruz, ölenlere rahmet
diliyoruz ama iyi şeylerle övünen iktidarın Türkiye’de yaşanan her olumsuzluğu
Allah’a havale etmesini de yanlış buluyorum. İyilik sizden, kötülük Allah’tan;
böyle şey olur mu!
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın Sayın Altay.
ENGİN
ALTAY (İstanbul) – Evet, bağlıyorum.
Maden
kazası olur “Güzel öldüler.” denir, bilmem ne... Şimdi, tamamen kusur kaynaklı,
ihmal kaynaklı, adına “kaza” dediğimiz bu faciayı da Hükûmet Allah’a havale
ediyorsa Allah onları bildiği gibi yapsın! 
Sayın
Başkan, Parlamentoda siyasi parti ayrımı yapmadan söylüyorum. Giden canlar
bizim canlarımız ve yürütmenin bu konudaki kusurlarını ortaya çıkarmak da ya da
yürütmeye bağlı bürokrasinin bu konudaki kusurlarını ortaya çıkarmak da bu
Parlamentoda bulunan her sayın milletvekilinin bu millete ve Allah’a karşı
öncelikli sorumluluğudur. 
Genel
Kurulu saygıyla selamlıyorum.
BAŞKAN
– Teşekkürler Sayın Altay.
Sayın
Özkan…
5.- Denizli Milletvekili Cahit Özkan’ın, Ankara-Konya seferi yapan
yüksek hızlı trenin kılavuz trenle çarpışması sonucunda hayatını kaybedenlere
Allah’tan rahmet, yaralılara şifa dilediğine, bu tür acıların yaşanmaması için
Ulaştırma ve Altyapı Bakanlığı ile Hükûmetin çalışmalar gerçekleştireceğine
ilişkin açıklaması
CAHİT
ÖZKAN (Denizli) – Teşekkürler Sayın Başkan.
Sayın
Başkan, değerli milletvekilleri; malum olduğu üzere bugün 06.30’da Ankara-Konya
seferine başlayan yüksek hızlı tren Ulus’tan hareket edip yine seferine devam
ederken altıncı, yedinci dakikalarda Yenimahalle mevkisinde kılavuz treniyle
çarpışmış ve 3’ü makinist 9 kişi hayatını kaybetmiştir. Tabii, hayatını
kaybedenlere Allah’tan rahmet, ailelerine başsağlığı, aziz milletimize geçmiş
olsun dileklerimi iletiyorum. Yine 48 vatandaşımız hastaneye sevk edilmiştir.
Yaralılarımıza da Allah’tan acil şifalar diliyorum. 
Konya
seferini yapan yüksek hızlı tren yaklaşık dört buçuk beş yıl evvel faaliyete
geçmiş ve faaliyete geçerken kendi çağdaşları içerisinde en yüksek teknolojiyle
donatılmış ve çok ileri bir teknolojiyle faaliyete başlatılmıştır. O günden
bugüne alelacele hayata geçirilmiş bir tren değildir. 
Tabii,
bugün öncelikle arama, kurtarma çalışmaları tamamlandıktan sonra hemen olay
yeri inceleme çalışmaları da başlamıştır. Olay yeri inceleme çalışmaları
neticesinde ortaya çıkacak sonuca göre de ilgili bakanlığımız Ulaştırma
Bakanlığımız gerekli adımları atmak suretiyle tekrar bu acıların yaşanmaması
için çalışmalara da başlayacaktır. Ancak yapılan bu çalışmaları sadece bugün
bugünü düşünerek ya da dün meydana gelen kazaları dünü düşünerek değil,
temelli, esaslı çözümler üretmek suretiyle bir daha bu tür acıların asla ve
asla yaşanmaması için ilgili bakanlığımız ve Hükûmetimiz çalışmalarını
gerçekleştirecektir.
(Mikrofon
otomatik cihaz tarafından kapatıldı)
BAŞKAN
– Buyurun, devam edin Sayın Özkan.
CAHİT
ÖZKAN (Denizli) – Bugüne kadar gerçekleştirilen bu altyapı çalışmaları hava
yolundan kara yoluna, oradan raylı sistemlere kadar tamamen bilimsel ve
teknolojik veriler ışığında, dünyadaki en ileri faaliyetler, teknoloji ve
bilimsel çalışmaları esas almak suretiyle, gerekirse teknoloji transferleri
yapılmak suretiyle aziz milletimizin hak ettiği en yüksek standartları hayata geçirmek
üzere başlatılmış ve faaliyete geçirilmiş çalışmalardır. 
İnşallah,
bu yapılan inceleme ve araştırmalar neticesinde ortaya çıkan sorunlar doğru
şekilde tespit edilerek en yüksek teknolojiyle demir yollarımızı, hava
yollarımızı ve kara yollarımızı tahkim etmeye, teknolojilerini geliştirmeye
devam edeceğiz ve aziz milletimizin hizmetine sunmaya gayret edeceğiz.
Bu
vesileyle, hayatını kaybedenlere yeniden Allah’tan rahmet, aziz milletimize ve
ailelerine başsağlığı diliyorum, yaralılarımıza da Allah’tan acil şifalar
diliyor, Genel Kurulu saygıyla selamlıyorum.
BAŞKAN
– Teşekkürler Sayın Özkan.
Söz
talebiniz var mı Sayın Bakan?
ADALET
BAKANI ABDULHAMİT GÜL – Eğer uygun görürseniz Sayın Başkan…
BAŞKAN
– Buyurun.
6.- Adalet Bakanı Abdulhamit Gül’ün, hızlı tren kazasında hayatını
kaybedenlere Allah’tan rahmet, yaralılara şifa dilediğine, konuyla ilgili idari
soruşturmanın başlatıldığına ve takipçisi olacaklarına ilişkin açıklaması
ADALET
BAKANI ABDULHAMİT GÜL – Sayın Başkan, değerli milletvekilleri; bugün sabah
itibarıyla meydana gelen tren kazasında hayatını kaybeden tüm vatandaşlarımıza
Allah’tan rahmet diliyoruz, yaralılarımıza da Allah’tan acil şifalar diliyoruz.
Bu
konuyla ilgili hemen idari soruşturma başlatılmış ve Ankara Cumhuriyet
Başsavcılığı 3 savcıyı bu konuyla ilgili tahkikat yapmak üzere
görevlendirmiştir. Ankara Cumhuriyet Başsavcılığımız gerekli adli
soruşturmaları titizlikle takip edecek ve görevlendirdiği savcılar marifetiyle
tüm delileri, bilgileri, bulguları dikkate alarak bu konuda ihmal, kusur, kasıt
ya da hangi konuda bir eksiklik varsa olup olmadığını bu soruşturmada sonuna
kadar takip edecektir. Bu konuyla ilgili de varsa tüm sorumlular, buradaki tüm
hukuki yollara başvurulacaktır. Bizler de bu konunun takipçisi olacağız. 
Hükûmetimiz
hızlı trenle vatandaşlarımıza çok büyük bir hizmet getirmiştir ve tüm modern
teknolojik imkânlarla bunlar yapılmıştır, sağlanmıştır. Bu konuda sorumlular,
bir ihmal varsa bu konuyla ilgili elbette ilgili bakanımızdan da yine bilgi
geldiğinde bunu Sayın Genel Kurula arz edeceğiz. Ben şimdi şu aşamada Ankara
Cumhuriyet Başsavcılığımızın daha soruşturma başlattığını, 3 savcının bu
konuyla ilgili görevlendirme yaptığını değerli Genel Kurula ifade etmek isterim
ve gelişmeleri yine Sayın Genel Kurula Ulaştırma Bakanımızdan da alacağımız
bilgilerle arz edeceğim. 
Tekrar
başımız sağ olsun diyorum tüm bakanlarımız adına, Hükûmetimiz adına,
milletimizin başı sağ olsun. Umarım bu tür kazaların bir daha meydana gelmemesi
için her türlü titizliği de tüm kamu görevlileri gösterecek, tüm gerekli
tedbirler de alınacaktır. Bu konuda esasen tüm teknolojik imkânlar da
kullanılmıştır. 
Ben
tekrar başımız sağ olsun diyorum, Genel Kurulu saygıyla selamlıyorum. 
Başkanım,
teşekkür ediyorum. 
BAŞKAN
– Teşekkürler Sayın Bakan. 
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın, Hızlı tren
kazasında hayatını kaybedenlere Allah’tan rahmet, yaralılara şifa dilediğine,
ortak önergeyle araştırma komisyonu kurulması Meclisin sorumluluğunu yerine
getirmesinin yolunu açacağına ilişkin konuşması
BAŞKAN
– Değerli milletvekilleri, gerçekten ortada bir facia var. Beş ay arayla demir
yollarında tekrar eden iki facia, çok sayıda insanımızın hayatını kaybettiği
facialar bunlar, yaralı sayısı da çok yüksek. Şüphesiz öncelikle hayatını
kaybedenlere Allah’tan rahmet, yakınlarına sabır ve başsağlığı dileme görevimiz
vardır ama görevimizin bununla sınırlı olmadığının da farkındayız. Yürütme ve
yargı kendi alanlarında gerekli soruşturmaları yapacaklardır fakat Meclise de
bir görev düştüğü açıktır. Benim temennim ve isteğim bütçe görüşmeleri
tamamlandıktan sonra bütün partilerin ortak önergeyle bu iki olay temelinde
demir yollarında ve bu çalışmalarda bir eksiklik, ihmal, hata, kusur varsa
Meclisimizin de görev almasını sağlayacak girişimde bulunmalarıdır. Bu benim
temennimdir. Ortak önergeyle bir araştırma komisyonu kurmak Meclisin de bu
alanda sorumluluğunu yerine getirmesinin yolunu açacaktır. 
Tekrar,
hayatını kaybeden bütün insanlarımıza Allah’tan rahmet diliyorum, hepimizin
başı sağ olsun diyorum, yaralılara da acil şifalar diliyorum. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2019 Yılı Merkezî Yönetim
Bütçesi
2) Çevre ve Şehircilik Bakanlığı 2017 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2019 Yılı Merkezî
Yönetim Bütçesi
2) Tapu ve Kadastro Genel Müdürlüğü 2017 Yılı Merkezî
Yönetim Kesin Hesabı
C) ADALET BAKANLIĞI (Devam)
1) Adalet Bakanlığı 2019 Yılı Merkezî Yönetim Bütçesi
2) Adalet Bakanlığı 2017 Yılı Merkezî Yönetim Kesin Hesabı
Ç) CEZA VE İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza ve İnfaz Kurumları ile Tutukevleri İşyurtları Kurumu
2019 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İşyurtları Kurumu
2017 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı Merkezî Yönetim Kesin
Hesabı
E) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2019 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2017 Yılı Merkezî Yönetim Kesin Hesabı
F) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2019 Yılı Merkezî Yönetim Bütçesi
2) Kişisel Verileri Koruma
Kurumu 2017 Yılı Merkezî Yönetim Kesin Hesabı
G) TARIM VE ORMAN BAKANLIĞI (Devam)
1) Tarım ve Orman Bakanlığı
2019 Yılı Merkezî Yönetim Bütçesi
Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2017 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2017 Yılı Merkezî Yönetim Kesin Hesabı
I) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2017 Yılı Merkezî Yönetim Kesin Hesabı
İ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2019
Yılı Merkezî Yönetim Bütçesi
2) Orman Genel Müdürlüğü 2017
Yılı Merkezî Yönetim Kesin Hesabı
J) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2019 Yılı Merkezî Yönetim Bütçesi
2) Devlet Su İşleri Genel
Müdürlüğü 2017 Yılı Merkezî Yönetim Kesin Hesabı
K) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2019 Yılı Merkezî Yönetim Bütçesi
2) Meteoroloji Genel Müdürlüğü
2017 Yılı Merkezî Yönetim Kesin Hesabı
L) TÜRKİYE SU ENSTİTÜSÜ (Devam)
1) Türkiye Su Enstitüsü 2019
Yılı Merkezî Yönetim Bütçesi
2) Türkiye Su Enstitüsü 2017
Yılı Merkezî Yönetim Kesin Hesabı
BAŞKAN
– Şimdi kaldığımız yerden görüşmelere devam edeceğiz.
Milliyetçi
Hareket Partisi Grubu milletvekillerinin söz taleplerini karşılıyordum.
4’üncü
sırada Tokat Milletvekili Yücel Bulut yer almaktadır.
Buyurun
Sayın Bulut. (MHP sıralarından alkışlar)
Süreniz
on dakikadır.
MHP
GRUBU ADINA YÜCEL BULUT (Tokat) – Sayın Başkan, çok değerli milletvekilleri;
Adalet Bakanlığı, Ceza ve İnfaz Kurumları ile Tutukevleri İşyurtları Kurumu
bütçeleri üzerine görüş ve düşüncelerimizi aktarmak üzere Milliyetçi Hareket
Partisi Grubu adına söz almış bulunuyorum. Yüce heyetinizi saygıyla
selamlıyorum.
Konuşmama
başlarken, öncelikle, mülkün temeli olan adaleti tesis etmek mücadelesinde
aramızdan ayrılan başta Denizli Cumhuriyet Başsavcısı Mustafa Alper Beyefendi,
Ovacık Cumhuriyet Savcımız Murat Uzun Beyefendi ve İstanbul Cumhuriyet Savcımız
Mehmet Selim Kiraz Beyefendi olmak üzere bugüne kadar Rahmetirahman’a intikal
etmiş bütün yargı şehitlerimizi huzurunuzda şükran ve minnetle anıyorum.
15
Temmuz hain kalkışmasından bugüne kadar büyük bir özveriyle, çoğu zaman
ailelerinden uzak bir şekilde, yoğun bir mesai anlayışı içerisinde gece geç
saatlere kadar büyük bir çileye talip olarak devletin karşı karşıya kaldığı
tarihin en sinsi kuşatmasına karşı dimdik bir duruş sergileyen başta hâkim ve
savcılarımız olmak üzere yazı işleri müdürlerimize, kâtiplerimize, mübaşirlerimize,
kolluk kuvvetlerimize yani bütün yargı emekçilerine de sizlerin huzurunuzda
şükranlarımı sunuyorum. 
En
kısa zamanda adaletin bizzat, öncelikle, Anadolu’nun tertemiz damarından
beslenen, her biri de tertemiz birer Anadolu çocuğu olan bu yargı emekçileri
için tesis edilmesini diliyoruz. Özlük haklarının, terfisinin, atamasının,
tayininin ve çalışma şartlarının her birinin içine sinecek şekilde
oluşturulmasını istiyoruz. İnşallah, objektif esaslara dayalı bir sistemde
çalışabilecekleri bir Türkiye olması hayalini kuruyoruz ve kendileri için de
bunu diliyoruz.
Son
zamanlarda, tartışmaların odağı hâline gelen adalet kurumu, her ne kadar
yıllardır gündemden düşmüyor olsa da Türk milletinin tarih sahnesine çıktığı
günden bugüne kadar millî karakterinin ayrılmaz bir parçasıdır ve tarihte Türk
milletini tarif etmek için kullanılan en temel argümanlardan birisidir. 
Ne
kadar inkâr edilirse edilsin, ne kadar görmezden gelinirse gelinsin tüm dünyada
kabul edilmesi zorunlu olan bir gerçek vardır: Türk hâkimdir, adildir ve
adaletle hükmedendir. Tarih sahnesinde böyle anıldık. Bu necip milleti Orta
Asya bozkırlarından Balkanlara, Endülüs’e, Yemen’e ve Kafkaslara taşıyan irade
sadece bu milletin harp tekniklerini iyi bilen savaşçı bir millet oluşu
değildir, gittiği topraklara adalet vaadetmesidir, gittiği toprakları adaletle
yönetmesi ve adaletle hükmetmesidir. Anadolu’yu, yüz yıllardır ve bugün bile
İslam dünyasının Kutup Yıldızı hâline getiren gerçek Anadolu insanının vicdan
ve merhamet sahibi oluşu, birlikte yaşadığı insanlara adaletle hükmediyor
olması gerçeğidir. Bütün mazlumlara tarih boyunca kucağını açan milletimiz
hangi kökten gelirse gelsin, hangi inançtan gelirse gelsin, hangi mezhepten ve
renkten gelirse gelsin insanlık âlemine adalet vaadetmesiyle bilinen asil ve
necip bir millettir. 
Tarihte
adaletle özdeşleşmiş olan bu millet, her nasılsa bugün adalet tartışmalarının
yoğun olarak yaşandığı, gündemden düşmediği bir coğrafya hâline nasıl
gelmiştir? Çünkü Türk milletinin edebinden ve meşrebinden, faziletinden ve
erdeminden, ruh kökünden, mana kökünden zerre nasiplenmemiş Fetullahçı bir çete
tarafından, başta adalet mekanizmamız olmak üzere, devlet aygıtının neredeyse
tamamına yakını bir işgale uğramıştır. 2010 referandumundan sonra, din maskesi
altında örgütlenmiş ve kendini perdelemeyi başarmış bu çete, yargının bütün
mihenk taşlarını ele geçirmiştir ve hâkim cübbesi giymiş olan bu çete Türk
milleti adına adaletle hükmetmek yerine Pensilvanya’nın çıkar ve menfaatlerine
göre zulmetmeyi tercih etmiştir. Üzerinde hâkim cüppesi olan bu Fetullahçı
örgüt mensupları yıllarca bu ülkenin yurttaşlarının telefonlarını hiçbir yasal
dayanağı olmaksızın dinlemişlerdir. Özel hayatlar düzmece yargı dosyalarıyla
gözler önüne serilmiş ve teşhir edilmiştir. Ardı ardına, bürokratlara ve
siyasilere siyasi itibar suikastları düzenlenmiştir. Hiçbir suçu, günahı
olmayan insanlar yıllarca bu çete tarafından hürriyetlerinden mahrum edilmiş,
adalet anlayışı temelinden sarsılmıştır. Kimi insanımız yaşananlara
dayanamayarak kahrından ölmüş, kimisi yaşananları onuruna yediremeyerek
intiharı tercih etmiş ve hayatına son vermiş, bu ülkenin şerefli Türk subayları
Fetullahçı çetelerin elinde yargı eliyle âdeta boğazlanmıştır. 
Şimdi,
bu çetelerin görmediği ve görmezden geldiği bir hakikat vardır, o da Allah’tan
başka hüküm sahibinin olmayışı ve Cenab-ı Allah’ın tuzak kuranların en
hayırlısı olduğu gerçeğidir. Yıllarca sinsi bir şekilde Türk milletinin bütün
değer yargılarını yağmalayan ve hırpalayan bu çete 15 Temmuz akşamı deşifre
olmuş ve Türk milletinin vicdanında paramparça edilmiştir. İşte, Milliyetçi
Hareket Partisi 15 Temmuz gerçeğini ve Türk milletinin o gece verdiği mesajı
sağlıklı bir şekilde yorumlamıştır. Burada, bu Parlamento çatısı altında sık
sık dile getirilen “Milliyetçi Hareket Partisine bir vahiy mi geldi?” şeklinde
âdeta alaya alınan bu duruşla ilgili bir izahat yapmak mecburiyetindeyim, o da
şudur: Bizler ülkücüyüz ve Türk milliyetçisiyiz, Fetullahçı değiliz;
Pensilvanya’daki bir iblisin gördüğü rüyadan hikmet çıkartan ideolojik
şizofrenlerden değiliz, bir sözde mehdinin verdiği mesajla kendimizi avutacak,
sözde mehdinin sözde mesajlarıyla, vahiyleriyle yol haritasını belirleyecek bir
siyasi hareket değiliz. Bize bir mesaj gelmiştir, doğrudur, bu mesaj Türk
milleti tarafından Yenikapı’da verilmiştir, Milliyetçi Hareket Partisi bu
mesajı doğru okumuş, siyasi konumunu buna göre belirlemiş, ortak düşmana karşı
ortak vatan savunmasında ortak aklı egemen kılmak ve tahrip olmuş adalet
anlayışını yeniden tesis etmek için bir vatan savunması barikatı kurmuştur.
İşte o vatan savunması barikatının adı “Cumhur İttifakı”dır ve Cumhur İttifakı
bu ülkeyi Cumhurbaşkanlığı hükûmet sistemiyle tanıştırmış, Türk milletine yeni
bir kapı aralamıştır. 
Anayasaların
milletimiz tarafından çoğunlukla kabul edilmesi, toplumsal uzlaşının sağlanması
için tek başına yeterli değildir. Bunu gören Genel Başkanımız, Türk milletine
yeni bir kapı aralamak için bir çağrıda bulunmuş ve terör örgütüyle iltisaklı,
irtibatlı ve üyesi olduğunu iddia ettiğimiz -4 bin olduğunu devlet olarak kabul
ettiğimiz- hâkimin elinde inim inim inleyen adalet teşkilatı yıllarca hüküm
tesis etmiş, bildiğimiz ya da bilmediğimiz binlerce vatandaş mağdur edilmiştir.
İşte, toplumsal barışın tesis edilebilmesi için, toplumsal uzlaşının tesis edilebilmesi
için, bu tahribatın arkasından millete yeni bir kapı aralamışken, bu insanlara
da yeni bir şans verilmesi gerçeğiyle bu teklifimizi Türkiye Büyük Millet
Meclisine aktardık. 
Şimdi,
sizlere bir örnek vermek istiyorum çok kısaca. Yapmaya çalıştığımız nedir?
Adalet anlayışını yeniden tesis etme gayretiyle bunları neden dile getiriyoruz?

Elimde
bir ağır ceza başkanının, İstanbul 10. Ağır Ceza Başkanının… Kendisi FETÖ’cü
filan değildir. FETÖ’cülerin kumpasıyla emekliliğini istemiş bir ağır ceza başkanı,
bir dosyayla ilgili şunu söylüyor -kendisi ifade verdi- diyor ki: “Bu dosyaya
başından sonuna kadar ben baktım. Sanığın beraat etmesi gerekiyordu ama son
duruşmada ben duruşmaya çıkarılmadım, yerime Davut Bedir, Ali Efendi Peksak,
Murat Üründü’den oluşan bir heyet çıktı, savcı olarak da Savaş Kırbaş çıktı.
Bunların hepsi şu an FETÖ’den tutuklu. Beraat etmesi gereken sanığa altmış
yıldan fazla ceza verdiklerini duydum, hayrete düştüm.” 
Şimdi,
bu beyanın sahibi yargılamayı yapan ağır ceza başkanı, FETÖ’cü kumpasıyla artık
daha fazla dayanamayarak emekliye ayrılmış bir insan, ama bu dosyanın mağduru,
bazılarının “çete lideri” dediği, Sayın Genel Başkanımızın ve bizlerin “dava
arkadaşımız” dediği Yakup Kürşat Yılmaz’dır. Bu ifadeye rağmen, Türkiye'de Fetullahçılık
aleyhine ilk şikâyet dilekçesini 2007 yılında vermiş olmasına rağmen, 2019
yılının Türkiye’sine kapı aralarken, Fetullahçıların kumpasıyla hâlâ hücrede
tutulmaktadır, on altı yıldır hücrede ceza çekmektedir. 
Şimdi,
bu örnekten hareketle size şunu söylemek isterim: Bu şekilde binlerce insan,
bizim bilmediğimiz, tanımadığımız insanlar, Fetullahçıların işgali altındaki
yargı organlarının elinde, hiç bilmediğimiz, anlamsız cezalar aldılar ve bugün
bu cezaları çekmekteler. 
Türk
milleti büyük bir badireyi atlatmışsa, yeni bir kapı aralamışsa, 15 Temmuzdan
hepimiz dersler çıkarmışsak, yeni bir sistem inşa etmiş ve bunu yaşatmak
istiyorsak bu insanlara da yeni bir kapı açmak, yeni bir hayat aralamak, en
azından dosyalarının tekrar gözden geçirilmesini sağlamak zorundayız. Bu
nedenle sıkça vurguladığımız bir gerçeği tekrar ifade etmek istiyorum.
Yargılamanın yenilenmesi kurumunun tekrar hayata geçirilmesi, çekidüzen
verilmesi ve Fetullahçı hâkim, savcılar tarafından -terörist oldukları yargı
kararıyla tespit edilmiş bu hâkimler tarafından- yargılanmış olan
vatandaşlarımıza yeniden yargılanma yolunu açmak ve cezası kesinleşmiş
insanlarla ilgili de tekrar onlara bir hayat hakkı tanıyabilmek için bu af
teklifini burada görüşmek zorundayız.
(Mikrofon
otomatik cihaz tarafından kapatıldı) 
YÜCEL
BULUT (Devamla) – Toparlıyorum efendim. 
BAŞKAN
– Tabii ki, buyurun Sayın Bulut.
YÜCEL
BULUT (Devamla) – Hazırlamış olduğumuz -Sayın Feti Yıldız’ın başkanlığında
hazırlanmış olan- bu yasa teklifinin kutsal bir metin olduğunu iddia etmiyoruz,
tartışılabilir bir metin olduğunu söylüyoruz. Genel Kurula gelsin ve herkes
fikrini söylesin istiyoruz çünkü eğer geçmişten ders çıkarmış ve yeni bir yol
haritasını milletçe belirlemiş isek geçmişteki hatalardan dolayı mağdur olmuş
bu insanları tekrar hayata kazandırmak durumundayız. Eğer ki Ergenekon terör
örgütünün kasası diye içeri aldığımız Kuddusi Okkır’ın cenazesini cezaevinin
koridoruna bıraktığımızda hanımı onu defnedecek parayı bulamamışsa, bugün o
hanımı sefalet içinde yaşıyorsa bizim devlet olarak “Allah affetsin.” demekten
daha öte yapacağımız mecburiyetler ve zorunluluklar vardır, bu insanlara karşı
bir özür borcumuz vardır, özür borcumuz olmayan insanlara yeni bir hayat
hakkını sunmak borcumuz vardır ve bu hepimizin üzerindeki bir vebaldir. 
Süremiz
yetmediği için konuşmama son vermek durumundayım. Söyleyeceğimiz bazı hususlar
vardı, artık onları inşallah başka konuşmada tekrar edeceğim. 
Çok
teşekkür ederim, çok sağ olun. (MHP sıralarından alkışlar)
BAŞKAN
– Teşekkürler Sayın Bulut. 
Şimdi
söz, İstanbul Milletvekili Memet Bülent Karataş’ta.
Buyurun
Sayın Karataş. (MHP sıralarından alkışlar)
Süreniz
on dakikadır. 
MHP
GRUBU ADINA MEMET BÜLENT KARATAŞ (İstanbul) – Sayın Başkan, değerli
milletvekilleri; Milliyetçi Hareket Partisi Grubu adına 2019 Yılı Merkezi
Yönetim Bütçe Kanun Teklifi’nin Türkiye İnsan Hakları ve Eşitlik Kurumu ve
Kişisel Verileri Koruma Kurumu bütçeleri üzerine söz almış bulunuyorum. Genel
Kurulu saygıyla selamlıyorum. 
Değerli
milletvekilleri, öncelikli olarak konuşmamda Türkiye İnsan Hakları ve Eşitlik
Kurumu ne anlama geliyor, işlevleri nedir, beklentimiz nedir, beklentileri
yeteri kadar karşılayabiliyor mu, neden bu kurum önemlidir hususlarında
değerlendirmelerde bulunmak istiyorum. 
İnsan
hakları, en genel tanımla, bütün insanlar için garanti altına alınması gereken
temel hak ve özgürlükler olarak tanımlanır. İnsan hakları, kişinin insan olduğu
için sahip olduğu haklardır. Dolayısıyla ahlakidir, insanidir ve erdem
yüklüdür. 
Biz
kendi kültürel müktesebatımıza baktığımızda, Türk kültürünün somut ve somut
olmayan tüm değerlerinde insana dair yaklaşımlar görürüz. Orhun Kitabeleri’nden
tutun, Kutadgu Bilig’e; Şeyh Edebali’nin Osman Gazi’ye öğütlerinden tutun,
cumhuriyetin kurucusu Mustafa Kemal Atatürk’e kadar bu meselin siyasi ve tarihî
boyutunu görürüz. 
Dinimiz
İslam’ın temel naslarının belirleyicisi olan Efendimiz’in Veda Hutbesi’ni İslam
tarihi açısından ele aldığımızda, insanlık ve insan hakları tarihinin de
referans noktası olduğunu görürüz ve oralarda birey hak ve özgürlüklerinin
satır aralarını okuruz. Çıkış noktası bireyi öncelediği için ve bireyi merkeze
aldığı için, burada hürriyetçilik ve şahsiyetçilik temel çıkış noktasıdır.
Birazdan bahsedeceğim konuyla bunun arasında ilinti kuracağım. 
Partimizin
kurucu lideri Başbuğ Alparslan Türkeş Dokuz Işık’ta “Hürriyetçilik ve
Şahsiyetçilik” umdesinde “Disiplinsiz bir hürriyet anarşi, hürriyetsiz bir
disiplin anlayışı ise diktatörlüktür.” der. Sayın Genel Başkanımız Devlet
Bahçeli Beyefendi ise “Milliyetçilik ve demokrasi ikiz kardeştir ve bizim temel
umdemiz hürriyetçilik ve şahsiyetçiliktir.” diyerek ifade eder. Siz, bireyin
şahsiyetine tahakküm ederek onu birtakım duygu ve düşüncelerle terörize
edebilecek bir noktaya getirebiliyorsanız bu bir insan hakları ihlalidir. Terör
örgütlerinin çıkış noktası insan hakları ihlaliyle başlamış, insan hakları
ihlaliyle sonuçlanmıştır. Sonuçta, Meclisin tepesinden bomba atan irade de
Kandil’den talimat alarak bebekleri katleden caniler de bu manada eylemleriyle
insan haklarını ihlal ederek, yaşam hakkını ellerinden alan suçları
işlemişlerdir. Asıl olan, terör örgütüne insan devşirenlerin bireyi ve
hürriyetçiliği referans almadan, o bireyi kontrol altına alarak, grup
hareketleri içerisinde onun en insani hakkı olan özgürlüğünü kontrol altına
almalarıdır. Bu konunun özellikle altını çizmek istiyorum ve terör örgütlerine
bakış açısındaki insan hakları ihlalinin bu yaklaşımını Batı’ya da insan
hakları üzerinde bugün özgürlüklerin daraltıldığını iddia edenlere de bu
çerçevede cevap verilmesi gerektiğini teklif ediyorum.
Batı’nın
bu kapsamdaki yaklaşımlarının tarihî serüvenine baktığımızda, Birleşmiş
Milletlerin güçlü ülkeleri haklara göre mi yoksa güçlüye göre mi politikalar
uyguluyor? Politikaların belirlenmesi noktasında ne kadar insan haklarını
hesaba katarak küresel sistemi dizayn ediyorlar? Karadeniz sahillerinden
Yemen’e kadar tüm Orta Doğu’yu ve hinterlandındaki tüm coğrafyayı şekillendirme
arzusunda bulunanlar tüm bunları insanlık için mi yapıyor yoksa kendi vatan
coğrafyasındaki insanların hayat standardını artırabilecek birtakım
çalışmaların zeminini oluşturmak için mi yapıyor? Doğu Türkistan’da
soydaşlarımıza yapılan zulme sessiz kalınması ayrı bir soru işareti değil mi?
Bu politikaların sonucu olarak ortaya çıkan ve en yakınımızda Suriye ve Orta
Doğu neticesinde mültecilerle ve misafirlerle karşılaştığımız bu ortam
içerisinde Türkiye 3,5 milyon Suriyeliye ev sahipliği yaparken “Gelen,
insanlarımızı rahatsız eder.” diyerek kendi şehrinin içerisine duvar çeken, çit
çeken, tel örgü çeken Batılıları görmek doğrusu kendi içerisindeki çelişkileri
de bize göstermiştir. 
Diğer
bir dikkat çekici husus, daha önceki bütçelerde İnsan Hakları Kurumu
“İhtiyacımız yok.” diyerek bütçemize tekrar kaynaklarını aktarmış. Umarım
ihtiyacımız olmayacak kadar insan hakları ihlallerinin az yaşandığı hatta
yaşanmadığı bir ülke oluruz. Türkiye’de insan hakları ihlaliyle ilgili
hususlarda Avrupa İnsan Hakları Mahkemesine yapılan başvuruların da sayısının
arttığını görmekteyiz. Anayasa Mahkemesine bireysel başvuru hakkının bunun bir
tedbiri olarak önleyicisi olduğunu görmek olumlu bir gelişmedir fakat ülkemizde
yaşanan hususlar ve maruz kaldığımız terör operasyonuna karşı devletin almış
olduğu radikal tedbirler konusunda vicdani, ahlaki ve insani bir tutum yürütme
gayretinde olan devlet yetkililerinin olduğu kadar, kurumlarda bu süreci
istismar olarak görüp birbirini itibarsızlaştırıp herkesi aynı torbaya koyma
niyetinde olanların varlığı da bilenen bir vakadır. 
Terörle
mücadelenin kararlı bir şekilde yapılması konusunda Milliyetçi Hareket
Partisinin durduğu yer nettir ve sonuna kadar “devlet” demektedir, sonuna kadar
“millet” demektedir. 
Değerli
milletvekilleri, üzerinde durulması gereken benim değerlendirme yapacağım bir
başka kurum Kişisel Verileri Koruma Kurumu. Kişisel Verileri Koruma Kurumu,
teknolojik gelişme ve değişimlerle beraber bilgiye erişimin bir tuşla mümkün
olduğu ortamlarda bir zaruret olarak kurulmuş ve varlığını sürdüren bir
kurumdur. Bu kişisel veriler meselesi iki boyutludur. Birincisi, kişiye ait
olan özel bilgilerdir yani nüfus cüzdanı bilgileri, telefon bilgileri, şahsa
ait olan özel meselelerdir. İkincisi ise şahsa ait olan özelin de özeli olan
dinî inanç ve hürriyeti, etnik kökeni, mezhep farklılıkları ve mensup olduğu
kültürel çevre, özel hayatı, sağlık meselesi dâhil olmak üzere, bilgiye erişip
erişememe konusunu muhafaza etme ve saklayabilme meselesidir. Yani devletin
görevi, milleti ile devleti arasındaki hukuku tesis ederken -nasıl ki
vatandaşlık hukukunun gereği, devletin, vatandaşın güvenliğini sağlama,
hukukunu oluşturma, eğitimini verme- yukarıdan aşağı sorumlulukları varsa -aynı
şekilde vatandaşın da devlete sorumlulukları varsa- devletin diğer
sorumluluklarından bir tanesi de kişisel verilerin muhafazası üzerinde hassasiyetle
durması, muhafaza etmesidir, bu mahremiyeti muhafaza etmesidir.
Bakın,
birazdan söyleyeceğim konu benim şaşırarak dikkatle takip ettiğim bir
meseledir. Kişisel verilere bir şekilde erişilerek insanların mezhepleri
üzerinden, aidiyetleri üzerinden algı yönetmek ve kafa karıştırmak üzere
açılmış sosyal medya hesapları var. Elbette ki kişisel veriler meselesi sosyal
medya ve Twitter gibi alanlarda kişinin isteğine bağlı olarak kendisinin
beyanıyla paylaşılabilir ama bu bilgilere erişim ve kafa karıştırmak için
kullanmak isteyenlerin niyetleri nelerdir; bunlara dikkat etmek lazım. Neden
dikkat etmek lazım? Kapılarına çarpı işareti konulan vatandaşlarımız meselesi
ısıtılıp ısıtılıp gündeme getiriliyor. Şimdi tekrar küresel baronlar yeni
stratejiyi mezhep temelli, etnik temelli olarak, İslam dünyasını ve
Müslümanları kendi içerisinde birbiriyle savaştırarak kaos teorisini yeniden
gündeme getiriyor. Yani Kudüs hadisesi beraberinde, İslam dünyasının
gayrimüslimlerle olan çatışmasının ötesinde, İslam dünyasının kendi içerisinde
bir aradalığını sağlayamamasına dair yeni fitne merkezlerini ve Beşinci Kol
faaliyetlerini de maliyeti en düşük alan olarak yine gerek sosyal medya ve
dijital teknoloji üzerinden, gerekse “çayın taşıyla çayın kuşu” meselesinden
hareketle Müslümanları birbirine kırdırma stratejisi üzerinden yürüteceklerdir.
Siyasi partilerin, bu manada, politik gündemleri ve kendi tutumlarının üstünde
bu konulara yaklaşmasının gerekiyor. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Karataş.
MEMET
BÜLENT KARATAŞ (Devamla) – Bu mahremiyet alanına, kişisel verilerin paylaşımına
ve gayriresmî ya da bu konuda bilgiye erişmese bile, farklı bilgileri manipüle
ederek, değiştirerek kitlelerin kafasını karıştıracak haberlere, yayınlara
hassaten dikkat etmek gerekiyor.
Biz
Milliyetçi Hareket Partisi olarak bu kurulları her alanda takip edip gördüğümüz
olumsuzlukları eleştirip olumluları teşvik etmekle vazifemize devam edeceğiz
diyorum. 
Genel
Kurulu saygıyla selamlıyorum. (MHP sıralarından alkışlar)
BAŞKAN
– Teşekkürler Sayın Karataş. 
Şimdi
söz sırası, İzmir Milletvekili Hasan Kalyoncu’ya ait. 
Buyurun
Sayın Kalyoncu. (MHP sıralarından alkışlar)
Süreniz
on dakikadır. 
MHP
GRUBU ADINA HASAN KALYONCU (İzmir) – Sayın Başkan, sayın milletvekilleri; Tarım
ve Orman Bakanlığı bütçesi üzerine Milliyetçi Hareket Partisi Grubu adına söz
almış bulunuyorum. 
Ankara’da
hızlı tren kazasında hayatını kaybedenlere Allah’tan rahmet, yaralılara da acil
şifalar diliyorum. 
Tarım
ve Orman Bakanlığının birleşmesinden sonra hâlen taşra teşkilatlarının
yapılanmasında hizmetlerin yürütülmesi açısından problemler yaşanmaktadır. Bu
problemlerin bir an önce giderilmesi gerekmektedir. Bakanlığın taşra
teşkilatlarının havza bazlı bir sistemle yönetilmesi veya teşkilat yapısına
döndürüleceği ifade edilmektedir. Kaynakların verimli kullanılması ve
koordinasyonu açısından bu düşünceyi olumlu buluyoruz fakat bu sistemin,
ekosistem bazlı ve hâlen bu sistemle yönetilen Devlet Su İşleri ve Orman Genel
Müdürlüğü taşra teşkilatları yapıları dikkate alınarak uygulanması önemlidir.
Başka bir şekilde, havza bazlı yönetim tanımlaması eyalet ve benzeri
tartışmalara yol açabilecek ve ayrıca, kamu yönetimi standardı açısından da
mahzurlu olacaktır. 
6831
sayılı Orman Kanunu ormanların korunmasını gözeten hükümler içermekteyken
ihtisas komisyonlarında tartışılmadan, üniversiteler, sivil toplum kuruluşları
ve meslek kuruluşlarının görüşleri alınmadan biyoçeşitliliği bozacak orman
ekosistemlerine ve yaban hayatına zarar verecek düzenlemeler yapılmamalıdır. 
Tarım
ve Orman Bakanlığına yıllardır çok az miktarda orman mühendisi alımı
yapılmıştır. Özellikle, millî parklardaki eleman yetersizliği Sayıştay
raporlarına konu olmasına rağmen eleman alımları yapılmamaktadır. Sadece orman
mühendisleri alımı değil, aynı zamanda, gıda mühendislerine, veterinerlere, su
ürünleri mezunlarına, biyologlara kadro açılmamıştır veya kadroya alım
yapılmamıştır. Bu konuda sizlere de gelen birçok talep mevcuttur. Bu durumun
giderilmesi ve atama bekleyen lisans ve ön lisans mezunlarına imkân sunmamız
gerekmektedir. Aynı zamanda, eksik olan kurumlar arası diyalog geliştirilerek
YÖK’le iş birliğine gidilmeli, ihtiyaca binaen üniversite bölümlerinde
düzenlemeler de yapılabilmelidir. 
Sayın
milletvekilleri, 2013 yılında yürürlüğe giren ve kamuoyunda “rotasyon
yönetmeliği” olarak bilinen Orman Genel Müdürlüğü Personelinin Atama ve
Yerleştirme Esaslarına İlişkin Yönetmelik uygulamada zulüm yönetmeliği durumuna
gelmiştir. Bu durumun bir an önce giderilmesi, oluşan ve oluşacak sorunların
ortadan kaldırılması sağlanmalıdır. 
Bunun
yanında, orman muhafaza memurlarının yetersizliği işleyişi sekteye uğratmakta,
yeterli şekilde işler takip edilemediği için mevcut personel devamlı
soruşturmalara maruz kalmaktadır. Tarım ve Orman Bakanlığı taşra
teşkilatlarında görev yapan teknik personelin çalışma koşullarından kaynaklı
fiilî hizmet hakkı, benzer görevleri yapan farklı kurum ve kuruluşlarda görev
yapan kamu görevlilerine sağlandığı hâlde bahse konu kamu çalışanlarına
hâlihazırda verilmemektedir. Bu mağduriyetin bir an önce giderilmesi kamu
çalışanları adına önemli bir beklentidir. 
Tarım
ve Orman Bakanlığı merkez ve taşra teşkilatlarında idari yönetici olarak görev
yapan pek çok bürokrat görevlerini vekâleten yürütmekte olup vekâlet yöntemiyle
idari görevleri yürütmenin pek çok bakanlık ve kuruluş için neredeyse genel bir
usul hâline geldiği görülmektedir. Bahse konu kamu görevlileri ise yürüttükleri
görevlerin tüm yetki ve sorumluluklarını üstlenirken ekonomik haklarından
faydalanamamaktadır. Bu nedenle, Bakanlık bünyesinde bağlı, ilgili tüm kuruluşlarda
mevcut idari kadrolar için bir an önce görevde yükselme sınavı açılarak
başarılı olan kamu görevlileri mesleklerine göre boş olan ya da vekâletle
yürütülen idari pozisyonlara atanmalıdır. 
Tarım
ve Orman Bakanlığı Teşkilat Kanunu ve Bakanlık hizmetlerini düzenleyen pek çok
mevzuatta Bakanlığın en temel görevlerinden birinin kontrol ve denetim görevi
olduğu tanımlanmaktadır. Malumlarınız üzere, denetim görevi risk içermekte olup
risk koşullarında görev yapan bazı kurum çalışanlarına “risk tazminatı” adı
altında ödemeler yapılmaktadır. Bu uygulamanın Bakanlığın teşkilat kanununda
yer alan denetim hizmetlerini yürüten tüm personele yönelik geliştirilmesi önem
arz etmektedir. 
Ayrıca,
gıda denetimi çerçevesinde günlük beş saatten fazla görev yapan bazı lisans
düzeyi mezunu kamu görevlilerine uygulanmaya çalışılan gıda kontrol ücreti
uygulaması, idareci inisiyatifinden çıkarılarak bahse konu lisans düzeyi mezunu
tüm personele uygulanmasının yanında, ayrıca denetim hizmetlerinde denetmen
yardımcısı olarak görev yapan tekniker ve teknisyenleri de kapsayacak şekilde
Bakanlıkça yeniden düzenlenmelidir.
Tarımda
aşırı ve bilinçsiz kullanılan ilaç ve gübreler alıcı ortamlarda kirlenme
oluşturmaktadır. Bu konuda alınan önlemler ve denetimler yetersizlik
göstermektedir. Denetim ve önlemlerin artırılması gereklidir. 
Sürekli
dile getirdiğimiz ve geleceğimizi değiştirecek iklim değişikliği konusunda
strateji geliştirilmelidir. Bu strateji içerisinde istilacı türlerin de
ülkedeki hareketleri tam olarak ortaya konmalı ve gelecekte ürün desen değişim
senaryoları yapılmalı ve bu planlar doğrultusunda stratejiler
geliştirilmelidir. Bu konularda üniversitelerle iş birliği yapılarak öncelikli
olarak desteklenmelidir. Aynı zamanda, çiftçimiz de bu konularda
bilinçlendirilmelidir. 
Türkiye
İstatistik Kurumu verilerine göre bitkisel üretim her alanda azalmaktadır.
Kanuna göre, gayrisafi millî hasılanın yüzde 1’i tarım desteği olarak ayrılması
gerekirken verilen destek miktarı yüzde 1’in altında kalmaktadır. Bu durumun
bir an önce düzeltilmesi verilecek desteğin de yerinde kullanılmasının
sağlanması gerekmektedir. Bu konuda denetimin yine sıklaştırılarak sağlanması
gereklidir. Tarım alanlarının satışlarında ön alımla ilgili kanun tekrar
düzenlenmelidir. İhaleye çıkarılan alanlarda ön alım hakkının geçerliliği
kaldırılmak suretiyle birçok karmaşaya engel olunabilir. 
Genetik
mirasın korunması açısından oluşturulan Tohum Gen Bankası çok büyük önem
taşımaktadır. Bunun yanında, Trabzon’da yeni oluşturulan ve yapımı devam eden
Ulusal Su Ürünleri Gen Bankası da oldukça önemlidir. Bu çalışmalar üzerinde
özellikle itina gösterilmesi gerekmektedir. Yerli tohumlar üzerinde yapılan
çalışmalar özendirilmeli ve daha fazla araştırıcının konuya yönlendirilmesi
sağlanmalıdır. Su ve sulak alanların yönetimi ve bu yönetimdeki yetki karmaşası
millî bir su politikasının bulunmayışı gelecekte birçok probleme sebebiyet
verecektir. 
Son
yıllarda ve günlerde görülmekte olan sağanak yağışlar da ileriki dönemlerde
artacak ve devam edecektir. İklim değişikliği meteorolojik değişimleri de
beraberinde getirmektedir. Bu alanda da altyapı düzenlemeleri tarımsal
alanlarda alınacak önlemler paketi oluşturulmalıdır. Felaket gelmeden önlemleri
almak ülkemizin geleceğini güvence altına almamızı sağlayacaktır. Barajlar, su
yapıları ve havza planlamaları yapılırken bu kriterlerin tamamı göz önünde
bulundurulmalıdır. Tarımda tam manasıyla damla sulamaya geçilmesi ve kuyulardan
su çekimi kontrol altında tutulması gerekmektedir. Kaçak kuyulara izin
verilmemeli ve bu önlemler alınırken de çiftçilerimiz mağdur edilmemelidir. 
Ülkemizdeki
yüzey suların kirlilik düzeylerini belirleyen çalışmalar yapılmıştır. Bu
çalışmalar doğrultusunda yüzey sularında kirli alanların iyi duruma getirilme
çalışmaları hızlandırılmalıdır. Yer altı suni baraj ve su havzası oluşturma
girişimleri de hızlandırılmalıdır. Akarsular üzerinde yapılan su yapılarındaki
balık geçitleri tekrar düzenlenmeli ve o bölgede yayılış gösteren balıkların ekolojik
isteklerine göre yeniden organize edilmelidir. 
Ülkemizde
özellikle bazı illerde tarım arazileri bireysel olarak veya kooperatif
kurularak hobi bahçeleri adı altında ekonomik anlamda tarım yapılamayacak
boyutlarda çok küçük parçalara bölünmekte, üzerine tel, çit, duvar ve yapı inşa
edilerek satılmaktadır. Ancak bu satışın tapu müdürlükleri kanalıyla değil
kooperatif üyeliği şeklinde veya noter sözleşmeleri ile yapıldığı, gerek
kaymakamlıklara gerekse de tarım ve orman il müdürlüklerine yoğun şekilde
şikâyetler bulunduğu bilinmektedir. Bu durum, İzmir’de de olduğu gibi,
özellikle seçim bölgem İzmir’de Aliağa, Menderes, Buca, Torbalı gibi ilçelerde
yaygınlaşmakta ve arazi sahipleri açısından rant kaynağı olarak görülmektedir.
Şu an itibarıyla kuruluş aşamasında olanlarla birlikte 25’e yakın kooperatif
faaliyete geçmiştir.
(Mikrofon
otomatik cihaz tarafından kapatıldı) 
BAŞKAN
– Buyurun, devam edin Sayın Kalyoncu.
HASAN
KALYONCU (Devamla) – Bu konu acil şekilde araştırılıp çözüme kavuşturulmalıdır.

Bunun
yanında Su Enstitüsünün kuruluş amacı su politikalarını geliştirmek ve eş
güdümü sağlamak iken bu görevi yerine getirememektedir. Şu anda var olan ve
işleyen yapısıyla gösterdiği faaliyetler Su Yönetimi Genel Müdürlüğü ve Devlet
Su İşleri tarafından zaten yapılmaktadır. Ya bu enstitünün kapatılması veya
asli görevine döndürülmesi gerekmektedir. 
Bütçenin
hayırlı olmasını diler, Genel Kurulu saygıyla selamlarım. (MHP ve AK PARTİ
sıralarından alkışlar) 
BAŞKAN
– Teşekkürler Sayın Kalyoncu.
Şimdi,
söz sırası Adana Milletvekilli Muharrem Varlı’ya aittir.
Buyurun
Sayın Varlı. (MHP ve AK PARTİ sıralarından alkışlar) 
Süreniz
on dakikadır. 
MHP
GRUBU ADINA MUHARREM VARLI (Adana) – Sayın Başkan, değerli milletvekilleri;
hepinizi saygıyla selamlıyorum.
Bugün
burada bütçe görüşmelerine devam ediyoruz, Tarım Bakanlığı, Tarım Bakanlığına
bağlı bazı birimler üzerinde söz aldım, bu konulardaki fikirlerimi sizlerle
paylaşacağım.
Ormanla
ilgili söylemek istediğim: Orman alanları bizim akciğerlerimiz, en iyi şekilde
korunmalı; özellikle yaz döneminde yangınlara karşı en iyi şekilde muhafaza
edilmesi ve her geçen gün de orman alanlarının mutlaka artırılarak devam
ettirilmesi gerekir. 
Meteoroloji
konusunda... Meteoroloji ciddi manada ilerlemeler sağladı. Birkaç gün
öncesinden kar yağışını, birkaç gün öncesinden havanın ne kadar soğuk olacağını
artık tahmin edip bildirebiliyorlar. Bu konuda da meteorolojide çalışan, görev
yapan arkadaşlarımızı tebrik ediyoruz, Allah razı olsun.
Tabii
hayvancılık ve gıda... Tarım ve Orman Bakanlığı konusuyla ilgili de özellikle
bölgedeki çiftçi arkadaşlarımızın beklentilerini de Sayın Bakan buradayken,
Bakanlık yetkilileri de buradayken onlarla da paylaşmak istiyorum. Özellikle
son dönemde doların artışıyla birlikte hem gübrede hem de akaryakıtta ciddi bir
artış oldu. Bu da çiftçinin maliyet açısından en ağır girdilerini oluşturmakta,
gübre ve akaryakıt. Dolayısıyla bu manada, Hükûmetin bir an önce gübre
fiyatlarını düşürebilecek bir formül bulması lazım. Bu şekilde, çiftçi gübre
atıp ürününü yetiştirip tekrar sattığında inancınız olsun ki yapmış olduğu
masrafı karşılayabilecek bir bedel üretemeyecektir çünkü gübre fiyatları o
kadar yükseldi ki yüzde 60’lara varan bir artış meydana geldi. Yine, akaryakıt
fiyatlarında da yüzde 50’ye yakın bir artış meydana geldi. Dolayısıyla tarım
ürünleri aynı yerinde sayıyor. Hatta Sayın Bakanla bir toplantıda konuşmamızda
söylemiştim, ki kendisi de hak vermişti -meseleye vâkıf olduğu için söylüyorum-
pamuk fiyatları 4.600 liradan başladı -eski parayla söylüyorum- şu anda 3 bin
liraya kadar geriledi. Yani 1 kilo kütlü pamukta çiftçinin 1.600 lira kaybı
var. Hâlbuki mazot fiyatları ve gübre fiyatları yükseldi, düşüşe geçmedi yani
çok az bir düşüşle yükselişi devam ettiriyor. Dolayısıyla gübre fiyatlarını ve
mazot fiyatlarını Hükûmetin bir şekilde çiftçinin kullanabileceği ve çiftçinin
zarar etmeyeceği ölçüye çekmesi lazım. Bu konuda çiftçilerimizin beklentileri
var. 
Yine,
kimyasal ilaçlar da aşağı yukarı yüzde 60 oranında arttı. Bunların da bir
şekilde çiftçinin lehine düzeltilmesi ve çiftçiye ucuz bir şekilde temin
edilmesi lazım. Faiz oranlarının yüksek olması da hem çiftçinin çalıştığı
tüccar açısından hem de çiftçi açısından çok ciddi bir yük teşkil etmekte.
Sayın Cumhurbaşkanı sürekli dile getiriyor ve çok da doğru söylüyor, çok da
samimi bir yaklaşımla “Faiz oranları düşürülmeli.” demesine rağmen ne yazık ki
faiz oranları yüksekliğini koruyor. Burada devletin bankalarının da faiz
oranlarının yüksek olması dikkat çekiyor. Yani bunu bir şekilde engelleyip faiz
oranlarını düşürmek lazım, hem çiftçi açısından hem de çiftçinin çalıştığı
tüccar açısından önemli bir şey olacaktır.
Yine,
Ziraat Bankasındaki borçlarını ödeyemeyip yapılandırmaya gideceği zaman çiftçi,
köylü kardeşimiz, bu oran birdenbire çok yüksek meblağları buluyor yani
normalde hayvancılık ve tarım açısından verilen faiz oranları çok iyi, buna bir
şey demiyorum ama borcunu ödeyemeyip yapılandırmaya gideceği zaman yüzde 26,
yüzde 27 faiz oranlarıyla karşı karşıya kalıyor ki bu çok yüksek bir oran.
Sayın Bakanın da bu konuya hassasiyet göstereceğine inanıyorum.
Yine,
pamuktan az önce bahsettik. Pamuk hakikaten endüstriyel bir bitki yani mutlaka
çiftçimize pamuk ektirmemiz lazım çünkü pamuk ve pamuğun ürünlerinden -işte
yağıydı, çiğidiydi- faydalandığımız zaman aşağı yukarı 2 milyar dolarlık
ithalatı engellemiş oluyoruz. 2 milyar dolar Türkiye için çok önemli bir rakam.
Eğer biz pamuğu ektirebilirsek… Ki hem Çukurova’da hem Urfa’da hem Ege’de pamuk
artış oranları bayağı yükseldi. Bunu daha da artırarak devam ettirmemiz lazım.
Nasıl devam ettireceğiz? Bir, enflasyon oranında; iki, artan girdi maliyetleri
oranında çiftçimizi ezdirmeyecek şekilde prim desteklerini yükseltmemiz lazım.
Yani pamuğa yine 800 TL 80 kuruş prim açıklandı. Bu rakamı biraz daha yükseltebilirsek,
1 lira gibi, 1 liranın üstünde gibi bir rakam yapabilirsek inanıyorum ki
çiftçimiz pamuk ekecektir ve Türkiye’nin de 2 milyar dolar gibi dışarıdan
getirteceği pamuğa ödeyeceği para cebimizde kalacaktır, Türk çiftçisinin
cebinde kalacaktır. Yani sadece kütlü pamuk olarak değerlendirmeyelim,
çiğidinden elde etmiş olduğumuz ham yağa baktığımız zaman 2 milyar doların da
üzerinde bir ithalat gerçekleştirmiş oluyoruz, ki bu, bizim için çok ağır bir
maliyet. Pamuk hem de Türkiye endüstrisi açısından, tekstil sanayisi açısından
da önemli bir şey. Yani bizim dünyada rekabet edebildiğimiz unsurlardan bir
tanesi tekstil, kumaş sektörü. Biz şimdi onun hammaddesi olan pamuğu kendimiz
yetiştiremezsek, dışarıdan ithal etmeye devam edersek, bu, üreticimiz ve sanayicimiz
açısından da ağır bir maliyet teşkil edecektir. Onun için Sayın Bakanın bu
konuya hassasiyet göstereceğine inanıyorum. 
Yine,
mısır fiyatlarıyla ilgili de sıkıntılar var. 1.100 lira gibi bir rakamla
başladı mısır fiyatları, şu anda 930 lira gibi bir rakama geriledi. Bu, TMO’nun
fiyat açıklamasından sonra biraz daha fiyatlar geriledi. Halbuki peşin bedelle
fiyat bin liraların üstünde tesis edilmiş olsaydı bu fiyat bin liranın altına
düşmez, bin liranın üstünde seyrederdi, çiftçimiz de bundan bir mağduriyet
yaşamazdı. Bunu da dikkate alacağınıza ve çiftçimizi mağdur etmeyeceğinize
inanıyorum.
İşte,
buğday fiyatlarıyla ilgili de yine çiftçilerimizin sıkıntıları var, problemleri
var. Yani ekmek ucuzlamadı, unla yapılan, buğdayla yapılan hiçbir şeyin
ucuzlamamasına rağmen buğday fiyatlarının düşük seyretmesi Türkiye’de
önümüzdeki yıllarda buğday ekiminin çok çok azalacağını gösteriyor. Yani biz,
zaten birçok şeyi ithal ederken kendi yetiştirebileceğimiz havası, suyu,
toprağı, iklimi müsait olan bir ortamda buğdayı, pamuğu, mısırı kendimiz
yetiştirmez, bunları da dışarıdan ithal edersek, bu, ülkemize ve milletimize
yük getirecektir. Dolayısıyla pamuğu ektirecek, buğdayı ektirecek, mısırı
ektirecek çiftçimizi koruyacak bir sistemi oluşturmamız lazım. 
Yine,
hayvancılıkla ilgili sayın çiftçilerimizin, köylülerimizin önemli beklentileri
var. Bugünlerde yine et fiyatlarının yüksekliğinden medya organları bahsetmeye
başladı, ki doğrudur. Yani bu et fiyatları zaman zaman bir şekilde
yükseltiliyor ama Et ve Balık Kurumu piyasaya girdiği zaman bu işi regüle
ediyor. Biz aracıyı kaldırabilirsek, eğer ki doğrudan doğruya üreticiden
tüketiciye eti sağlayabilirsek, gönderebilirsek, bunu ulaştırabilirsek inanın
ki hem üretici kazanacaktır hem tüketici kazanacaktır. Yani, hayvancılık
sektörü hakikaten ülkemizde insanların yapmakta zorlandığı bir sektör. Yem çok
pahalı, hayvan çok pahalıya alınıyor ve onu yetiştirip sattığı zaman çiftçi
bundan para kazanamazsa hayvancılık sektöründen çekiliyor; hayvancılık
sektöründen çekildiği zaman da bir daha köylüyü, çiftçiyi hayvancılık sektörüne
döndürmek mümkün olmuyor. Dolayısıyla da, ithal etle Türkiye’de bu işe çözüm
bulmak mümkün olmuyor. Eğer illa da bir ithalat yapmamız gerekiyorsa, her zaman
söylediğim gibi, dişi düve sayısını artıracak ithalat yapmamız lazım. Dişi düve
sayısını ne kadar çoğaltırsak, o zaman bu dişi düvelerden alacağımız yavrularla
Türkiye’de büyükbaş -özellikle büyükbaş için söylüyorum- hayvan eti ihtiyacını
karşılamış oluruz. Onun için, illa bir ithalat yapmamız gerekiyorsa dişi düve
ithalatı yapmamız gerekir; bu konuda da Sayın Bakanın hassasiyet göstereceğine
inanıyorum.
Şimdi,
tabii, çiftçiler üreten insanlar, hakikaten bu ülkede ülkenin ekonomisine en
fazla katkı sağlayan insanlar. Yani, bugün ihracat yapılıyorsa yaş meyve ve
sebzeyi üreten çiftçimiz; sofralarımıza gelen o tertemiz domatesleri,
peynirleri, zeytinleri, o sıcacık ekmeği üreten çiftçimiz. Onun için,
çiftçimizi en iyi şekilde korumamız lazım. Bu konuda ne yapılması gerekiyorsa
hep birlikte, gelin, çiftçimizi daha iyi, daha fazla üretip daha fazla
kazanabileceği ortama ulaştıralım ve onları koruyalım, yaşatalım. Onları
yaşatamazsak, onları üretimden düşürürsek inanın ki ülkemiz çok şey
kaybedecektir. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Varlı.
Buyurun.
MUHARREM
VARLI (Devamla) – Teşekkür ederim Sayın Başkan.
Ben
bunları bizzat bir çiftçi olarak gören ve işin içerisinde yaşayan bir insan
olarak sizlerle paylaşıyorum, samimi duygularla paylaşıyorum. Sayın Bakanın da
bu konuda samimi olduğuna inanıyorum; daha önceki bir toplantıda da bunlardan
bahsetmişti. Özellikle Ziraat Bankasındaki çiftçi borçlarının ertelenmesi
konusu da çok önemli. Tarım Kredi ve Ziraat Bankasındaki çiftçi borçlarının
taksitlendirilmesi… Çiftçilerimizin böyle bir beklentisi de var. Yani birçok
yere kaynak bulabiliyoruz, Türkiye'yi besleyen, doyuran çiftçilerimize de bu
kaynağı bulmak zorundayız diye düşünüyor, hepinize saygılar sunuyorum. (MHP ve
AK PARTİ sıralarından alkışlar)
BAŞKAN
– Teşekkürler Sayın Varlı.
Milliyetçi
Hareket Partisi Grubunun üçüncü turdaki söz sırası tamamlanmıştır.
Şimdi
sisteme girip söz isteyen Sayın Servet Ünsal’a yerinden üç dakika süreyle söz
vereceğim. Kendisi buraya gelip söz talebini bana doğrudan iletti, kaza
yerinden geldiğini belirtti, heyetle birlikte orada incelemeler yapmışlar.
Şimdi Genel Kurulu bilgilendirmek üzere kendisine üç dakika süreyle yerinden
söz veriyorum.
Buyurun
Sayın Ünsal.
IV.- AÇIKLAMALAR (Devam)
7.- Ankara Milletvekili Servet Ünsal’ın, Ankara-Konya seferini yapan
yüksek hızlı trenin kılavuz trenle çarpışması sonucunda kazanın meydana
geldiğine, bir ihmalin olup olmadığının araştırılması için komisyon kurulması
gerektiğine aksi takdirde tren kazalarının cinayete dönüşeceğine ilişkin
açıklaması
SERVET
ÜNSAL (Ankara) – Değerli Başkan, sevgili milletvekili arkadaşlarım; ben Doktor
Servet Ünsal, Ankara Milletvekili. 
Olay
da bugün Yenimahalle’de bizim bölgemizde vuku buldu. Sabah 6.30 civarında
Ankara Marşandiz İstasyonu’nda kılavuz tren ile Konya’ya giden hızlı trenin
burun buruna çarpışmasıyla oluştu kaza. Sabahın erken saatlerinde bana çok
yakın olduğu için ben olay yerine gittim. Olay yeri tam bir facia alanıydı. 206
yolculu hızlı tren Ankara’dan kalktıktan sonra -o arada istasyon yok çünkü-
Konya’ya giderken hızlı trenin yolu üzerindeki bir kılavuz trenle burun buruna
çarpışmıştır. 
Arkadaşlar,
hızlı trenin yolunda kılavuz trenin o saatlerde, o dakikalarda olmasına artık
bir ihmal mi diyelim, suç mu diyelim, hepsini önümüzdeki günlerde
değerlendireceğiz ama gerçekten çok ciddi bir olay vuku buldu. Yola çıkan hızlı
trende kazadan sonra, olay yerinde, 2 tane büyük vagonun altına daha hiç
girilememişti. O ara 9 ölü ceset torbalarıyla olay yerindeydi, onu gördüm,
50’nin üzerinde yaralı hastanelere taşındı. Biraz sonra hastane ziyaretlerimi
yapacağım bir hekim olarak. 
Arkadaşlar,
tabii, kötü bir olay ama bu benim aklıma şunu da getirdi: Önceki yıllarda
Pamukova’da böyle bir olay oldu, daha sonra yine yakın bir tarihte, beş ay önce
Çorlu’da bir tren kazası oldu onlarca insanımızı kaybettik, bugün Ankara’da
yine böyle bir olayla karşılaştık. 
Arkadaşlar,
tren yolları ulaşım alanında gerçekten en güvenilir bir ulaşım sistemi; olması
gereken de budur ama bugüne gelindiğinde özellikle bu kazaları sık sık yaşayan
bir ülke milletvekili olarak bunun artık sorgulanması gerektiğini,
soruşturulması gerektiğini söylemek istiyorum. 
Arkadaşlar,
Çorlu’yla ilgili burada bir komisyon ya da bir araştırma önergesi de verildi. 
(Mikrofon
otomatik cihaz tarafından kapatıldı)
BAŞKAN
– Bir dakika daha süre verelim, buyurun. 
SERVET
ÜNSAL (Ankara) – Bununla ilgili olarak sevgili milletvekili arkadaşlarım
komisyonunun kurulması için böyle hani illa yakınlarının mı ölmesi gerek
bilmiyorum ama neden bazı komisyonlar kurulmuyor ve Meclisten bu olayın
araştırılması istenilmiyor. 
Ben
bir hekim olarak, bir doktor olarak gerçekten çok üzgünüm. Buradan iktidardaki
milletvekili arkadaşlarıma ve diğer partilerdeki milletvekili arkadaşlarıma
ivedi olarak önerim şudur: Bir an evvel komisyonu kuralım yoksa bu tren
kazaları kader, kaza olmaktan çıkıyor artık cinayete dönüşüyor. Arkadaşlar, bu
anlamda benim bu sözlerimi bir şey olarak değerlendirmeyin. Bir akil, bir
hekim, bir abi olarak size önerim bir an evvel bu komisyonu kuralım, şu tren
kazalarını bir araştıralım çünkü dünyanın her yerinde en uygun ulaşım sistemi,
bizde niye bu kadar kazaya neden oluyor? Acaba burada bir ihmal var mı? AKP
iktidarının bu olayları kapatmasını istemiyoruz. 
(Mikrofon
otomatik cihaz tarafından kapatıldı)
SERVET
ÜNSAL (Ankara) - Bir an evvel çözüm bulalım çünkü ülkemizin de prestiji
sarsılıyor. Sevgili Başkan ve değerli milletvekili arkadaşlarım beni
dinlediğiniz için teşekkür ediyorum ama duyarlılık göstereceğinize inanıyorum.
Önümüzdeki günlerde mutlaka bir komisyon kuralım, araştıralım diyorum.
Teşekkür
ediyorum.
BAŞKAN
– Teşekkürler Sayın Ünsal.
Birleşime
on dakika ara veriyorum.
Kapanma Saati: 12.49
İKİNCİ OTURUM
Açılma Saati: 13.06
BAŞKAN: Başkan Vekili Mithat SANCAR
KÂTİP ÜYELER: İsmail OK (Balıkesir), Emine Sare AYDIN YILMAZ (İstanbul)
-----0-----
BAŞKAN
– Türkiye Büyük Millet Meclisinin 31’inci Birleşiminin İkinci Oturumunu
açıyorum.
2019
yılı Merkezi Yönetim Bütçe Kanun Teklifi ile 2017 yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan 2017
Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2019 Yılı Merkezî Yönetim
Bütçesi
2) Çevre ve Şehircilik Bakanlığı 2017 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2019 Yılı Merkezî
Yönetim Bütçesi
2) Tapu ve Kadastro Genel Müdürlüğü 2017 Yılı Merkezî
Yönetim Kesin Hesabı
C) ADALET BAKANLIĞI (Devam)
1) Adalet Bakanlığı 2019 Yılı Merkezî Yönetim Bütçesi
2) Adalet Bakanlığı 2017 Yılı Merkezî Yönetim Kesin Hesabı
Ç) CEZA VE İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza ve İnfaz Kurumları ile Tutukevleri İşyurtları Kurumu
2019 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İşyurtları Kurumu
2017 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı Merkezî Yönetim Kesin
Hesabı
E) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2019 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2017 Yılı Merkezî Yönetim Kesin Hesabı
F) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2019 Yılı Merkezî Yönetim Bütçesi
2) Kişisel Verileri Koruma
Kurumu 2017 Yılı Merkezî Yönetim Kesin Hesabı
G) TARIM VE ORMAN BAKANLIĞI (Devam)
1) Tarım ve Orman Bakanlığı
2019 Yılı Merkezî Yönetim Bütçesi
Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2017 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2017 Yılı Merkezî Yönetim Kesin Hesabı
I) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2017 Yılı Merkezî Yönetim Kesin Hesabı
İ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2019
Yılı Merkezî Yönetim Bütçesi
2) Orman Genel Müdürlüğü 2017
Yılı Merkezî Yönetim Kesin Hesabı
J) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2019 Yılı Merkezî Yönetim Bütçesi
2) Devlet Su İşleri Genel
Müdürlüğü 2017 Yılı Merkezî Yönetim Kesin Hesabı
K) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2019 Yılı Merkezî Yönetim Bütçesi
2) Meteoroloji Genel Müdürlüğü
2017 Yılı Merkezî Yönetim Kesin Hesabı
L) TÜRKİYE SU ENSTİTÜSÜ (Devam)
1) Türkiye Su Enstitüsü 2019
Yılı Merkezî Yönetim Bütçesi
2) Türkiye Su Enstitüsü 2017
Yılı Merkezî Yönetim Kesin Hesabı
BAŞKAN
– Komisyon? Yerinde.
Şimdi
İYİ PARTİ Grubu adına konuşmalar yapılacaktır.
İlk
söz, Muğla Milletvekili Metin Ergun’a aittir.
Buyurun
Sayın Ergun. (İYİ PARTİ sıralarından alkışlar)
Süreniz
on dakikadır.
İYİ
PARTİ GRUBU ADINA METİN ERGUN (Muğla) – Sayın Başkan, değerli milletvekilleri;
bugünkü tren kazasında vefat eden vatandaşlarımıza Allah’tan rahmet, kederli
ailelerine başsağlığı diliyorum.
Çevre
ve Şehircilik Bakanlığı bütçesi üzerinde söz almış bulunuyorum. Bu vesileyle
yüce heyetinizi ve aziz milletimizi saygıyla selamlıyorum.
Burada
bütçenin üzerinde konuşurken bir değiştirme şansımız da olmadığına göre, ilgili
bakanlığın ilgilendiği alanlarla ilgili görüşlerimizi genel hatlarıyla sunmak
istiyorum.
Bütçesi
üzerinde konuştuğumuz Bakanlığın adındaki hem “çevre” hem de “şehircilik”
konusunda Türkiye olarak karnemiz oldukça zayıftır. Doğal çevreyi kirlettik,
bozduk ve âdeta yok ettik. Anadolu’da doğal yaşam yok olmak üzere, Anadolu
faunasını ve florasını oluşturan nice tür ya tükenip yok oldu ya da bitip
tükenmek üzere. Nice kuş türü tükenip gitti, artık görülmez oldu, keza böcekler
bile tükendi. Biliyor musunuz, ülkemizdeki arı çeşitliliği bile kayboldu.
Araştırmalara göre ülkemizdeki, doğal yaşamdaki arıların yüzde 90’ı yok olmuş
durumda. Bunların sebep olacağı çevre felaketlerini bir düşünelim. 
Sayın
milletvekilleri, daha önce bu kürsüden ifade etmiştim, bizim medeniyetimiz ve
kültürümüz çevre konusunda aslında bir şuur medeniyetidir. İnancımız da
geleneksel kültürümüz de çevre temizliğini, su temizliğini, hava temizliğini,
hayvan ve ağaç sevgisini öğütlerken çevreye zarar verenler hakkında çeşitli
cezai müeyyideler uygulanmasını talep ederken nasıl oldu, ne değişti de bu hâle
geldik? Karıncayı incitmekten uzak duran bir anlayıştan türlerin yok olmasına
duyarsız kalan bir anlayışa ne tez evrildik, doğrusu anlaşılır gibi değil. 
Bakanlığın
adında yer alan şehircilik konusunda da sicilimiz hiç iyi değil, özellikle AK
PARTİ’nin sicili oldukça kötü durumda. Çok açık söyleyelim, bütün şehirlerimizi
kimliksizleştirdik. Ruhu olmayan, kimliği olmayan, hiçbir medeniyetin
zihniyetini ve felsefesini yansıtmayan, yanlarından geçerken veya içlerinde
dolaşırken sanki o şehirde hiç mimar yaşamıyormuş izlenimini uyandırırcasına
mimari estetikten uzak ve âdeta beton yığınlarından ibaret, cansız, ruhsuz ve
kimliksiz şehirler oluşturduk. Eskilerin “Zaman keskin kılıç gibidir.” diye bir
sözü vardır; zaman iyi kullanılırsa lehe, kötü kullanılırsa aleyhe sonuçlar
doğurur. Ne yazık ki şehirlerimiz için zaman iyi kullanılamadı ve çevreyle
birlikte onları kimliksiz, kişiliksiz hâle döndürdük.
Şehir
ve şehirleşme, kültür ve medeniyettir. Şehir, aslında içinde yaşayanların ve
kendisine hâkim olan medeniyetin, medeniyet anlayışının teşhir ve gösteri
salonu gibidir. Büyük medeniyetler kendilerini şehirleriyle gösterirler. 
Şehirlerin
sadece insanların bir arada yaşadığı hiçbir estetik değeri ve özelliği olmayan
binaların olduğu fiziksel mekânlar olmadığını bilmemiz lazım. İnsan kültürüyle,
zevkiyle, felsefesiyle şehri inşa ettiği gibi şehir de sanat eseri
niteliğindeki yapılarıyla insanın hayatını kolaylaştıran yol, cadde ve benzeri
düzenlemeleriyle insanı dinlendiren, huzur veren parklarıyla insanı
cemiyetleştirir yani kültürleşmeyi ve dolayısıyla, milletleşmeyi sağlar. Bizde
de geçmişte böyleydi, Selçuklu, Anadolu beylikleri ve Osmanlı şehirlerinde söz
konusu özellikler vardı. Her biri ince bir sanat zevkinin ve derin bir felsefenin
eseri olan Çifte Minareler, İnce Minareli Medrese, Divriği Ulu Camisi, Karatay
Medresesi, Selimiye, Süleymaniye, Bursa Ulu Camisi, Ahlat Selçuklu Mezarlığı
gibi nice yapılarla donatılan Anadolu şehirleri, Türk İslam medeniyeti için
âdeta beşik görevi görmüş ve cihanşümul bir imparatorluğun doğuşuna sebep
olmuşlardır. Yani medeniyetin beşiği olarak kabul edilen şehirler, toplumsal
gelişmeyi ve netice itibarıyla ekonomik kalkınmayı sağlayan, katkıda bulunan
mekânlardır. Dolayısıyla şehirlerimizi yönetenlerin bir kültür politikası
olması gerekir. Peki, bugün böyle midir? Yönettiğimiz şehirlerin hangisi bu
özelliklere sahiptir? 
Çil
çil kubbeleriyle, bedestenleriyle, çarşılarıyla, hanlarıyla, hamamlarıyla,
çeşmeleriyle ve günümüzde “park” dediğimiz bağlarıyla, bostanlarıyla bizim
şehirlerimiz de Türk İslam medeniyetinin teşhir merkezleri niteliğindeydi.
Erzurum, Sivas, Tokat, Amasya, Konya, İznik, Bursa, Manisa, İzmir, Edirne ve
tabii ki İstanbul Türk İslam felsefesini yansıtan ince bir zevkle işlenmiş nice
sanat eseri niteliğinde yapıyla tezyin edilmiş idi. Günümüzde sınırlarımız
dışında kalan Üsküp, Selanik, Bağdat, Halep gibi şehirleri de yüzlerce yıl
nakış gibi işledik ve her birini kelimenin tam anlamıyla “medine” anlamını
yansıtacak şekilde şehirleştirdik. Oralarda devraldığımız mirası da zevkle ve
şevkle işledik ve her birine kendi ruhumuzu kattık. 
Bir
imparatorluğun başkenti olarak fethettiğimiz İstanbul’u kendi kültürel
anlayışımızda öyle dokuduk ki onu bir devletin idare merkezi olmaktan çok öte
âdeta medeniyetin, zevkin ve estetiğin de başkenti hâline getirdik. Ya bugün?
Bugün İstanbul ne hâlde? Daha kuruluşu takip eden yıllarda mimarisiyle
cumhuriyetin kuruluş felsefesini yansıtan Dil ve Tarih-Coğrafya binası, Ankara
Türk Ocağı binası, bugün Gazi Üniversitesi binası olarak kullanılan binalar
gibi eserlere benzer binaları yapmaz, yapamaz olduk. Süleymaniye’yi,
Selimiye’yi veya Ulu Cami’yi söylemeyeceğim; Osmanlı’nın son döneminde yapılan
mekteplerdeki, camilerdeki, medreselerdeki zevki bile kaybettik. Kendimizi
kandırmayalım. Şehirleri bu kadar kimliksizleşen bir coğrafyadan medeniyet
ışığı yükselmez. Belirttiğimiz gibi, medeniyet ile şehir ve şehirleşme yani
medine ve medeni olma durumu birbiriyle alakalıdır. Bu, hem İslam
coğrafyasında, kültüründe bu şekildedir hem de Batı kültüründe aynıdır. Şunu
söylemek istiyorum: Medeniyet ile şehir hem birbirlerinin var oluşlarına sebep
olan hem de birbirlerini besleyen unsurlardır. Dolayısıyla kimliksizleşen,
ruhsuzlaşan şehirlerden medeniyetin yükselmesini beklemek safdilliktir. 
Şairi
yetiştiren şehirdir. Eğer kelimenin tam anlamıyla “site” ve “medine”
karşılığında şehriniz varsa orada şair yetişir daha doğrusu şair olunur.
Şehirler şairlere ilham verir; Bursa, Edirne ve İstanbul bu tarz
şehirlerimizden idi. Öyle ki İstanbul, Nedim’e “Bu şehr-i Stanbul ki bî-misl ü
bahâdır/Bir sengine yek-pâre Acem mülkü fedâdır.” dedirtecek kadar şehirdi. Ya
bugün böyle midir?
Yine,
İslam milletleri içinde ilk önce bizde başlamış olan klasik edebiyatımızda bir
şehrin ve içinde yaşayanların güzelliklerini yansıtan “şehrengiz” adlı bir tür
vardır. Demek istediğim o ki, şehirlerimiz bir zamanlar o kadar güzel, o kadar
hoştu ki, şairlere öyle ilham vermişlerdi ki edebiyatta bir türün doğmasına
sebep olmuşlardı. Ya şimdi? Tanpınar’ın “Beş Şehir” adlı eserini yazdıracak
şehirler kaldı mı elimizde? Mesihi, Zâtî, Taşlıcalı Yahya ve daha nice edibe
şehrengiz yazdıran, zevk eseri sanat yapılarıyla işlenmiş o şehirler kaldı mı
günümüzde? Zevkten, sanattan ve kültürden mahrum yapıların oluşturduğu ruhsuz
şehirler hâline geldi şehirlerimiz. Şehirlerimizi kupon arazi peşindeki
siyasilerle âdeta kârın dışında hiçbir kutsalı olmayan müteahhitler mahvetti.
Mimarlığı sadece belli bir metrekareye bir yapı sığdırmak olarak gören mimar
zihniyeti de şehirlerimizi öldürdü. Artık, ne Nedim’e o mısraları yazdıracak
İstanbul ne Yakup Kadri’ye “Ankara”yı yazdıracak Ankara ne de Tanpınar’a “Beş
Şehir”i yazdıracak Anadolu şehirleri kaldı. 
(Mikrofon
otomatik cihaz tarafından kapatıldı)
BAŞKAN
– Buyurun, devam edin Sayın Ergun.
METİN
ERGUN (Devamla) - Bununla birlikte sorunlarımız, Bakanlığın ikinci bölümüyle
ilgili, çevre bölümüyle ilgili de oldukça vahim durumdadır. Özellikle
sularımızı kirlettik, yok ediyoruz. Su kaynaklarının geleceğin en önemli
stratejik varlıkları olacağı tahmin ediliyor. Ne yazık ki Türkiye su
kaynaklarını hızlı bir şekilde tüketiyor, yok ediyor. 
Bakınız,
bugün yüzey sularımızın yüzde 80’i kirlenmiş durumda. Hesaplamalara göre
ülkemiz 2030 yılından itibaren su fakiri bir ülke olacak. Topraklarımızı,
ormanlarımızı, meralarımızı ve tarım arazilerimizi hızla yok ediyoruz. Bu
yüzden Çevre ve Şehircilik Bakanlığının güçlü ve işini siyasetüstü
hassasiyetlerle yapan bir kuruma dönüşmesi gerekiyor. Bize bırakılan bu
mukaddes emanetleri ancak bu şekilde gelecek nesillere teslim edebiliriz.
Konuşmama
son verirken önümüzdeki yerel seçimlerin bu meselelerde köklü bir zihniyet
değişimine vesile olmasını diliyor, 2019 yılı bütçesinin ülkemize ve
milletimize hayırlı olmasını temenni ediyor, saygılar sunuyorum. (İYİ PARTİ
sıralarından alkışlar) 
BAŞKAN
– Teşekkürler Sayın Ergun.
Şimdi
söz sırası Ankara Milletvekili Şenol Bal’da.
Buyurun
Sayın Bal. (İYİ PARTİ sıralarından alkışlar) 
Süreniz
on dakikadır.
İYİ
PARTİ GRUBU ADINA ŞENOL BAL (Ankara) – Sayın Başkan, değerli milletvekilleri;
Tapu ve Kadastro Genel Müdürlüğü ile Orman Genel Müdürlüğünün 2019 yılı
bütçeleri hakkında İYİ PARTİ Grubu adına söz almış bulunmaktayım. Bu vesileyle
hepinizi saygıyla selamlarım.
Evet,
bugün olan Ankara’daki hızlı tren kazasında hayatını kaybeden vatandaşlarımıza
Allah’tan rahmet, kederli ailelerine başsağlığı, yaralılarımıza acil şifalar
dilerim.
Değerli
milletvekilleri, sağlıklı kentleşmenin ve güvenli yapılaşmanın birinci derecede
sorumlusu olan, iktidarlardır. On altı yıldır ülkeyi yöneten iktidar, mülkiyet
yapı grubu ve yapı sınıfı gibi idari ve teknik konuları mal sahibinin beyanına
bağlayan tasarıyla bilimi, tekniği ve uygulayıcı olan mühendislik, mimarlık ve
şehir planlama mesleklerini inkâr ettiği gibi, vatandaşlarımızın can ve mal
güvenliğini de yok saymaktadır. 
Kaçak
yapılaşma bugün, eskiden olduğu gibi yoksulların tercihi değil, özellikle rant
peşinde koşan yandaşların başvurdukları bir yöntemdir. Bu durumun başlıca
müsebbibi ise on altı yıldır topluma, insana, çevreye saygı duymayan şehircilik
ve kentleşme politikaları uygulayan, ekonomik darboğazı kent topraklarını ve
doğal kaynakları pazarlayarak aşmaya çalışan, planlama ve imar mevzuatıyla
getirilmiş olan düzenleyici kural ve sınırlandırmaları ekonomik gelişmenin önünde
engel olarak gören AKP iktidarıdır.
Evet,
imar barışını genel seçim öncesi oy devşirmek ve boşalan kasaları doldurmak
için alelacele çıkardınız ve ilan ettiniz. Bu konuda sıkıntı duyan
vatandaşlarımız konudan çok memnun oldu ama uygulamaya başlayınca şikâyetler
ayyuka çıktı. Başvuracaklar için veya başvurmuş olanlar için, brüt metrekare
veya kat hesabı konusunda hatalı beyan verilmemesi için tapu ve kadastro
müdürlüklerinin ücretsiz destek vermesi gerekirdi. Yine, maddi durumu yeterli
olmayanlara taksitlendirme imkânı tanınması gerekirdi. Hâlen, başvurusunu
yapmış olanların herhangi bir hatalı beyanı mevcut ise bunların da güncelleme
veya ek ödemeyle telafi edilmesi gerekirdi. Köy muhitindeki çok eski binaların,
değerlendirme yapılırken, ücretlerinin minimum tutulması gerekirdi. Yeni bir
bina ile çok eski bir binanın aynı bedeli ödememesi gerekirdi. Hisseli olan
yerlerde tapuya başvurulabilmek için her kişinin ayrı ayrı muvafakatinin ve
imzasının alınması gerekmektedir. Ancak bu uygulama tapunun alınmasını imkânsız
hâle getirmektedir. Bu konuda gerekli düzenlemelerin yapılması gerekirdi. Yapı
belgesiyle beraber brüt metrekare oranları değişenlere herhangi bir toplu ödeme
veya bir ödeme çıkarılmaması gerekirdi, yapılmadı. Evet, hayat şartlarının
günden güne zorlaştığı bir ortamda bu konuda gerekli düzenlemeler yapılmazsa
vatandaş elindekinden de olacak. 
Ankara’da
imar barışı beklerken dozerlerle karşılaşan Mamaklılar örneğini vermek isterim.
Kendilerine gösterilen uzaktaki yerlerden ve belediyenin adamlarının evlerini
10 bine kapatmasından şikâyetçiler. Tepecik, Huzur, Dostlar Mahalleleri mağdur
durumda. Çoğuna belediye “işgalci” dedi ancak buradaki vatandaşlar vergilerini
ödüyorlar, binlerce lira ödeyerek imar barışı için başvursalar da aylardır
cevap alamamaktan şikâyetçiler. 
İktidarın
hazine arazilerine bakışına gelince, “Hazineye ait taşınmaz mallara yönelik
işgalleri önleyemiyoruz, bunları satarak elden çıkaralım, en doğru ve rasyonel
çözüm bu.” Öyle mi? Beyler, işgalleri önleyecek etkili ve caydırıcı düzenlemeler
yapın ve titizlikle uygulayın. Hazine arazileri yabancılara, yandaşlara
satılarak ülke ekonomisini kurtaracak kaynak değildir. Gelecek nesillerin,
mirasyedi gibi, hakkına tecavüz ediyorsunuz. 
Gelelim
ormanlarımıza… Tarım ve Orman Bakanımız burada. Orman teşkilatı bünyesinde
2000’li yıllarda 44 fidanlık müdürlüğü, 179 orman fidanlığı vardı. İktidarınız
döneminde 16 fidan müdürlüğü ve 67 fidan şefliği kapatılmıştır. Erozyonla
mücadelede dünya lideri olduğumuzu söylüyorsunuz fakat kaybettiğimiz topraklardan,
tarım alanlarından, mera alanlarından bahseden yok. 
Son
on beş yılda 4 milyar ağaç diktiğinizi söylüyorsunuz. Beş yıl önce de aynı,
4-4,5 milyar ağaç dikildiğini söylüyordu Sayın Cumhurbaşkanı. Bu fidanları
nereye diktiniz? Metrekare hesabı yapıyorum, eğer siz doğruysanız memleket
baştan aşağı fidan ve ormanlarla dolmuş olmalıydı. Orman Genel Müdürlüğümüzün
sitesine göre değerlendirdiğimizde, Türkiye'de 22 milyon hektar orman var ve
siz on beş yılda sözde 4 milyar ağaç dikerek orman varlığımızı 23 milyon
hektara çıkarmışsınız. Yani kendi resmî beyanınıza göre yüzde 4 ila 5 arası bir
artış sağlamış olmalısınız ama bu durumda da bir dönüme yaklaşık 80 fidan
düşüyor. Acaba vatandaşlarımıza ne kadar çevreci olduğunuzu göstermek için
postayla yolladığınız tohumları da mı saydınız? Milletin göremediği yazlık
evlere, kış bahçelerinize bu fidanları diktiyseniz kaçırmış da olabiliriz. Bir
de sormadan edemeyeceğim, siz bu fidanları nereden alıyorsunuz? Fidanları da mı
ithal ediyorsunuz? 
ÖMER
FETHİ GÜRER (Niğde) – İthal ediyorlar, ithal ediyorlar.
ŞENOL
BAL (Devamla) – Bir o eksikti, artık fidan rantı da varsa hayırlı olsun
diyorum.
Evet,
ormanı seven, doğayı seven arkadaşlarım; biz sizin orman sevginizi de ecdada
saygınızı da iyi biliyoruz. Siz birinci derece sit alanı olan Atatürk Orman
Çiftliği’ne yasaları ve Anayasa’yı delerek, 10 bin ağacı yok ederek kaçak saray
yaptınız. Siz Mustafa Kemal Atatürk’ün bizzat çalışarak mucizeyi
gerçekleştirdiği ve gelecek nesillere miras bıraktığı, Ankara’nın akciğerlerini
yok ettiniz. Ankara’da kaçak saray yapacak başka yer yok muydu? 10 bin ağacı
keseceksin, yüz yıllık tarihi yok edeceksin, sonra saray kapısında fidan diktim
diye hava atacaksın. Havanız da batsın, saraylarınız da batsın. 
“Külliye”
falan diye isim takarak sarayınızın kaçak olduğunun üstünü örtemezsiniz. Kaçak
saray için kalktınız, Almanya’dan 280 tır ıhlamur, gürgen ve çınar ağacı
aldınız. Yerli ve millî imişler(!) Sarayın koridorlarını ithal ağaçlarla
süslediniz ama o ağaçlar da tutmadı, toprak kabul etmedi; birkaç kere de
denediniz, milletin parasını çöpe attınız. Kaçak sarayın mobilyaları, ağaçları
ve mermerleri için harcanan paranın ise 70 milyon dolar olduğu yazıldı,
çizildi. 
O
da yetmedi, Marmaris’te Okluk Koyu’nda yazlık saray yaptırıyor muhterem, saraylara
hiç doyamadı. Onun için 40 bine yakın sığla ve çam ağacının kesildiği yazıldı.
Tabii, yandaş medyanın basınında bunları görmek ne mümkün. Duyumlarımıza göre
siz İstanbul’daki Validebağ Korusu’na da göz dikmişsiniz millet bahçesi yapmak
için. 
ASUMAN
ERDOĞAN (Ankara) – Ne güzel işte.
ŞENOL
BAL (Devamla) – Evet, orayı da betonlaştırmayla, eserinizle inşallah
övünürsünüz.
ASUMAN
ERDOĞAN (Ankara) – Övüneceğiz.
ŞENOL
BAL (Devamla) – Bir ağaç kolay yetişmiyor değerli milletvekilleri, uzun yıllar
gerekiyor. Nasıl kıyıyorsunuz? Mustafa Kemal Atatürk Yalova’da bir çınar
ağacının dallarını kesmemek için raylar üzerinde köşkü kaydırmıştı. Burada
çınar kesilebilirdi, köşk yıkılıp yapılabilirdi ama burada verilmek istenen
mesaj önemliydi, anlayana tabii ki. Biz mesajı aldık, biz evlatlarımızı bir
çınar ağacının dalına balta vurdurmayan liderin yolunda yetiştirdik değerli
milletvekilleri. 
Bu
bütçenin hayırlara vesile olmasını temenni ediyorum ama bu bütçenin yeteri
kadar konuşulmadığı kanaatindeyim. 
Hepinizi
saygıyla selamlıyorum. (İYİ PARTİ ve CHP sıralarından alkışlar)
BAŞKAN
– Teşekkürler Sayın Bal.
CAHİT
ÖZKAN (Denizli) – Sayın Başkan, söz talebim vardır.
BAŞKAN
– Buyurun Sayın Özkan.
CAHİT
ÖZKAN (Denizli) – Teşekkürler Sayın Başkan.
Kayda
geçmesi açısından birkaç hususu ifade etmek istedim. Cumhurbaşkanlığı
Külliyesi, her şeyden önce Türkiye Cumhuriyeti Anayasası’nın öngördüğü
çerçevede Cumhurbaşkanlığı makamının çalışma gerekleri çerçevesinde yapılmış,
imar mevzuatı, çevre mevzuatı çerçevesinde tüm hukuki gerekler yerine
getirilerek inşa edilmiş yerli ve millî bir çalışma binasıdır ve milletin adına
kayıtlıdır. Millete ait olan, milletin evi olan, muhtarlarımızdan tüm toplum
kesimlerine kadar tüm milletimize kapıları açık olan Cumhurbaşkanlığı
Külliyesi’ne karşı yürütülen itibarsızlaştırma çalışmaları aziz milletimizi
yaralamaktadır. Bu noktada, hukuka ve bütün anayasal düzene uygun olarak
yapılmış bu Külliye ülkemiz ve milletimizin hem itibarı hem de Cumhurbaşkanlığı
makamının çalışmalarını yerine getirmek amacıyla aziz milletimize hizmet etmeye
devam edecektir.
Genel
Kurula arz ederim.
BAŞKAN
– Teşekkürler Sayın Özkan.
Şimdi
söz sırası Antalya Milletvekili Hasan Subaşı’na aittir. 
Buyurun
Sayın Subaşı. (İYİ PARTİ sıralarından alkışlar)
Süreniz
on beş dakikadır.
İYİ
PARTİ GRUBU ADINA HASAN SUBAŞI (Antalya) – Sayın Başkan, değerli
milletvekilleri; hepinizi saygıyla selamlıyorum.
Ankara’da
yaşanan tren kazası nedeniyle kaybettiğimiz yurttaşlarımıza Allah’tan rahmet,
yaralı yurttaşlarımıza acil şifalar diliyorum, ailelerine ve milletimize de
başsağlığı dileklerimi sunuyorum.
2019
Yılı Merkezi Yönetim Bütçe Kanunu Teklifi ve Adalet Bakanlığı bütçe teklifi
hakkında konuşmak için söz almış bulunuyorum. 
Bütçe
konuşmalarını izliyoruz, iktidar partisine mensup hatipler ve Sayın Bakan
“Durmak yok, yola devam.” diyerek bütçe taslağını hem övmüşlerdir hem
savunmuşlardır. Ben burada şunu söylemek istiyorum: Keşke Türkiye’nin içinde
bulunduğu ekonomik tablo, kriz dönemi, adalette yaşanan çöküntü ve kriz nazara
alınarak bu bütçeler hazırlanabilseydi ama bence bu fırsat kaçırılmıştır ve
burada Hükûmetin ısrarla “İyiye gidiyoruz, yola devam.” duruşu Türkiye’de ciddi
sorunlar yaratmaya devam edecektir. 
Cumhurbaşkanlığı
hükûmet sistemini gerçekten savunmak zorundalar, artık bu işe başladıktan
sonra. Sayın Cumhurbaşkanı Yardımcısı sözlerinde “Daha dinamik, daha çabuk
hizmet verebilmek için bu sistem benimsenmiştir.” dediği zaman ben şunu
söylemek istiyorum: Yetkilerin tek elde toplanmasıyla, merkezde toplanmasıyla
hızlı işleyen, hızlı hizmet üreten hiçbir sistem yoktur. Dünya tam da bunun
tersini yaparak liyakat sahibi bürokratik çevrelere, mahalli idarelere yetkiyi
paylaştırarak hizmetleri çabuklaştırmış, dünya bunu keşfetmiş, yüz yıldır da
bu, dünyanın gündemindedir ama Türkiye’de maalesef bütün yetkiler tek ele
alınmak suretiyle -Sayın Cumhurbaşkanı Yardımcımızın dediğinin tam aksine-
sistem çalışmamaya başlamış;, adalette, millî eğitimde, sağlıkta, turizmde,
tarımda ve ekonomide çöküntüler başlamıştır. 
Ben
keşke bu fırsat kaçırılmasaydı da bir kriz bütçesi hazırlanabilseydi dedim yani
bir sosyal rehabilitasyon projesi, bir sosyal devlet projesi hâline
getirilebilseydi, tam bir tasarruf projesi hâline getirilseydi, kriz nazara
alınarak ona göre bir bütçe yapılabilseydi. Bana göre, bu fırsat kaçmıştır. 
Bütçeye
baktığımız zaman, 125 üniversitemize 30 milyar ödenek ayrıldığını görüyoruz.
125 üniversitemize 30 milyar ayrılırken sadece Harvard Üniversitesinin bütçesi
de buna eşit. Sonra da diyoruz ki “Bizim üniversitelerimiz niye ilk 500’ün
içinde değil?” Çünkü ne araştırmaya ne geliştirmeye ne de eğitim kalitesine
yetecek imkân sağlanmamıştır. Hele hele en önemlisi, özgürlükler ve özerkliği
elinden alınınca üniversitelerimiz fikir de üretemez olmuşlar ve yaratıcı
olamamaktadırlar. 
Yine
bütçeye baktığımız zaman, önümüzdeki yıl 117 milyar faize ayrılmıştır. Artık
bugün bankaya müracaat edenler yüzde 40’lar seviyesinde ancak kredi
bulabilmektedir, onu da bulabilirse. Esnaf ve çiftçiye de kredi imkânı artık
sağlanamamakta “Deniz bitti.” denilmektedir. 
Geçenlerde
söz etmiştik, UYAP verilerine göre Türkiye’deki icra dosya sayısı 2008 yılında
8 milyon 613 bin iken 2018’de 19 milyon 901 bin olmuştur. 2002’de 1,6 milyon
kişi kredi kartı borçlusuyken 2018’de 32 milyon kişi kredi kartı borçlusudur.
2002’de 926 bin kişi açlık sınırı altında ücret alırken 2018’de 16 milyon 500
bin kişiye, yoksulluk sınırı ise 2002’de 18 milyon kişiyken 2018’de 22 milyon
kişiye ulaşmıştır. Bunlar bir ekonomik krizin göstergeleridir. Bunu saklamanın,
yokmuş gibi göstermenin “Yükseliyoruz, yüceliyoruz, kalkınıyoruz.” demenin bir
anlamı yoktur. Bunların sağlıklı tartışılabilmesi gerekmektedir.
Keşke
bu bütçede bir sosyal restorasyon yaşanabilseydi. Emeklilikte yaşa takılanlar,
gösterge bekleyenler, açlık sınırının altında, yoksulluk sınırının altındaki
milyonlar ve 32 milyon kredi borçlusu düşünülerek bir restorasyon projesine
dönüştürülebilseydi, bir tasarruf projesine, bir tasarruf bütçesine
dönüştürülebilseydi. Ama hükûmet sisteminin başındaki Cumhurbaşkanımıza baktığımız
zaman tasarrufun olmadığını, itibardan tasarruf edilemeyeceğini söyleyerek her
konudaki savurganlığımız başta Hükûmetin başından kaynaklanmaktadır. Ben çok
değinildiği için kendi ücretine yapılan zamdan çok da bahsetmek istemiyorum ama
bu arada, keşke yine bu bütçede üretime yönelinseydi, tarım ve hayvancılığın
geliştirilmesi için ciddi paylar ayrılsaydı çünkü “yerli ve millî” derken
Anadolu topraklarını yoksul bırakmışızdır, tarımı, tarım sektöründe yaşayanları
neredeyse şehre göç noktasına ve topraklarını terk etme noktasına
bırakmışızdır. 
Şimdi,
hayvancılık yapan yurttaşlarımız et kombinalarında, mezbahalarda sıra beklerken
geçenlerde Dışişleri Komisyonuna Sırbistan’dan 5 bin ton et ithal etmek için
bir protokol onay için gelmiştir, İYİ PARTİ milletvekillerimizin muhalefet
şerhiyle bu, Komisyondan geçmiştir. Bunu ciddi bir kriz nedeni olarak görüyorum
çünkü gerçekten, hayvancılık yapan, besicilik yapan insanlarımız zor
durumdadır, hele, yem fiyatlarıyla bu içinden çıkılmaz hâl almıştır. Hele, kış
günlerinde sadece yemle beslemek zorunda kalan besicilerimiz kombinalarda sıra
beklemektedir hayvanını kestirebilmek, borcunu ödemek için ama 5 bin ton daha
ithalat bu sektörün belini bükecektir.
Bunlar
ekonomik kriz göstergesi dedik; plansızlık, programsızlık demiştik ama
adaletteki kriz hepsinden önemli, o daha derindir. Sadece bir rakam,
istatistiki bilgi vermek istiyorum. Şüpheli sıfatıyla soruşturma geçiren 2006
yılında 2 milyon 943 bin kişiyken 2017 yılında 11 milyon 985 bin kişiye
ulaşmıştır. Yani 12 milyon kişi şüpheli sıfatıyla soruşturma geçirmektedir. Bu,
ne kadar vahimdir. Bunlar büyük ihtimalle bizim gözü kapalı olmak yerine gözü
açık adaletimizin marifeti ve 12 milyon kişinin içinde büyük çoğunluğunun
muhalefet olduğunu söyleyebiliriz. Hükümlü sayısında da çarpıcı bir istatistiki
bilgi vermek istiyorum. 2002 yılında hükümlü sayısı 30.637 kişiyken 2018
yılında 202 bin kişiye ulaşmıştır yani bundaki artış yüzde 560’tır. Cezaevi
personeli 25 binden 60 bin kişiye çıkmış ve yine 2023 yılına kadar 228 yeni
cezaevi yapımı için plan, program yapılmıştır. Türkiye'nin “Gelişiyoruz,
kalkınıyoruz, büyüyoruz.” derken hangi istikamette büyüdüğünü, kalkındığını bu
veriler çok açıklıkla veriyor. 
Hukukun
Üstünlüğü Endeksi’nde -maalesef çok acı, onu vermek bile istemiyordum- 2014’te
59’uncu sıradayken 2018’de 101’inci sıraya düşerek Kenya, Uganda gibi ülkelerin
bile gerisine düşmek mahcubiyet vericidir. 
Yargının
bağımsızlığından, tarafsızlığından bahsetme imkânımız hiç kalmamıştır. Yargıcın
teminatı da olmadığı için artık yargıçlar ve savcılar savrulmaktadır ve siyaset
hukukumuza, adaletimize egemen olmuştur maalesef. 
“Geçmişte
yaşanan Yassıada yargılamaları tarihte kaldı.” derken “Geçtiğimiz yıllarda
yaşanan Ergenekon soruşturmaları faciası, tutuklananlar hatırlardan uzak
olmamalıdır.” derken şimdi FETÖ soruşturmaları, tutarsız, adaletsiz
yargılamalar ve soruşturmalar sonucunda, adalet tümüyle içinden çıkılmaz hâle
gelmiştir. Öyle ki artık yıllarca FETÖ konusunda uyaran yazarımız, çizerimiz ve
bu konuda mücadele eden insanlar FETÖ’den tutuklanmaya başlamıştır ve son
olarak da geçen gün Necati Doğru, Emin Çölaşan gibi isimlere de FETÖ’cü
oldukları iddiasıyla soruşturma başlatıldıktan sonra buna söylenecek bir şey
bulamıyorum ama “şaka gibi” demek içimden geliyor. 
Türkiye’de
bize en çok lazım olan demokrasi diye düşünüyorum. Hukukun bu kadar savrulduğu
yerde insan hakları ve demokrasi bizi bir şekle sokabilir ama insan hakları
kavramından uzaklaşan siyaset kurumu, yargı, adalet müesseseleri maalesef
toplumumuzu çıkmazlar içinde yaşatmaktadır; çalkalanmaktayız. İnsan Haklar
Evrensel Beyannamesi’nin imzalanmasının 70’inci yılında yine her an insan hakkı
ihlalleri ülkemizde yaşandığı gibi, bizzat Cumhurbaşkanımız da bir savcıya,
yargı kararlarına, insan hakları kararlarına karşı rahatlıkla “Hadi oradan!”
“Ben seni tanımıyorum.” “Sen kimsin!” “Haddini bil!” gibi sözler sarf
edebiliyor. Bu sözleri sarf ettiği zaman o yargının, yargıcın ya da savcının
durumunu düşünün, bağımsız hareket edebilme şansı hiç kalmaz. 
Alevi
yurttaşlarımızın ibadethane olarak saydıkları cemevi konusunda ne siyaset
kurumu ne yargı kurumu “Bu böyledir.” diyememiştir; o, bizim siyaset kurumunun
ve yargının utancıdır, insan hakları konusundaki seviyemizi gösterir ama
nihayet 2014’te bu karar alındıktan sonra Türk yargısında benzer kararlar
çıkmaya başlamıştır, nihayet geçen gün de bir mahkeme kararı... Yine, 70’inci
yılda olması nedeniyle bahsediyorum.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Subaşı.
HASAN
SUBAŞI (Devamla) – Yargı kararı vermiş ve ibadethane saymıştır. 
ALİ
KENANOĞLU (İstanbul) – Hükûmet uygulamıyor ama efendim, bilginiz olsun.
HASAN
SUBAŞI (Devamla) – Sayın Ağıralioğlu’nun söylediği gibi, caminin alternatifi
tabii ki değildir ama “Bu benim ibadetgâhımdır.” diyen insanların
ibadetgâhıdır. 
Ben,
belediye başkanlığım döneminde, 1990’lı yıllarda ilk cemevinin temelini atarak,
arsa tahsis ederek, planını yaparak inşasına yardımcı olduğum zaman, bunun,
Türkiye'de bir ilk kamu hizmetlisinin desteği olduğunu bilmiyordum. Birkaç yıl
önce Aleviler, Alevi hemşehrilerimiz beni çağırıp da bir plaketle
ödüllendirdiklerinde “Bu ne?” demiştim, “Türkiye'de -Antalya’da- cemevi
yapılmasında kamu hizmetlisinin desteğini ilk sizden görmüştük; bu, onun
plaketi.” demişlerdi. Bununla mutlu olmuştum ama bir taraftan da utanç
duymuştum. Türkiye'de insan hakları konusundaki geri kalmışlığımız, bugün
adaletin ve hukukun en önemli sorunudur diye düşünüyorum.
Hepinize
saygılar sunuyorum. (İYİ PARTİ, CHP ve HDP sıralarından alkışlar)
BAŞKAN
– Teşekkürler Sayın Subaşı.
Şimdi
söz sırası Antalya Milletvekili Feridun Bahşi’de.
Buyurun
Sayın Bahşi. (İYİ PARTİ sıralarından alkışlar)
Süreniz
on dakikadır.
İYİ
PARTİ GRUBU ADINA FERİDUN BAHŞİ (Antalya) – Sayın Başkan, değerli
milletvekilleri; elim kazada hayatını kaybeden vatandaşlarımıza rahmet,
yakınlarına başsağlığı, yaralılara da sağlık diliyorum. 
Ceza
ve İnfaz Kurumu ile Tutukevleri İşyurtları Kurumu, Türkiye İnsan Hakları ve
Eşitlik Kurumu ve Kişisel Verileri Koruma Kurumu bütçeleri üzerine, İYİ PARTİ
görüş ve düşüncelerini aktarmak üzere söz aldım. Büyük Türk milletini ve Gazi
Meclisimizi saygıyla selamlıyorum.
1970’li
yıllarda okuduğum, Lenin Edebiyat Ödüllü büyük Türk edebiyatçısı Cengiz
Aytmatov’un hikâye ve romanlarında millî duyguların nasıl ustaca işlendiğini
görmüş ve şaşırmıştım. Büyük ustanın dün doğum günüydü. Saygı ve özlemle
anıyorum, ruhu şad olsun.
Değerli
milletvekilleri, hukuk düzeninin son on altı yılda tamamen şirazeden çıkmasıyla
cezaevlerinde sıkıntılar had safhaya ulaştı. On altı yıl -neredeyse bir nesil-
özellikle eğitime önem verilebilseydi bu bozulma, bu vahim tablo yaşanmıyor
olurdu diye düşünüyorum. İsterseniz bu bozulmayı gözler önüne sermek için on
altı yıl önceki tutuklu ve hükümlü sayılarını ve günümüze kadar olan artışları
kıyaslayayım. 
2002
yılında tutuklu 30.637, hükümlü 28.550, toplam 59.187’dir. 2008 yılında tutuklu
43.157, hükümlü 57.947, toplam sayı 101 bindir. Altı yılda tutuklu ve hükümlü
sayısı neredeyse 2 katına çıkmış. 2018 yılı için ise Sayın Adalet Bakanı
Abdulhamit Gül’e kulak verelim. Sayın Gül 30 Mart 2018 günü yaptığı açıklamada
189 bini adli, yaklaşık 50 bini terör suçlusu, toplam 240 bin tutuklu ve
hükümlü olduğunu açıklamıştır. 211.274 yatak kapasiteli 449 cezaevinde
bulunanların Haziran 2018 rakamlarıysa 194.113’ü adli, 48.924’ü terör olmak
üzere toplam 243.037 olup 35.150 kişinin cezaevlerinde yatacak yatağı dahi
yoktur. Şimdi diyecekler ki “Efendim, terör örgütü, darbe kalkışması bilmem
ne…” En azından bu konuda bu bahanenin arkasına sığınmayalım efendim. 59 binde
aldığınız tutuklu, hükümlü sayısı, nasıl bir müflis politika izlendiyse 16
yılda 250 bine çıkmış. Hatta cezaevlerindeki bu yığılmışlık sebebiyle bazı
partiler af ya da ceza indirimi içeren yasa teklifleri gündeme getirmektedir. 
Cumhuriyet
döneminde en fazla cezaevi inşaatı AK PARTİ hükûmetleri döneminde yapılmış ve
bu inşaatlar hızla devam etmektedir. Hatta bir kısım AK PARTİ milletvekilli,
cezaevi inşaatlarının kendi şehirlerinde bir yatırım olduğunu dile getirerek
bunu siyasi ranta çevirme çabası içine girmişlerdir.
Diğer
bir konu ise son yıllarda binlercesi FETÖ gerekçesiyle ihraç edilen ve
kalanların da zorluk ve imkânsızlık içinde çalıştığı ceza ve tevkifevleri
personelinin talepleri. Yıllarca adalet komisyonu başkanlığı yapmış bir kişi
olarak o yıllardan beri süren ve bir türlü çözüme kavuşturulamayan bu sorunları
bir kez de bu kürsüden ben dile getireyim. Bu talepler; cezaevi müdürünün ek
göstergelerinin 3600, infaz koruma memurlarının 3000’e çıkarılması; infaz
koruma başmemurlarının kadrolarının 1’inci dereceye, infaz koruma memurlarının
3’üncü dereceye kadar düşürülebilmesi; iş yurtlarından elde edilen gelirlerden
dağıtılan kâr paylarının bütün personele teşmil edilmesi, can güvenliği
sebebiyle görevdeyken taşıdıkları silah ruhsatlarının emeklilikten sonra da
harç ve vergiden muaf tutulması, cezaevlerinde genel idare hizmetleri sınıfında
çalışanların genel idare hizmetleri sınıfından çıkarılıp güvenlik hizmetleri
sınıfına alınması.
Değerli
milletvekilleri, zaman kısa, konu çok. 5275 sayılı Kanun’un 29’uncu maddesinde
kurum hekimi tarafından ruhsal ve bedensel olarak sağlıklı olduğu belirlenen
meslek sahibi olmayan hükümlüler ile meslek sahibi olan isteklilerin kurum
imkânları ölçüsünde belirlenen ücret karşılığında atölye ve iş yurtlarında
çalıştırılabilecekleri düzenlenmiştir. Bugün cezaevi iş yurtları, tarım ve
hayvancılıktan mobilyaya, tekstilden yangın tüpü imalatına birçok farklı iş
kolunda faaliyet yürüten; 3,7 milyar TL’ye yakın bütçesi, mal ve hizmet
satışından yıllık 1,1 milyar geliri; müdüründen sosyal çalışmacısına,
öğretmeninden infaz koruma memuruna kadar değişik unvanlarda olmak üzere 385
ceza ve infaz kurumunda çalışan yaklaşık 57 bin personel ve 258 farklı iş yeri
olan büyük bir iktisadi teşekkül gibi işletilmektedir.
Değerli
milletvekilleri, 10 Aralık 1948’de Birleşmiş Milletler Genel Kurulunda
imzalanan İnsan Hakları Evrensel Beyannamesi 6 Nisan 1949 yılında da Türkiye
tarafından onaylanmıştır. Beyanname’nin önsözünde bulunan “İnsanlık ailesinin
bütün üyelerinde bulunan haysiyetin ve bunların eşit ve devir kabul etmez
haklarının tanınması hususunun, hürriyetin, adaletin ve dünya barışının temeli
olmasına; insanın istibdat ve baskıya karşı son çare olarak ayaklanmaya mecbur
kalmaması için insan haklarının bir hukuk rejimi ile korunmasının esaslı bir
zaruret olmasına” hükümleri Birleşmiş Milletler üyesi devletlerin neyi taahhüt
ettiklerini ortaya koymaktadır. 
Beyanname’nin
1’inci maddesi “Bütün insanlar hür, haysiyet ve hakları bakımından eşit
doğarlar.” der. Türkiye’de on altı yıllık iktidar uygulamalarında herkes eşit
ancak AK PARTİ’ye oy verenler daha bir eşit hâle geldi. “Benden olan” “benim
gibi düşünen” ve “bana oy verenler” gibi değerlendirmeler öne geçti. Türk
toplumunun ayrışmasına yol açan bu siyaset takip edildi. Beyanname’nin 2’nci
maddesi bizim Anayasa’mızın 10’uncu maddesiyle aynı paraleldedir: “Herkes, ırk,
renk, cinsiyet, dil, din, siyasi veya diğer herhangi bir akide, milli veya
içtimai menşe, servet, doğuş veya herhangi diğer bir fark gözetilmeksizin işbu
Beyanname’de ilan olunun tekmil haklardan ve bütün hürriyetlerden istifade
edebilir.” denmektedir. 17’nci maddeyse “Hiç kimse keyfi olarak mal ve
mülkünden mahrum edilemez.” hükmüyle, yargı kararı olmaksızın müsadereyi
yasaklamıştır. 1856 sayılı Islahat Fermanı da müsadereyi yasaklamıştır.
“Darbeyle mücadele” adı altında, kişilerin mal varlıklarına yargı kararı
olmaksızın el konulduğu, tacizlerin, tecavüzlerin, kadına şiddetin giderek
arttığı, madencilerin, işçilerin her gün denetimsizlik nedeniyle iş yerlerinde
iş cinayetlerine kurban gittiği, kayırmacılığın her gün daha da arttığı bir
ülkede insan haklarından söz etmek elbette mümkün değildir. Bu konuda ihlaller
her alanda yaşanmaktadır. Düşünce ve ifade özgürlüğü, kişi özgürlüğü ve
güvenliği, adil yargılanma, cezaevleri, toplantı ve gösteri yürüyüşleri,
laiklik ve din özgürlükleri konusunda her türlü ihlal yaşanmaktadır. Huzurun
bir bedeli vardır, biliriz ancak muktedirler bu bedeli çok fazla artırıyor ve
kaldırılmaz hâle getiriyor. Toplumu bu kadar zorlamayın. Yol yapmakla, köprü,
tünel yapmakla insan haklarını geliştiremezsiniz. Demokrasiyi güçlendirerek,
hukukun üstünlüğünü, yargı bağımsızlığını hayata geçirerek, her alanda
insanlara eşit haklar sunarak bu alanda bir gelişme sağlayabilirsiniz. 
Büyük
Türk milletini ve Gazi Meclisimizi saygıyla selamlıyorum. (İYİ PARTİ
sıralarından alkışlar) 
BAŞKAN
– Teşekkürler Sayın Bahşi.
Şimdi
söz sırası Konya Milletvekili Fahrettin Yokuş’ta. 
Buyurun
Sayın Yokuş. (İYİ PARTİ sıralarından alkışlar) 
Süreniz
on beş dakikadır.
İYİ
PARTİ GRUBU ADINA FAHRETTİN YOKUŞ (Konya) – Sayın Başkan, değerli
milletvekilleri; bugün Ankara’da yaşadığımız elim tren kazasında Hakk’a
uğurladığımız vatandaşlarımıza Allah’tan rahmet, yaralılarımıza acil şifalar
diliyorum. İnşallah bir daha böyle acılar yaşamayız diye de temennide
bulunuyorum.
Değerli
milletvekilleri, ülkemiz tarım ve hayvancılıkta kendi kendine yeten ve
ihracatta önemli bir paya sahip olan bir durumda iken maalesef bugün dışa
bağımlı hâle geldi. On altı yıllık AKP iktidarı döneminde uygulanan yanlış
tarım ve hayvancılık politikaları çiftçilerimizi toprağa küstürmüştür. Hükûmet,
yerli üretim yerine sınırsız ithalat yolunu seçmiştir; yerli üreticiyi,
çiftçiyi, hayvancılığı korumamıştır. En son olarak, malumunuz, şeker fabrikalarının
satışıyla birlikte şeker pancarı üretimine balta vurulmuştur. Türk tarım ve
hayvancılığını millî gelirimiz açısından değerlendirdiğimizde sosyolojik,
psikolojik ve insan sağlığı bakımından da bu Hükûmet döneminde her şeyin göz
ardı edildiğini gördük. 
Ülkemiz,
tarım alanında 2010 yılında 70 milyar dolarlık üretim yaparken 2017 yılında bu
rakam 53 milyar dolara düşmüştür. Tarımda istihdam 2017 yılı sonu itibarıyla
5,6 milyon kişiye düşmüştür. 
2017
yılında ekilebilir tarım arazilerinde yüzde 15 oranında azalma olmuş. Bu yıl
yani 2018 yılında bu oranın daha da artması yani ekili alanların çok daha fazla
azalması görülecektir. Hele hele 2019 yılında ise hem ekim alanı itibarıyla hem
de üretim azlığıyla rekor artışlar olacaktır. 
Her
geçen yıl çiftçi sayımız azalmaktadır, köylerden kentlere doğru göç
yoğunlaşmaktadır. 2018 yılında tarıma 14,8 milyar lira destek verilmesi
öngörülmüş, bu rakam 2017 yılında ise sadece 12,8 milyar liradır. 2017 ve 2018
yılları gayrisafi yurt içi hasılada çiftçilere toplam verilmesi gereken 68
milyar TL’dir. Yani iki yılda Türk çiftçisine Hükûmet 40 milyar borçludur,
hakkını vermemiştir, gayrisafi millî hasılanın yüzde 1’ini vermemiştir,
yasaları yok saymıştır.
Bu
yıl çiftçiler, yükselen girdiler yüzünden ya ekim alanını azaltacak ya gübresiz
ekecek ya da hiç ekmeyeceklerdir. Bu nedenle diyoruz ki: Bu yıl Türkiye için,
Türk çiftçisi için, hayvancılıkla geçinenler için tam bir kâbus yılı olacaktır.
Yani “bu yıl” dediğimiz, 2019 yılı. 
Taban
fiyat uygulamalarında tam bir garabet yaşıyoruz. Taban fiyat uygulamalarında
onlarca üründe üreticiler perişan edildi; fındıktan pancara, buğdaydan pamuğa
kadar. Üreticilerimizin en az yüzde 90’ı taban fiyatların altında ücretlerle
mallarını ellerinden çıkarmak zorunda kaldılar. Türkiye’de, taban fiyat, tepe
fiyat yani en üst fiyat olarak her zaman uygulanıyor yani taban fiyat en düşük
fiyat olması gerekirken en tepe fiyat olarak uygulanıyor ve çiftçi bu yüzden
ürünlerini taban fiyatın daha altında tüccara vermek zorunda kalıyor. Hükûmet,
taban fiyat ilan ettikten sonra kenara çekiliyor, çiftçisini tüccarın kucağına
atıyor, böylece çiftçilerin emeği çalınıyor. Ticaret borsalarında analiz
yapılarak tüccarların fiyat verdiği numuneler sonrası ne yazık ki çiftçi bir
kez daha aldatılıyor ve tüccar, çiftçiyle borsadan sonra bir daha pazarlığa
tutuşuyor. Çaresiz çiftçiden malını daha indirimli alıyor ama ticaret borsaları
bunlara müdahale etmiyor, Hükûmet bunlara müdahale etmiyor, soygun almış başını
gidiyor. 
Değerli
milletvekilleri, çiftçiliğimizin durumu bu da hayvancılığımız daha mı iyi?
Türkiye, 2010 yılından itibaren canlı hayvan, 2017 yılından itibaren de karkas
et ithal etmeye başlamıştır yani bu iktidardan önce bu ülkede et de vardı, süt
de vardı, her şey vardı. Buzağı destekleri şu anda ödenmiyor, besi destekleri
ödenmiyor. Konya’da 15 bin hayvan şu anda kesim bekliyor, Türkiye’de bunun
sayısı 250 bin. Düşünebiliyor musunuz, hayvan üreticileri diyorlar ki:
“Elimizdeki dana yetişmiş. Bizim bu danayı kestirmemiz lazım. Kış geliyor,
elimizden çıkarmamız lazım.” Ama Hükûmetimiz, Tarım Bakanımız diyor ki: “Ya,
iyi de depolar da etle dolu. Ne yapacağız biz bunları kesip de?” Ama aynı
Hükûmetimiz ne hikmetse Sırbistan’dan 5 milyon ton daha et almaya kalkışıyor.
Yani şu anda 250 bin hayvan kesimi bekliyor. Kesilmezse ne olur? Bu çiftçilerin
icrayla ve tarım krediyle, tüccarla başı belaya girecek. Onun için, Allah
aşkına, siz kimden yanasınız?
Süt
üretenleri hiç demiyorum. Zaten, süt fiyatları belli. Üç dört aydır ücretini
alamıyor süt üreticisi. Siz, Amerika’dan süt ithal ediyorsunuz aynı buğday
ithal ettiğiniz gibi, hâlâ et ithalatı yapıyorsunuz “Önceden anlaşma yaptık.”
diye de bahaneler uyduruyorsunuz. Yani siz ne zaman Türk çiftçisine, Türk
üreticisine sahip çıkacaksınız? 
İlginç
bir olay var. Çiftçilerle kafa buluyor bizim Hükûmetimiz. Şunun için bunu
anlatıyorum: Gübre girdileri yüzde 115 artmış, tarım kredi kooperatifi bir
bildiri yayımlıyor, çiftçilere diyor ki: “Elinizi çabuk tutun, stoklarımızdan
hızlı faydalanın, yüzde 15 indirim yapacağız.” aynı tüccar mantığıyla. Allah
aşkına, tarım kredi kooperatifi yüzde 15 indirimle çiftçiye gübre verecekse…
“Stoklarımızla sınırlı, erken kalkan kazanıyor.” Böyle bir mantık olabilir mi?
Yüzde 120 zam yaptırdığınız, önünü alamadığınız gübre fiyatlarında yüzde 15
amortiye milleti razı etmeye çalışıyorsunuz ve buna da diyorsunuz ki: “Biz
tarım politikası yapıyoruz, çiftçilerle iyiyiz.” Çiftçilerimiz ve besicilerimiz
borç batağında. Bir yandan bankalara, diğer yandan tarım kredi kooperatiflerine
olan borçları, ayrıca elektrik borçları birikmiş; traktörler ipotekli, tarlalar
ipotekli. Şimdi, sadece Konya’da 4 bine yakın çiftçi kuyulardan kullandığı su
nedeniyle elektrik borcu yüzünden şu anda maalesef elektrik idaresi tarafından
icrayla yüz yüze. Amma Hükûmetimizin icraya düşmüş çiftçilerle ilgili,
hayvancılık yapan besicilerle ilgili bir derdi yok ama bir başka derdi var.
Bakın, elektrik üreten, daha doğrusu elektriğimizi özelleştirip sattığınız bu
firmalar var ya, bu şirketler var ya dün bir bilgi aldım -inşallah doğruluğunu
tespit edersiniz, keşke yanlış olsa- dediler ki bana: “Şu anda elektrik
dağıtıcı firmaların devlete 3,6 milyar borcu var, devlete ödemiyorlar, keyfî
olarak ödemiyorlar, uzatıyorlar, Hükûmet de bunlara ses çıkarmıyor.” Dedim ki:
Yahu niye ses çıkarmasın? Aynı dağıtıcı firmalar çiftçinin, vatandaşın ümüğüne
çökerken niye benim devletim bu aracı firmalara dokunmaz? “Efendim, onlar
sarayın müteahhitleri, onlar Cengiz Holding falan filan.” diyorlar. Eğer bunlar
doğruysa yazıklar olsun böyle yönetim anlayışına, yanlışsa ben buradan bu
yanlışı düzeltirim, özür dilerim. 
Köylüleri
büyükşehirli yaptınız, dediniz ki: “Şehirli olacaksınız.” Öyle bir aldattınız
ki efendim, 30 büyükşehir, 16.220 köy ve kasaba şehirli oldu, artık mahalle
olduk. Ben de bir köylü çocuğuyum, vallahi köyüme gittim mahalle olduktan
sonra. Aaa, köyümde ilk defa çöp tenekesi gördüm, büyük çöp varilleri gördüm
ama aynı köyümde bir hafta kalkmadığını gördüm çöplerin, yazın pislik içinde
kaldığını; belediye bir hafta gelmedi. Dedim köylülere: Yahu kardeşim,
köylüler, belediye size ne getirdi? “Vallahi yükten başka bir şey getirmediler,
bir de bu çöp tenekelerini getirdiler, Allah razı olsun.” (İYİ PARTİ
sıralarından alkışlar) Efendim, artık biz imar, inşaat yaparken proje parası veriyoruz.
Artık, 2019’dan sonra elektrik su parası, Meram’daki köşkte, villada yaşayan
Ahmet ağa gibi elektrik, su, efendim konut, efendim yol, efendim asfalt parası
ödeyeceğiz. E kardeşim, şehirli oldunuz, ne güzel işte, şehrin bütün imkânları
size geldi; daha doğrusu şehrin bütün yükleri size geldi, size şehirden sadece
bir çöp kutusu geldi. Onun için, siz değerli dostlar, köy tüzel kişiliği gitti;
köy idaresinin gelirleri, malları ellerinden gitti, çalışanları ellerinden
gitti. Köylü hep kaybetti. Siz köylüyü hep kandırdınız, hep aldattınız. Şu anda
köylerimizin hâli içler acısı. Tarım ve hayvancılık bitmiş durumda. Göç almış
başını gidiyor. Tarımda herkes kaçıyor. Ama bizim bir Tarım Bakanımız var,
Allah selamet versin; bu kardeşimiz -maşallah, Allah nazardan saklasın-
Türkiye’yi halletti, Sudan’da toprak buluyor bize ekim için. Ya Sayın Bakan,
Türkiye’deki tarım arazilerinin neredeyse üçte 1’i ekilmiyor, çiftçi ekemiyor,
sen ne yapıyorsun? Anlaşılan eski Bakana özenmiş. Hani bir Mehdi Eker Bakanımız
vardı, biliyorsunuz, Fransa’dan 250 milyon dolarlık et ithal etmişti.
Fransızlar çok sevdi bizim Bakanı, “Aman, buna Fransız nişanı verelim.”
dediler; vallahi verdiler, helal olsun, şövalye nişanı verdiler. (İYİ PARTİ
sıralarından alkışlar) 
Şimdi,
Sayın Pakdemirli, vallahi sana da Sudan’dan bir nişan gelir kardeşim, hayırlı
uğurlu olsun şimdiden. (İYİ PARTİ sıralarından alkışlar)
BAKİ
ŞİMŞEK (Mersin) – Bundan önceydi o, bu Bakandan önceydi.
FAHRETTİN
YOKUŞ (Devamla) – Öyle mi?
BAKİ
ŞİMŞEK (Mersin) – Tabii.
FAHRETTİN
YOKUŞ (Devamla) – Bu konuştu, bu söyledi “Ben Sudan’dan getiririm. Çiftçiler,
getirin, Sudan’da ekelim.” diye.
Değerli
milletvekilleri, şimdi, Sayın Bakan yeni ve acemi. Sayın Bakanın babasıyla
çalışmış olan -Sayın Müsteşarımı rahmetle anıyorum- biriyim -Müsteşarken,
Bakanken- ama çok üzülüyorum. Şöyle üzülüyorum: Kendisine yanlış bilgi
veriyorlar, yanlış bilgi konuşuyor. Aynı Bursa’daki Doğancı Barajı’na, Çınarcık
Barajı’na kendi dönemlerinde su akıtıldığını, verildiğini söylediği gibi
bütçede. Başka? Başka da yanlışlar var. 
Şimdi,
Sayın Tarım ve Orman Bakanına soruyorum: Sayın Bakanım, size 14 Ağustos 2018,
26 Ağustos 2018, 28 Ağustos 2018 tarihlerinde 3 soru önergesi verdim, Allah
aşkına, niye cevap vermiyorsun? 
AYHAN
EREL (Aksaray) – Çok zor geldi. 
FAHRETTİN
YOKUŞ (Devamla) – Yani sen niye cevap vermiyorsun? Şöyle sorayım sana… Yani ben
kırk yıllık devlet memuruyum, hep bunu söylüyorum, devletin nasıl işlediğini
bilirim. Hatta hızımı alamadım, bir de dilekçe verdim, resmî dilekçe, yazışma.
Ne zaman? Onu da 10’uncu ayda verdim, dedim ki: “Beyşehir Gölü’nün 2014
yılındaki su tahliliyle ilgili elinizde bir rapor var, kirlilik raporu, onu
bana lütfen veriniz.” Hâlâ vereceksiniz. Sayın Bakanım, biliyorum, işlerin çok
zor. Zaten eski Bakan da “Ya, bizim kadro eksikliğimiz var.” demişti 2017
yılında, bütçe konuşmalarında. Herhâlde, eleman eksikliğinden, milletin
vekilinin yazılarına cevap verecek bir adam bulamıyorsun. Ama eğer siz milleti
aldatmıyorsanız ben adımı değiştiririm. 
Hani
Türkiye Büyük Millet Meclisi yeni dönemde daha itibarlı olacaktı, vekilleri
daha çok söz sahibi olacaktı, itibarı daha çoğaltılacaktı; nasıl cevap
vermezsiniz siz, nasıl cevap vermezsiniz? (İYİ PARTİ ve CHP sıralarından
alkışlar) Hangi düzen bu, hangi düzen? Korku cumhuriyeti, adı korku
cumhuriyeti.
(Mikrofon
otomatik cihaz tarafından kapatıldı)
BAŞKAN
– Buyurun Sayın Yokuş, sözlerinizi tamamlayın. 
FAHRETTİN
YOKUŞ (Devamla) – Çünkü Sayın Bakan Konya’ya geldi, “Çiftçilerle konuşacağım.”
dedi, çiftçiler de buna itiraz etti, soru sordu, karşılıklı görüşmeler,
bağrışmalar oldu. Hemen medyaya dediler ki: “Aman ha aman, vatandaş duymasın.”
Olur mu canım? Bu bakanlarımız, bu milletvekillerimiz, iktidar mensuplarımız
mukaddes adamlar, onlarla ilgili protestoları kimse duymasın, duyarlarsa
kıyamet kopar. Ben buradan protesto ediyorum, bu yazılara cevap vereceksin,
vermiyorsan istifa edip gideceksin. (İYİ PARTİ ve CHP sıralarından alkışlar)
Adam gibi devleti yöneteceksiniz, yönetemiyorsanız… Ben buradan elli kere
söylüyorum, devleti yönetemiyorsunuz, rantiyecisiniz, beceriksizsiniz diye.
Yahu, kardeşim, şunlara cevap verin de ben her konuşmamda size bunları
söylemeyeyim Allah aşkına yahu!
Şimdi,
köylüler sizi bekliyor, köylüler sizi bekliyor. Bakın, 31 Marttan önce gidip…
Niye bekliyor biliyor musunuz, niye bekliyor biliyor musunuz? 
(Mikrofon
otomatik cihaz tarafından kapatıldı) 
FAHRETTİN
YOKUŞ (Devamla) – Sayın Başkan, bir dakika…
BAŞKAN
– Bağlayın lütfen. 
Buyurun.

FAHRETTİN
YOKUŞ (Devamla) - Diyorlar ki bizim köylülerimiz: “Yahu, 24 Haziran seçimleri
öncesi, Türkiye uçacak, Türkiye kaçacak, başkanlık sistemi geliyor, her şey
muhteşem olacak...” Vallahi köylüler sizi bekliyor, işçiler, emekliler 31 Martı
hep beraber bekliyor. Bakın, köylüler diyor ki: “Lütfen, o bizi iki kere
aldatanlar, hem mahallî idarelerde aldatanlar hem seçimlerde aldatanlar
gelsinler; Tayyip Bey’le biz uçacaktık altı ayda, perişan olduk altı ayda
millet olarak. Her şey battı.” 
Bakın,
köylüler diyor ki: “AK PARTİ’liler…” Nereye parayı harcayacağımızı bilmiyoruz!”
Hele köylülerimiz ve çiftçilerimiz öyle mutlu ki öyle huzurlu ki dört gözle
sizi bekliyorlar, yeni sistemi getiren partileri bekliyorlar. “Geliniz, sizi
özledik, geliniz, bolluk getirdiniz, rahmet getirdiniz, bereket getirdiniz,
bizi ihya ettiniz, gelin, sizi kucaklayalım, gözlerinizden bir öpelim!” diye
dört gözle sizi bekliyorlar. (İYİ PARTİ ve CHP sıralarından alkışlar) Acele
edin, acele edin!
(Mikrofon
otomatik cihaz tarafından kapatıldı) 
FAHRETTİN
YOKUŞ (Devamla) – Çiftçi, suya hasret gibi sizi bekliyor, size hasret; hele bir
gelin, hele bir gelin Konya’nın köylerine. (İYİ PARTİ ve CHP sıralarından
alkışlar)
BAŞKAN
– Teşekkürler Sayın Yokuş. 
CAHİT
ÖZKAN (Denizli) – Sayın Başkan… 
BAŞKAN
– Evet, Sayın Özkan, buyurun. 
Lütfen
sessiz olalım sayın milletvekilleri, duyamıyorum Grup Başkan Vekilini. 
CAHİT
ÖZKAN (Denizli) – Sayın hatip konuşmasında grubumuza hitaben hakaretlerde
bulunmuş… 
ŞENOL
BAL (Ankara) – Ne dedi? 
CAHİT
ÖZKAN (Denizli) – Ağır hakaretlerde bulunmuştur. Kürsüden…
ŞENOL
BAL (Ankara) – Ne dedi? Allah Allah! Ne hakareti?
FAHRETTİN
YOKUŞ (Konya) – Ne hakareti?
BAŞKAN
– Buyurun Sayın Özkan
VI.- SATAŞMALARA İLİŞKİN KONUŞMALAR
1.- Denizli Milletvekili Cahit Özkan’ın, Konya Milletvekili Fahrettin
Yokuş’un 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın üçüncü tur görüşmelerinde İYİ PARTİ Grubu
adına yaptığı konuşmasında AK PARTİ Grubuna sataşması nedeniyle konuşması
CAHİT
ÖZKAN (Denizli) – Sayın Başkan, değerli milletvekilleri; tabii hatibi hep
beraber dinledik. Eminim, kendisinin bir karın ağrısını, bu kürsüden millete
hakaret niteliğine varan bir anlayışla sayın bakanlarımıza,
milletvekillerimize… (İYİ PARTİ sıralarından sıra kapaklarına vurmalar,
gürültüler)
ŞENOL
BAL (Ankara) – Millete değil, size. 
CAHİT
ÖZKAN (Devamla) - … yine İç Tüzük’ün asla ve asla müsaade etmeyeceği bir
üslupta hakaretini hep birlikte dinledik. (İYİ PARTİ sıralarından sıra
kapaklarına vurmalar, gürültüler) Ama şunu açıkça ifade ederim ki sayın hatip
Meclis kürsüsü dışında da pek çok kez yaptığı konuşmada… (İYİ PARTİ
sıralarından sıra kapaklarına vurmalar, gürültüler)
BAŞKAN
– Değerli milletvekilleri, lütfen… 
CAHİT
ÖZKAN (Devamla) - … milletimize hitaben ağır hakaretler hatta yer yer sövme
niteliğinde ifadeleri kullanmıştır. 
Bakınız,
kapalı kapılar arkasına girip orada şimşekler çaktırıp gök gürletip kendi
yalanlarına dolanlarına sadece kendilerinin inandığı bir anlayışla…
HAYDAR
AKAR (Kocaeli) – Ooo! Böyle sataşma olmaz. Böyle sataşma olmaz. 
CAHİT
ÖZKAN (Devamla) - …meydanlara, alanlara inip bu milleti o yalanlara ikna
edemezsiniz. Milletimiz gerçeği görüyor. 
Bakınız,
bu aziz millet, eski Yunan’dan beri ifade edildiği üzere, ayakkabının ayağı
sıktığını giyen mi bilir, üreten mi bilir? Elbette bu millet on altı yıldan
beri kendi kaderini milletin kaderi olarak gören AK PARTİ hükûmetlerini
desteklerken milletin istiklal ve istikbal mücadelesinde bu millet için çalışan
kadrolara destek veriyor. Bakınız, çöplerden bahsetti. Uyanın, çöpleri ifade
ediyorsanız, yirmi beş yıl evvel bugün yeniden aynı zilleti bu aziz millete
yaşatmak için ittifak kurduğunuz o belediyecilik anlayışına bir bakın. 
ŞENOL
BAL (Ankara) – Bugüne gel, bugüne!
CAHİT
ÖZKAN (Devamla) – Uyanın! (CHP sıralarında “Aaa” sesleri)
HAYDAR
AKAR (Kocaeli) – Haddini bil, haddini!
CAHİT
ÖZKAN (Devamla) - Şu anda anayasal düzen içerisinde, bu milletin, anayasal
düzen içerisinde hukuku işletilmektedir. Bu Anayasa’nın içerisinde devletin
alacak ve borçlarının nasıl takip edildiği de… Hem yargının hem Hükûmetimizin
hem de milletimizin Meclisinin gözetimi ve denetimi içerisindeyiz.
Ben
bütün milletvekillerini bu milletin kürsüsünde Meclisin mehabetine uygun, İç
Tüzük’e uygun ve yine milleti ikna eden, samimi ve doğru ifadelerle
hitabetlerini yapmalarını temenni ediyor…
ŞENOL
BAL (Ankara) – Millet başka türlü duymuyor.
CAHİT
ÖZKAN (Devamla) - … yüce Meclisi saygıyla selamlıyorum. (AK PARTİ sıralarından
alkışlar)
BAŞKAN
– Teşekkürler Sayın Özkan.
Sayın
Eker… 
MEHMET
MEHDİ EKER (Diyarbakır) – Eğer izin verirseniz kürsüden cevap vermek isterim. 
BAŞKAN
– Sayın Eker, sataşma değil, açıklama gibi değerlendiriyorum; yerinizden iki
dakika süre veriyorum. 
IV.- AÇIKLAMALAR (Devam)
8.- Diyarbakır Milletvekili Mehmet Mehdi Eker’in, Konya Milletvekili
Fahrettin Yokuş’un 10 sıra sayılı 2019 Yılı Bütçe Kanun Teklifi ile 11 sıra
sayılı 2017 Yılı Kesin Hesap Kanunu Tasarısı’nın üçüncü tur görüşmelerinde İYİ
PARTİ Grubu adına yaptığı konuşmasındaki bazı ifadelerine ilişkin açıklaması
MEHMET
MEHDİ EKER (Diyarbakır) – Peki, teşekkür ediyorum. 
Sayın
Başkan, değerli milletvekilleri; biraz önce hatip benim adımı da zikrederek
Fransa’dan benim bir madalya aldığımı, bunun da bir ithalat sonrasında
gerçekleştiğini söyledi.
Şimdi,
yıllardır bu Mecliste ben bulunuyorum, on altı seneden fazladır, on seneden
fazla da Bakanlık yaptım. Daha önceden de bazı parti mensupları bunu dile
getirdiler, ben defaatle açıkladım.
Oradaki
hadise şu, bir: 2011 yılında Fransa G20’nin dönem başkanı. O dönem başkanlığı
zirve toplantısında, bildiride yer almak için bizim Türkiye Cumhuriyeti Tarım
Bakanlığı olarak bazı önerilerimiz oldu. Neyle ilgili? Küresel açlıkla mücadele
konusunda yeni bazı yöntemler önerdik. Bu, kabul gördü.
Küresel
açlıkla mücadele konusunda etkinliğimiz oldu.
Şimdi,
şahsıma ve benim 2 bürokrat arkadaşıma sadece şahsıma değil, 2 bürokrat
arkadaşıma -bir müsteşar muavinime, bir dış ilişkiler başkanıma- onlara da bu
babda bir belge, bir nişan verildi. Bunun sebebi, Türkiye Cumhuriyeti Gıda,
Tarım ve Hayvancılık Bakanlığının yani Türkiye Cumhuriyeti Hükûmetinin küresel
açlıkla mücadele konusundaki etkin faaliyeti sonucundadır. 
(Mikrofon
otomatik cihaz tarafından kapatıldı) 
BAŞKAN
– Bağlayın Sayın Eker, buyurun. 
MEHMET
MEHDİ EKER (Diyarbakır) – Çünkü söylüyoruz, söylüyoruz ama bazıları ısrarla
anlamak istemiyor, ısrarla anlamak istemiyor ama kayıtlara geçsin diye bir daha
söylüyorum. 
İkinci
husus şu: Türkiye Cumhuriyeti’nin Fransa’ya o yılki tarım ihracatı, ithalattan
130 milyon dolar daha fazladır. 
HAYDAR
AKAR (Kocaeli) – Sana nüfus oranlarını vereyim, hayvancılığın ne kadar
azaldığını vereyim, mukayese et. 
ÖMER
FETHİ GÜRER (Niğde) – Dâhilde işleme rejimi dâhil mi? 
MEHMET
MEHDİ EKER (Diyarbakır) – Avrupa Birliğinde, 2002 yılında yani AK PARTİ
iktidara gelmeden Avrupa’da tarımsal üretim değeri bakımından Fransa 1’inci
ülkeydi, Türkiye ise 4’üncü ülkeydi. 2005 yılı itibarıyla Türkiye Cumhuriyeti
tarımsal üretim değeri bakımından Avrupa’nın 1’incisi oldu. 
HAYDAR
AKAR (Kocaeli) – At, at, kalede ben varım, hadi! Sayende hayvancılık bitti
Türkiye'de be!
MEHMET
MEHDİ EKER (Diyarbakır) – Biraz önce konuşmacının kendisi de zaten 70 milyar
dolarlık bir tarımsal üretim dolayısıyla Türkiye'nin…
(Mikrofon
otomatik cihaz tarafından kapatıldı) 
HAYDAR
AKAR (Kocaeli) – Sayın Bakan, hayvancılığı bitirdiniz ülkede, hayvancılığı. 
ÖMER
FETHİ GÜRER (Niğde) – Avrupalılar fark etti, Türkiye’dekiler fark edemedi!
Tarımı bitirdiniz, tarımı. 
HAYDAR
AKAR (Kocaeli) – Millet aç! 
MEHMET
MEHDİ EKER (Diyarbakır) – Sayın Başkan, tamamlamam lazım. 
BAŞKAN
– Bağlayın, buyurun ama son kez bir dakika süre tanıyorum. 
MEHMET
MEHDİ EKER (Diyarbakır) – Şimdi, eğer bir yerden ithal ettiği için birine
madalya verilmesi gerekiyorsa, Fransa Tarım Bakanlığının veya Hükûmetinin bana
değil, benim Fransa’nın Tarım Bakanına vermem gerekirdi çünkü onlar bizden çok
daha fazla ithalat yapmışlardı. 
Şimdi,
bunu sadece şu cümleyle söylemek istiyorum; Ziya Paşa’nın bir beyti var, onun
sadece ilk mısrasını söyleyeceğim, ikincisini söylemek istemem: “Âsâf'ın
mikdarını bilmez Süleyman olmayan” Ben sizin Türkiye hakkında biraz daha
ayrıntılı bilgi sahibi olmanızı öneririm bu tür isnat ve iddiaları yapmadan
önce. (AK PARTİ sıralarından alkışlar)
BAŞKAN
– Teşekkürler Sayın Eker. 
Sayın
Ağıralioğlu, söz talebiniz mi var? 
YAVUZ
AĞIRALİOĞLU (İstanbul) – Evet, var efendim. 
BAŞKAN
– Sizin ve bir de Sayın Bilgen’in var. 
Buyurun
Sayın Ağıralioğlu. 
9.- İstanbul Milletvekili Yavuz Ağıralioğlu’nun, bu bütçeye sitem etmek
için ilgili bakanlıkların bütçeleri görüşülürken mağduriyetleri dile getirmeye
çalıştıklarına, saman ithal eden ülke konumuna gelindiği cümlesinin dile
pelesenk olduğuna ilişkin açıklaması
YAVUZ
AĞIRALİOĞLU (İstanbul) – Sayın Başkan, değerli milletvekilleri; bütçeyle
alakalı -komisyonlarda da başımıza geliyor- en azından bütçe görüşmelerinde
sitemlerimizin muhatabı bütçeyi görüştüğümüz için Hükûmetimizdir; Hükûmetimiz
adına da yetkililerimiz burada, bakanlarımız burada, ilgili bürokratlar burada,
onlar cevap verecekler. Temsilde ve cevapta eşitsizliğe sebep oluyor, müzakere
insicamını bozuyor bu iş. 
Bir
diğer husus, onu arz etmek istiyorum: Bizim, bu bütçe müzakerelerinde her gün
müşahede ettiğimiz bir şey daha var. Hükûmet kanadının tabii ki yaptıklarını
savunmak hakkıdır ama bu, bizi, bütçenin finalinde bütçeyle ilgili milletimiz
adına Hükûmetimize teşekkür etmek gibi bir sonuçla karşı karşıya getireceği
yere yürüyoruz. Çiftçilerimiz, dar gelirlilerimiz, emeklilerimiz,
üreticilerimiz, hayvancılık yapanlarımız, sanayicilerimiz, KOBİ’lerde
memleketin üretimini katlayacak olanlarımızın tamamı adına biz Hükûmetimize
medyunuşükran olacağız, diyeceğiz ki: Yani memleket -bolluk, bereket- sizin
döneminizde gördüğü, yaşadığı gibi bir şeyi hiç görmedi, müşahede edemedi. 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) – Başkanım, tamamlayayım.
BAŞKAN
– Buyurun, tamamlayın Sayın Ağıralioğlu. 
YAVUZ
AĞIRALİOĞLU (İstanbul) – Bir faiz bütçesi gibi bize takdim ettiğiniz, 117
milyar gibi bir rakamı faiz ödemelerine ayırdığınız bu sürecin bizdeki
karşılığı sadece şudur: Toplumun, 81 milyonun ürettiği katma değeri düzensiz
yatırımlarla, verimsiz yatırımlarla heder etmiş bir siyasi babanın aileyi
tefeciye düşürdüğü bütçe bu. Bu bütçeye sitem etmek için ilgili bakanlıkların
bütçeleri konuşulurken ekonomimizin ilgili birimleri üzerindeki mağduriyetleri
dile getirmeye çalışıyoruz. Bunda ne üslupsuzluk yapıyoruz ne de sitemlerimizde
kavga eder gibi bir tarzımız var. Sadece, Hükûmetimizi, bizi getirdikleri yeri
hatırlatmak kastıyla uyarıyoruz.
Hayvancılığımızın
geldiği yer ortada. Sırbistan’dan bile et alacak hâle geldik. Saman ithal eden
bir ülke olduğumuz cümleleri dilimize pelesenk oldu. Yani kendi kendine yeten
bir ülkeden, kendi kendine yetemeyen ve aslında zekâtının düşeceği ülkelerden
tarım ithal eden bir ülke hâline gelmişliğimize cümle kurmayacaksak bütçe
müzakerelerinde, neden bahsedeceğiz biz? Biz bundan bahsetmeyeceksek neden
bahsedeceğiz? 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) – Başkanım, tamamlayayım. 
BAŞKAN
– Bağlayın, buyurun.
YAVUZ
AĞIRALİOĞLU (İstanbul) – Dolayısıyla bu mevzudaki hassasiyetimizi ifade ederken
biraz Hükûmeti de bulmuş olmanın bize verdiği imkânı -Hükûmetimizi sadece bütçe
görüşmelerinde buluyoruz bu yeni sistemde- şöyle kullanıyoruz: Avazımız çıktığı
kadar bağırmak, sesimizi duyurmak, yaşadığımız dertleri onların kulaklarına,
kalplerine duyuracak şekle getirmek için sitemlerimizi çok daha ciddi hâle
getirmeye çalışıyoruz. “Hükûmet cevap vermesin, Meclis cevap versin.”
tarafıysanız yeni sistemi niçin bize “Çok iyi sistem.” diye takdim ettiniz?
Madem yeni sistem bu, o zaman Hükûmetimiz cevap versin. 
BAŞKAN
– Teşekkürler Sayın Ağıralioğlu.
Sayın
Bilgen…
FAHRETTİN
YOKUŞ (Konya) – Sayın Başkan…
BAŞKAN
– Grup başkan vekillerinin söz talebi var, sonra sizi dinleyeceğim. 
10.- Kars Milletvekili Ayhan Bilgen’in, hızlı tren faciası sonrasında
yapılan bilgilendirmenin yanlış olduğuna, Ankara-Sincan arasında sinyalizasyon
sisteminin olmadığını öğrendiklerine ve yaşanan kazayla ilgili Meclise ciddi
bir açıklamanın yapılması gerektiğine ilişkin açıklaması
AYHAN
BİLGEN (Kars) – Sayın Başkan, bugün sabah yaşanan tren faciası sonrasında,
gayet tabii, ilk gelen bilgiler üzerinden biz de sadece acıları paylaştık ve
sorular sorduk ve Meclise bir bilgilendirme yapıldı. Şüphesiz Bakanın, Sayın
Bakanın, doğrudan Meclisi yanıltmak gibi, yanlış bilgi, yanlış beyanda bulunmak
gibi bir niyeti, iradesi olamaz ama belli ki onu da yanılttılar ve Meclise
başka bir bilgi verildi. 
Şimdi,
yaklaşık üç saattir hem Makine Mühendisleri Odası Başkanı hem Birleşik
Taşımacılık Sendikası Başkanı, Ankara-Sincan arasında sinyalizasyon sisteminin
olmadığını, açılışın yapıldığını ama henüz sinyalizasyon ihalesinin
yapılmadığını çok net biçimde ifade ettiler. Ben kendilerini aradım, her
ikisini de aradım, basında bir yanlış bilgi olabilir belki diye kendilerinden
teyit aldım. Henüz ihale yapılmamış.
(Mikrofon
otomatik cihaz tarafından kapatıldı)
BAŞKAN
– Devam edin Sayın Bilgen.
AYHAN
BİLGEN (Kars) - Şimdi, en ileri teknolojiyle bu ulaşım gerçekleşiyor diye bize
bilgi verirken bu ileri teknoloji, bildiğimiz, eski “TMİ” denilen “tren mobil
iletişim” yani telsizlerle haberleşme dışında bir sistem midir, değil midir?
Eğer buysa ileri teknoloji, bu, zaten eskiden beri var. 
Burada
bir kez daha altını çiziyorum: İnsan hayatının değersizliğiyle ilgili bir
tabloyla karşı karşıyayız ve muhtemelen bürokratların, siyasetçileri de, siyasi
sorumluları da yanıltmasının sonuçlarıyla karşı karşıyayız.
Bir
ülkenin saygınlığı şaşalı törenler yapmasıyla olmaz. Bir devletin saygınlığı
insana verdiği değer, insan yaşamına verdiği değerle ilgilidir.
Ben
bu konuda daha ciddi, daha inandırıcı bir açıklamanın Meclise verilmesi
gerektiği kanaatimi tekrar paylaşıyorum.
Teşekkür
ediyorum.
BAŞKAN
- Teşekkürler Sayın Bilgen.
Sayın
Özkoç…
11.- Sakarya Milletvekili Engin Özkoç’un, yaşanılan tren kazasında
sinyalizasyon sisteminin bitirilmemiş olmasının en büyük problem olduğuna,
ölenlerin devletin ihmali neticesinde cinayete kurban gittiğine, doğru bilgiler
verilmesi ve Meclisin de yetkisini kullanması gerektiğine ilişkin açıklaması
ENGİN
ÖZKOÇ (Sakarya) – Şu anda gelen bilgeler gerçekten çok üzücü bilgiler. 
Sayın
Grup Başkan Vekilinin de ifade ettiği gibi, yüksek hızlı trenler sabah
seferlerine başlamadan önce, önlerinden kılavuz tren gönderiyorlar on beş
dakika önce. Hat sağlam mı, değil mi; yollarda sorun var mı diye kontrol
yapılıyor. Eskişehir’deki yüksek hızlı tren kalkmadan önce Eskişehir’den
çıkarılan bir kılavuz tren Ankara’ya geliyor. Ankara’ya 10 kilometre kala,
sabah 06.30’da Konya’ya giden yüksek hızlı trenle çarpışıyor. Marşandiz Gar’da
bu çarpışma kafa kafaya mı yoksa başka bir şekilde mi gerçekleşti, şimdilik
bilmiyoruz. Oradaki en büyük problem sinyalizasyon sisteminin bitirilmemiş
olmasıdır. Ankara merkez-Sincan arasında sinyalizasyon sistemi bitirilmemiştir.

(Mikrofon
otomatik cihaz tarafından kapatıldı)
BAŞKAN
– Buyurun. 
ENGİN
ÖZKOÇ (Sakarya) – Eminim, bitirilmediği için eski sistem tren işletmesi
yaptırılıyor yani telsizlerle. Demir yollarında trafik sistemleri vardır. O
sistemlerin birincisi TMİ, trenlerin telefonla merkezden idaresi, ikincisi CTC,
trenlerin sinyallerle merkezden idaresidir. Bizim uyguladığımız, trenlerin
sinyallerle merkezden idaresini yani ikincisini kullanıyoruz. Ankara
merkez-Sincan arasında sinyalizasyon yoktur. Bu sistem bitmeden apar topar
devreye alınmış bir tren sistemi vardır. Mesela Ankara-İstanbul yüksek hızlı
tren komple bitti mi? Bitmedi. Ali Fuat Paşa’dan sonra yüksek hızlı tren hattı
değil, eski yol üzerinde hızlı trenleri çalıştırıyoruz; bunun gibi. 
Şunu
anlatmaya çalışıyoruz: Bugün ölenler kendi kaderleriyle bir kazaya kurban
gitmediler, devletin ihmali neticesinde cinayete kurban gidiyorlar. Eğer bunun
aksini kanıtlayacaklarsa bir an önce kanıtlasınlar. Artık ölülerimize değil,
yaşayanlarımıza sarılmak istiyoruz. Türkiye Büyük Millet Meclisini devre dışı
bırakıp Türkiye Büyük Millet Meclisi dışında kimse insanlarımızın hayatıyla
ilgili ahkâm kesmesin. 
(Mikrofon
otomatik cihaz tarafından kapatıldı)
BAŞKAN
– Bağlayın sözlerinizi Sayın Özkoç. 
ENGİN
ÖZKOÇ (Sakarya) – Türkiye Büyük Millet Meclisine doğru bilgiler verilsin,
Meclis de yetkisini sonuna kadar kullansın. 
Teşekkür
ediyorum. 
BAŞKAN
– Teşekkürler Sayın Özkoç. 
Biraz
önce buraya gelerek bana kaza yerinde incelemeler yaptığını belirten Sayın Baki
Şimşek’e de Meclis Genel Kurulunu bilgilendirmek üzere yerinden iki dakika
süreyle söz veriyorum. 
Buyurun.

12.- Mersin Milletvekili Baki Şimşek’in, kaza mahallinde incelemelerde
bulunduğuna, vefat edenlere Allah’tan rahmet, yaralılara şifa dilediğine ve
kazaların yaşanmaması için gerekli tedbirlerin alınmasını temenni ettiğine
ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Bugün
biz de grup başkan vekilimizin görevlendirmesiyle Sayın Erkan Haberal ve
Bayındırlık Komisyonu üyesi Ahmet Erbaş’la birlikte olay yerine gidip kaza
mahallinde incelemelerde bulunduk. 
Tabii,
sabah 06.30’da Ankara-Konya seferini yapan tren -bir Ankara’dan Konya’ya tren
var 06.30’da, bir de Konya’dan Ankara’ya- kalkıştan hemen sonra, lokomotif ile
tren aynı raylar üzerinde kafa kafaya çarpışıyorlar. Bizim olay yerinden
aldığımız bilgilere göre bunlar aynı ray üzerinde. Yani iki tren aynı ray
üzerinde ters yönde hareket ettiği için bunlar maalesef aynı ray üzerinde kafa
kafaya çarpışıyorlar ve çarpışmanın etkisiyle de vagonlar havaya kalkıyor ve
üst geçit de vagonların üzerine düşerek 9 vatandaşımızı kaybediyoruz. Bunların
3’ü makinistler, her iki trenin makinistleri; 2’si birinde, 1’i birinde. 1
makinistimiz yaralı. 84 vatandaşımız da yaralanıyor. Bunların 10’unun -son aldığımız
bilgilere göre- ayakta tedavileri yapılıp gönderiliyor ama 74 vatandaşımız hâlâ
hastanede yatıyor.
Tabii,
bu zamanda -bu canların hepsi bizim canımız- telsizle ya da telefonla bunların…
Bir de trenlerin kalkış saati sabit yani her gün 06.30’da kalkıyor bu trenler.
Bu, herkes tarafından bilinen bir şey. Elbette burada kişisel hatalar var,
teknik hatalar var. Burada, biz, canlar gittikten sonra ne kadar konuşsak,
tartışsak bir çözüm değil ama biz, burada, Hükûmetin ve sayın bakanlığın
yetkililerinin ve bütün partilerin, grupların da ortak bir kararıyla, bundan
sonra yeni canların feda olmaması için, bu olayların ciddi şekilde…
(Mikrofon
otomatik cihaz tarafından kapatıldı)
BAŞKAN
– Buyurun.
BAKİ
ŞİMŞEK (Mersin) – Toparlıyorum Sayın Başkan.
İnsan
canının bir bedeli yok. Başka şeylerden fedakârlık yapabiliriz ama bunlardan
fedakârlık yapmamızın bir izahı olamaz. Bir tren yolunun güvenliğiyle ilgili
veya buradaki sinyalizasyon sistemiyle ilgili veya hava yoluyla ilgili yani
bunlarla ilgili ne yapmamız gerekiyorsa yapalım, fedakârlığı başka yerlerden
yapalım ve -gerçekten, Türk milletini yasa boğan, yaşadığımız bu yılki ikinci
büyük tren felaketi bu- yeni bir felaket yaşamayalım diyorum. 
Ben
kazada vefat eden bütün vatandaşlarımıza Cenab-ı Allah’tan rahmet diliyorum,
yaralılara acil şifalar diliyorum. İnşallah, böyle kazaların yaşanmamasını ve
gerekli tedbirlerin alınmasını da Hükûmetten temenni ediyorum.
BAŞKAN
– Teşekkürler Sayın Şimşek.
Sayın
Yokuş, sizin söz talebiniz var.
Buyurun.
13.- Konya Milletvekili Fahrettin Yokuş’un, ülkenin en önemli
meselesinin tarım politikaları olduğuna ve Hükûmetin yanlışlarını
eleştirdiklerine ilişkin açıklaması
FAHRETTİN
YOKUŞ (Konya) – Sayın Başkan, değerli milletvekilleri; efendim, tarım
politikaları ülkemizin en önemli meselesi. Biz buraya tarımın içindeki
sıkıntıları, alandan, yaşayarak getirdik taşıdık. Sayın Bakanın eksiklerini de
söyledik, Hükûmetin de yanlışlarını eleştirdik, biz eleştiri dışında bir şey de
yapmadık. Ancak, bir tahammülsüzlük var, anlayamadığımız bir tahammülsüzlük var
-yani biz kimseyi incitmedik- bu tahammülsüzlükten kurtulunması lazım, aksi
hâlde bu Meclisin insicamı daha da kötü olur. Biz nezaket içinde konuşmaya
gayret ediyoruz. Yalancılıkla bizi suçlamaya kalkan arkadaşlara sesleniyorum:
Lütfen, ben aynı şekilde karşılık vermek istemiyorum, nezaketimden.
Teşekkür
ediyorum. 
BAŞKAN
– Teşekkürler Sayın Yokuş.
Sayın
Zeybek, siz de kazayla ilgili bilgi vermek amacıyla söz istediniz.
Süreniz
iki dakika.
Buyurun.
14.- İstanbul Milletvekili Gökan Zeybek’in, tren kazasının yaşandığı
olay mahalline gittiklerine, Ulaştırma ve Altyapı Bakanlığı en fazla tasarruf
yapılan Bakanlık olduğu sürece kazaların yaşanmasına devam edileceğine ve
ölenlere rahmet, yaralılara şifa dilediğine ilişkin açıklaması
GÖKAN
ZEYBEK (İstanbul) – Sayın Başkan, değerli milletvekilleri; sabah kazayı
duyduğumuzda, biz de grup başkan vekilimizin yönlendirmesiyle, Ulaştırma
Komisyonu üyesi arkadaşlarımızla birlikte olay mahalline vardığımızda, evet,
kaza son derece kötü bir durumdaydı. Cumhuriyet savcılarıyla da görüştük.
Buradaki kılavuz lokomotif ile hızlı trenin aynı güzergâhta bulunmasıyla ilgili
ilk bulgu, kesinlikle sinyalizasyonda kılavuz lokomotifin raylarının
değiştirilmesi. Yani gitmesi gereken güzergâhta, normal olarak orada 4 şeritli
bir ray var, 2’si gidiş, 2’si geliş, hızlı trenin gittiği ray ile kılavuz
lokomotifin gittiği raylar farklı ancak birkaç dakika önce sinyalizasyonda
meydana gelen bir hata ya da başka bir ihmal sonucunda lokomotif, hızlı trenin
önüne geçiyor. 
Tabii,
burada Ulaştırma Bakanlığı yetkililerine şunu ifade etmek istiyoruz: Hızlı
trenler, bütün dünyada, önceden uyarı sistemleri, radar sistemleriyle önüne
çıkacak olan engeller konusunda hassas ulaşım araçlarıdır. 2009 yılında biz
hızlı trene geçtik. 2013 yılında İstanbul-Ankara başladı, 2011 yılında
Ankara-Konya seferleri başladı ancak bu sistem olmadığı için hızlı treni süren
makinistlerimiz de –Allah’tan rahmet diliyorum kendilerine- önlerine çıkacak
olan tehlikeyi fark edemediler. Yani bizim hâlâ insan gözüyle, oluşacak olan
riskleri gidermeye çalışan bir hızlı tren anlayışımız var ama bunun da temel
sebebi…
(Mikrofon
otomatik cihaz tarafından kapatıldı)
BAŞKAN
– Bir dakika daha süre tanıyalım.
Buyurun.
GÖKAN
ZEYBEK (Devamla) – Bütçe görüşmelerini yapıyoruz Sayın Başkanım, özellikle 2018
ve 2019 yıllarını inceleyiniz, bütçede 2018’den 2019 yılına kadar en fazla
tasarruf yapılan bakanlık, Ulaştırma ve Altyapı Bakanlığı. Yani siz altyapıya
ve ulaştırmaya, sinyalizasyona Türkiye Cumhuriyeti Devlet Demiryollarına
yapmanız gereken hizmetlerde tasarruf yaptığınız sürece biz Çorluları, Ankara
kazalarını yaşamaya devam ederiz.
Buradan,
sözlerimi tamamlarken tekrar yaralılara acil şifa diliyorum, makinistlerimize
ve yaşamını yitiren yurttaşlarımıza da Allah’tan rahmet diliyorum. 
BAŞKAN
– Teşekkürler Sayın Zeybek.
Sayın
Özkan….
15.- Denizli Milletvekili Cahit Özkan’ın, hızlı tren kazasıyla ilgili
araştırmaların devam ettiğine, hayatını kaybedenlere Allah’tan rahmet,
yaralılara şifa dilediğine, kazaların yaşanmaması için bilimsel çalışmalarla
oluşturulmuş yeni sistemin hayata geçirileceğine yürekten inandığına ilişkin
açıklaması
CAHİT
ÖZKAN (Denizli) – Teşekkürler Sayın Başkan. 
Tabii,
bu elim trafik kazası, tren kazasıyla ilgili incelemeler, araştırmalar devam
ediyor, yapılacak. Henüz üzerinden yaklaşık sekiz-sekiz buçuk saat geçti ve
yapılan tüm incelemeler neticesinde, inşallah, bu kazaların tekrar yaşanmaması
için en ileri teknolojiyle, bilimsel çalışmalarla oluşturulmuş yeni sistemin
hayata geçirileceğine yürekten inanıyoruz. Bu konuda çalışmalar da devam
ediyor. 
Bu
vesileyle, tekrar, hayatını kaybeden vatandaşlarımıza Allah’tan rahmet,
ailelerine ve aziz milletimize başsağlığı diliyorum, yaralılarımıza da,
inşallah, acil şifalar diliyorum. 
Tabii,
bütçe görüşmelerine, yapılan bir konuşma neticesinde aslında ara verildi. Bu
vesileyle de özellikle İYİ PARTİ Grup Başkan Vekili Sayın Yavuz Ağıralioğlu’na
yürekten teşekkür ediyorum. Tabii, bârikayihakikat, müsâdemeyiefkârdan tezahür
eder; farklı fikirleri tartışmak doğruyu bulma noktasında bize istikamet verir,
hepimize. 
(Mikrofon
otomatik cihaz tarafından kapatıldı) 
BAŞKAN
– Devam edin. 
CAHİT
ÖZKAN (Denizli) – Kaldı ki çoğu zaman yüce Meclisimiz yasama faaliyetlerinde
veya grup önerileri noktasında birlikte hareket etmiş ve uzlaşıyla yasa çıkarma
başarısını da defalarca gösterdik. Sadece bu dönemde 40’ın üzerinde kanun
maddesini tüm grupların uzlaşısıyla çıkarabildik. Ancak eleştiri ile hakareti
birbirinden ayırmamız lazım. Biraz önce Sayın Ağıralioğlu da hatibin kürsüdeki
konuşmalarını savunan bir tarz ve üslup ortaya koymadı, bunun için de yürekten
teşekkür ediyorum. 
Eğer
biz bu meseleyi çözersek inanın, uzlaşıyla daha güzel, ideal yasaları, “de lege
feranda”yı hayata geçirme noktasında çok daha iyi mesafe alacağımıza
inanıyorum. 
Tekrar
Genel Kurulu saygıyla selamlıyorum. 
BAŞKAN
– Teşekkürler. 
YAVUZ
AĞIRALİOĞLU (İstanbul) – Başkanım, anlayışınıza sığınarak bir cümle kurabilir
miyim? Mevzu geçmesin diye… Anlayışınıza sığınıyorum. 
BAŞKAN
– Buyurun Sayın Ağıralioğlu. 
16.- İstanbul Milletvekili Yavuz Ağıralioğlu’nun, burasının “Her şartta
kazanacağım.” diyenlerin yurdu değil, doğrulukla kaybetmeyi göze alanların
yurdu olduğuna ilişkin açıklaması
YAVUZ
AĞIRALİOĞLU (İstanbul) – Bizim, bu köyle ilgili hassasiyetimizi, bir de ufaktan
bir sataşmanız oldu Beyefendi, onunla ilgili sitemimi söyleyeyim size:
“Büyükşehir yasasıyla beraber hizmet de gelecek köylerimize.” sosuyla siyasal
kazanç alanı hâline getirirken kaybettiğimiz, sadece köy değildir. Köylerin
sadece hizmet alması… Bunu Kültür Bakanlığını konuşurken arz edecektim ama
mevzu geçmesin diye arz ediyorum. Köyler büyükşehir yasalarıyla
birleştirilirken bu işleri şairlerinize, halk şairlerinize, ozanlarınıza,
oralardan Türk edebiyatının büyük romanlarını çıkarmış büyük kalem ve kelam
ehline de sormak lazımdı. Bir medeniyeti, bir şehri, bir yönetimi konuşurken
“Buraya biz çöp kamyonu götüreceğiz, asfalt da dökeceğiz, betonlarınızı da
yaparız. Köylerinizin derelerinin kenarlarına da birtakım duvarlar inşa
ederiz.”den daha fazla bir şeydir köy. Köy, aslında, bin yıllık bu topraklarda
tutunma irademizin, aile mevcudiyetimizin, göç duygusunun arkasında hangi
mukavemetle durduğumuzun da yeridir. 
Dolayısıyla
aslında bizim dikkat çekmeye çalıştığımız şey -bütçede de Özlem Hanım dün
söyledi- bütçenin harcama kalemleri hangi şeyi öncelediğimizin de alametidir.
Yani biz, bütçeye hangi kalemleri koyarsanız…
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Ağıralioğlu.
YAVUZ
AĞIRALİOĞLU (İstanbul) – Bütçeye koyduğunuz kalemler, bütçe üzerinde bizim
sitemlerimize verdiğiniz cevaplar, sizin Türkiye tasavvurunuzun alametidir.
Dolayısıyla bizim sitemlerimize devamlı “Biz seçimi kazandık ya.” diye mukabele
ediyor olmanız, bakın, şöyle “Biz on altı yıldır seçimlerin galibiyiz.” diye
mukabele ediyor olmanız aslında Türk yurdunda tam olarak bizim işaret etmeye
çalıştığımız şeyi tekzip ediyorsunuz. Ona dikkat çekmeye çalışıyoruz. 
Burası
“Her şartta kazanacağım.” diyenlerin yurdu değildir, burası doğrulukla
kaybetmeyi göze alanların yurdudur. Dolayısıyla, biz sadece muhalefette olmanın
hissemize düşürdüğü sorumluluğu şöyle hatırlatıyoruz size: Burası kazanma
şehvetinin değil, paylaşmanın, beraber inşa etmenin, beraber kurmanın yeridir.
Meclis de bu işin tecelligâhıdır. Çerçeveyi buraya oturtmaya çalışıyoruz. 
Arz
ederim.
BAŞKAN
– Teşekkürler Sayın Ağıralioğlu.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2019 Yılı Merkezî Yönetim
Bütçesi
2) Çevre ve Şehircilik Bakanlığı 2017 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2019 Yılı Merkezî
Yönetim Bütçesi
2) Tapu ve Kadastro Genel Müdürlüğü 2017 Yılı Merkezî
Yönetim Kesin Hesabı
C) ADALET BAKANLIĞI (Devam)
1) Adalet Bakanlığı 2019 Yılı Merkezî Yönetim Bütçesi
2) Adalet Bakanlığı 2017 Yılı Merkezî Yönetim Kesin Hesabı
Ç) CEZA VE İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza ve İnfaz Kurumları ile Tutukevleri İşyurtları Kurumu
2019 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İşyurtları Kurumu
2017 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı Merkezî Yönetim Kesin
Hesabı
E) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2019 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2017 Yılı Merkezî Yönetim Kesin Hesabı
F) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2019 Yılı Merkezî Yönetim Bütçesi
2) Kişisel Verileri Koruma
Kurumu 2017 Yılı Merkezî Yönetim Kesin Hesabı
G) TARIM VE ORMAN BAKANLIĞI (Devam)
1) Tarım ve Orman Bakanlığı
2019 Yılı Merkezî Yönetim Bütçesi
Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2017 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2017 Yılı Merkezî Yönetim Kesin Hesabı
I) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2017 Yılı Merkezî Yönetim Kesin Hesabı
İ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2019
Yılı Merkezî Yönetim Bütçesi
2) Orman Genel Müdürlüğü 2017
Yılı Merkezî Yönetim Kesin Hesabı
J) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2019 Yılı Merkezî Yönetim Bütçesi
2) Devlet Su İşleri Genel
Müdürlüğü 2017 Yılı Merkezî Yönetim Kesin Hesabı
K) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2019 Yılı Merkezî Yönetim Bütçesi
2) Meteoroloji Genel Müdürlüğü
2017 Yılı Merkezî Yönetim Kesin Hesabı
L) TÜRKİYE SU ENSTİTÜSÜ (Devam)
1) Türkiye Su Enstitüsü 2019
Yılı Merkezî Yönetim Bütçesi
2) Türkiye Su Enstitüsü 2017
Yılı Merkezî Yönetim Kesin Hesabı
BAŞKAN
– Şimdi İYİ PARTİ adına son söz, Isparta Milletvekili Aylin Cesur’a aittir.
Buyurun
Sayın Cesur. (İYİ PARTİ sıralarından alkışlar) 
Süreniz
on dakikadır.
İYİ
PARTİ GRUBU ADINA AYLİN CESUR (Isparta) – Sayın Başkan, değerli
milletvekilleri; yüce Meclisimizi saygıyla selamlıyorum.
Geçirmekte
olduğum mevsimsel enfeksiyon nedeniyle sesim kısık olarak huzurunuzdayım ve
özürlerimin kabulünü arz ediyorum.
Bugün
yaşanan elim tren kazasında hayatını kaybeden tüm vatandaşlarımıza ve
ailelerine başsağlığı diliyorum, Allah rahmet eylesin. Yaralılara acil şifalar
diliyorum.
Sayın
Bakanımız buradayken… İki gün evvel Isparta Eğirdir’in Yuvalı köyünde 3 tane ev
yandı maalesef. Çok şükür can kaybı yok ama vatandaşlarımız tüm mal
varlıklarını kaybettiler. Tabii, işte, köylüden, tarımdan ve hayvancılıktan
bahsettik; en önemli varlıkları olan 10 tane büyükbaş hayvan, beraberinde
küçükbaş hayvanlarla telef oldu. Bu konuda kendilerine devlet olarak eğer el
uzatabilirsek çok memnun olurum. 
Evet,
görüşülmekte olan bütçe kanununda Devlet Su İşleri ve Meteoroloji Genel
Müdürlüğüyle ilgili söz almış bulunmaktayım.
Ben,
şahsım adına cumhuriyetimizin en mukaddes kurumu olan yüce Meclisimizin
milletimiz adına söz aldığımız kürsüsünde, sorunları, kişileri hedef alarak
bireyselleştirmenin doğru olmadığını düşünüyorum ancak bugünkü konuşmamda
memnun olmayarak da olsa ben de buna uyamayacağım. Şöyle ki: Geçenlerde Sayın
Bakan Albayrak, Cumhurbaşkanımız Sayın Süleyman Demirel’i eleştirerek, EYT’yi
de kastederek “Biz Demirel’in yaptığını yapmayacağız.” dediler, ardından da
seçim meydanlarında söz verdikleri 3.600 için “Sağlıkçılar, emniyetçiler,
öğretmenler derken bir bakıyorsunuz ki tüm kamu çalışanları istedi, ben bunu
doğru bulmuyorum.” demiş Sayın Bakan. Şimdi, bu ikinci kısma katılmıyorum
elbette ama Sayın Bakanın birinci söylediğine yani Demirel’in yaptığını
yapamayacakları kısmına tamamen katılıyorum. Neden derseniz, on altı yıllık
iktidarlarına baktığımız zaman söz verip de yaptıkları o kadar az şey var ki
Demirel gibi yapamayacakları ortada.
Şimdi,
konu mademki Devlet Su İşleri, bakalım, 30 yaşında Devlet Su İşleri Genel
Müdürü olan Süleyman Demirel neler yapmış…
VII.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, görüşmeleri izlemek üzere Genel Kurulu teşrif etmiş
bulunan Libya Yüksek Devlet Konseyi Başkanı Halid el-Mişri'ye "Hoş
geldiniz." denilmesi
BAŞKAN
– Sayın Cesur, sizden kısa bir ara vermenizi rica edeceğim. Misafirlerimiz var,
onları selamlayalım çünkü daha fazla duramayabilirler. 
Libya
Yüksek Devlet Konseyi Başkanı Sayın Halid el-Mişri Genel Kurulumuzu teşrif
etmişlerdir, kendilerine Meclisimiz adına “Hoş geldiniz.” diyorum. (Alkışlar)
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2019 Yılı Merkezî Yönetim
Bütçesi
2) Çevre ve Şehircilik Bakanlığı 2017 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2019 Yılı Merkezî
Yönetim Bütçesi
2) Tapu ve Kadastro Genel Müdürlüğü 2017 Yılı Merkezî
Yönetim Kesin Hesabı
C) ADALET BAKANLIĞI (Devam)
1) Adalet Bakanlığı 2019 Yılı Merkezî Yönetim Bütçesi
2) Adalet Bakanlığı 2017 Yılı Merkezî Yönetim Kesin Hesabı
Ç) CEZA VE İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza ve İnfaz Kurumları ile Tutukevleri İşyurtları Kurumu
2019 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İşyurtları Kurumu
2017 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı Merkezî Yönetim Kesin
Hesabı
E) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2019 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2017 Yılı Merkezî Yönetim Kesin Hesabı
F) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2019 Yılı Merkezî Yönetim Bütçesi
2) Kişisel Verileri Koruma Kurumu
2017 Yılı Merkezî Yönetim Kesin Hesabı
G) TARIM VE ORMAN BAKANLIĞI (Devam)
1) Tarım ve Orman Bakanlığı
2019 Yılı Merkezî Yönetim Bütçesi
Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2017 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2017 Yılı Merkezî Yönetim Kesin Hesabı
I) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2017 Yılı Merkezî Yönetim Kesin Hesabı
İ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2019
Yılı Merkezî Yönetim Bütçesi
2) Orman Genel Müdürlüğü 2017
Yılı Merkezî Yönetim Kesin Hesabı
J) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2019 Yılı Merkezî Yönetim Bütçesi
2) Devlet Su İşleri Genel
Müdürlüğü 2017 Yılı Merkezî Yönetim Kesin Hesabı
K) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2019 Yılı Merkezî Yönetim Bütçesi
2) Meteoroloji Genel Müdürlüğü
2017 Yılı Merkezî Yönetim Kesin Hesabı
L) TÜRKİYE SU ENSTİTÜSÜ (Devam)
1) Türkiye Su Enstitüsü 2019
Yılı Merkezî Yönetim Bütçesi
2) Türkiye Su Enstitüsü 2017
Yılı Merkezî Yönetim Kesin Hesabı
BAŞKAN
- Evet, teşekkürler Sayın Cesur, buyurun, devam edin lütfen.
AYLİN
CESUR (Devamla) – Evet, Devlet Su İşleri deyince benim ve kuşkusuz buradaki
çoğu kişinin aklına Cumhuriyet tarihimize, imza attığı dev kamu yatırımlarıyla
“Barajlar Kralı” olarak adını yazdıran 9’uncu Cumhurbaşkanımız Süleyman Demirel
geliyor. 90 yıllık ömrünün elli senesinde Türkiye’de olup biten hadisatın
içinde ve bizzat da çoğu zaman en başında. 
Değerli
arkadaşlar, doksan beş yıl içinde Türkiye Cumhuriyeti, büyük bir
transformasyon, dönüşüm ve gelişim göstermiştir. Bu dönüşüm, Türkiye demokrasi
mücadelesini, millî iradeyi arkasına alarak heyecanla yürüten Hükûmetlerin ve
icraatlarının ülkeyi dev eserlerle donatmasıyla mümkün olmuştur. Bu kalkınma
sürecinde gerçekleştirilen başarılı gayretlerin sonucu ve tarihî önemi, bu
vatanı seven ve ona bağlı olan herkesin takdirle karşılayacağı bir unsur
olmalı. Çok rahatsız olduğum yeni bir tabir var, iktidar tarafından
milletimizin önüne konulan, “eski Türkiye” ve “yeni Türkiye” kavramları, bunu
burada ifade etmek istiyorum. Neyini beğenmiyorsunuz da onca zorluklarla,
uğrunda kanlar dökülerek oluşturulan, kurulan ve hemen her on yılda bir
kesintilere uğrayarak kurulduğu hâlde milletiyle bugüne kadar gelen Türkiye’ye
“yeni” sıfatını takıyorsunuz? Tek bir Türkiye Cumhuriyeti var ve her şeye
rağmen Büyük Atatürk’ün kurduğu kuruluş felsefesine uygun şekilde ilelebet
yaşayacaktır, bu, böyle biline. 
Büyük
Atatürk’ün kurduğu Türkiye Cumhuriyeti, çağdaşlığa açılan kapının adıdır ve
Büyük Atatürk, pek çok alanda yaptığı reformlarla ilerlemenin de yolunu
açmıştır. Çok partili hayata geçişle beraber demokratik nitelik de kazanan
dönüşüm, halkın desteğini alan hükûmetlerle 2000 yılına gelindiğinde Türkiye’yi
artık bir dünya devleti hâline getirdi. Demirel’in Başbakanlığıysa Türkiye için
hızlı büyüme dönemleri oldu. 1950’de 13 köyünde elektriği var Türkiye’nin, 2000
yılına gelindiğinde 40 bin köyünde; karanlıktan aydınlığa geçilmiş yani değerli
arkadaşlar. 2000’e gelindiğinde 192 ülke arasında 17’nci ekonomiyiz ve Avrupa
masasına oturmuşuz. 
Başbakan
olduğu dönemde -hemen akla gelen- Keban Barajı, Atatürk Barajı, Urfa Tüneli,
GAP, Boğaz Köprüsü, İskenderun ve Ereğli Demir Çelik, Seydişehir Alüminyum
Tesisi, Aliağa Petrokimya Tesisi, Ataş Rafinerisi, Tokat Almus, Kesikkaya,
Keban, Altınapa gibi çok büyük yatırımlar var dakikalara sığdıramayacağım. O dönemde,
Ambarlı Santrali hizmete açıldı mesela; Boğaz Tüp Geçidi, Bolu Tüneli, otoyol
ve hızlı trenler dâhil Demirel’in projelerindendi. Ve çok övündüğünüz
Marmarayın altında da kendisinin imzası var. 
Evet,
Çoruh, Zap ve Sakarya hidroelektrik santralleri, Karadeniz’e dik inen sular
üzerine kurulan hidroelektrik santraller ile GAP hidroelektrik santralleri
kuruldu. Afşin-Elbistan termik santralleri, Çayırhan ve Kangal Tevzi de bu
dönemin değerli eserleri arasında bulunmakta. 
1965
yılında Türkiye’nin 3 tane büyük barajı var. 1980’e gelindiğinde 150 büyük
baraj, 200 tane de küçük baraj, gölet yapıldı. Bunlar hem sulama hem de
elektrik üretimi sağladı. Fırat ve Dicle üzerine yapılan bu GAP projesi, sadece
dünyanın en büyük, önemli projelerinden olmakla kalmadı, aynı zamanda Doğu ve
Güneydoğu Bölgesi’ne yapılan aslında en büyük ilk yatırım; 22 baraj ve 19
hidroelektrik santralini kapsıyor ve Türkiye olarak çok övündüğümüz eserimiz. 
Yollar,
köprüler, havaalanları, tersaneler, limanlar, aklınıza ne geliyorsa, telefon,
televizyon, tarımda sanayileşme, sanayide üretim, büyüme ve üniversite,
okullar, hastaneler ne varsa yapıldı. Bu dönemde Türkiye’de enflasyon yüzde 5,
büyüme yüzde 7’ye ulaştı ve Demirel’in başlattığı planlı kalkınma modeli
sayesinde de Türkiye’de mega yatırımlar yapıldı. 
Şimdi
şöyle özetlesek yanlış bir şey söylemiş olmayız: Hani, bir bir sattığınız ana
atardamarlarımız var ya, işte onlar bu beğenmeyip “eski” dediğiniz Türkiye’de
yapıldı değerli arkadaşlarım. 
Şimdi,
gelelim AK PARTİ’nin yapmakla hep övündüğü barajlara. Evet, tüm platformlarda
ne kadar çok baraj ve hidroelektrik santralleri yaptığınızla on altı yıldır
övünüyorsunuz. Haklısınızdır, yapılanlarla insanlar övünmeli tabii ki ama
2002’de sayısı 195 olan barajlara 423 yeni baraj ilave ettiğinizi,
hidroelektrik santral sayısının da 49’dan 540’a çıktığını söylüyorsunuz ya,
bakalım nasılmış. 
Şimdi
eski Orman ve Su İşleri Bakanımız Sayın Veysel Eroğlu da buradalar. 2017’de
“Dünyadaki en çok barajı bu kardeşiniz yaptı. Dünya rekoru şu an bende.” dedi
Sayın Bakan. Şimdi, gel gelelim AK PARTİ döneminde inşa edilen hidroelektrik
santrallerin elektrik üretimi, Süleyman Demirel’in Başbakanlığı döneminde
yapılan hidroelektrik santrallerindeki elektrik üretimine ulaşamadı. Demirel
hükûmetleri döneminde yapılan HES’ler, Atatürk, Karakaya, Keban, Altınkaya,
Birecik, Deriner; evet, bunların her biri çok yüksek oranda üretiyor. Vakit
yok, toplam olarak 6 tane HES 7.580 megavat. AK PARTİ hükûmetleri döneminde
yapım aşamasında olan, 250 megavattan büyük olan hidroelektrik santrallerin
-Ilısu, Yukarı Yusufeli, 12 tane, saymayayım- en büyüğü 1.200 megavat olmak
üzere, toplam 12 tane HES’in kurulu gücü 5.576.
Şimdi,
bu da ne demek? Bu, şu demek: İktidarlarınızdan önce yapılan HES’lerdeki
elektrik üretimi, sizin yaptıklarınıza göre tam yüzde 135 kat daha fazla. Yani
vallahi, satma kervanında barajlara da göz diktiniz gibi hissetmekteyim. Onun
için “GAP’ı gaptırmam.” diyen Sayın Cumhurbaşkanımızın bu millete bunu miras
bıraktığını ve bizim de bunları “gaptırmayacağımızı” millet olarak burada
vurgulamak istiyorum. 
Şimdi,
bir de Meteorolojiydi benim konum. Meteorolojide de Genel Müdürlüğe, Sayıştay
2017 denetim raporlarına bakacağız. Vaktim çok daraldı ama bunu özetle şöyle
geçeyim. Sayıştay eleştiriyor Meteorolojiye ayrılan bütçeyi ve diyor ki:
“Meteoroloji normal şartlarda görevini yaptığı havaalanları, devlet hava
meydanlarına ve özel havaalanlarına kira bedeli ödüyor.”
(Mikrofon
otomatik cihaz tarafından kapatıldı)
BAŞKAN
– Buyurun devam edin Sayın Cesur. 
AYLİN
CESUR (Devamla) – İlave yapabilirseniz. 
BAŞKAN
– Tabii, iki dakika ilave edeyim. 
AYLİN
CESUR (Devamla) – Sağ olun. 
Bu
kira bedelini normal şartlarda Emniyet veya diğer kuruluşlar ödemezken bunun
yaptığı kira ödemesini Sayıştay usulsüz bulmuş ve sonuç olarak “Kira
ödenmesinde yasal dayanak yok.” diyor ve diğer bulgu da personele ödenen ek
ödemelerin döner sermayeden olması nedeniyle 2017 yılı dönem zararı 7 milyon
957 bin 591 lira ve rapor diyor ki: “İşletmenin kuruluş amacından
uzaklaşmışsınız ve âdeta personel maaşlarını ödemeye dönmüşsünüz.” Şimdi,
dolayısıyla, personel harcamalarına ayrılan bu payla yatırımları küçülmüş,
yatırımları yok artık. Şöyle vereyim rakamları: 2017’de yatırım harcamaları 48
milyonken 2018 yılı bütçesinde 7 milyon 450 bin lira düşünülmüş yani ona inmiş.
Bu da demek ki aradaki fark personel giderleri yani şu kaçamadığınız israf.
Şimdi, bunları da geçeceğim, vaktim çok daraldı. 
Çok
kıymetli milletvekilleri, bakınız, bunları neden söylüyoruz: On altı senedir
algı yönetimiyle yönetim yapıyorsunuz ve milletimize dönüp pek çok şey
söylüyorsunuz. Olumsuz olan her şeyin sorumlusunu da sizlerden öncekiler olarak
gösteriyorsunuz. Şimdi, gençlerimize sunduğunuz bu tabloyla gençlerimiz umutsuz
değerli arkadaşlar ve öyle kötü yönettiniz ki ekonomiyi, maalesef, çok üzgünüm,
açlık sınırındaki vatandaş sayımız rekor kırdı, asgari ücretlimiz, emeklimiz,
işçimiz, esnafımız, memurumuz, çiftçimiz yoksul, yoksul ve kadınlarımız
çaresiz. Sonuçta güzelim Türkiye’miz kaygılı ve mutsuz on senedir. 
Şimdi,
bakınız, vatandaşa sözler vererek göreve gelen iktidarların denetçisi
kurumlardır yani, tabii ki muhalefettir, takipçisi muhalefettir, basındır; biz
burada görevimizi yapıyoruz, sivil toplum örgütleridir, üniversitelerdir,
sendikalardır. Bizi mazur görün, sizi elbette eleştireceğiz, ya işimiz bu,
çünkü millet bizi bu kürsüye ve bu koltuklara bu yüzden getirdi. Ve
milletimizin bize verdiği görevi yaparken diyoruz ki…
(Mikrofon
otomatik cihaz tarafından kapatıldı) 
AYLİN
CESUR (Devamla) – Bir dakika daha rica edeyim.
BAŞKAN
– Tamam, bağlayın lütfen. Son kez bir dakika süre tanıyorum. 
AYLİN
CESUR (Devamla) – Çünkü Türkiye Büyük Millet Meclisi hürriyetçi demokratik
sistemin kalbidir, çünkü Türkiye Büyük Millet Meclisi hakların, hürriyetlerin
bekçisidir, çünkü Türkiye Büyük Millet Meclisinde iktidarlar aslında her
rejimde vardır ama rejimleri demokratik yapan, muhalefettir, basındır,
üniversitelerdir. Hürriyetçi demokrasi, halka sadece beka ve güvenlik vadetmez,
bunu vermez. Son dönemde beka tartışması üzerinden yerel seçimlere
hazırlanıyorsunuz, milletimiz bunları görmüyor mu değerli arkadaşlarım? Hem
can, mal güvenliği hem hürriyet hem de ekmek verir hükûmetler ve “Bunlardan
birini tercih edin.” dediğiniz yerde rejim, rejim olmaktan da çıkar.
Çok
kıymetli milletvekilleri, son olarak, devletin görevi kürek çekmek değil, dümen
tutmaktır diyorum, dümen, dümeni sımsıkı yakalamaktır ve Türkiye, dümeni
boşalmış bir gemi gibi kayalıklara giderken bu yüce Mecliste ve milletimizin
bize verdiği yüce makamda hiç değilse 2019’da kendi vicdanlarınızla hareket
edin ve lütfen kendi vicdanlarınızla buradaki her şeyi oylayın diyorum. 
(Mikrofon
otomatik cihaz tarafından kapatıldı)
AYLİN
CESUR (Devamla) – Bakın “Tren kazası için araştırma komisyonu kurulsun.” dedik,
kurulmadı. 
İLYAS
ŞEKER (Kocaeli) – Ne işe yarayacak?
AYLİN
CESUR (Devamla) – Şimdi, 3 tane daha tren kazası oldu. Kuralım hep beraber.
Bakın, hepiniz burada bunu destekliyorsunuz. Gelin, beraber araştırma
komisyonunu kuralım. Ben, hemen, önümüzdeki hafta indireceğim Meclise. 
BAŞKAN
– Teşekkürler Sayın Cesur.
AYLİN
CESUR (Devamla) – 2019 bütçemizin hayırlı uğurlu olmasını diliyorum. Gönül
isterdi ki vatandaşlarımızın acil ihtiyaçlarını karşılayan bir bütçe olsun.
İnşallah, daha iyilerini de yapmayı yüce Allah bizlere nasip eder.
Hepinizi
sevgiyle, saygıyla selamlıyorum. (İYİ PARTİ ve CHP sıralarından alkışlar)
BAŞKAN
– Teşekkürler Sayın Cesur.
Birleşime
on beş dakika ara veriyorum.
Kapanma Saati: 14.57
ÜÇÜNCÜ OTURUM
Açılma Saati: 15.20
BAŞKAN: Başkan Vekili Mithat SANCAR
KÂTİP ÜYELER: İsmail OK (Balıkesir), Emine Sare AYDIN YILMAZ (İstanbul)
-----0-----
BAŞKAN
– Türkiye Büyük Millet Meclisinin 31’inci Birleşiminin Üçüncü Oturumunu
açıyorum. 
2019
Yılı Merkezî Yönetim Bütçe Kanun Teklifi ile 2017 Yılı Merkezî Yönetim Kesin Hesap
Kanunu Tasarısı’nın görüşmelerine devam ediyoruz. 
Komisyon?
Yerinde. 
Şimdi
Adalet ve Kalkınma Partisi Grubu adına konuşmalar yapılacak ama bundan önce…
VEYSEL
EROĞLU (Afyonkarahisar) – Bir sataşma vardı. 
BAŞKAN
– Sataşma değil de bir açıklama olarak değerlendirelim, yerinizden söz verelim.

İki
dakika süre veriyorum. 
Buyurun.
IV.- AÇIKLAMALAR (Devam)
17.- Afyonkarahisar Milletvekili Veysel Eroğlu’nun, hızlı tren kazasında
hayatını kaybedenlere Allah’tan rahmet dilediğine, Isparta Milletvekili Aylin
Cesur’un 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın üçüncü tur görüşmelerinde İYİ PARTİ Grubu
adına yaptığı konuşmasındaki bazı ifadelerine ilişkin açıklaması
VEYSEL
EROĞLU (Afyonkarahisar) – Efendim, evvela kazada hayatını kaybedenlere
Allah’tan rahmet diliyorum, milletimizin başı sağ olsun. 
Evvela,
Isparta Milletvekili Aylin Cesur Hanımefendi özellikle bizim baraj sayısından
bahsetti. Özellikle gurur duyuyorum, dünyada en çok baraj yapan bir hükûmetiz. 
HAYDAR
AKAR (Kocaeli) – Gölet, gölet Sayın Bakan. Toplasan bir Keban yapmaz. 
VEYSEL
EROĞLU (Afyonkarahisar) - 541 baraj Ankara’da, 7 tane de İstanbul’da olmak
üzere 548 tane barajı Hükûmetimiz bu dönemde açmıştır. Biten, açılmayanlar var,
onlardan bahsetmiyorum. 
KEMAL
ZEYBEK (Samsun) – Doğru, açtığını biliyoruz Bakanım. Sayın Bakanım, açtığını
biliyoruz ama yaptığınızı bilmiyoruz. 
VEYSEL
EROĞLU (Afyonkarahisar) - 534 tane de hidroelektrik santralin açılışını yaptık,
534. 
Burada,
Aylin Hanım dedi ki: “Ne kadar ürettiniz?” 
KEMAL
ZEYBEK (Samsun) – Söyle, söyle. Yapılanları da açtın, söyle. 
VEYSEL
EROĞLU (Afyonkarahisar) - Müsaade eder misiniz, izah edeyim, siz de cevap
verin. Rakamlar konuşuyor, ben rakamları konuştururum. Rahmetli Demirel de hep
rakamları konuştururdu. 
BAŞKAN
– Siz devam edin, buyurun. 
HAYDAR
AKAR (Kocaeli) – Aynen ben de öyle Sayın Bakan, 500’ü bir Keban yapmıyor. 
VEYSEL
EROĞLU (Afyonkarahisar) – Kendisi de malum olduğu üzere, hizmet yaptı. Kim bu
memlekete hizmet yapmışsa, çivi çakmışsa herkesten Allah razı olsun, o ayrı ama
biz geldiğimizde, 2003 yılında hidroelektrik üretim kapasitesi 26 milyar
kilovatsaatti, ben ayrılırken bunu 99 milyar kilovatsaate yükselttim. Bu,
gerçekten bir rekordur. (AK PARTİ sıralarından alkışlar)
HAYDAR
AKAR (Kocaeli) – Sayın Başkan, bir tanesinde devletin imzası yok.
ALİ
ÖZTUNÇ (Kahramanmaraş) – Elektriği de siz icat ettiniz değil mi Sayın Bakanım?
VEYSEL
EROĞLU (Afyonkarahisar) – Ayrıca şunu da ifade etmek istiyorum: Bugün yanan 3
ampulden 1’i, yağışlı zamanlarda…
HAYDAR
AKAR (Kocaeli) – Ampulü de mi siz buldunuz yoksa?
ALİ
ÖZTUNÇ (Kahramanmaraş) – Ampulü buldunuz, elektriği icat ettiniz.
VEYSEL
EROĞLU (Afyonkarahisar) – …bizim yaptığımız hidroelektrik santrallerle
aydınlatıyor Türkiye'yi.
HAYDAR
AKAR (Kocaeli) – Sayın Bakan, ampulü de mi siz buldunuz? 
ALİ
ÖZTUNÇ (Kahramanmaraş) – Helal olsun Sayın Bakanım size vallahi(!)
VEYSEL
EROĞLU (Afyonkarahisar) - Kurak dönemlerdeyse 4 ampulden 1’i tamamen bizim
yaptığımız hidroelektrik santrallerle aydınlatıyor.
Ayrıca
barajda yükseklik önemlidir, Türkiye'deki en yüksek barajları biz yaptık. (AK
PARTİ sıralarından alkışlar) Önce 218 metreyle Ermenek, daha sonra 249 metreyle
Deriner; şimdi Yusufeli yapılıyor, 275 metreyle Türkiye'nin en yüksek barajı
olacak. Barajlarda yükseklik önemlidir.
Bir
de şunu söylemek istiyorum Ispartalılara: Isparta’ya 15 tane baraj, 6 tane
gölet, toplam 21 tane inşa ettik. (AK PARTİ sıralarından alkışlar)
(Mikrofon
otomatik cihaz tarafından kapatıldı)
BAŞKAN
– Buyurun, bağlayın sözlerinizi.
ALİ
ÖZTUNÇ (Kahramanmaraş) – Nasıl heyecanlandı Başkan, görüyorsunuz değil mi?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – “Isparta” dedi Sayın
Bakanım, ne yapayım yani?
VEYSEL
EROĞLU (Afyonkarahisar) – Efendim, müsaade ederseniz tamamlayayım bir iki
cümleyle.
BAŞKAN
– Tamamlayın, buyurun, açtık mikrofonu.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) - Sayın Bakana bir
saat vermeniz lazım.
ALİ
ÖZTUNÇ (Kahramanmaraş) – Sayın Bakanım…
HAYDAR
AKAR (Kocaeli) – Ama böyle olmaz ki, sataşma değil, bir şey değil Sayın Başkan.
O zaman ben de bilgi vereyim.
VEYSEL
EROĞLU (Afyonkarahisar) – Isparta’ya 15 baraj, 6 gölet, toplam 21. Ama ben
oraya… O zaman plakam 32’ydi, Ispartalılar dedi ki: “Isparta’nın plakası 32.”
Biz şimdi 13 tane daha inşa ediyoruz, bitmek üzere. Dolayısıyla 34 tane baraj
ve göletle Isparta’da bir rekora imza attık.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Bravo Sayın Bakanım.
VEYSEL
EROĞLU (Afyonkarahisar) - Ben teşekkür ediyorum. (AK PARTİ sıralarından
alkışlar) 
BAŞKAN
– Teşekkürler Sayın Eroğlu.
ALİ
ÖZTUNÇ (Kahramanmaraş) - Sayın Bakan, ben de Isparta’yı da siz kurdunuz değil
mi? Isparta’yı da siz kurdunuz, elektriği de siz buldunuz, ampulü de siz
buldunuz. İnşallah ampulü patlatmak da bize nasip olacak.
HAYDAR
AKAR (Kocaeli) – Sayın Başkan, ben de bilgi vermek istiyorum. Ben de bilgi
vermek istiyorum.
BAŞKAN
– Değerli arkadaşlar…
HAYDAR
AKAR (Kocaeli) – 534 tane baraj bir Keban yapmıyor.
BAKİ
ŞİMŞEK (Mersin) – Sayın Başkan…
VEYSEL
EROĞLU (Afyonkarahisar) – İnşallah daha fazla baraj gölet yapan varsa… Gölet
sayısını saymıyorum, binden fazla göletle bir rekora imza attık. Dünyada bizden
fazla eğer baraj ve gölet inşa eden varsa buyursunlar.
HAYDAR
AKAR (Kocaeli) – Sayın Başkan…
BAŞKAN
– Değerli arkadaşlar, söz taleplerini yeri geldiğinde karşılıyorum.
HAYDAR
AKAR (Kocaeli) – Kürsüden konuşsunlar, kürsüden! Sataşma yok, bir şey yok. 
BAŞKAN
- Haydar Bey, bugüne kadar bu konuda en ufak bir adaletsizlik yaptığımı iddia
edemezsiniz, sakin olun lütfen. Sisteme girin, söz isteyene söz veririm.
HAYDAR
AKAR (Kocaeli) – İstiyorum.
ALİ
ÖZTUNÇ (Kahramanmaraş) – Sayın Başkan, ben de söz istiyorum.
BAKİ
ŞİMŞEK (Mersin) – Sayın Başkan…
BAŞKAN
- Sayın Şimşek, bir açıklama mı yapmak istiyorsunuz?
BAKİ
ŞİMŞEK (Mersin) – Evet Sayın Başkan, Sayın Bakanın konuşmasıyla ilgili kısa bir
açıklama yapmak istiyorum.
BAŞKAN
– Buyurun.
18.- Mersin Milletvekili Baki Şimşek’in, Afyonkarahisar Milletvekili
Veysel Eroğlu’nun yaptığı açıklamasındaki bazı ifadelerine ilişkin açıklaması 
BAKİ
ŞİMŞEK (Mersin) – Sayın Bakan, açıklamalarınız için teşekkür ediyoruz.
Tabii,
32’ye geldiniz; 32 Isparta, 33 Mersin. Şimdi, Mersin’le ilgili de Türkiye'nin
gövde yüksekliği olarak en yüksek barajlarından bir tanesinin inşaatı yıllardır
devam ediyor. Defalarca söz verdiniz ama maalesef sözünüz yerine getirilmedi.
Bakanlığınız bitti. Ben geçen size yine hatırlattım.
Bakın,
2013, 2014, 2015, 2016, 2017, 2018… 2019’da da bitmeyecek. Bakın, 2019’da da
bitmeyecek. Ben size tekrar hatırlatıyorum: Aksıfat ve Pamukluk Barajlarıyla
ilgili de Isparta’dakilere verdiğiniz müjdeyi Mersinliler bekliyor;
Mersinlilere artık bu müjdeyi verin, sözünüz yerine gelsin. Sayın Bakandan bunu
özellikle rica edin, halef-selefsiniz, rica edin; yoksa bizim Mersinlilerin
yüzüne bakacak hâlimiz yok. Her gittiğimizde soruyorlar “Bu barajlar ne
olacak?” “Bu göletler ne olacak?” diye. Hiçbirinde bir icraat yok, para yok,
ödenek yok; şantiyelerin hepsi boş şu anda Sayın Bakanım. 
(Mikrofon
otomatik cihaz tarafından kapatıldı) 
BAKİ
ŞİMŞEK (Mersin) – Şantiyelerin hepsi terk edilmiş, hepsi boş. Bu konuda sizden
destek bekliyoruz.
Saygılar
sunuyorum. 
BAŞKAN
– Teşekkürler Sayın Şimşek. 
ALİ
ÖZTUNÇ (Kahramanmaraş) – Sayın Başkanım, bu konuyla ilgili ben de bir şey söylemek
istiyorum. 
BAŞKAN
– Size de yerinizden bir dakika süreyle söz veriyorum. 
Buyurun
Sayın Öztunç.
19.- Kahramanmaraş Milletvekili Ali Öztunç’un, Afyonkarahisar
Milletvekili Veysel Eroğlu’nun yaptığı açıklamasındaki bazı ifadelerine ilişkin
açıklaması
ALİ
ÖZTUNÇ (Kahramanmaraş) – Sayın Bakanım, Kahramanmaraş’ın plakası da 46; onu da
size hatırlatayım. Adatepe Barajı var, bilirsiniz, 1995 yılında temeli atıldı,
sizin hükûmetlerinizden önce yüzde 67 oranında yapıldı, sizin hükûmetiniz
geldi, yıllardır hükûmettesiniz; tık yok. Sayın Mahir Ünal geldi “Yapacağız.”
dedi, “Temelini atıyoruz.” dedi, “Şunu yapıyoruz, bunu yapıyoruz.” dedi; hiçbir
şey yapılmadı. Karakuz Barajı aynı durumda, Kavaktepe Barajı aynı durumda. Yani
eğer “32 plakaya göre 32 tane iş yaptık.” diyorsanız, Maraş da 46, bir tane
işiniz yok kardeşim ya, Allah aşkına!
Elektriği
siz buldunuz, ampulü siz buldunuz, Isparta’yı siz kurdunuz, yakında gelip
dersiniz ki: “Maraş’ı da biz kurduk.” Süleyman Demirel Üniversitesini de siz
kurdunuz, öyle değil mi Sayın Bakanım?
VEYSEL
EROĞLU (Afyonkarahisar) – Yok, İstanbul Teknik Üniversitesi…
ALİ
ÖZTUNÇ (Kahramanmaraş) – Hepsi hikâye Sayın Bakanım. O ampulü siz buldunuz ya,
o ampulü de biz patlatacağız inşallah.
BAŞKAN
– Teşekkürler Sayın Öztunç.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkan, bir
cevap vermek istiyorum müsaade ederseniz. 
BAŞKAN
– Şimdi, isterseniz Süreyya Bey, bu…
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Bir yanlışlık var
efendim.
BAŞKAN
– Sonra size, Komisyona söz vereceğim; onu o zaman açıklayın çünkü bunu…
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Komisyonun hakkını
bu şekilde değerlendirmeyeyim çünkü doğru bir bilgi değil Sayın Öztunç’un
söylediği.
BAŞKAN
– Sonra açıklama yaparsınız Süreyya Bey.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay Kanunu
Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2019 Yılı Merkezî Yönetim
Bütçesi
2) Çevre ve Şehircilik Bakanlığı 2017 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2019 Yılı Merkezî
Yönetim Bütçesi
2) Tapu ve Kadastro Genel Müdürlüğü 2017 Yılı Merkezî
Yönetim Kesin Hesabı
C) ADALET BAKANLIĞI (Devam)
1) Adalet Bakanlığı 2019 Yılı Merkezî Yönetim Bütçesi
2) Adalet Bakanlığı 2017 Yılı Merkezî Yönetim Kesin Hesabı
Ç) CEZA VE İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza ve İnfaz Kurumları ile Tutukevleri İşyurtları Kurumu
2019 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İşyurtları Kurumu
2017 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı Merkezî Yönetim Kesin
Hesabı
E) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2019 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2017 Yılı Merkezî Yönetim Kesin Hesabı
F) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2019 Yılı Merkezî Yönetim Bütçesi
2) Kişisel Verileri Koruma
Kurumu 2017 Yılı Merkezî Yönetim Kesin Hesabı
G) TARIM VE ORMAN BAKANLIĞI (Devam)
1) Tarım ve Orman Bakanlığı
2019 Yılı Merkezî Yönetim Bütçesi
Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2017 Yılı Merkezî Yönetim Kesin Hesabı
H) ORMAN VE SU İŞLERİ BAKANLIĞI
(Devam)
1) Orman ve Su İşleri
Bakanlığı 2017 Yılı Merkezî Yönetim Kesin Hesabı
I) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2017 Yılı Merkezî Yönetim Kesin Hesabı
İ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2019
Yılı Merkezî Yönetim Bütçesi
2) Orman Genel Müdürlüğü 2017
Yılı Merkezî Yönetim Kesin Hesabı
J) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2019 Yılı Merkezî Yönetim Bütçesi
2) Devlet Su İşleri Genel
Müdürlüğü 2017 Yılı Merkezî Yönetim Kesin Hesabı
K) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2019 Yılı Merkezî Yönetim Bütçesi
2) Meteoroloji Genel Müdürlüğü
2017 Yılı Merkezî Yönetim Kesin Hesabı
L) TÜRKİYE SU ENSTİTÜSÜ (Devam)
1) Türkiye Su Enstitüsü 2019
Yılı Merkezî Yönetim Bütçesi
2) Türkiye Su Enstitüsü 2017
Yılı Merkezî Yönetim Kesin Hesabı
BAŞKAN
– Şimdi Adalet ve Kalkınma Partisinin söz sırasındayız ve parti adına söz alan
konuşmacılara sırayla söz vereceğim.
İlk
söz, İstanbul Milletvekili Erol Kaya’ya ait.
Buyurun
Sayın Kaya. (AK PARTİ sıralarından alkışlar) 
Süreniz
beş dakikadır. 
AK
PARTİ GRUBU ADINA EROL KAYA (İstanbul) – Sayın Başkan, değerli milletvekilleri;
öncelikle, bugün yaşanan tren kazasında hayatlarını kaybeden kardeşlerimize
Allah’tan rahmet, yaralılara acil şifalar diliyorum. 
Çevre
ve Şehircilik Bakanlığı bütçesi üzerine söz aldım. 2019 bütçesinin ülkemize ve
milletimize hayırlı olmasını temenni ediyorum.
Özellikle
Cumhurbaşkanlığı hükûmet sistemiyle birlikte Çevre ve Şehircilik Bakanlığının
yapısındaki değişikliklerin Türk belediyeciliği için de fevkalade önemli
olduğunun altını çizeyim. Özellikle TOKİ’nin Çevre ve Şehircilik Bakanlığına
bağlanmış olması, Millî Emlak Genel Müdürlüğünün Çevre ve Şehircilik
Bakanlığına bağlanmış olması, Emlak Bankası ve İçişleri Bakanlığı bünyesindeki
Mahallî İdareler Genel Müdürlüğünün de Çevre ve Şehircilik Bakanlığına
devredilmiş olması dolayısıyla, Türk belediyeciliği adına, artık
belediyelerimizin temel altyapı, imar planlama, kentsel dönüşüm ve çevre gibi
konularda daha hızlı karar alacağı bir döneme evrildiğimizi ifade etmek
istiyorum.
Ben,
eski bir belediye başkanı olarak, hazır da 2019 seçimlerine giderken, AK PARTİ
döneminde yani yaklaşık on altı yıllık dönemde belediyeler için yapılmış olan
rakamları, somut adımları ifade etmek isterim.
Hemen
sözlerimin başında, yerel yönetimlere dönük olarak, Hükûmetimizin, 2019
bütçesine bir önceki yıla göre yüzde 28,4 artırarak 93 milyarlık bir ödenek
koymuş olması dolayısıyla, bütün 1.398 belediye başkanı adına hükûmetimize
teşekkürümüzü ifade etmek isterim.
Değerli
milletvekilleri, 2002-2018 arasındaki on altı yıllık dönemde birkaç tespiti
sizinle paylaşayım. 2002 yılında bu ülkede 3.225 belediye ve merkezden
aktarılan 4,7 milyarlık bir kaynak vardı. AK PARTİ hükûmetleri döneminde bu
belediyelerimizin tamamı reforme edilerek, özellikle belediyelerin mevzuatları
yeniden düzenlendi; Büyükşehir Belediyesi Kanunu, İl Özel İdaresi Kanunu,
belediyelerden pay aktarılmasıyla ilgili kanunlarda ciddi düzenlemeler yapıldı
ve belediyelerin daha güçlü ve daha gerçekçi olması sağlandı. 
Ben,
eski belediye başkanıyım. Tüm panellerde, sempozyumlarda bir tartışma konusu
vardı; bu belediyeler bütçe yapmasını bilmezler kardeşim. Niye? Bütün bütçeleri
hayaldir de onun için. Hâlbuki bu yapılan düzenlemeyle, küçük bir düzenlemeyle
Türkiye'nin belediyeler açısından utanç tablosu olan hayalî bütçenin tamamı
sonlandırılmış oldu. 
Yetki
açısından, özellikle okul öncesi eğitim, sağlık, yurt, spor kulüplerine yardım
konularında bir sürü düzenlemeler yapılarak, hem merkezî yönetimle olan
ilişkileri hem yerel yönetimlerin kendi aralarında ve STK’lerle iş birliği
yapmasının önü açıldı, hatta ulusal ve uluslararası bazda birçok düzenleme için
yerel yönetimlere yetki verildi. Ölçek sorunu halledildi. 3.225 belediyemizin
sayısı 1.398’e indirildi. Mevcut büyükşehir belediyelerine ilave yapılarak
büyükşehir belediyeleri mülki sınırlara çekildi. Az evvel Sayın Ağıralioğlu
köylerle ilgili ifade ettiler yani bu kapanan köylerin tüzel kişiliğiyle ilgili
eleştirisini kısmen haklı bulduğumu da ifade ederim ama kapanan belediyeler ve
köylerle ilgili, özellikle yeni kurulan büyükşehirlerle kanuna ilave yapılarak
yatırımların yüzde 10’unun bu yerlere ayrılması on yıl boyunca bir mecburiyet
olarak getirildi. 
Mali
açıdan, 2019’a girerken hangi belediyelere hangi kaynakları verdik, görülsün
diye ifade etmek isterim: 2002 yılında Türkiye’nin bütün belediyelerine,
mahalli idarelere merkezî yönetimden 4,7 milyarlık pay aktarılıyordu; dolar
bazında ifade edeyim, 2,9 milyar dolar. Kesinleştiği için 2017’de merkezin
aktardığı para 60,8 milyar, dolar bazında da 16,7 milyar yani yaklaşık 5 katına
yakın bir para, kaynak aktarmışız. 2019 için ayırdığımız para 93,6 milyar lira,
dolar bazında da 17,5 milyar dolara yakın bir para ki Türk siyasi tarihinde ben
belediyeciliğin aşağı yukarı son yüzyılını bilen bir insan olarak ifade
ediyorum, ilk defa AK PARTİ hükûmetleri döneminde belediyelere bu kadar güçlü
bir mali destek verildi. 
Destek
vermeniz yetmiyor. Belediyeden kesecekleriniz var, ben eski bir belediye
başkanıyım. Geldim, daha birkaç aylık belediye başkanıyım, dediler ki:
“Efendim, merkezî yönetimden gelen paraların hepsi kesildi, hiçbir paramız
yok.” Nasıl yani? “Efendim, siz muhalefet belediyesisiniz dolayısıyla muhalefet
belediyelerinin paralarını -o zaman iktidarda bulunan- SHP ile DYP birden
kesti.” Ve biz -zaten yüzde 95’i personel harcaması olan bir belediye
devralmıştım- ortada kalakaldık. 
Hamdolsun,
AK PARTİ hükûmetleri, bütün belediyeler için söylüyorum, hiçbiri adaletsizlikle
itham edilemezler. Tayyip Bey’in Belediye Başkanı olması hasebiyle, Sayın
Cumhurbaşkanımızın döneminden itibaren yüzde 40 bütün belediyelerden kesiliyor.
İster AK PARTİ’li olsun, ister CHP’li, ister MHP’li, ister HDP’li, hiç fark
etmiyor. Kesinti kaldırıldığı zaman da -bu mevzuat düzenlemesiyle yapıldığı
için söylüyorum- bütün belediyelerde aynı şekilde düzenleme yapılıyor. 
(Mikrofon
otomatik cihaz tarafından kapatıldı) 
ÖMER
FETHİ GÜRER (Niğde) – Sel parasını vermediler Bozköy’ün, sel parasını, CHP’li
belediye diye.
BAKİ
ŞİMŞEK (Mersin) – Ama AK PARTİ’li belediyelerde oradaki alt geçitleri,
köprüleri Karayolları yapıyor, MHP’lilerinkini yapmıyorsunuz, onları
yapmıyorsunuz. Metroyu devralıyorsunuz, MHP’li olduğu zaman devralmıyorsunuz.
EROL
KAYA (Devamla) – Özür dilerim Başkanım, lütfen.
BAŞKAN
– Buyurun, tamamlayın Sayın Kaya.
EROL
KAYA (Devamla) – Şehirlerimizin 2/B’yle ilgili sorunu yaklaşık kırk yıldır
çözülmeyen bir sorundu. 748 bin insanımızın bu mülkiyet sorunu çözüldü sonuç
olarak.
Mesela
KÖYDES’le ilgili söyleyeyim, köylerimizle ilgili; biraz abartılı olsun da
akılda kalsın: Nuh (AS)’dan beri suyu gitmeyen 4.729 köye ilk defa su gitti ve
52 bin köyümüzün yetersiz olan suyu düzeltildi. 
Sonuç:
Bugün belediye yönetimleri ve şehirlere baktığımızda, daha etkin, daha verimli,
daha katılımcı, daha şeffaf ve şehirlerimizin tüm sorunlarına daha ilgi
gösteren bir yapıya kavuştuğunu ifade edeyim. Cumhurbaşkanlığı hükûmet
sistemiyle bundan sonra belediyelerimizin daha da güçlü olacağının altını
çizeyim.
2019’da
belediyeler seçimini kazanan Türkiye olsun, kazanan milletimiz, tabii ki
kazanan AK PARTİ ve kazanan Cumhur İttifakı olsun diyor, hepinizi saygıyla
selamlıyorum. (AK PARTİ sıralarından alkışlar)
BAŞKAN
–Teşekkürler Sayın Kaya.
Söz
sırası, Adana Milletvekili Ahmet Zenbilci’ye ait şimdi.
Buyurun
Sayın Zenbilci. (AK PARTİ sıralarından alkışlar)
Süreniz
beş dakikadır.
AK
PARTİ GRUBU ADINA AHMET ZENBİLCİ (Adana) – Sayın Başkan, değerli
milletvekilleri; hepinizi saygıyla selamlıyorum. 
Çevre
ve Şehircilik Bakanlığımızın bütçe görüşmeleri vesilesiyle AK PARTİ Grubu adına
söz almış bulunmaktayım.
Biraz
önce değerli ağabeyim Erol Kaya Bey gibi on yıl belediye başkanlığı yapmış, bir
dönem de Çevre ve Şehircilik Bakanlığında bürokrat olarak çalışmış birisi
olarak buradaki tecrübelerimizi ve yapılacak olanları sizlerle paylaşmak
istiyorum.
Öncelikle,
bu sabah meydana gelen tren kazası dolayısıyla biz de taziyelerimizi,
üzüntümüzü ifade ediyoruz. Cenab-ı Hakk’tan rahmet diliyorum, acil şifalar
diliyorum. Mutlaka, hukuki olarak, idari olarak, hatalı olan herkes bu noktada
hesap verecek ve bu noktayla ilgili gerekli soruşturmanın ilgili kurumlarca
titizlikle yürütüleceğine inanıyorum.
2011
yılında Çevre ve Şehircilik Bakanlığı olarak teşekkül ettirilen,
Cumhurbaşkanlığı hükûmet sistemiyle birlikte TOKİ, Türkiye Emlak Katılım
Bankası, Milli Emlak ve Yerel Yönetimler Genel Müdürlüklerinin bağlanmasıyla
yeniden yapılanan Çevre Bakanlığımız çevre koruma, imar, yapılaşma, kentsel
dönüşüm, hazine taşınmazlarının yönetimi ile yerel yönetimlere ilişkin
alanlarda önemli görev ve sorumluluklar almıştır. 
Sayın
Başkan, değerli milletvekili arkadaşlarım; dünyamız her geçen gün hızla
değişiyor. Bu değişimden en çok etkilenenler arasında muhakkak ki şehirlerimiz
vardır. Birleşmiş Milletlerin tahminlerine göre, dünya nüfusunun 2050’ye kadar
9 milyara ulaşacağı ve bu nüfusun üçte 2’sinin de şehirlerde yaşayacağı
öngörülmekte. 
Ülkemiz,
1950’den itibaren oldukça hızlı bir şehirleşme serüveni yaşadı ve devam ediyor.
Şehirlerimizin nüfusu 1950’de yüzde 24 iken bugün yüzde 88 seviyesine yükseldi.
Şehirlerimizde meydana gelen plansız göç, düzensiz ve çarpık yerleşme, altyapı
ve üstyapıda yetersizliklerle beraber sosyal, iktisadi, adli pek çok sorunu da
beraberinde getirmektedir. 
Sayın
Cumhurbaşkanımızın 1994 yılında Belediye Başkanlığıyla başlattığı yürüyüş, AK
PARTİ hükûmetlerinin belediyecilik anlayışının temeline oturmuştur. Sosyal
belediyecilik anlayışıyla tanışan şehirlerimiz çöp dağlarından ve düzensiz,
plansız alanlardan kurtarılarak yaşanabilir bir alan hâline getirilmiştir.
Çevre ve şehir yönetiminde dün olduğu gibi bugün de anlayışımızın merkezinde
insan yer almaktadır. Bununla beraber, ilahî nizama uygun proje ve
faaliyetlerle şehirlerimiz yalnızca imar değil, imarla birlikte insan adına
ihya edilmektedir. 
Türkiye
bir deprem ülkesidir, topraklarımızın önemli bir bölümü deprem bölgesidir. Son
yüzyılda 50 kadar büyük deprem yaşadık. Bu büyük depremlerde 82 bin
vatandaşımızı maalesef kaybettik. Bu noktada düzensiz göçün sonucu olan
sağlıksız yapı stokuna karşılık kentsel dönüşüm çalışmalarına da hızla devam
edilmektedir. 2012 yılında Sayın Cumhurbaşkanımızın öncülüğünde başlayan
kentsel dönüşüm hareketi bugün hızla devam etmekte ve sürdürülmektedir. 
Ülkemizde
53 farklı ilimizde 237 adet riskli alan bulunmaktadır. Bununla ilgili,
Bakanlığımızın çalışmaları devam ediyor. 2030 yılına kadar Çevre ve Şehircilik
Bakanlığımızın öncülüğünde 6 milyonun üzerinde sağlıksız yapı stoku inşallah
temizlenecek ve yerlerine daha sağlıklı, daha güzel binaların yapılmasıyla
ilgili çalışmalar devam etmektedir. 
Vatandaşlarımızın
imarla ilgili sorunları Bakanlığımızca hazırlanan “Yapı Kayıt Belgesi/İmar
Barışı” adıyla yeniden uzlaşılarak bir tespite gidilmiş ve anlaşılmıştır,
Bakanlığımız bununla ilgili çalışmıştır. Hâlen de süreyi 31 Aralığa kadar
uzatmıştır.
Değerli
arkadaşlar, Doğu ve Güneydoğu Anadolu Bölgesi’nde vuku bulmuş olan terör
olaylarından en çok şehirlerimiz etkilenmiştir. Sırtını PKK’ya dayayarak başlattıkları
hendek olaylarının arkasından, Çevre ve Şehircilik Bakanlığımız ve Hükûmetimiz
bölgede ciddi bir çalışma yapmış, Diyarbakır, Şırnak, Cizre, Silopi, Nusaybin
gibi bölgelerdeki yıkılan bütün alanlar, tarihî dokusu, bölgesel yapısı, iklim
ve diğer dengeler de gözetilip yapılarak orada yaşayan insanlarımıza,
hemşehrilerimize verilmiş, teslim edilmiştir. Bunlara dair zararlar da
karşılanmıştır. 
Benim
en çok önemsediğim konulardan bir tanesi Diyarbakır “Kaleiçi” dedikleri Suriçi
bölgesiydi. Suriçi bölgesine defalarca gittim.
(Mikrofon
otomatik cihaz tarafından kapatıldı) 
BAŞKAN
– Tamamlayın.
Buyurun
Sayın Zenbilci.
AHMET
ZENBİLCİ (Devamla) – Oradaki çarpık, kötü yapılaşmanın karşısında, muhteşem bir
Hazreti Süleyman Camisi ve çevresiyle, diğer Kurşunlu Camisi ve çevresiyle,
Melik Ahmet ve Gazi Caddeleriyle yepyeni bir görünüm kazanmıştır. Birileri
yıkmakta, AK PARTİ onu ihya edip yeniden yapmaktadır. 
Son
olarak, katı atıklar ve sıfır atıkla ilgili çalışmaları Bakanlığımız hızla
sürdürmekte. Sayın Cumhurbaşkanımızın eşleri, Hanımefendi Emine Erdoğan’ın
önderliğinde yürütülen “Sıfır Atık” çalışması çok önemli bir çalışma, çok
başarılı bir çalışma. Bununla da inşallah ileride daha güzel işler olacak, daha
temiz Türkiye olacak ve daha çok tasarruf edeceğiz.
Millet
bahçeleriyle, Gezi olaylarına inat, yeniden bahçeler inşa ederek insanlarımızın
yaşayacakları güzel alanları oluşturmaya gayret ediyoruz.
Bütçemizin
hayırlara vesile olması dileğiyle, hepinizi saygıyla selamlıyorum. (AK PARTİ
sıralarından alkışlar)
BAŞKAN
– Teşekkürler Sayın Zenbilci.
Şimdi
söz sırası Kocaeli Milletvekili İlyas Şeker’de. 
Buyurun
Sayın Şeker. (AK PARTİ sıralarından alkışlar)
Süreniz
beş dakikadır.
AK
PARTİ GRUBU ADINA İLYAS ŞEKER (Kocaeli) – Sayın Başkan, değerli
milletvekilleri; Tapu ve Kadastro Genel Müdürlüğünün 2019 yılı bütçesi ve 2017
yılı kesin hesabı üzerine AK PARTİ Grubum adına söz almış bulunmaktayım. Gazi
Meclisi saygıyla selamlıyorum.
Sözlerime
başlarken öncelikle Ankara’da meydana gelen tren kazası nedeniyle hayatlarını
kaybeden vatandaşlarımıza Allah’tan rahmet, yaralı olanlara acil şifalar
diliyorum.
Değerli
milletvekilleri, vatandaşın güvenle ve kolaylıkla mülkiyete ilişkin işlemlerini
yaptığı, teknoloji ve güvenin buluştuğu, geçmişten geleceğe mülkiyetin
garantisi olan Tapu ve Kadastro Genel Müdürlüğü, yüz yetmiş bir yıllık
tecrübeye sahip bir kuruluşumuzdur. Tapu ve Kadastro Genel Müdürlüğünün ana
hizmet konusu gayrimenkul mülkiyetine konu kadastro ve tapulama işlemleridir.
Kadastro çalışmalarıyla gayrimenkulün nerede, ne kadar, sınırları neresi; tapu
işlemleriyle de kime, kimin, nasıl elde edildiği, üzerinde mülkiyetten gayri
ayni haklar var mı sorularına cevap verilmektedir. 
Tapu
ve Kadastro Genel Müdürlüğü, kadastro çalışmaları kapsamında ilk teşhis
kadastrosu, orman ve 2/B kadastroları, yenileme kadastrosu ve sayısallaştırma,
tescil harcı yerlerinin ölçümleri ve kontrol işlemleri ve son olarak da 3/B
kadastro çalışmalarını yapmaktadır.
Değerli
milletvekilleri, 1947 yılında kadastro çalışmaları başlıyor, 2003 yılına kadar
toplam yıllık ortalama 693 birimin kadastrosu yapılıyor. Grafikte de görülüyor.
2003 yılından sonra, AK PARTİ iktidara geldiğinde yılda ortalama 2.575 birimin
kadastrosu yapılır bir hâle geliyor. Görüldüğü gibi, AK PARTİ iktidarları her
alanda olduğu gibi kadastro çalışmalarında da yüzde 372 daha hızlı ve kaliteli
iş yapmaya devam ediyor. Elli altı yıldır bitirilemeyen kadastro beş yılda AK
PARTİ iktidarıyla tamamlanıyor. 
Değerli
milletvekilleri, konu kadastro olunca sizlerle bir anekdotu paylaşmak
istiyorum. Yıl 1977, Türkiye’de tek olan ve Ankara’da eğitim veren Tapu
Kadastro Meslek Lisesi 2’nci sınıfındayız, Genel Müdürümüz Rahmetli Galip Esmer
Bey tasarruf hukuku dersimize gelirdi ve bize “Çocuklar, Türkiye'nin kadastrosu
yirmi yılda bitecek” demişti. Yıl 1980’ler, ilgili bakanlar açıklama yapıyor:
“Türkiye'nin kadastrosu yirmi yılda bitecek” Yıl 1990’lar, ilgili başbakanlar
açıklama yapıyor: “Türkiye'nin kadastrosu yirmi yılda bitecek.” Yıl 2000,
ilgili bakan açıklama yapıyor: “Türkiye'nin kadastrosu yirmi yılda bitecek.”
Yıl 2003, Tapu Kadastro Genel Müdürü Zeki Adlı Bey “Türkiye'nin kadastrosunu
beş yılda bitireceğiz.” demişti. Zeki Bey’e sordum, yirmi altı yıldır her gelen
“Yirmi yılda bitireceğiz.” diyor, sen beş yılda bunu nasıl bitireceksin bir
izah et demiştim. Zeki Bey “Hükûmet önümüzü açıyor, gerekli yasal düzenlemeleri
yapıyor, kadastro çalışmalarını da özel sektöre açıyoruz ve inşallah beş yılda
bitireceğiz.” demişti. Hani vatandaş diyor ya “AK PARTİ söylerse yapar.” Evet,
AK PARTİ iktidarı söyledi ve Türkiye'nin kadastrosu beş yılda tamamlanmış oldu.
(AK PARTİ sıralarından alkışlar) Bununla da kalmayıp Kuzey Kıbrıs Türk
Cumhuriyeti’nin yenileme kadastrosu da bu yıl sonu itibarıyla tamamlanıyor. 
Sayın
Başkan, değerli milletvekilleri; Genel Müdürlük, teknolojinin gerektirdiği
kolaylıkları vatandaşın hizmetine sunarak gayrimenkul sicilinin tutulması ve
tapu hizmetleri kapsamında yılda ortala 30 milyon insanımıza hizmet verirken
saniyede 1 tapu işlemi yapmaktadır. 
Yine
“web” tapu uygulamasıyla, Google Play ve Apple Store üzerinden yurt içinde ve yurt
dışında günde 1 milyon insanımıza parselleriyle ilgili mülkiyet ve kadastro
konularında bilgi sunuluyor. 
Tapu
ve Kadastro Genel Müdürlüğünün devrim niteliğindeki çalışmaları sadece bunlar
değil, tapular artık karekodlu yani dijital. 
Değerli
milletvekilleri, eğer elinizde cep telefonu, cebinizde de tapu varsa tapudaki
karekodu cep telefonunuza okutarak tapunuzun mülkiyetiyle ilgili, kadastrosuyla
ilgili tüm bilgileri alabiliyorsunuz hatta konum belirleme özelliği de olduğu
için, istediğiniz zaman, istediğiniz parselinize de sizi götürebiliyor. Ve yine
tapunun kayıtlı olduğu müdürlüğe gitmeden, yurt içinde ve yurt dışında herhangi
bir müdürlükte veya bir temsilcilikte tapu işlemlerini de yapabiliyorsunuz. 
Ayrıca,
Tapu ve Kadastro Genel Müdürlüğü, Osmanlı’dan devreden, 26 ülkeye ait, 25
milyon civarındaki arşiv belgelerinin ve yeni oluşan belgelerin muhafazası için
Tapu Arşiv Bilgi Sistemi Projesi yani TARBİS’i de hayata geçirdiler. 
Sayın
Başkan, değerli milletvekilleri; Tapu ve Kadastro Genel Müdürlüğü, Türkiye’de
e-devlete en hızlı geçişi sağlayan ve teknolojiyi bütün imkânlarıyla kullanan,
Türkiye’de kalitenin ve güvenin mimarıdır. 
(Mikrofon
otomatik cihaz tarafından kapatıldı)
BAŞKAN
– Bağlayın sözlerinizi Sayın Şeker.
Buyurun.

İLYAS
ŞEKER (Devamla) – Tapu ve Kadastro Genel Müdürlüğünün 2017 yılı kesin hesabı
937 milyon 197 bin 999,71 TL, 2018 yılı bütçesi ise 1 milyar 113 milyon 861 bin
TL’dir. 
Baş
döndürücü yeniliklere imza atan başta Sayın Cumhurbaşkanımız Recep Tayyip
Erdoğan olmak üzere, bakanlarımıza ve Tapu ve Kadastro Genel Müdürü ve ekibine
teşekkür ediyorum. Gazi Meclisi saygıyla selamlıyorum. Yeni bütçenin ülkemize,
milletimize hayırlı olmasını diliyor, saygılar sunuyorum. (AK PARTİ
sıralarından alkışlar)
BAŞKAN
– Teşekkürler Sayın Şeker.
Şimdi
sırada, Giresun Milletvekili Sabri Öztürk var.
Buyurun
Sayın Öztürk. (AK PARTİ sıralarından alkışlar)
Süreniz
beş dakikadır.
AK
PARTİ GRUBU ADINA SABRİ ÖZTÜRK (Giresun) – Sayın Başkan, değerli
milletvekilleri; Adalet Bakanlığının 2019 yılı bütçesi üzerinde grubumuz adına
söz almış bulunuyorum. Değerli milletvekillerimizi, Genel Kurulu ve aziz
milletimizi saygıyla selamlıyorum. 
Toplumun
huzur ve barış içinde hayatını sürdürebilmesi için bağımsız, tarafsız, etkin ve
hızlı işleyen bir adalet sisteminin varlığı zorunludur. Bu yüzden, tarih
boyunca devletlerin en önemli amaçlarından biri iyi işleyen bir adalet sistemi
olmuştur. Kadim medeniyetimizde adaletin çok önemli bir yeri vardır. Toplumun huzur
ve mutluluğu ancak adaletle sağlanır. Yusuf Has Hâcib’in Kutadgu Bilig’inde,
İbni Haldun’un Mukaddime’sinde, Nizamülmülk’ün Siyasetname’sinde yer bulan
adalet dairesi anlayışına göre, halkın birliği ve barışın sağlanması için
adalet, devlet, hukuk, siyaset, ordu, iktisat ve halk arasında zincirleme
ilişkilerde adil olunması gerekir. 
Adalet
Komisyonu Başkanlığında birlikte çalışma şerefine nail olduğum seçkin hukukçu
Sayın Ahmet İyimaya’nın bir konuşmasında ifade ettiği gibi, egemenliğin
cevherini hukuk ve adalet oluşturur. Egemenlikten adaleti çıkarın, elinizde
kupkuru ve tehlikeli bir güç kalır.
Değerli
milletvekilleri, son on altı yılda adalet hizmetleri alanında çok önemli
çalışmalar yapılmış, yüce Meclisimizde pek çok kanun çıkarılmış, yeni müesseseler
getirilmek suretiyle yargıda reformlar yapılmıştır. Toplumun huzur ve barışının
temeli olan adaletin sağlanması için davaların hızlı sonuçlanması,
vatandaşların haklarına erken kavuşmaları gerekir. Bunun için hâkim, savcı,
personel sayıları ile mahkeme sayıları artırılmış, uyuşmazlıklar için yeni
çözüm yolları öngörülmüş, yeni mahkemeler, yeni kurumlar kurulmuştur. 
2002
yılı itibarıyla 9.349 olan hâkim, savcı sayısı yüzde 104 oranla artırılarak
19.055 olmuştur. Aynı şekilde, mahkeme sayısı, adli personel sayısı 2 katından
fazla artırılarak yargıda daha hızlı, daha etkin hizmet verilmeye
çalışılmıştır. 2016’da istinaf mahkemeleri kurulmuş, mahkeme kararlarındaki
hatalar asgariye indirilerek Yargıtay ve Danıştaydaki iş yoğunluğunun
giderilmesi hedeflenmiş, bölge adliye ve bölge idare mahkemeleri faaliyete
başlamıştır. Hak arama yolunda Anayasa Mahkemesine bireysel başvuru hakkı
verilmiş, Kamu Denetçiliğine yine, başvuru hakkı getirilmiştir. 
Uyuşmazlıkların
ara buluculuk ve uzlaştırma yoluyla mahkemeye varmadan çözülmesi sağlanmış,
böylece işçilerimizin haklarına çok daha kısa sürede kavuşmasının önü
açılmıştır. Ocak 2018 tarihinde yürürlüğe giren uygulamayla, kasım ayına kadar
ara bulucuya giden dosyanın yüzde 68’i anlaşmayla sonuçlanmıştır. 
Daha
şeffaf, hesap verebilir yargı için reformlar yapılmıştır. Anayasa
değişiklikleri yapılarak yargı yetkisinin tarafsız mahkemelerce kullanılması
güvence altına alınmıştır. Askerî yargı kaldırılmış ve askerî suçların sivil
mahkemelerde görülmesi sağlanmıştır. 
İşkenceyle
aktif olarak mücadele edilmiş, ülke gündeminden işkence ve kötü muamele
iddiaları tamamen çıkarılmıştır. 
MUAZZEZ
ORHAN (Van) – Yüz binlerce emekçi şu anda dava açmak için başvurmayı bekliyor.
SABRİ
ÖZTÜRK (Devamla) – Temel kanunlarımız sosyal, siyasal ve ekonomik gelişmelere
göre toplumsal yapımıza daha uygun hâle getirilmiştir. Vatandaşlarımızın
lekelenmeme hakkının korunması ve mesnetsiz ihbar ve şikâyetler nedeniyle
soruşturmaya maruz bırakılmaması için yasal değişiklikler yapılmış,
vatandaşlarımız hakkındaki ihbar ve şikâyetin soyut ve genel nitelikte olması
durumunda soruşturma yapılmaması sağlanmıştır. 
MUAZZEZ
ORHAN (Van) – Yüz binlerce emekçi birilerinin ihbarıyla şu anda işsiz,
mahkemelere başvuramıyor.
SABRİ
ÖZTÜRK (Devamla) – Sesli ve Görüntülü Bilişim Sistemi SEGBİS sayesinde uzaklar
yakın edilmiş, vatandaşlarımızın birçok davada ifade vermek için uzaktaki
mahkemeye gitmesine gerek kalmamıştır. 
Sayın
milletvekilleri, 2002 yılından bugüne kadar 253 adalet hizmet binasının inşaatı
tamamlanmıştır. Böylece, bağımsız yargıya yakışan adliye binaları inşa
edilmiştir. 
Denetimli
serbestlik sistemiyle çağdaş bir ceza infaz sistemi oluşturulmuştur. 
Vatandaşlarımız
için daha etkin, daha hızlı bir adalet sisteminin tesisinin kaynakların
yeterliliğiyle de doğru orantılı olduğu malumunuz. 2019 yılı bütçesinde Adalet
Bakanlığına ayrılan pay 18 milyar 35 milyon 989 bin TL’dir. 2002 yılında
Bakanlığın merkezî bütçedeki payı yüzde 0,83 iken 2019 bütçesindeki payı yüzde
1,75’e karşılık gelmektedir. Böylece, 2002’den bu yana yüzde 100’ün üzerinde
artış görülmektedir.
Sözlerimi
tamamlarken 2019 bütçesinin hayırlı uğurlu olmasını diliyor, Genel Kurulu ve
aziz milletimizi saygıyla selamlıyorum. (AK PARTİ sıralarından alkışlar)
BAŞKAN
– Teşekkürler Sayın Öztürk.
Sırada,
Bursa Milletvekili Osman Mesten’in konuşması vardır.
Buyurun
Sayın Mesten. (AK PARTİ sıralarından alkışlar)
Süreniz
beş dakikadır.
AK
PARTİ GRUBU ADINA OSMAN MESTEN (Bursa) – Sayın Başkan, değerli milletvekilleri;
Adalet Bakanlığının 2019 bütçesi üzerine grubum adına söz almış bulunmaktayım.
Yüce Meclisi saygıyla selamlarım. 
Öncelikle,
bugün Ankara’da yaşanan elim tren kazasında hayatını kaybedenlere Allah’tan
rahmet, yaralılara da acil şifalar diliyorum. 
Sayın
Başkan, değerli milletvekilleri; bizim medeniyetimiz adalet üzerine
kurulmuştur. Adalet mülkün temelidir. İnancımız da adil olmayı emretmektedir.
Ecdadımızın terazisi daima hassas, kılıcı keskin olmuş ve adaletten kesinlikle
taviz vermemiştir. Bugün, Osmanlı’nın çekildiği coğrafyalara bakacak olursak
bunu daha iyi anlarız. Bu yaşanan acıların, zulümlerin, katliamların temel
sebebi adaletten yoksunluktur. 
Sayın
Başkan, değerli milletvekilleri; vatandaşlarımızın daha hızlı, daha etkili,
daha adil karar ve yargılama süreçlerinden istifade edebilmesi için, son on
altı yıl içinde adalet hizmetlerine merkezî bütçeden ayrılan pay 2 kat
artırılmış, adliyelerimizin fiziki imkânları, yapısal dönüşümleri de hız
kazanmıştır. Bunlarla birlikte, Anayasa Mahkemesine bireysel başvuru imkânı
getirilmiş, Kamu Denetçiliği Kurumu kurulmuş, mahkemelerin yükünü azaltacak ara
buluculuk ve uzlaştırmacılık mekanizmaları ihdas edilmiştir. Ayrıca, istinaf
mahkemeleriyle iki dereceli yargılama sistemine geçilmesi de adaletin daha
hızlı tecelli etmesi için atılan önemli adımlardandır.
Sayın
Başkan, değerli milletvekilleri; hükûmetlerimiz her alanda olduğu gibi yargıda
da yapısal reformlara imza atarken diğer yandan da FETÖ, DEAŞ, PKK ve bilumum
terör örgütleriyle eş zamanlı, amansız mücadele etmektedir. Devletin ülkesi ve
milletiyle bölünmez bütünlüğüne kasteden dâhilî, haricî tüm unsurlara ve
uzantılarına karşı vermiş olduğumuz bu mücadeleden bizi hiçbir güç
alıkoyamayacaktır. 
FETÖ
terör örgütü 17-25 Aralıkta medya, polis ve yargı marifetiyle seçilmiş iktidara
karşı darbe girişiminde bulunmuş fakat Sayın Cumhurbaşkanımızın dik duruşuyla
amaçlarına ulaşamamışlardır. Bu olaylardan hemen sonra adliye ve Emniyette
mevzilenen kimlikleri ifşa olmuş FETÖ mensupları behemahâl görevden el
çektirilmişlerdir. Aklını düşmana kiralayanların, ruhunu iblise satanların
ülkemizi nasıl bir felaketin eşiğine getirdiğine de 15 Temmuzda hepimiz şahit
olduk. Asker kılığına girmiş hain FETÖ’cüler, millî iradenin tecelligâhı olan
bu yüce Meclisi dahi bombalama alçaklığını da gösterdiler. O gece milletimiz
liderine, ülkesine, hukukuna ve demokrasisine sahip çıkmış, FETÖ’cü hainlerin
kalkışmasına göğsünü siper ederek karşı durmuştur. Bu alçakların darbe
teşebbüsünün püskürtülmesinde bütün millî ve yerli unsurların, vatansever
askerlerimizin ve kahraman polislerimizin olduğu kadar elbette memleket
sevdalısı, cesur yargı mensuplarımızın da çok büyük payı vardır. 15 Temmuz
gecesi hızla harekete geçen hâkim ve savcılarımız olaya cesaretle el koymuş,
soruşturmaları başlatmıştır. 15 Temmuz sonrasında da bu FETÖ’cü hainlerin
devlette yuvalanmış, kuluçkaya yatmış, uyutulmuş hücrelerine karşı temizlik
operasyonlarında en kararlı ve tavizsiz adımları atan kurumumuz yine adalet
teşkilatımız olmuştur. Sinsi bir şekilde Emniyeti, yargıyı, Türk Silahlı
Kuvvetlerini ve bürokrasiyi ele geçiren karanlık suç örgütü FETÖ’nün sadece
ahlak değil, akıl sınırlarını da zorlayan yöntemlerine, tuzaklarına karşı
adalet teşkilatımızın gösterdiği güçlü duruş gerçekten takdire şayandır. Hâkim,
savcı ve yardımcı personel sayısındaki azalmaya rağmen hizmetlerini hiç
aksatmadan hatta eskisine göre daha hızlı bir şekilde veren adalet
teşkilatımızın tüm mensuplarına bu vesileyle teşekkürü bir borç biliyorum. 
Sayın
Başkan, değerli milletvekilleri; 15 Temmuz darbe teşebbüsünden sonra Türkiye genelinde
darbe suçundan 289 dava açılmıştır. Yaklaşık 25 bin FETÖ’cünün yargılandığı bu
davalarda 220’sinin kararı çıkmış, 69 derdest dava da neticelenmek üzeredir.
Davaların önemi, büyüklüğü, sanıkları, tanıkları ve delilleri ve safahatı göz
önünde bulundurulduğunda hızlı ve adil bir sürecin işlediğini kabul etmek
gerekir. Savcı ve hâkimlerimizin bir kuyumcu titizliğiyle yürüttüğü
yargılamaların vicdanları tatmin edecek şekilde sonuçlanacağından hiç kimsenin
şüphesi olmasın. Daha önce darbecilerin, ardından vesayetçilerin, son olarak da
FETÖ’cülerin milletimizin duygu dünyasında adalete vurduğu darbelerin tüm
izlerini silene kadar bu çalışmalarımızı titizlikle sürdüreceğiz. 
2019
yılı bütçemizin devletimize, milletimize, tüm yargı teşkilatımıza hayırlı olmasını
temenni ederken bu bütçenin hazırlanmasında emeği geçen başta Bakanımız olmak
üzere Bakanlık ve Meclis çalışanlarına teşekkür eder, Genel Kurulu saygıyla
selamlarım. (AK PARTİ sıralarından alkışlar) 
BAŞKAN
– Teşekkürler Sayın Mesten.
Şimdi
sırada, Afyonkarahisar Milletvekili İbrahim Yurdunuseven’in konuşması vardır.
Buyurun
Sayın Yurdunuseven. (AK PARTİ sıralarından alkışlar) 
Süreniz
beş dakikadır.
AK
PARTİ GRUBU ADINA İBRAHİM YURDUNUSEVEN (Afyonkarahisar) – Sayın Başkan, değerli
milletvekilleri; Adalet Bakanlığı bütçesi içerisinde yer alan Ceza ve İnfaz
Kurumları ile Tutukevleri İşyurtları Kurumu 2019 bütçesi üzerine AK PARTİ Grubu
adına söz almış bulunuyorum. Bu vesileyle Gazi Meclisi saygıyla selamlıyorum.
Öncelikle
bugün Ankara’da meydana gelen tren kazasında hayatını kaybeden vatandaşlarımıza
Allah’tan rahmet, yaralı kardeşlerimize de acil şifalar diliyorum.
Değerli
milletvekilleri, aziz milletimiz 2002 yılında AK PARTİ’yi iktidara getirmiş,
bütçe hazırlama yetkisini bugüne kadar her yıl partimize vermiştir. Geçtiğimiz
yıl yapılan Anayasa değişikliğiyle bu yetki Cumhurbaşkanlığına tevdi
edilmiştir. Bu vesileyle Cumhurbaşkanlığımız tarafından hazırlanan ilk
bütçemizin memleketimiz için hayırlı olmasını diliyor, aziz milletimize,
partimize ve Cumhurbaşkanımız Sayın Recep Tayyip Erdoğan’a verdiği destek
nedeniyle şükranlarımı sunuyorum. 
Adalet
Bakanlığımız yaklaşık 7.500’ü kadın, 1.500’ü çocuk olmak üzere 205 bin hükümlü;
3 bini kadın, 1.800’ü çocuk olmak üzere 57 bin tutuklu, toplamda 262 bin kişinin
barındırılmasını sağlamaktadır. AK PARTİ olarak ceza infaz kurumlarını başta
Avrupa İnsan Hakları Sözleşmesi olmak üzere uluslararası sözleşmelerin
belirttiği standartlara uygun hâle getirdik. Ceza infaz sisteminde tutuklu ve
hükümlülerin haklarını koruyacak gerekli tüm tedbirleri aldık. Bu sayededir ki
geçmişte ülkemizi mahcup eden Avrupa İnsan Hakları Mahkemesi kararları artık
tarihe karışmış bulunmaktadır. 
Sayın
Başkan, değerli milletvekilleri; ceza infaz kurumlarında koğuş sisteminden oda
sistemine geçilmek suretiyle gerçekleştirilen fiziksel dönüşüm, mekanik, fiziki
ve elektronik güvenlik sistemlerinin geliştirilmesi, ceza infaz kurumları
personel eğitim merkezlerinin açılması ve bu yolla personele hizmet öncesi ve
hizmet içi eğitim verilmesi imkânları geliştirilmiş bulunmaktadır. Adalet
Bakanlığımız tarafından, ceza infaz kurumlarında görev yapan personelin mesleki
yeterliliğinin artırılması için dünya standartlarında 5 eğitim merkezi de
açılmış bulunmaktadır. Hükûmete geldiğimiz 2002 yılından bu yana, Adalet
Bakanlığımız tarafından 166 adet Avrupa Birliği normlarına uygun yeni ceza
infaz kurumu inşaatı tamamlanarak 138.500 kişilik kapasite artışı sağlanmıştır.
İnfaz rejimine uygun olmayan, yeterli eğitim ve iyileştirme çalışması
yapılamayan, çok eski yapılardan oluşması ve bazılarının taş bina olması
nedeniyle fiziki kapasitesi yetersiz olan 301 adet ceza infaz kurumu da
kapatılmıştır. Yine, herkesin malumudur ki infazlara ve mahkûm isyanlarına
tanıklık eden, darbe yıllarının acılarının yaşandığı cezaevleri de AK PARTİ
dönemlerinde müzeye dönüştürülmüştür.
Sayın
Başkan, değerli milletvekilleri; mahkûmlarımızın her türlü sağlık hizmetleri
Adalet Bakanlığımız tarafından verilmekte olup ulaşım ve nakil amacıyla 1.897
adet taşıt bulunmaktadır. 2002 yılından itibaren, ekonomik ömrünü tamamlamış
olmaları ve benzeri nedenlerle düşümü yapılanlar hariç 1.431 adet hükümlü ve
tutuklu nakil aracı alınmıştır. Yeni alınan araçlar insan onuruna uygun,
güvenliği de ihmal etmeyecek özelliklere sahiptir. Yapılan çalışmalar sonunda
en önemli kazanım, insan onuruna yakışır şartlarda temel hak ve özgürlüklerin
daha çok gözetildiği bir ceza infaz sisteminin yaygınlaştırılması ve bu
konudaki tüm tarafların, ilgililerin farkındalığının artırılmasıdır. Adalet
Bakanlığımızın yapmış olduğu bu uygulamalar sayesinde ülkemiz 2023 vizyonuna ve
uluslararası standartlara uygun bir yargı sistemiyle halkımıza hizmet vermeye
devam edecektir. 
Sayın
Başkan, değerli milletvekilleri; İşyurtları Kurumu, hükümlü ve tutukluların
meslek ve sanatlarının korunup geliştirilmesi veya bir meslek ve sanat
öğrenmeleri amacına yönelik olarak 1997 yılında kurulmuş özel bütçeli, Adalet
Bakanlığına bağlı bir kuruluştur. Bu bağlamda hükümlü ve tutukluların mesleki
eğitimlerinin sağlanması yanında ayrıca Adalet Bakanlığının merkez ve taşra
teşkilatı ile bağlı kuruluşlarının yatırım ve cari ihtiyaçlarını da
karşılamaktadır. 
Adalet
Bakanlığımızca şu ana kadar 301 işyurdu müdürlüğünde gıdadan tekstile, tarım ve
hayvancılıktan mobilyaya, gümüş işlemeciliğinden inşaat iş koluna kadar 180’den
fazla değişik iş kolunda 2018 yılı Kasım ayı itibarıyla yaklaşık 65 bin hükümlü
ve tutukluya mesleki eğitim kapsamında çalışma imkânı sağlanmıştır. 
Sayın
Başkan, değerli milletvekilleri; Millî Eğitim Bakanlığımız ve Adalet Bakanlığımız
arasında imzalanan Özel Eğitim Materyalleri Üretim Projesi Protokolü kapsamında
özel eğitim sınıflarının ihtiyacı olan 70 binin üzerinde eğitim ve öğretim
materyali hükümlü ve tutuklularca iş yurtlarında üretilmektedir. 
Öte
yandan ülkemizin tarım ve hayvancılık alanındaki ihtiyaçlarının millî
imkânlarla karşılanmasına yönelik çalışmalarını sürdüren İşyurtları Kurumu
önümüzdeki dönemde 2.900 dekarlık alanda yeniden millî tohum kullanılarak
tarımın geliştirilmesine ve ülke ekonomisine katkı sağlamayı da planlamaktadır.

Bu
düşüncelerle 2019 bütçemizin tüm ülkemize hayırlı olmasını, hayırlı hizmetlere
vesile kılmasını diliyor, bütçenin hazırlanmasında emeği geçen başta Bakanımız
ve tüm personeli olmak üzere, Plan ve Bütçe Komisyonundaki tüm milletvekili
arkadaşlarımıza teşekkür ediyor, yüce Meclisi saygıyla selamlıyorum. (AK PARTİ
sıralarından alkışlar) 
BAŞKAN
– Teşekkürler Sayın Yurdunuseven. 
Söz
sırası Balıkesir Milletvekili Pakize Mutlu Aydemir’de. 
Buyurun
Sayın Aydemir. (AK PARTİ sıralarından alkışlar)
Süremiz
beş dakikadır. 
AK
PARTİ GRUBU ADINA PAKİZE MUTLU AYDEMİR (Balıkesir) – Sayın Başkan, değerli
milletvekilleri; Türkiye İnsan Hakları ve Eşitlik Kurumu bütçesi üzerine AK
PARTİ Grubu adına söz almış bulunuyorum. Bu vesileyle Gazi Meclisi ve aziz
milletimizi saygıyla selamlıyorum. 
Sözlerime
bu sabah meydana gelen yüksek hızlı tren kazasında hayatını kaybeden
vatandaşlarımıza Allah’tan rahmet, kederli ailelerine sabır, yaralılarımıza da
acil şifalar dileyerek başlıyorum. 
On
altı yıllık iktidar döneminde hayata dair her alan ve her konuda reform
düzeyinde atılımlar gerçekleştiren AK PARTİ hükûmetleri, Cumhurbaşkanlığı
hükûmet sisteminin ilk bütçesinde de barış, kalkınma ve insan haklarının
korunması alanlarında etkin ve görünür katkılar sağlayacağını göstermektedir.
Bu kapsamda reform niteliğinde adımlar atan, köklü ve nitelikli yapılar inşa
eden AK PARTİ hükûmetlerinin önemli icraatlarından biri de hiç şüphesiz Türkiye
İnsan Hakları ve Eşitlik Kurumunun kurulmasıdır. Bu kurum, insan hakları ihlallerinin
önlenmesi, ayrımcılıkla mücadele ve işkencenin önlenmesi gibi üç önemli görevi
üstlenmiştir. Avrupa Birliği müktesebatının öngördüğü hususları da karşılamak
üzere 20 Nisan 2016 tarihli Resmî Gazete’de yayımlanarak yürürlüğe giren 6701
sayılı Kanun’la, ayrımcılık yasağıyla ilgili hususları da kapsayacak şekilde
Türkiye İnsan Hakları ve Eşitlik Kurumu kurulmuştur. Manevi ıstılahta “kul
hakkı” olarak tarif edilen insan hakkı azizdir, insan hakkı cihan hakkıdır.
İnsan hakları konusunda hak arayan ve düzenleyen tarihimizdeki ilk kurumsal
adımlar AK PARTİ döneminde atılmış, bu yolda Avrupa Birliği müktesebatını bile
geride bırakan bir yol haritası oluşturulmuştur. 
Sayın
Başkan, değerli milletvekilleri; Cumhurbaşkanımız Sayın Recep Tayyip Erdoğan’ın
talimatıyla hiçbir zaman din, dil, ırk ayrımı yapmadan açık kapı politikası
uygulamakta olan ülkemiz, bugün dünyanın en çok sığınmacıya ev sahipliği yapan,
Küresel İnsani Yardım 2018 Raporu’na göre de dünyanın en çok insani yardım
yapan ülkesidir. İnsan haklarından yola çıkarak dünyanın gündeminde olan ancak
eyleme geçmeyen insan ticareti konusunda mültecilere bir duvar örmeyeceğiz.
Sözde insan hakları savunucusu bazı Avrupa ülkelerinin yaptığı gibi insanları
sınırlarda ölüme terk etmeyeceğiz. Bizler, Cumhurbaşkanımız Recep Tayyip
Erdoğan liderliğinde, medeniyetimize, inancımıza, tarihimize yakışanı yapmaya
devam edeceğiz. Ülkemizdeki Gezi eylemlerinde insan hakları savunuculuğuna
soyunanlar, Paris’te yaşananlar karşısında kör, sağır ve dilsiz hâle
gelmişlerdir. Gelinen noktada, artık hiç kimsenin ülkemize demokrasi, insan
hakları ve özgürlükler dersi vermeyeceğini, veremeyeceğini tüm Avrupa ve sözde
insan hakları savunucularına da göstermiştir. Bundan sonra, demokrasi ve insan
hakları denilince aranacak yer asla Türkiye değildir.
Sayın
Başkan, değerli milletvekilleri; AK PARTİ yola çıktığı günden itibaren
gerçekleştirdiği reformlarla önemli değişimlere imza atmıştır. Kökenleri, dinî
inançları ve fikirleri ne olursa olsun herkese eşit şekilde davranan bir devlet
anlayışını benimsemiştir. Bu minvalde evrensel değerlere dayalı bir sistem
oluşturmak, huzuru, güveni, istikrarı sağlamak için Kamu Denetçiliği, İnsan
Hakları ve Eşitlik Kurumu gibi kurumları ihdas etmiştir. Sayın
Cumhurbaşkanımızın defaatle söylediği gibi “Biz farklılıkları zenginlik olarak
gören bir anlayış içerisindeyiz ve bu duruşumuz hiçbir zaman değişmeyecektir.”
Haklı güçsüzleri haklı güçlülere karşı korumak en temel şiarımız olmaya
inşallah devam edecektir. 
2019
yılı Türkiye İnsan Hakları ve Eşitlik Kurumu için öngörülen bütçe toplam 12
milyon 972 bin Türk Lirasıdır. 2019 yılı merkezî yönetim bütçesinin ve Türkiye
İnsan Hakları ve Eşitlik Kurumu bütçesinin ülkemiz açısından hayırlı olmasını
diliyor, bir kez daha yüce Meclisi ve aziz milletimizi saygıyla selamlıyorum.
(AK PARTİ sıralarından alkışlar)
BAŞKAN
- Teşekkürler Sayın Aydemir.
Sayın
Bilgen, söz talebiniz var.
Buyurun.
IV.- AÇIKLAMALAR (Devam)
20.- Kars Milletvekeili Ayhan Bilgen’in, İnsan Hakları ve Eşitlik
Kurumunun iddia edilen standartta olup olmadığına ve insan haklarının ahlaki
tutarlılık gerektiren bir alan olduğuna ilişkin açıklaması 
AYHAN
BİLGEN (Kars) - Sayın Başkan, aslında konuşma aralarında söz istemeyi ben de
doğru bulmuyorum ama hem zaman zaman bizim konuşmalarımıza yapıldığı için hem
de konunun biraz aciliyeti ve belki bundan sonraki konuşmalarda değinilir
umuduyla ifade etmek istiyorum. 
Bu
çatı çok ciddi harcamalar yaparak daha önceki İnsan Hakları Komisyonu
başkanlarının döneminde, Sayın Elkatmış’ın döneminde İnsan Hakları ve Eşitlik
Kurumunun nasıl oluşması gerektiğine dair uluslararası toplantılar düzenledi,
yurt dışından çok sayıda temsilciyi davet etti, dinledi, tebliğleri bastı ve
İnsan Hakları ve Eşitlik Kurumunun ya da Ombudsmanın, diğer benzer bir çalışma
yürüten kurumların nasıl yapılanırsa gerçekten hakkaniyetle, adaletle hizmet
edeceğine dair somut veriler ortaya çıkarttı. Bugünkü kurum o çalışmalarda
ortaya koyulan, iddia edilen standartta mı değil mi? Değilse o çalıştaylar, o
sempozyumlar niye yapıldı? Yok eğer o standarttaysa gerçekten basit bir
karşılaştırma gerekir.
Sayın
Başkan, çok uzatmayacağım ama ikinci olarak da; neredeyse konuşmacıların
çoğunluğu FETÖ hâkim ve savcılarıyla ilgili haklı serzenişte bulundular. Şimdi,
17-25 Aralıktan sonra -tarihi özellikle söylüyorum milat kabul edildiği için-
şu anda FETÖ’den dolayı cezaevinde olan polislerin tuttuğu tutanaklarla, şu
anda cezaevinde bulunan savcıların ihbarları ve yakalama kararlarıyla
hazırladıkları iddianamelerle, şu anda cezaevinde bulunan hâkimlerin verdiği
kararla, bu Mecliste seçilmiş milletvekilleri cezaevinde. Şimdi, değerli
arkadaşlar, çifte standartları yarıştırırsanız Fransa mı ileride, biz mi
gerideyiz, bunun bir anlamı olmaz. İnsan hakları böyle bir alan değil, insan
hakları ahlaki tutarlılık gerektiren bir alan. Şimdi, size yönelik bir şey
olduğunda hâkimler ve savcıların kimliklerine bakıyorsunuz ve “Bunlar
terörist.” diyorsunuz; şimdi, aynı teröristler başkalarıyla ilgili karar
verdiğinde, yargılama gerçekleştirdiğinde bunun üstünü örtüyorsunuz. 
Son
bir çifte standart da galiba Fransa ve Gezi konusunda geçerli Sayın Başkan.
Türkiye’deki Gezi eylemlerinde 1’i polis, 8 kişi hayatını kaybetti. Bunların
yargılamalarının hangi aşamada olduğunu acaba bilen var mı? 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Bilgen. 
AYHAN
BİLGEN (Kars) – Bu yargılama süreçlerinin hangi aşamada olduğunu, kaçının
gerçekten -ihmal de olabilir, yanlışlık da olabilir, kusur da olabilir ama-
failleriyle ilgili etkin bir yargılama ve soruşturma süreci işletildi, hem
idari soruşturma süreci hem de adli yargılama süreci tamamlandı ve vicdanın,
hakkın, adaletin yerine geldiği bir sonuçla karşı karşıyayız diyebiliyoruz?
Bunu diyemediğimiz müddetçe Fransa’ya yönelik söylediğimiz sözlerin ciddiye
alınır hiçbir tarafı olmaz; tam tersine, Le Monde gazetesi gibi çok ciddi
gazeteler Türkiye’deki işkence iddialarıyla ilgili haberler yaparlar, Türk
Dışişleri cevap verecek bir iradeyi, bir yaklaşımı bile ortaya koymaz. 
Teşekkür
ediyorum. 
BAŞKAN
– Sayın Zengin, söz talebiniz var galiba.
Buyurun.

21.- Tokat Milletvekili Özlem Zengin’in, Kars Milletvekili Ayhan
Bilgen’in yaptığı açıklamasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkan, çok değerli milletvekilleri; her birinizi saygıyla
selamlıyorum. 
Sayın
grup başkan vekili konuşmasını yaparken şöyle ifade ediyorlar: “AK PARTİ
kendiyle alakalı konularda adaletli, diğer konularda adaleti hiç umursamıyor ve
sonuç olarak da hâkim ve savcılarla alakalı, FETÖ konusunda, yargılama yaparken
tarafgir bir durum içerisinde.” Doğrusu, bu, bizim yaklaşımımızın hiç yanından
geçmeyen bir tarz. Neden? Nedeni çok basit: Biz terörle mücadele ediyoruz.
FETÖ’nün sadece AK PARTİ’ye değil, Türkiye’deki bütün siyasi partilere yönelmiş
bir tehlike olduğunu, vatandaşlarımıza yönelmiş bir tehlike olduğunu
düşünüyoruz, memleketin tamamını hedefleyen. Hatta sadece Türkiye’yi değil,
Türkiye’nin dışında da gittiğimiz ülkelerde onların kendi içlerine yönelik
olarak ortaya çıkmış olan uluslararası bir terör örgütü olduğu kanaatindeyiz.
Hâl böyle olunca da hâkimler, savcılar, polisler, her kim olursa olsun FETÖ’yle
teması olanlarla ilgili olarak 17-25, evet, bir başlangıç noktasıdır ama bu
insanların Türkiye’deki eylemleri kırk yıllık bir geçmişe sahip; bu sebeple de,
yaptığımız tüm çalışmalarda geriye dönük olarak elimizde var olan bütün
delilleri ve yeni ortaya çıkan…
(Mikrofon
otomatik cihaz tarafından kapatıldı) 
ÖZLEM
ZENGİN (Tokat) – Müsaadenizle…
BAŞKAN
– Buyurun.
ÖZLEM
ZENGİN (Tokat) – … zaman içerisinde, yargılama sürecinde ortaya çıkan tüm
delilleri daha detaylı olarak değerlendirerek karar vermeye çalışıyor yargı
sistematiğimiz. Ben, kendi adıma, avukat olarak da uzunca bu yargılamaları
takip ettim; hâkimlerimizin ne kadar özenli olduğunu görüyorum. Sayın Bakanımız
da buradalar, yeri geldiğinde bu süreçle alakalı daha detaylı bilgi
vereceklerdir. Bu mesele Türkiye meselesidir bizim için; o sebeple, tarafgir
bir yaklaşım asla söz konusu olamaz.
Le
Monde’la ilgili olarak da, doğrusu, yani bir basıt üzerinden Türkiye’ye not
verilmesini de asla doğru bulmuyorum. Dünyada bir sürü gazete haber yapıyor.
SERPİL
KEMALBAY PEKGÖZEGÜ (İzmir) – Hapishanelere bakın, hapishanelere bakın lütfen. 
ÖZLEM
ZENGİN (Tokat) – Müsaade ederseniz, ifademi bitirmek istiyorum. 
O
haberi görmedim, o yüzden görmediğim bir haber üzerinden bir şey ifade etmek
istemiyorum ama burada, Mecliste, gazete manşetleri üzerinden birbirimizi
suçlamak yerine, elimizde pek çok imkân var, veri var, bunun üzerinden
birbirimizle alakalı kanaat belirtmeyi daha doğru, daha ilkesel buluyorum.
Teşekkür
ederim.
BAŞKAN
– Teşekkürler.
AYHAN
BİLGEN (Kars) – Sayın Başkan…
BAŞKAN
- Sayın Bilgen…
22.- Kars Milletvekili Ayhan Bilgen’in, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
AYHAN
BİLGEN (Kars) – Sayın Başkan, tartışmayı uzatmak niyetinde değilim. 
Teşekkür
ediyorum, olması gerekenle ilgili değerlendirmeye de tümüyle katılıyorum ama
vaka böyle değil, vakanın böyle olmadığı çok açık. Bu Meclisteki milletvekili
fezlekelerinin neredeyse tamamına yakınını hazırlayan savcı ve hâkimler ya yurt
dışına kaçmış durumda ya şu anda cezaevinde. O kadar açık ki yani Google’a
yazdığınızda bunu görebiliyorsunuz, bunun için çok müthiş bir araştırmaya, çok
büyük bir zahmete falan gerek yok; tanınan, bilinen isimler bu isimler.
İkincisi:
Yani, burada eğer bu süreçle ilgili tutarlı, net bir tavır ortaya konursa
bundan sonrasıyla ilgili en azından bu işleri yapanların bu tavrı yaparken, bu
yaklaşımı ortaya koyarken daha dikkatli olmasını, daha keyfî davranmamasını
sağlarız. Başka örneğe ihtiyaç yok. Şu anda Sayın Demirtaş Sincan’da
yargılanıyor, iddianamesiyle ilgili süreç bundan ibarettir. 
Benimle
ilgili seçim döneminde yaptığım, parti bürosu önünde yüz kişiyle toplanmış ve
gerçekleştirmiş olduğumuz seçim çalışmasına 2911’e muhalefetten ceza verildi.
2911 miting organizasyonudur ve her şehirde her parti 1 miting yapar. Ben günde
10 kere toplantı yapmışım, bunlardan bir tanesiyle ilgili şu anda cezaevinde
olan polisler tutanak tutmuş, savcı iddianame hazırlamış ve hâkim de ceza
vermiş. Şimdi üçü de yoklar ama benimle ilgili ceza duruyor ve yargılamanın
devamıyla ilgili kararlar şu anda birçok arkadaşımızla ilgili devam ediyor. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bilgen. 
AYHAN
BİLGEN (Kars) – Hiç olmazsa, sizin dediğiniz gibi, yani burada hakkaniyetli,
sağlıklı, doğru bir bilgiye kavuşup bir ayıklama yapabilmek açısından
yargılamaların durdurulması gerekmez mi? 83’üncü madde çok açık. Anayasa, yeni
seçilen milletvekilleriyle ilgili, daha önce başlamış soruşturmalarla ilgili
çok net bir ölçü koymuş ama bu ölçüyü yok sayıyorsunuz, Anayasa’nın maddesini
görmezlikten geliyorsunuz -sizi şahsen tabii ki itham etmiyorum, yargılama
sürecini tarif ediyorum- ve FETÖ’cülerin başlattığı süreç aynen devam ediyor.
Bir gün de birisi döner ve sizi FETÖ’cülerin başlattığı süreci durdurmadığınız
için ve onun gereğini yaparak aslında suça ortak olduğunuz için suçlarsa
siyaseten nasıl savunacaksınız, doğrusu merak ediyorum.
Teşekkür
ediyorum.
BAŞKAN
– Teşekkürler Sayın Bilgen.
ÖZLEM
ZENGİN (Tokat) – Sayın Başkan…
MAHMUT
TANAL (İstanbul) – Sayın Başkan…
BAŞKAN
– Karşılıklı olmamasına dikkat edelim. Son kez size de söz vereyim Sayın
Zengin.
Buyurun.
23.- Tokat Milletvekili Özlem Zengin’in, Kars Milletvekili Ayhan
Bilgen’in yaptığı açıklamasındaki bazı ifadelerine ilişkin tekraren açıklaması
ÖZLEM
ZENGİN (Tokat) – Karşılıklılık değil ama ifade etmek istiyorum. 
Şimdi
ben, bizler, her birimiz yargının birer parçasıyız Sayın Bilgen. Şimdi, hâl
böyle olurken yargılama süreci bir defa geriye dönük olarak yapılanların her
birisinin tekrar tekrar gözden geçirileceği aşamalar içeriyor. Eğer bu konuya
dair iddialar yargının önünde dile getirilirse muhakkak surette hâkimlerimiz
bunları dikkate alacaktır. Ben Türkiye'de mevcut olan hâkim ve savcılarımızın
bu şekilde itham altında bulundurulmasını hakikaten haksızlık olarak görüyorum
bu manada. Her bir hâkimimiz, savcımız önündeki delilleri mümkün olduğunca adil
değerlendirecek backgrounda, bilgiye sahip durumdadır. 
SERPİL
KEMALBAY PEKGÖZEGÜ (İzmir) - Bağımsız bir yargı yok ki, kimi kandırıyorsunuz
burada ya!
ÖZLEM
ZENGİN (Tokat) - O sebeple, buradaki yaklaşımı lütfen, yani bence adil görmek
lazım. 
Demirtaş’la
ilgili meseleden bahsettiniz. Yani mesela, ben bugün tekrar oturdum bu AİHM
kararını başından sonuna kadar okudum. Yani bu tezleriniz gerçeği göstermiyor.
AİHM kararını bile okuduğunuz zaman ortadaki vakanın ne kadar hakikat olduğu,
ne kadar gerçek olduğu ortaya çıkıyor.
TUMA
ÇELİK (Mardin) - Yapmayın ya! Bu kadar da yapmayın ya!
MUZAZZEZ
ORHAN (Van) – Ayıptır ya! 
TUMA
ÇELİK (Mardin) – Bir tek sizin hukukunuz doğru! 
ÖZLEM
ZENGİN (Tokat) - Gün içerisinde bunları zaten ileri süreceksiniz
konuşmalarınızda, bolca konuşma imkânımız olacak; o yüzden, daha sağlıklı bir
şekilde geldiğinde bunları konuşuruz.
BAŞKAN
– Teşekkürler. 
TUMA
ÇELİK (Mardin) – Ama doğru; sizin hukukunuz size doğru!
ÖZLEM
ZENGİN (Tokat) – Hiç öyle değil, hukuk hepimizin. 
BAŞKAN
– Teşekkürler sayın milletvekilleri. 
MAHMUT
TANAL (İstanbul)- Sayın Başkan… 
BAŞKAN
– Sayın Tanal, buyurun. 
MAHMUT
TANAL (İstanbul) – Özür dilerim, yerimden söyleyeceğim ben.
BAŞKAN
– Hayır, eğer söz almak istiyorsanız Sayın Tanal, sisteme girmeniz gerekiyor. 
MAHMUT
TANAL (İstanbul) – Girdim sisteme efendim.
BAŞKAN
– Sisteme girdiğinizde sizin gibi sisteme giren çok sayıda milletvekili var.
MAHMUT
TANAL (İstanbul) – Çok önemli bir konu, konuyla bağlantılı; bitiriyorum ben
isterseniz. 
BAŞKAN
– Bir dakika süre verelim Sayın Tanal’a.
Buyurun.

24.- İstanbul Milletvekili Mahmut Tanal’ın, terör örgütüyle iltisaklı
olup cezaevine giren bir kişinin tuttuğu tutanağın resmî belge hüviyetinde
olmaması gerektiğine ilişkin açıklaması
MAHMUT
TANAL (İstanbul) – Değerli Başkanım, değerli milletvekilleri; hepinizi saygı,
hürmetle selamlıyorum.
Şimdi,
biz teknik hukuk açısından, terör örgütüyle iltisaklı olup cezaevine giren bir
kişinin tutacağı bir tutanağı resmî tutanak kabul edebilir miyiz edemez miyiz?
Siz otoriter bir kamu hukukçususunuz ve bunun, bir terör örgütü üyesinin
tutacağı tutanağın resmî belge hüviyetinde olmaması lazım. Bunun mağdurlarından
bir tanesi de benim. Benimle ilgili gayet rahat tutanak tutanlar şu anda FETÖ
terör örgütüyle iltisaklı olarak cezaevinde ama bununla ilgili benim hakkımda
düzenlenen fezlekeler var. Peki, bu fezlekelere biz inanacak mıyız, resmî bir
hüviyet verecek miyiz vermeyecek miyiz? Olması gereken, eğer hukuk devletinde
isek bizim bunlara bir resmiyet vermemiz lazım, bunun tekrar gözden geçirilmesi
lazım. Bunu dile getirmek istedim.
Teşekkür
ediyorum, saygılarımı sunarım. 
BAŞKAN
– Teşekkürler Sayın Tanal.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2019 Yılı Merkezî Yönetim
Bütçesi
2) Çevre ve Şehircilik Bakanlığı 2017 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2019 Yılı Merkezî
Yönetim Bütçesi
2) Tapu ve Kadastro Genel Müdürlüğü 2017 Yılı Merkezî
Yönetim Kesin Hesabı
C) ADALET BAKANLIĞI (Devam)
1) Adalet Bakanlığı 2019 Yılı Merkezî Yönetim Bütçesi
2) Adalet Bakanlığı 2017 Yılı Merkezî Yönetim Kesin Hesabı
Ç) CEZA VE İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza ve İnfaz Kurumları ile Tutukevleri İşyurtları Kurumu
2019 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İşyurtları Kurumu
2017 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı Merkezî Yönetim Kesin
Hesabı
E) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2019 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2017 Yılı Merkezî Yönetim Kesin Hesabı
F) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2019 Yılı Merkezî Yönetim Bütçesi
2) Kişisel Verileri Koruma
Kurumu 2017 Yılı Merkezî Yönetim Kesin Hesabı
G) TARIM VE ORMAN BAKANLIĞI (Devam)
1) Tarım ve Orman Bakanlığı
2019 Yılı Merkezî Yönetim Bütçesi
Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2017 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2017 Yılı Merkezî Yönetim Kesin Hesabı
I) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2017 Yılı Merkezî Yönetim Kesin Hesabı
İ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2019
Yılı Merkezî Yönetim Bütçesi
2) Orman Genel Müdürlüğü 2017
Yılı Merkezî Yönetim Kesin Hesabı
J) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2019 Yılı Merkezî Yönetim Bütçesi
2) Devlet Su İşleri Genel
Müdürlüğü 2017 Yılı Merkezî Yönetim Kesin Hesabı
K) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2019 Yılı Merkezî Yönetim Bütçesi
2) Meteoroloji Genel Müdürlüğü
2017 Yılı Merkezî Yönetim Kesin Hesabı
L) TÜRKİYE SU ENSTİTÜSÜ (Devam)
1) Türkiye Su Enstitüsü 2019
Yılı Merkezî Yönetim Bütçesi
2) Türkiye Su Enstitüsü 2017
Yılı Merkezî Yönetim Kesin Hesabı
BAŞKAN
– Şimdi sırada Kocaeli Milletvekili Emine Zeybek’in konuşması vardır. 
Buyurun
Sayın Zeybek. (AK PARTİ sıralarından alkışlar)
Süreniz
beş dakikadır. 
AK
PARTİ GRUBU ADINA EMİNE ZEYBEK (Kocaeli) – Sayın Başkan, değerli
milletvekilleri; 2019 Yılı Bütçe Kanunu Teklifi görüşmelerinde Kişisel Verileri
Koruma Kurumu bütçesi üzerinde AK PARTİ Grubu adına söz almış bulunuyorum. Bu
vesileyle Gazi Meclisimizi ve aziz milletimizi saygıyla selamlıyorum. 
Kişisel
verilerin korunması hakkı özel hayatın gizliliğinin korunmasıyla ilgili olarak
hak alanının sınırlarına sığmayacak şekilde gelişmiş ve ayrı bir hak kategorisi
olarak kabul edilmeye başlanmıştır. Kişisel verilerin korunması hakkı zaman
içerisinde anayasal bir hak olarak Anayasa’mızda da yer almıştır. Bu hakkın
özünde kişinin onur ve şahsiyetinin korunması yer almaktadır.
Değerli
milletvekilleri, her şeyden önce kişisel verilerin korunmasıyla ilgili,
kişilerin temel hak ve hürriyetlerinin en üst düzeyde korunması noktasında
toplumsal farkındalık ve kültürün oluşması, dolayısıyla kişisel verilerin
korunması ilke ve esaslarının içselleştirilmesi önem arz etmektedir. Kanunla
kişisel verilerin işlenmesi disiplin altına alınarak sınırsız biçimde ve
gelişigüzel toplanması, yetkisiz kişilerin erişimine açılması, ifşası veya amaç
dışı ya da kötüye kullanımı sonucu kişilik haklarının ihlal edilmesinin önüne
geçilmesi amaçlanmaktadır. 
Kişisel
Verileri Koruma Kurumu kişisel verilerin korunması konusunda toplumsal bilinci
artırmak, farkındalık oluşturmak ve iş birlikleri geliştirmek amacıyla ülke
çapında farkındalık toplantıları düzenlemektedir. Tüm bakanlıklarımızın bağlı,
ilgili ve ilişkili kuruluşlarının temsilcilerine kişisel verilerin korunması
mevzuatı hakkında haftada iki gün olmak üzere eğitimler verilmektedir. Kişisel
verilerin korunması konusunda eğitim çağındaki çocuklarımızı bilinçlendirmek ve
bu konudaki kültürün oluşması konusunda da önemli bir adım atılmış ve Millî
Eğitim Bakanlığı Eğitim Kurumları Sosyal Etkinlikler Yönetmeliği’nde yapılan
düzenlemeyle Kişisel Verileri Koruma Kulübü kurulması ve 7 Nisan gününün
“Kişisel Verileri Koruma Günü” olarak kutlanması kararlaştırılmıştır. 
Değerli
milletvekilleri, hesap verebilirlik ve şeffaflık ilkeleri çerçevesinde kamuya
açık olarak tutulacak olan Veri Sorumluları Sicil Bilgi Sistemi çalışmaları
tamamlanmış olup Kişisel Verileri Koruma Kurulunca belirlenen kriterlere uyan
veri sorumluları için 1 Ekim 2018 tarihi itibarıyla kayıt yükümlülüğü
başlamıştır. Kuruma yoğun bir şekilde soru, sorun, öneri ve görüş talepleri
iletilmektedir. Vatandaşlarımıza bu konularda aydınlatıcı bilgi vermek amacıyla
Kişisel Verileri Koruma Kurumu “Alo 198 Veri Koruma Hattı” adıyla bilgi danışma
meclisi oluşturmuştur. Kişisel verilerin korunması konusunda özverili
çalışmalar sonucunda toplumsal bilinç düzeyinin arttığını hep birlikte
görmekteyiz. 2018 yılı Ekim ayı sonu itibarıyla 238’i şikâyet, 27’si ihbar,
18’i veri güvenliği ihlal bildirimi ve 17’si şikâyete ilişkin bilgi edinme
talebi olmak üzere, toplam 300 adet başvuru intikal etmiş olup bu başvuruların
194 adedi sonuçlandırılmıştır. Kişisel Verileri Koruma Kurumu uluslararası
alanda da çalışmalar yapmaktadır. Almanya, Avusturya, İtalya ve İngiltere veri
koruma otoriteleriyle bir araya gelinerek görüşmeler gerçekleştirilmiştir. İş
birliği ve bilgi paylaşımına yönelik uluslararası bir organizasyon olan Uluslararası
Veri Koruma ve Gizlilik Komisyonları Organizasyonuna da üye olunmuştur.
Sayın
Başkan, değerli milletvekilleri; Anayasa’da öngörülen, özel hayatın gizliliği
ile temel hak ve özgürlüklerin korunmasını sağlamak, ülkemizde kişisel
verilerin korunmasını sağlamak ve buna yönelik farkındalık oluşturarak asıl
hedefimiz olan bilinç düzeyini geliştirmektir. Kişisel Verileri Koruma Kurumu,
kanundan aldığı yetkiyle, veri sorumlularının uluslararası rekabet
kapasitelerini artırıcı bir ortam oluşturmayı ve buna ilişkin vatandaşlık
bilincinin oluşmasını sağlamayı temel hedef olarak benimsemiştir. 
Bu
vesileyle, bugün meydana gelen tren kazasında yaralanan vatandaşlarımıza acil
şifalar, hayatını kaybeden vatandaşlarımıza Allah’tan rahmet, ailelerine ve
yakınlarına sabır niyaz ediyor, 2019 yılı bütçesinin vatanımıza ve milletimize
hayırlı olmasını diliyor, saygılar sunuyorum. (AK PARTİ sıralarından alkışlar) 
BAŞKAN
– Teşekkürler Sayın Zeybek.
Söz
sırası, Aydın Milletvekili Rıza Posacı’dadır.
Buyurun
Sayın Posacı. (AK PARTİ sıralarından alkışlar) 
Süreniz
beş dakikadır.
AK
PARTİ GRUBU ADINA RIZA POSACI (Aydın) – Sayın Başkan, değerli milletvekilleri;
2019 Yılı Merkezi Yönetim Bütçe Kanunu Teklifi’nde yer alan Tarım ve Orman
Bakanlığı bütçesi üzerine AK PARTİ Grubu adına söz almış bulunmaktayım. Aziz
Türk milletini ve yüce heyetinizi saygıyla selamlarken Ankara’da yaşanan elim
kazada hayatını kaybeden vatandaşlarımıza Allah’tan rahmet, yaralılara acil
şifalar diliyorum. 
Bilindiği
üzere, Cumhurbaşkanlığı hükûmet sisteminin devreye girmesiyle iç içe görev
alanlarına sahip olan iki bakanlığımız Tarım ve Orman Bakanlığı çatısı altında
birleştirilerek bu sahada yapılacak planlama, icraat ve desteklerin tek elden
dinamik bir şekilde yönetilmesine olanak sağlanmıştır.
Bizleri
2023 hedeflerine, 2053 ve 2071 vizyonuna ulaştıracak yol haritasında başat
aktörlerden birisi olan tarım sektörü, artan nüfus ve azalan kaynaklar
nedeniyle 21’inci yüzyılın en stratejik alanlarından birisi durumundadır. Bu
alanda söz sahibi olabilmek için yapılması gerekenlerin başında mevcut tarım
alanlarını koruma altına almak ve kaynakları akılcı kullanmak gerekmektedir.
AK
PARTİ 2002’den bu yana tarım alanlarını koruma altına alma adına önemli adımlar
atmıştır. Bu kapsamda öncelikle arazi toplulaştırma çalışmalarına hız verdik.
1961-2002 yılları arası kırk bir yılda yapılan 450 bin hektarda yapılabilen
toplulaştırmayı 2003-2017 döneminde 5,6 milyon hektara çıkardık. Hedefimiz 2023
yılına kadar toplamda 14,4 milyon hektar alanda toplulaştırmayı tamamlamaktır.
Toplam alanı 7 milyon hektarı bulan 250 büyük ovayı sit alanı ilan ederek
koruma altına aldık. Bu sayıyı 300’e çıkartacağız.
Yine,
2014 yılında 5403 sayılı Toprak Koruma ve Arazi Kullanımı Kanunu’nda yapılan
değişiklikle tarım arazilerinin miras yoluyla bölünmesinin önüne geçerek önemli
bir reforma imza attık. Bu reforma paralel olarak Erozyonla Mücadele Eylem
Planı sayesinde erozyon nedenli toprak kaybını üçte 1 düşürdük.
On
beş yılda orman alanlarımızı yüzde 8 artırdık. Tarıma verilen destekler sayesinde
2002 yılında 38 milyar TL olan tarımsal geliri 2018 yılı sonu itibarıyla 280
milyar TL’ye ulaştırdık. Bugün, tarımsal hasılada 53,4 milyar dolarla Avrupa
1’incisiyiz. 
Hayvancılığı
2010 yılında sıfır faizli kredi kapsamına aldık. Bugüne kadar 10 milyar TL’nin
üzerinde faizsiz kredi kullandırdık. 2002-2017 döneminde büyükbaş hayvan
sayısını yüzde 50, küçükbaş hayvan sayısını yüzde 40 artırdık. Et ve Süt Kurumu
Genel Müdürlüğünü, et ve sütte fiyatların dalgalanması, olumsuz etkilerin
ortadan kaldırılması, üreticinin korunup gelirinin artırılması ve piyasada
istikrarın sağlanması gibi görevlerle yeniden yapılandırdık. Bu kurum
piyasaları yakinen izlemekte ve gereken müdahaleleri zamanında yapmaktadır. 
Gübre
ve yemden alınan KDV’yi tamamen kaldırdık, gübrede yüzde 18 olan KDV’nin
kaldırılması toplamda yüzde 23 oranında indirim sağladı. Mazot ve gübrede
bugüne kadar 17,3 milyar TL destek verdik. Bitkisel ürünlerde 98 milyon ton
üretimi 117 milyon tona çıkardık. Yem bitkilerine sağladığımız destek artarak
devam ediyor. Son on beş yılda 4,5 milyar TL destek ödedik. Bu destekler
sayesinde yem bitkileri üretimi alanı 1,1 milyon hektardan 2,6 milyon hektara
yükseldi. 
Çiftçilerimize
verilen destekler 2002 yılında 1,8 milyar TL’yken 8 kat artış yaparak 2018’de
toplam destek miktarı 14,5 milyara ulaşmıştır. Bu rakamı 2019 yılı bütçesiyle
16,1 milyar TL’ye çıkaracağız. Son on beş yılda Türk çiftçisine ödediğimiz
nakdî karşılıksız hibe desteği toplamda 153 milyar TL’yi aştı. 
Tarımda
ihracatçı ülkeler arasına giren Türkiye, 2002’de 3,7 milyar olan tarımsal
ihracatını on altı yılda 17 milyar dolar seviyesine çıkarmıştır ve bu da son
beş yılda ihracatımızın 4 kat arttığını göstermektedir. Örneğin, tohum
ihracatında artışımız son on altı yılda 8 kat olmuş, 2002’de 17 milyon dolar
olan tohum ihracatımız 2017’de 136 milyon dolara ulaşmıştır. 2002 yılında
tarımsal kredi faiz oranları yüzde 59’larda iken bugün kredi faizleri sıfır ile
8,25 faiz aralığına gelmiştir. 
(Mikrofon
otomatik cihaz tarafından kapatıldı)
BAŞKAN
– Buyurun tamamlayın Sayın Posacı.
RIZA
POSACI (Devamla) – Toparlıyorum. 
Sözlerime
son verirken 2009 yılının çiftçilerimiz için bereketli geçmesini diler, 2019
yılı bütçesinin hayırlı uğurlu olmasını temenni ederim.
Saygılarımla.
(AK PARTİ sıralarından alkışlar) 
BAŞKAN
– Teşekkürler Sayın Posacı.
Şimdi
söz sırası Kayseri Milletvekili Hülya Nergis’te. 
Buyurun
Sayın Nergis. (AK PARTİ sıralarından alkışlar) 
Süreniz
beş dakikadır.
AK
PARTİ GRUBU ADINA HÜLYA NERGİS (Kayseri) – Sayın Başkan, değerli
milletvekilleri; 2019 yılı Tarım ve Orman Bakanlığı bütçesi üzerine AK PARTİ
Grubu adına söz almış bulunmaktayım. Yüce milletimizi ve heyetinizi saygıyla
selamlıyorum.
Öncelikle,
bugün meydana gelen kazada hayatını kaybedenlere Allah'tan rahmet diliyorum,
ailelerine sabırlar diliyorum, yaralanan kardeşlerimize de geçmiş olsun
diyorum.
Bugün,
tohumculukla ilgili Hükûmetimiz döneminde yapılmış olan çalışmalardan bahsetmek
istiyorum.
Tarımın
stratejik unsurlarından biri olarak gördüğümüz tohum konusuna gereken önem
dönemimizde verilmekte. Geliştirilen politikalar ve desteklerle bu gelişimin
kalıcı ve sürdürülebilir hâle getirilmesi için çalışmalar yapılmaktadır. Bu
çerçevede ilk defa 2005 yılında sertifikalı tohum kullanarak üretim yapan
üreticilerimize sertifikalı tohum kullanım desteği verilmeye başlanmıştır. 2006
yılında 5553 sayılı Tohumculuk Kanunu’nun yürürlüğe girmesiyle indirimli
yatırım ve işletme kredi imkânlarının sağlanmasıyla, AR-GE kapasitesinin
artırılmasına yönelik sağlanan desteklerle, 2008 yılında sertifikalı tohum
üretiminin de destek kapsamına alınmasıyla hızlı bir gelişim süreci
başlatılmıştır. 2000’li yıllarda çeşitli türlerde yaklaşık 120 tohum üreticisi
firma var iken gelinen nokta itibarıyla sertifikalı tohum üreten firma sayısı
209’u AR-GE olmak üzere, toplam 858 firmaya ulaşmıştır. Bu gelişmelerle
üretimdeki çeşit sayıları da artmış olup bugün itibarıyla millî çeşit
listemizde tarla ve bahçe bitkileri türlerine ait 11 binden fazla ürün kayıt
altına alınmış bulunmaktadır.
Sertifikalı
tohum kullanım desteği kapsamında 1,7 milyon çiftçimize 1,1 milyar TL,
sertifikalı tohum üretici desteği kapsamında toplum üretici kuruluşlarımıza 374
milyon TL ve diğer çoğaltım materyallerine verilen destekler de dahil olmak
üzere, toplamda 2 milyar TL destekleme ödemesi yapılmaktadır.
Bu
faaliyetlerin sonucu olarak 2002 yılında 17 milyon dolar olan tohum ihracatımız
2017 yılında 8 kat artışla 136 milyon dolara yükselmiştir. 2017 yılında tohum
ithalatımız ise 185 milyon dolar olarak gerçekleşmiş olup, ihracatın ithalatı
karşılama oranı 2002 yılında yüzde 31’lerde iken şu an yüzde 73’lere
ulaşmıştır. 
Bugün
Türkiye tohum üreten ve ihraç eden bir ülke konumunda olup 2017 yılında 79
ülkeye tohumluk ihracatı gerçekleştirilmiştir. 2023 yılı hedefimiz ise 2 milyon
ton üretim, 500 milyon dolarlık ihracattır. 
Bitki
sağlığı çalışmaları kapsamında 2018 yılında uygulamaya konulan Bitki Koruma
Ürünleri Takip Sistemi ve projeli entegre çalışmalarıyla 21 üründe 3,5 milyon
dekar alanda entegre mücadele projeleri yürütülmektedir. 
Devletin
tedbir alması zorunluluğu mutlaka var ama bunun yanında tüketici olarak her
türlü gıdanın israfından kaçınmak hepimizin boynunun borcu ve en büyük
sorumluluğumuz. Dünyada 800 milyondan fazla insan şu anda açlık çekmekte, 1,3
milyon ton kadar da gıda israfı yapılmakta. Bu kadar nimetin çöpe gidiyor
olması, nüfusun artışı ve tarım alanlarının hızla azalması, gıdaya ulaşımın her
geçen gün zorlaşıyor olması… 2050 yılında dünya nüfusunun yaklaşık 10 milyara
ulaşacağı şeklinde bir durum söz konusu. Gıda ihtiyacı nüfus artışına bağlı
olarak her geçen gün artmakta. Üreticilerimiz ve tedarik zincirinin tüm
paydaşlarıyla çalışıp kaynaklarımızı koruduğumuz sürece geleceğe daha güvenle
bakabileceğiz. 
(Mikrofon
otomatik cihaz tarafından kapatıldı)
BAŞKAN
– Sözlerinizi bağlayın Sayın Nergis. 
Buyurun.

HÜLYA
NERGİS (Devamla) – Büyüme odaklı, sürdürülebilir temelli, kalkınmayı
destekleyen politikalarla hazırlanmış olan bütçenin yaklaşık olarak yarıya
yakınının çiftçilerimizin desteklenmesine ayrılmış olması bizi mutlu eden, memnun
eden bir durum. 
Bakanlık
bütçemizin milletimize hayırlar getirmesini diliyor, Genel Kurulu saygıyla
selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Nergis. 
Sırada
Antalya Milletvekili İbrahim Aydın var. 
Buyurun
Sayın Aydın. (AK PARTİ sıralarından alkışlar) 
Süreniz
beş dakikadır. 
AK
PARTİ GRUBU ADINA İBRAHİM AYDIN (Antalya) – Sayın Başkan, değerli
milletvekilleri; Orman Genel Müdürlüğü bütçesi üzerinde AK PARTİ grubumuz adına
söz almış bulunmaktayım, Genel Kurulu ve aziz milletimizi saygıyla
selamlıyorum. 
Öncelikle,
bugün meydana gelen tren kazasında yaşamını yitiren vatandaşlarımıza Allah’tan
rahmet, yaralılarımıza acil şifalar diliyorum. 
Şahsımın
da otuz yıl hizmet ettiği ve mensubu olmaktan şeref duyduğum Orman Genel Müdürlüğü,
ülkemizin orman kaynaklarının sürdürülebilir yönetimini sağlayarak kaynakların
milletimizin menfaatine sunulmasından sorumlu, yüz yetmiş dokuz yıllık köklü
bir kurumumuzdur. 
Orman
Genel Müdürlüğü, mevcut ormanların geliştirilmesi, verimliliğin artırılması ve
alanlarının genişletilmesi, ormanların sağladığı ürün ve hizmetlerden toplumun
azami faydalanmasının temini için son on altı yıldır önemli çalışmalar
yapmaktadır. Bugün ülke olarak dünyada orman varlığını arttıran nadir
ülkelerden biriyiz. Son on altı yılda orman varlığımızı 20,8 milyon hektardan
22,6 milyon hektara çıkardık. Ülke alanımızın yüzde 29’u orman alanıyla
kaplıdır. Hedefimiz 2023’de yüzde 30’a ulaştırmaktır.
2003-2017
yılları arasında yaklaşık 5,2 milyon hektar alanda ağaçlandırma, erozyon
kontrolü, bozuk orman alanlarının rehabilitasyonu, mera ıslahı gibi ormancılık
faaliyeti gerçekleştirilerek 4,2 milyar adet fidan toprakla buluşturuldu. 2019
yıl sonu itibarıyla 4 milyar 500 milyon fidan toprakla buluşturulacaktır.
Erozyonla
mücadelede dünya lideriyiz. 2 milyon hektar alanda erozyon kontrolü çalışmaları
yapıldı.
Cumhurbaşkanımızın
önderliğinde “Fidanlar fidanlarla büyüyor” adı altında başlatılan kampanyayla
10 milyon öğrencimizle birlikte 81 ilde 10 milyon fidan toprakla buluşturulmaktadır.

2008
yılından itibaren milletimize hizmet gayesiyle açık alanlar, kara yolu
kenarları, okullarımız, hastane ve sağlık ocaklarımız, mezarlıklarımız büyük
bir hızla ağaçlandırılmaktadır. Ayrıca, 162 milyon adet fidan bedelsiz olarak
vatandaşlarımıza dağıtılmıştır.
Sayın
Başkan, değerli milletvekilleri; ormanları kırsal kalkınmanın lokomotifi
yaptık. Uygulamaya koyduğumuz 38 eylem planıyla orman köylümüze gelir getirici
tür ağaçlandırmalarıyla yeni gelir kapıları açılmıştır. 
Orman
köylülerimizi doğduğu yerde kalkındırıp doyurmak, yaşatmak ve göçleri önlemek
için Hükûmet Programı’nda olan ve 2015-2019 dönemini kapsayan “5 Bin Köye 5 Bin
Orman” eylem planı doğrultusunda bugüne kadar 3.928 köyde gelir getirici tür
ağaçlandırması yapılarak 10 milyon fidan dikilmiştir. 
Son
on altı yılda orman köylümüze yapmış olduğumuz doğrudan destekler -ORKÖY ve
özel ağaçlandırma kredileri- ve ormancılık faaliyetleriyle -işçilik ve
sübvansiyonlar- 16 milyar TL gelir sağladık. 
Bugüne
kadar arıcılığa ve bal üretimine verdiğimiz destekler sayesinde 450 adet bal
ormanı kurularak ülkemiz bal üretiminde dünyada 6’ncı sıradan 2’nci sıraya
yükselmiştir. 
Vatandaşlarımıza
sağlıklı yaşam alanları oluşturmak gayesiyle 2003 yılından bugüne kadar 1.328
adet mesire yeri, 141 adet şehir ormanı kurulmuştur. 
Değerli
milletvekilleri, “Keçin var, suçun var.” anlayışından vazgeçerek,
ormanlarımızda otlatma planları yapılarak hayvancılığımıza büyük destek
verilmektedir.
Dünyadaki
115 milyar dolarlık tıbbi ve aromatik bitkiler pazarından pay almak için odun
dışı orman ürünleri üretimi artırılmıştır. Bu konuyla ilgili, Gazi Meclisimizde
Tıbbi ve Aromatik Bitki Çeşitliliğinin Korunması Araştırma Komisyonu
kurulmasına karar verilmiştir.
Sayın
Başkan, değerli milletvekilleri; ormanlarımıza yapılan bakım, gençleştirme gibi
faaliyetler sonucu yapılan üretimle ülkemizin orman ürünleri ihtiyacını yerli
kaynaklardan karşılamayı hedefliyoruz. Bu kapsamda, sektörde dışa bağımlılığı
azaltmak için 2002 yılında 14 milyon metreküp olan endüstriyel odun üretimini
2018 yılında 25 milyon metreküpe, 2019 yılında 29 milyon metreküpe çıkarıyoruz.
Böylece ithalatımızın 1 milyar dolar eksilmesine katkı sağlayacaktır.
Hedefimiz, 2023 yılında üretimi 32 milyon metreküpe çıkararak ülke tüketiminin
yüzde 100’ünü karşılamaktır.
Sayın
Başkan, değerli milletvekilleri; orman sınırlarının korunması ve mülkiyet
problemlerinin çözümüne yönelik orman kadastro çalışmalarını hızlandırdık.
Artık ormanlarımızın tapusu var. 2021 yılına kadar tapuya tescil işlemlerini,
2023 yılına kadar 2/B uygulamalarını tamamlayacağız; mülkiyet problemlerini
çözerek orman köylüleriyle hasım değil, hısım olacağız.
Sayın
Başkan, değerli milletvekilleri; orman yangınlarıyla mücadele çalışmaları
kapsamında, orman yangın yönetim sistemiyle insan gücü, kara ve hava araçları
tek merkezden yönetilerek Türkiye’yi orman yangınlarıyla mücadelede çevre
ülkelere de her an yardım edebilecek güçlü bir yapıya kavuşturduk. 
(Mikrofon
otomatik cihaz tarafından kapatıldı) 
BAŞKAN
– Buyurun, bağlayın sözlerinizi Sayın Aydın.
İBRAHİM
AYDIN (Devamla) – Teşekkür ederim Başkanım.
Bu
sayede orman yangınlarıyla mücadelede bölgemizde lider ülke olduk. Kurmuş
olduğumuz erken uyarı sistemiyle orman yangınlarına müdahale süresini kırk beş
dakikadan on beş dakikaya düşürdük. 
Dünyada
en son yaşanan ABD Kaliforniya yangınında 65 bin hektar orman alanı zarar
görmüş, 88 kişi hayatını kaybetmiş; yine, komşumuz Yunanistan’ın başkenti
Atina’da 18 Temmuz 2018’de çıkan yangında 1.276 hektar orman alanı zarar
görmüş, 91 kişi hayatını kaybetmiştir. Bizim ülkemizde ise 2018 yılında 5.384
hektar orman alanı zarar görmüştür.
Orman
Genel Müdürlüğünün yaptığı çalışmalar kapsamında, yangından dolayı zarar gören
alanlar aynı yıl içinde ağaçlandırılarak orman varlığının yok olmasına izin
verilmemektedir.
Bu
gayretli çalışmalarından dolayı, işçisinden memuruna, mühendisinden genel
müdürüne ve emeği geçen herkese teşekkür ediyorum.
2019
yılı bütçemizin hayırlı olmasını diler, saygılar sunarım. (AK PARTİ
sıralarından alkışlar) 
BAŞKAN
– Teşekkürler Sayın Aydın.
Söz
sırası Gümüşhane Milletvekili Cihan Pektaş’ta.
Buyurun
Sayın Pektaş. (AK PARTİ sıralarından alkışlar) 
Süreniz
beş dakikadır. 
AK
PARTİ GRUBU ADINA CİHAN PEKTAŞ (Gümüşhane) – Sayın Başkan, değerli
milletvekilleri; Devlet Su İşleri Genel Müdürlüğünün bütçesi üzerinde grubum
adına söz almış bulunuyorum. Sizleri saygıyla selamlıyorum.
Bu
vesileyle, bugün Ankara’da meydana gelen tren kazasında hayatını kaybedenlere
Allah’tan rahmet, yaralılara acil şifalar diliyorum.
Devlet
Su İşleri, ülkemizin en köklü ve en büyük yatırımcı kuruluşlarından biridir; su
kaynaklarının korunması, geliştirilmesi ve işletilmesinden sorumludur. Enerji,
tarım hizmetleri ve çevre sektörlerinde hizmet vermektedir. Ancak DSİ daha çok
baraj yapan bir kuruluş olarak bilinmektedir.
İlk
barajımız 1936 yılında işletmeye açılan Çubuk-1 Barajı’dır. Daha sonra Atatürk,
Keban ve Karakaya Barajlarımızın da aralarında olduğu 276 baraj inşa edildi.
Son yıllarda başta Çine Adnan Menderes, Ermenek ve Deriner Barajları olmak
üzere 541 baraj hizmete açılmış ve baraj sayımız 817’ye ulaşmıştır. Çok önemli
bir proje olan Silvan Barajı’yla birlikte 83 baraj ve 510 gölet ise inşa
hâlindedir.
İnşa
edilen barajlar, hidroelektrik enerji üretiminin yanı sıra tarımsal sulama,
şehirlerimizin içme ve kullanma suyu temini ve taşkın önleme gibi çok maksatlı
olarak değerlendirilmektedir. Ayrıca, balık üretimi yapılarak ekonomiye katkı
sağlanmaktadır. Memleketim Gümüşhane’deki Torul ve Kürtün Barajlarında üretilen
balıklar Uzak Doğu ülkelerine ihraç edilmektedir. Bazı baraj göllerimizden
sportif ve turizm maksatlı olarak da istifade edilmektedir.
Son
on altı yılda 534 hidroelektrik enerji santrali inşa edilmiştir. 2003 yılında
yıllık 26 milyar kilovatsaat olan enerji üretimine 73 milyar kilovatsaat ilave
edilerek 99 milyar kilovatsaate çıkarılmıştır. Başka bir ifadeyle, 2003 yılına
kadar üretilen enerjinin yaklaşık 3 katı on altı yılda üretilir hâle gelindi. 
Değerli
milletvekilleri, DSİ’nin projeleri beşle on yıl arasında kâr etmeye başlayan,
ülkemizin kalkınmasında lokomotif rolü üstlenen projelerdir. 2007 yılında
bitirilen Borçka Barajı yedi yılda yatırımını geri ödedi ve kâr etmeye başladı.
2012 yılı sonunda işletmeye açılan Ermenek Barajı yedinci yılında yatırımını
geri ödeyecek. Beş yıl önce üretime geçen Deriner Barajı ise iki yıl sonra kâr
etmeye başlayacak. 1.200 megavat gücündeki Ilısu Barajı’nda haziran ayında su
tutulmaya başlanacak ve dört yılda yatırımını geri ödeyecek. Bu barajın gövde
tipi değiştirilerek maliyeti düşürülmüştür. Önümüzdeki yıl su tutulması
planlanan, 275 metre yüksekliğiyle dünyanın en yüksek 3’üncü barajı unvanını
alan Yusufeli Barajı 558 megavat gücünde olacak ve iki buçuk yılda yatırımını
geri ödeyecek. Yusufeli Barajı ikili iş birliği protokolüyle inşa edilecekti;
protokol iptal edildi, millî bütçeyle ihale edildi ve maliyeti dörtte 1’e
düşürüldü. Bu şekilde birçok büyük baraj ve sulama projeleri ikili iş birliği
protokolüyle yapılacaktı. Başlanmamış olan projelerin protokolleri iptal edildi
ve hazinemiz 65 milyar dolarlık büyük bir borç yükünden kurtarıldı. Eskiden
barajların proje, müşavirlik ve mühendislik hizmetleri yabancılar tarafından
yapılıyordu, finansmanı ise dış krediyle temin ediliyor ve projelerin
maliyetleri çok yüksek oluyordu. Bugün DSİ’nin bütün projeleri yerli müşavir,
yerli müteahhit ve kendi mühendislerimiz tarafından millî bütçeyle çok daha
düşük maliyetlere yaptırılmaktadır. Ne demiş atalarımız? At, sahibine göre
kişner. 
Planlama
ve baraj mühendisliğimizin geldiği nokta ülkemiz adına gurur vericidir.
Dünyanın birçok ülkesinde büyük su projeleri inşa eden firmalarımızın yönetici
ve teknik elemanlarının büyük çoğunluğu DSİ’de yetişmiş mühendislerdir. DSİ
aynı zamanda bir okuldur. 
Konya
Mavi Tünel ve GAP’ta dünyanın en büyük havzalar arası su aktarma projeleri hayata
geçirilmiştir. Türkiye'den yavru vatana, Kıbrıs’a su götürüldü. 81 kilometresi
denizden geçmek üzere 106 kilometre isale hattıyla dünyada bir ilk olan askıda
boru döşeme yöntemiyle Kuzey Kıbrıs Türk Cumhuriyeti’nin içme, kullanma ve
sulama suyu ihtiyacı karşılandı. Melen Çayı’nın suyu artık İstanbulluların
çeşmesinden akıyor. Boğaz’ın 130 metre altında inşa edilen ve 2012 yılında
hizmete alınan tünelle Anadolu Yakası’ndan Avrupa Yakası’na âdeta bir nehir
akıtılarak dünyanın ilk kıtalar arası su transferi gerçekleştirildi. Ankara
İçme Suyu Temini Projesi’nde 31,5 kilometre uzunluğuyla dünyanın en uzun su
iletim tüneli olan Gerede Tüneli’nde son 200 metreye gelindi. Bu gurur veren
projeleri Sayın Cumhurbaşkanımızın liderliğine AK PARTİ olarak bizler yaptık ama
bu gurur hepimizindir, milletimizindir. 
Biz
büyük bir milletiz, hiçbir proje bizim için hayal değildir, bizim için imkânsız
proje yoktur.
Bu
duygu ve düşüncelerle bütün projeleri hayata geçiren DSİ Genel Müdürü ve
ekibini tebrik ediyor, 2019 yılı bütçesinin hayırlı ve bereketli olması
temennisiyle tekrar sizleri saygıyla selamlıyorum. (AK PARTİ sıralarından
alkışlar) 
BAŞKAN
- Teşekkürler Sayın Pektaş.
Şimdi,
Bursa Milletvekili Refik Özen’de söz. 
Buyurun
Sayın Özen. (AK PARTİ sıralarından alkışlar)
Süreniz
beş dakikadır.
AK
PARTİ GRUBU ADINA REFİK ÖZEN (Bursa) – Sayın Başkan, değerli milletvekilleri;
konuşmama başlamadan önce, sabah saatlerinde meydana gelen tren kazasında
hayatlarını kaybeden vatandaşlarımıza Allah’tan rahmet, yakınlarına başsağlığı
ve yaralılarımıza da acil şifalar diliyorum.
Sayın
Başkan, değerli milletvekilleri; 2019 yılı Meteoroloji Genel Müdürlüğü bütçesi
üzerine AK PARTİ Grubumuz adına söz almış bulunuyorum. Bu vesileyle Genel
Kurulumuzu saygıyla selamlıyorum.
Sayın
Başkan, değerli milletvekilleri; gün geçtikçe önemi herkes tarafından daha iyi
idrak edilen, ciddi bir görev ve sorumluluk bilinci içinde ülkemize ve
vatandaşımıza büyük hizmetler sağlayan Meteoroloji Genel Müdürlüğü 15 bölge
müdürlüğüyle hizmetlerine devam etmektedir. Gelişen dünyanın artan ihtiyaçları
doğrultusunda meteorolojik bilgi, ürün ve hizmetlere duyulan ihtiyaçlar artmış,
bu bilgi, ürün ve hizmetlerin doğru, güvenilir ve sürekli olarak kullanıcılara
sunulması bir zorunluluk hâline gelmiştir. Bu doğrultuda meteorolojik hizmetler
konusundaki tek yetkili kamu kurumu olarak 1937 yılından bu yana görev yapan
Meteoroloji Genel Müdürlüğü ortaya çıkan ihtiyaçlar, teknolojik gelişmeler ve
günün şartları dikkate alınarak yapılandırılmıştır. 
Tutarlılık
oranı yüzde 90’ların üzerinde olan tahminlerle başta ulaştırma, tarım, enerji,
millî savunma, çevre ve şehircilik, turizm, sağlık, spor ve afet yönetimi olmak
üzere pek çok sektörün meteorolojik ürün ve hizmet taleplerini karşılayan
Meteoroloji Genel Müdürlüğü yüksek teknolojiyi kullanan, uluslararası
ilişkileri güçlü, bölgesinin öncü ve saygın meteoroloji servisi konumundadır.
Meteoroloji Genel Müdürlüğü meteorolojik ürün ve hizmetlerin temeli olan
gözlemlerin yapılması için ülke geneline yayılmış farklı tip ve özelliklerde
sistemlerden oluşan 1.866 adet gözlem sistemiyle ağını işletmektedir.
Sayın
Başkan, değerli milletvekilleri; Meteoroloji Genel Müdürlüğümüzün yaptığı
hizmetlerden en önemlilerinden biri de meteorolojik ihbarlar konusunda
halkımızı ve ilgilileri en kısa zamanda bilgilendirme ihtiyacıdır. Bu nedenle
1962 yılından bu yana kısa radyo dalgalarından dinlemeye alıştığımız
Meteorolojinin Sesi Radyosu FM bandından yayına geçerek 27 vericiyle 60 milyonu
aşkın dinleyici kitlesine ulaşmakta; tarım, orman, su ve meteoroloji
konularındaki bilgileri, hava tahmini ve erken uyarıları uydu ve internet
üzerinden anında sunmaktadır. Ayrıca güncel, doğru, güvenilir ve detaylı
meteorolojik bilgiye hızlı ve doğrudan erişim sağlanması amacıyla 2018 yılı
içerisinde Web TV kurulmuş olup test yayınına başlamıştır. 
Ülkemizin
enerji konusunda dışa bağımlılığının azaltılması ve yenilenebilir enerji
kaynaklarının kullanımı konusunda yapılan çalışmalarla aktif olarak görev alan
kuruluşlarımızdan birisi de yine Meteoroloji Genel Müdürlüğümüzdür. Rüzgâr ve
Güneş Enerjisine Dayalı Lisans Başvurularına Dair Tebliğ kapsamında rüzgâr ve
güneş ölçüm istasyonlarının kurulması ve ölçüm verilerinin değerlendirilmesine
ilişkin çalışmalar Meteoroloji Genel Müdürlüğü tarafından yürütülmekte ve
enerji sektörüne önemli katkı sağlamaktadır. 
Uluslararası
alanda da oldukça aktif olan Meteoroloji Genel Müdürlüğü Doğu Akdeniz iklim
merkezi olarak bölge ülkelerine iklim tahmini konusunda destek vermektedir.
Ülkemiz 2013 yılında Hükümetler Arası İklim Hizmetleri Kuruluşunun ortak
kararıyla 25 ülkeyle birlikte Hükümetler Arası İklim Hizmetleri Kurulu Yürütme
Komitesi üyeliğine seçilmiştir. Bu yıl ikincisi düzenlenen Hükümetler Arası
İklim Hizmetleri Kurulu oturumunda ülkemiz dört yıl süreyle yine Hükümetler Arası
İklim Hizmetleri Kurulu Yönetim Komitesi üyeliği görevini üstlenmiştir.
Ülkemizin bölgesel merkez olduğu Karadeniz ve Orta Doğu Bölgesel Ani Taşkın
Erken Uyarı Merkezi kurulmuştur. Projeye Türkiye’nin yanı sıra Azerbaycan,
Gürcistan, Bulgaristan, Ermenistan, Suriye ve Ürdün ülkeleri katılmaktadır.
Diğer yandan, bu projenin devamı niteliğinde Türkiye’nin merkez ülke olduğu
Güney Doğu Avrupa ülkeleri Bölgesel Ani Taşkın Erken Uyarı Projesi de 2013
yılında başlatılmıştır. Bosna Hersek, Moldova, Karadağ, Arnavutluk, Slovenya,
Hırvatistan ve Sırbistan ülkeleri de bu projeye katılmaktadır. Bunların yanı
sıra, üyesi olduğu Dünya Meteoroloji Örgütü, Avrupa Orta Vadeli Hava Tahminleri
Merkezi, Avrupa Meteoroloji Uyduları İşletme Teşkilatı, Avrupa Meteorolojik
Fayda Grubu, Sınırlı Alan Hava Tahmin Modeli Konsorsiyumu gibi uluslararası
kuruluşlarla da iş birliği içerisinde olan Meteoroloji Genel Müdürlüğü, hem
uluslararası kuruluşlarla hem de diğer ülkelerle ikili iş birliği çalışmalarını
geliştirmek için yoğun bir gayret göstermekte ve meteoroloji alanında bölgenin
lider ülkesi olma hedefiyle hareket etmektedir.
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın Sayın Özen.
REFİK
ÖZEN (Devamla) – Sayın Başkan, değerli milletvekilleri; bugüne kadar yapmış
olduğu çalışmalarla azim ve kararlılığını ortaya koyan Meteoroloji Genel
Müdürlüğümüzün değerli çalışanlarını huzurunuzda bir kez daha tebrik ediyorum. 
Bu
vesileyle, 2019 yılı bütçesinin ülkemize hayırlı ve uğurlu olmasını diliyor,
Genel Kurulumuzu saygıyla selamlıyorum. (AK PARTİ sıralarından alkışlar)
BAŞKAN
– Teşekkürler Sayın Özen.
AK
PARTİ Grubu adına son söz Balıkesir Milletvekili Belgin Uygur’a aittir. 
Buyurun
Sayın Uygur. (AK PARTİ sıralarından alkışlar)
Süreniz
beş dakikadır. 
AK
PARTİ GRUBU ADINA BELGİN UYGUR (Balıkesir) – Sayın Başkan, değerli
milletvekilleri; Genel Kurulu ve aziz milletimizi saygıyla selamlıyorum. 
Öncelikle,
bugün meydana gelen tren kazasında hayatını kaybeden vatandaşlarımıza Allah’tan
rahmet, yaralılarımıza da acil şifalar diliyorum.
Tarım
ve Orman Bakanlığı Türkiye Su Enstitüsünün 2019 yılı bütçesi üzerinde AK PARTİ
Grubumuz adına söz almış bulunmaktayım. Kısa adı SUEN olan Türkiye Su
Enstitüsü, küresel su meselelerinin çözümüne katkı sağlamak, ülkemizin
sürdürülebilir su politikaları ve stratejilerinin oluşturulmasında yeni
fikirler ve bilimsel modellemeler geliştirmek, ulusal ve uluslararası
toplantılar ve eğitim programları düzenlemek, su konusunda küresel iş birliğini
desteklemek, su politikalarıyla ilgili projeler üretmek, uygulamak ve ülkemizi
uluslararası platformda temsil etmek üzere kurulmuştur. 
Sayın
Başkan, değerli milletvekilleri; dünyada nüfus artışı ve küresel ısınma
nedeniyle su kaynakları giderek azalmaktadır. Dünyanın çare üretmeye çalıştığı
su konusu, AK PARTİ hükûmetlerimiz döneminde bütüncül olarak ele alınmıştır.
Tarım ve Orman Bakanlığımız tarafından yapılan yatırımlarla birlikte, Türkiye
Su Enstitüsü de su konusunda stratejik çalışmalarını sürdürmektedir. 
AK
PARTİ hükûmetlerimiz döneminde DSİ tarafından da toplam 153 milyar TL’lik
yatırım yapılmıştır. Son on altı yılda, Türkiye’nin gururu olan, dünyada ses
getiren 7.668 tesis hizmete alınmıştır. 
Özellikle
içme suyu gelecek yıllarda en önemli sorunlardan birisi olarak görülmektedir.
Bununla ilgili 81 ilimiz için içme suyu eylem planları hazırlanmıştır. Böylece
şehirlerimizin 2040, 2050 ve hatta 2071 yılları planlanmış bulunmaktadır.
İşletmeye alınan 236 adet içme suyu tesisinden 46 milyon kişiye yılda 4 milyar
metreküp içme suyu sağlanmaktadır. 
Değerli
milletvekilleri, ülkemiz su alanında gerçekleştirdiği büyük projeler, yetişmiş
insan gücü ve engin bilgi birikimi sayesinde bölgesinde su konusunda lider
konuma gelmiş bulunmaktadır. SUEN farklı disiplinlerden uzman kadrosuyla
ülkemizde ve dünyada suyla ilgili çalışmaları yakından takip etmekte, su
meselelerine ilişkin stratejik planlamalara katkı sağlamakta, modelleme
çalışmaları ve geleceğe yönelik senaryolarla, karar vericilerimize danışmanlık
yapmaktadır. 
SUEN,
kurulduğundan bu yana, farklı kıtadan ve 30’u aşkın ülkeden gelen 1.000’e yakın
su ve atık su uzmanına muhtelif konularda eğitim ve kapasite geliştirme
programları düzenlemiştir. Bunlar arasında, Türk İşbirliği ve Koordinasyon
Ajansı desteğiyle, Sayın Cumhurbaşkanımız Recep Tayyip Erdoğan’ın da önem
verdiği coğrafyalardan olan Afrika’ya verilen eğitim programları da yer
almaktadır. Bu kapsamda, su sektöründe planlama, havza yönetimi, içme suyu ve
atık su arıtma tesislerinin tasarımı ve işletilmesi, yer altı sularının
idaresi, içme suyu ve atık su şebekelerinin yönetimi gibi birçok farklı konuda
eğitimler başarıyla verilmiştir. Yurt dışından gelen uzmanların yanı sıra, yurt
içinde belediyelerin su ve kanalizasyon idareleri gibi, su alanında çalışan
önemli kurumların personeline de muhtelif konularda eğitimler verilmektedir. 
Geçmişte
ülkemiz su alanındaki toplantılarda sadece gözlemci statüsünde kalmaktayken
artık AK PARTİ hükûmetlerimiz döneminde uluslararası toplantılara aktif şekilde
iştirak eden, söz sahibi ülke konumuna gelmiştir. SUEN Birleşmiş Milletler,
İslam İşbirliği Teşkilatı, D8, Dünya Su Konseyi, UNESCO, AGİT, OECD gibi birçok
uluslararası kuruluşla su yönetimi ve teknolojileri konusunda ortak çalışmalar
da yürütmektedir. 
SUEN’in
adıyla özdeşleşen en önemli uluslararası etkinlik ise her üç yılda bir
düzenlenen İstanbul Uluslararası Su Forumu’dur. Dünya su forumları için
hazırlık toplantısı niteliğindeki forumda katılımcılar farklı görüş, yaklaşım
ve deneyimleri paylaşma, su sektörünün diğer aktörleriyle iletişim sağlama, iş
birliği kurma ve yeni teknolojiler hakkında bilgi edinme fırsatı da
yakalamaktadırlar. 
(Mikrofon
otomatik cihaz tarafından kapatıldı)
BAŞKAN
– Buyurun, devam edin Sayın Uygur, sözlerinizi tamamlayın. 
BELGİN
UYGUR (Devamla) – Suyun çatışma kaynağı yerine barış aracı olması gayesiyle
kurulan çok önemli bir yapı olan, Ortadoğu’da Mavi Barış Girişimi’nin
koordinasyon ofisi görevi 1 Ocak 2019 tarihi itibarıyla SUEN tarafından yerine
getirilecektir.
Tarım
ve Orman Bakanlığımız bünyesindeki SUEN az sayıda personel ve mütevazı bir
bütçeyle yürüttüğü faaliyetler, gerçekleştirdiği bilimsel çalışmalar,
analizler, ulusal ve bölgesel, küresel su politikaları ve ülkemizin yurt
dışında temsil ettiği etkinliklerle dünya su sektöründe saygın bir kurum hâline
gelmiştir. 
Sözlerimi
burada sonlandırırken 2019 yılı bütçemizin ülkemize ve milletimize hayır ve
bereket getirmesini temenni ediyor, Gazi Meclisimizi saygıyla selamlıyorum. (AK
PARTİ sıralarından alkışlar) 
BAŞKAN
– Teşekkürler Sayın Uygur. 
Değerli
milletvekilleri, AK PARTİ Grubu adına yapılan konuşmalar tamamlanmıştır. 
Şimdi
İç Tüzük’ün 60’ıncı maddesine göre söz talebinde bulunan bazı milletvekillerine
söz vereceğim. 
İlk
olarak Sayın Burcu Köksal…
IV.- AÇIKLAMALAR (Devam)
25.- Afyonkarahisar Milletvekili Burcu Köksal’ın, Afyonkarahisar ili
Dinar ilçesinde derme çatma bir yerde yaşam mücadelesi veren yaşlı bir kadının
yanarak öldüğüne ve yetkilileri göreve çağırdığına ilişkin açıklaması
BURCU
KÖKSAL (Afyonkarahisar) – Teşekkür ediyorum Sayın Başkan.
Sayın
Başkan, seçim bölgem Afyonkarahisar’ın Dinar ilçesinde ne yazık ki çadırda,
çadır bile denmeyecek şekilde derme çatma bir yerde yaşam mücadelesi veren ve
benim de ziyaret edip yetkilileri uyardığım bir yaşlı kadının yanarak öldüğünü
yerel medya temsilcilerinden öğrendim. 
Saraylarda
oturup binbir çeşit sofrasından eksik olmayanlara, “Şöyle köprü yaptık, böyle
yol yaptık, şöyle sosyal yardım verdik, böyle sosyal yardım yaptık." diye
övünenlere sesleniyorum; birinci vazifesi sosyal devleti yerine getirmek olan,
muhtaç yurttaşlarımıza yardım etmek olan devlet görevlilerine sesleniyorum:
Lütfen, iktidar partisinin milletvekillerinin arkasına düşüp boy boy poz
vereceğinize, bundan sonra yaşanacak bu tip ölümleri önleyin, insanlara yardım
edin, görevinizi yapın. 
Teşekkür
ediyorum. 
BAŞKAN
– Teşekkürler Sayın Köksal.
Sayın
Kalyoncu…
26.- İzmir Milletvekili Hasan Kalyoncu’nun, İzmir ili Menderes
ilçesindeki Tekeli Organize Sanayi Bölgesi'nde patlama olduğuna, hayatını
kaybeden işçiye Allah’tan rahmet, yaralılara şifa dilediğine ilişkin açıklaması
HASAN
KALYONCU (İzmir) – Bugün öğlen saatlerinde seçim bölgem İzmir’in Menderes
ilçesinde İzmir Tekeli Organize Sanayi Bölgesinde ENER Mühendislik Kimyasal
Ürünler fabrikasında patlama olmuş. Alınan bilgiye göre 1 işçi hayatını
kaybetmiş, 3 yaralı mevcuttur şu anki durumda. Bunun yanında, patlama sonrası
kimyasal sızıntı olduğu bilgisi alınmıştır ve daha sonrasında AFAD ekiplerinin
açıklamasına göre durumun kontrol altına alındığı bildirilmiş ve havalandırma
işlemlerinin devam ettiği bilgisi alınmıştır. Ölene rahmet, yaralılara da acil
şifalar diliyorum. 
BAŞKAN
– Sayın Kemalbay Pekgözegü…
27.- İzmir Milletvekili Serpil Kemalbay Pekgözegü’nün, yaşanan tren
kazasının sorumlusunun siyasi iktidar olduğuna, yaşamını yitirenlere Allah’tan
rahmet dilediğine, Polis Vazife ve Salahiyet Kanunu’nun yeniden
değerlendirilmesi gerektiğine ilişkin açıklaması
SERPİL
KEMALBAY PEKGÖZEGÜ (İzmir) – Teşekkür ederim Sayın Başkan.
9
can yitti bugün ve suçlu, bir lokomotif değildir diye düşünüyorum ve sorumlusu
siyasi iktidardır, siyasi iktidar bunun hesabını vermelidir diyorum ve yaşamını
yitirenlere buradan “Allah rahmet eylesin.” diyorum.
Sayın
Başkan, 12 Aralıkta İstanbul Ataşehir’de polis bir araca ateş etti ve burada 17
yaşında bir çocuk, Cihan Seyhan yaşamını yitirdi. Aynı gün, yirmi dört saat
içerisinde, Diyarbakır’da 1 çocuk, Arat soyadlı 25 yaşında bir genç yine bu
şekilde, polisin “Dur!” ihtarına uymadığı iddiasıyla aracına ateş edilerek
yaşamanı yitirdi polis kurşunuyla. On bir yılda faili polis olan böyle 389 ölüm
var. Bunlar göz önünde bulundurulmadan bu ölümler asla değerlendirilemez.
Kaynağı Polis Vazife ve Salâhiyet Kanunu olan bu ölümlerin üzerine gitmek için
bu yasaları göz önünde bulundurmak, yeniden değerlendirmek gerekir.
(Mikrofon
otomatik cihaz tarafından kapatıldı)
SERPİL
KEMALBAY PEKGÖZEGÜ (İzmir) – Bu kanunlar âdeta polisin cinayet işlemesine
olanak açmaktadır. Burada insan haklarından bahseden iktidara bu kanunları
gözden geçirme konusunda ve polisin uyguladığı bu cinayetler konusunda dikkat
çekmek istiyorum.
Teşekkür
ederim.
BAŞKAN
– Teşekkürler Sayın Pekgözegü.
Sayın
Cinisli…
28.- Erzurum Milletvekili Muhammet Naci Cinisli’nin, Kırmızı Et Üretim
ve İşlenmesinde İşbirliği Süreçleri Analiz Projesi’ne devam edilip
edilmeyeceğini, Alvar, Şehitler, Söylemez, Başköy barajlarının akıbetini, Erzurum
Bilim, Müze, Doğa ve Eğitim Parkı Projesi’nin ne zaman biteceğini, şarbondan
etkilenen hayvanların olup olmadığını öğrenmek istediğine ilişkin açıklaması
MUHAMMET
NACİ CİNİSLİ (Erzurum) – Teşekkür ederim Sayın Başkan.
Sayın
Bakan Bekir Pakdemirli Beyefendiye sorularım olacak. Erzurum’da büyük bir
şevkle birkaç senedir Bakanlığınızca Kırmızı Et Üretim ve İşlenmesinde
İşbirliği Projesi yürütülmekte. Sonuç olarak “Kümelenme ve değer zinciriyle
kırmızı et sorunu çözülebilir.” sonucuna varıldı. Erzurum gibi hayvancılığın
kalbi olan ama yanlış politikalarınızla büyük darbe yiyen şehrimizde, planlanan
projemizin 2019 bütçesi neredeyse sıfırlandı. “Bu işi yapmayın.” denmiş oldu.
Bu hayati proje devam edecek mi? Eylül ayında verdiğim, hâlen cevap alamadığım
soru önergelerimdeki Erzurum Alvar, Narman Şehitler, Söylemez, Hınıs, Başköy
Barajlarının akıbetleri ile Erzurum Aziziye’de yapımına başlanmış olup
bitirilemeyen Bilim Kültür Parkı ne zaman bitecek? 
Erzurum’daki
şarbon karantinaları sonucu hastalıktan etkilenen hayvanlar var mıdır?
Türkiye’ye ithal edilen şarbonlu hayvanlar gerekli tetkikler yapılmadan mı
getirilmiştir? Normal prosedür işletilse hastalıklı hayvanların yurda
sokulabilmesinin imkânsız olduğu hepimizin malumu. 
Ormanlarımızın
TOKİ’ye devredileceği doğru mudur? 
Son
olarak, tarım ve hayvancılığın stratejik bir sektör olduğunu hatırlatır,
saygılarımı sunarım. 
Teşekkür
ederim. 
BAŞKAN
– Şimdi de Türkiye İşçi Partisi Genel Başkanı sıfatıyla Sayın Erkan Baş’a üç
dakika süreyle yerinden söz veriyorum. 
Buyurun
Sayın Erkan Baş.
29.- İstanbul Milletvekili Erkan Baş’ın, hızlı tren kazasında ölenlere
Allah’tan rahmet, yaralılara şifa dilediğine, 13 Aralık Erdal Eren’in ölümünün
38’inci yıl dönümüne, işçi mezarlığına dönen üçüncü havalimanının, çevre
düşmanı Karabiga Termik Santrali’nin, Hasankeyf’i sular altında bırakan Ilısu
Barajı’nın AKP döneminde hayata geçirilen projeler olduğuna ilişkin açıklaması
ERKAN
BAŞ (İstanbul) – Teşekkür ediyorum Sayın Başkan. 
Sabah
saatlerinde yaşanan faciada şu ana kadar 9 yurttaşımızın hayatını kaybettiği ve
47 yurttaşımızın yaralandığı bilgisi bize ulaşmış durumda. Biz de Türkiye İşçi
Partisi olarak ölenlerin yakınlarına başsağlığı, yaralanan yurttaşlarımıza acil
şifa dileklerimizi bu vesileyle iletmek istiyoruz. 
Bununla
birlikte, Parlamentonun görevi sadece başsağlığı dilemek, acil şifalar dilemek
değil, çözüm üretmektir. Bunun herhâlde hatırlatılması gerekiyor çünkü çok uzun
bir zaman da olmadı, Çorlu’da yaşadığımız acı facianın üstüne burada yine
birtakım görüşmeler yapmıştık ve AKP yetkilileri aynı cümleleri, bugün, burada
kurdukları aynı cümleleri o zaman da ifade etmişlerdi. “Araştıracağız,
soruşturacağız, yapacağız, edeceğiz.” Arkadaşlarımız araştırırken,
soruştururken, yaparken, ederken bu ülkenin insanları hayatlarını
kaybediyorlar. Sarayın itibarı bu ülkenin yurttaşlarının canından daha kıymetli
değildir. Bunu bir kez daha ifade etmek istiyorum. 
Bugün,
önemli bir gün. 17 yaşında, 12 Eylül faşizmi tarafından yaşı büyütülerek idam
edilen Erdal Eren’in 38’inci ölüm yıl dönümü, kendisini saygıyla ve sevgiyle
anıyor ve faşizme karşı mücadelede onun kararlılığını sürdüreceğimize söz
vererek gündeme ilişkin konulara girmek istiyorum. 
Size
ve tüm başkan vekillerine, bu süreçte katkı koyan arkadaşlarımızın hepsine özel
olarak teşekkür etmek istiyorum. Pazartesi gününden beri Parlamento pratiğimize
bence olumlu bir katkımız oldu, grubu olmayan partiler konuşuyor. Bunun
geliştirilmesi gerektiğini düşünüyoruz çünkü, bugün, gündeme baktığımızda,
örneğin, İnsan Hakları ve Eşitlik Kurumu, Adalet Bakanlığı, Çevre ve Şehircilik
Bakanlığı gibi pek çok gündem var. Bunların hepsine ilişkin görüşlerimizi ifade
etmek çok kolay olmayacak doğal olarak. Ama eğer dikkatle dinlerse arkadaşlarımız
ben bunların tümünü birleştirebilecek bir yöntem bulabildiğimi sanıyorum. 
Şimdi,
sanıyorum, okuyacağımız isimler hiçbiriniz açısından hiçbir şey ifade
etmeyecek, ilk defa duyacağınız isimler olacak: Osman Ceylan, 30 yaşında, iş
makinesi operatörü; Turgut Demircan, 52 yaşında, hafriyat kamyonu şoförü;
Nurettin Özdemir, 40 yaşında, kamyon şoförü; Ammar Koç, 23 yaşında, Suriyeli;
Mehmet Aytaç, 36 yaşında, Erganili, 2 çocuk babası; Cengiz Aydoğan; İbrahim
İçyer, 43 yaşında; İsmet Atmaca, Horasanlı; Şevki Şişik, kamyon şoförü; Ali
Alak, 35 yaşında; Harun Kılıç, 35 yaşında, Giresunlu, 2 çocuk babası; Taner
Tosun, 30 yaşında, Karslı; Ali Öztürk; Mustafa Koksal; Kemal Koçak; Orhan
Bingöl, Gökhan Türkben; Serkan Yaman; Serdar Kibar; Lokman Kazdal; Abit Aydın;
Yaşar Sevinç; Kadir Kenger; Ramazan Yüce.
Değerli
arkadaşlar, hiç duymadığınız bu isimler üçüncü havalimanı inşaatında iş
cinayetlerinde hayatını kaybeden işçi kardeşlerimizden, benim ismine
ulaşabildiğim, sadece birkaçı.
(Mikrofon
otomatik cihaz tarafından kapatıldı)
BAŞKAN
– Devam edin Sayın Baş.
Buyurun.
ERKAN
BAŞ (İstanbul) – Bunun dışında, resmî rakamlara göre 27 işçi arkadaşımız daha
hayatını kaybetti, havalimanı işçilerine göreyse bu sayı çok daha fazla.
Bunların
isimlerini hiç duymadınız ama isimlerini hepimizin çok fazla duyduğu isimler
var: Örneğin, Mehmet Nazif Günal, 70 yaşında, Mapa Holding Yönetim Kurulu
Başkanı, serveti 1,7 milyar dolar; Nihat Özdemir, Limak Holding Yönetim Kurulu
Başkanı, serveti 1,7 milyar dolar; Naci Koloğlu, Kolin İnşaat Yönetim Kurulu
Başkanı, şirketin cirosu 1,5 milyar dolar; Orhan Cemal Kalyoncu, Kalyoncu
İnşaat Yönetim Kurulu Başkanı, serveti 750 milyon dolar; Mehmet Cengiz, Cengiz
Holding Yönetim Kurulu Başkanı, serveti 650 milyon dolardan fazla, kendisinin
422 milyon liralık vergi borcu iktidar tarafından silindi. AKP döneminde hayata
geçirdiği projeler, işçi mezarlığına dönen üçüncü havalimanı, çevre düşmanı
Karabiga Termik Santrali, tarihi sular altında bırakan Hasankeyf Ilısu Barajı
gibi hepimizin bildiği o meşhur projeler. 
Şimdi,
siz üçüncü havalimanını yapacağız diye ağaçları öldürüyorsunuz, hayvanları
öldürüyorsunuz, işçileri öldürüyorsunuz. İşçiler alın teri döküp bu ülkeye
değer kazandırıyor, yaratıyor ve ölüyor, patronlar servetlerine servet katıyor,
iktidar bunun havasını atıyor.
Bu
tablonun hesabı sorulmadan, ne bütçeden ne insan haklarından ne çevreden ne
şehircilikten ne eşitlikten ne adaletten söz edilebilir diyorum.
Söz
verdiğiniz için teşekkür ediyor, Genel Kurulu saygıyla selamlıyorum. (HDP
sıralarından alkışlar)
BAŞKAN
– Teşekkürler Sayın Baş.
Birleşime
on beş dakika ara veriyorum.
Kapanma Saati: 17.08
DÖRDÜNCÜ OTURUM
Açılma Saati: 17.24
BAŞKAN: Başkan Vekili Mithat SANCAR
KÂTİP ÜYELER: İsmail OK (Balıkesir), Emine Sare AYDIN YILMAZ (İstanbul)
-----0-----
BAŞKAN
– Türkiye Büyük Millet Meclisinin 31’inci Birleşiminin Dördüncü Oturumunu
açıyorum. 
2019
Yılı Merkezi Yönetim Bütçe Kanun Teklifi ile 2017 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2019 Yılı Merkezî Yönetim
Bütçesi
2) Çevre ve Şehircilik Bakanlığı 2017 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2019 Yılı Merkezî
Yönetim Bütçesi
2) Tapu ve Kadastro Genel Müdürlüğü 2017 Yılı Merkezî
Yönetim Kesin Hesabı
C) ADALET BAKANLIĞI (Devam)
1) Adalet Bakanlığı 2019 Yılı Merkezî Yönetim Bütçesi
2) Adalet Bakanlığı 2017 Yılı Merkezî Yönetim Kesin Hesabı
Ç) CEZA VE İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza ve İnfaz Kurumları ile Tutukevleri İşyurtları Kurumu
2019 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İşyurtları Kurumu
2017 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı Merkezî Yönetim Kesin
Hesabı
E) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2019 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2017 Yılı Merkezî Yönetim Kesin Hesabı
F) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2019 Yılı Merkezî Yönetim Bütçesi
2) Kişisel Verileri Koruma
Kurumu 2017 Yılı Merkezî Yönetim Kesin Hesabı
G) TARIM VE ORMAN BAKANLIĞI (Devam)
1) Tarım ve Orman Bakanlığı
2019 Yılı Merkezî Yönetim Bütçesi
Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2017 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2017 Yılı Merkezî Yönetim Kesin Hesabı
I) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2017 Yılı Merkezî Yönetim Kesin Hesabı
İ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2019
Yılı Merkezî Yönetim Bütçesi
2) Orman Genel Müdürlüğü 2017
Yılı Merkezî Yönetim Kesin Hesabı
J) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2019 Yılı Merkezî Yönetim Bütçesi
2) Devlet Su İşleri Genel
Müdürlüğü 2017 Yılı Merkezî Yönetim Kesin Hesabı
K) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2019 Yılı Merkezî Yönetim Bütçesi
2) Meteoroloji Genel Müdürlüğü
2017 Yılı Merkezî Yönetim Kesin Hesabı
L) TÜRKİYE SU ENSTİTÜSÜ (Devam)
1) Türkiye Su Enstitüsü 2019
Yılı Merkezî Yönetim Bütçesi
2) Türkiye Su Enstitüsü 2017
Yılı Merkezî Yönetim Kesin Hesabı
BAŞKAN
– Komisyon yerinde. 
Şimdi
Halkların Demokratik Partisi Grubu adına konuşmalar yapılacaktır. 
Grup
adına ilk söz, İzmir Milletvekili Murat Çepni’ye aittir. 
Buyurun
Sayın Çepni. (HDP sıralarından alkışlar) 
Süreniz
on bir dakikadır.
HDP
GRUBU ADINA MURAT ÇEPNİ (İzmir) – Teşekkürler Başkan.
Genel
Kurul, değerli halkımız; öncelikle, tren kazasında yitirdiğimiz
yurttaşlarımızın yakınlarına başsağlığı, yaralılar için de acil şifalar diliyorum.
Elbette bu iş cinayeti sonucunda üzüntü beyanları yetersizdir. Yaptığımız bütçe
tartışmaları tam da bu minvalde gerçekleşiyor. Emeğin sömürüsü üzerine
kendisini kuran bir hükûmet, insan cesetleri üzerine yükselen bir ekonomik
modelle karşı karşıyayız. Biz bu itirazlarımızı aslında temelde bu mantıkla
yapıyoruz ve eleştirilerimizi bunun üzerine geliştiriyoruz.
Günlerdir
bu Meclis çatısı altında, büyük kısmı halkın vergilerinden elde edilen
gelirlerin saray hanedanı ve bir avuç sermayedara değil, halka ve halkın
çıkarları için kullanılması için tartışıyoruz, mücadele yürütüyoruz. Dışarıda
da köylerini, derelerini, ormanlarını şirketlerin elinden kurtarmak için
Aydınlılar, İzmirliler, Şırnaklılar, Trakyalılar, Karadenizliler, Artvinliler,
Dersimliler mücadele ediyorlar. Milyonlarca işçi de fabrikalarda, iş
yerlerinde, Flormar, TARİŞ, Süperpak, Cargill, TOKİ işçileri gibi direniş
çadırlarında bu mücadeleyi sürdürüyorlar. Direnen bütün yoldaşlarımıza,
işçilere mücadelelerinde başarılar diliyoruz ve selamlıyoruz. Daima onların
yanında olmaya devam edeceğiz.
Biz
bu mücadelenin iki ayrı uygarlığın, iki ayrı sınıfın, iki ayrı yaşam
felsefesinin mücadelesi olduğunu biliyoruz. Bir tarafta kapitalist emperyalizm,
diğer tarafta özgürlük, eşitlik, demokrasi ve sosyalizm ideali ve güçleri; bir
tarafta faşizm, bir tarafta doğayla uyum içinde çoğulcu, özgürlükçü, ekolojist
bir yaşam felsefesi. İşte bu yüzden bütün baskılarınıza, gözaltı ve
tutuklamalarınıza, işkencelerinize, yalanlarınıza dolanlarınıza rağmen bu halk boyun
eğmiyor. Selahattin Demirtaş, Figen Yüksekdağ, Sırrı Süreyya Önder, İdris
Baluken, Gültan Kışanak, Sebahat Tuncel ve daha onlarca vekilimiz, eş
başkanlarımız, partililerimiz boyun eğmiyor; Geziciler, Cumartesi Anneleri,
Barış Anneleri boyun eğmiyor; bugün açlık grevinin 36’ncı gününde olan sevgili
Leyla Güven boyun eğmiyor. 
Bütçe
sadece ekonomik bir planlama değil, esas olarak siyasi bir planlamadır. Yani
Karadeniz’de HES’lerin yapılabilmesi için, Yeşil Yol Projesi’nin yapılabilmesi
için, Karadeniz’in betona dönüştürülebilmesi için, Aydın’ın, Ege’nin JES
çöplüğüne dönüştürülebilmesi için bu Hükûmetin savaşa ihtiyacı var. İşte bu
bütçe tartışmaları da tam olarak bu savaş siyasetinin sonuçlarıdır. Dolayısıyla
bütün bu politikaların hayata geçmesi için savaşa ihtiyaç var; kitlelerin,
halkın milliyetçilikle zehirlenmesine, sömürülmesine ihtiyaç var. İtirazımız
esas olarak, tam olarak bunadır. 
İçinde
yaşadığımız dönemin arka planını kapitalizmin krizi oluşturuyor. 2008’de
patlak veren küresel krizle egemen sınıfların kemer sıkma tedbirlerine karşı
direnişler ve grevler yayılıyor. Küresel kapitalizmin en önemli
kurumlarından IMF’nin 2016 yılında hazırladığı bir rapor dahi 1980’lerin
başından itibaren uygulanan neoliberal politikaların hatalı olduğunu teslim ediyor.
Büyüme getirmeyen ve eşitsizlikleri derinleştiren neoliberalizm, dünyanın her
yerinde büyük doğa yıkımı yaratmaktan ve emekçileri azgınca sömürmekten başka
bir işe yaramıyor. 
Hazırlanan
bu bütçede emekçilere, ezilen halklara, kadınlara, ekoloji mücadelesi
yürütenlere gözdağı vermekten başka bir şey yok. Bu, bir tehdit bütçesidir.
Fransa’daki sarı yeleklilerin eylemine bakıp, Gezi’yi hatırlayıp Gezicilere
saldırmanız tam olarak bundandır. Evet, Gezi isyanı sizin bu politikalarınıza
karşı çıkmıştı ve yeni Geziler yoldadır, korkmaya devam edin. 
Savunma
ve güvenliğe ayırdığınız payı 2018 yılında yüzde 40 artırarak yaklaşık 92
milyar TL’ye çıkardınız. 2019 yılı içinse bu rakamları yüzde 21 daha artırarak
yaklaşık 111 milyar liraya çıkarıyorsunuz. Bu durum, bizim sürekli dile
getirdiğimiz “savaş hükûmeti” “savaş bütçesi” söylemlerimizin ilanıdır. 
Saray
hanedanı tarafından hazırlanan bu bütçe, emekten yana değildir, emekçiyi,
yoksulu görmemektedir; işverenden, sermayeden, zalimden yanadır; toplumsal
cinsiyet bütçelemesi yapmamaktadır; insan haklarından, eşitlikten yana
değildir. Kürt sorununda çözüm başta olmak üzere, demokrasi, özgürlük, barış
istememektedir. Bu bütçede tarımsal üretim ve destekleme yoktur. Çiftçiden
değil tüccardan yanadır. 
“Kur-an
okumayan çocuklar şeytanlarla beraberdir.” diyecek kadar sapkınlaşmış birinin
başında olduğu Diyanet İşlerine ayrılan bütçenin onda 1’i kadarı çevrenin
korunmasına harcanmıyor. Diyanet İşleri Başkanlığının 2019’da kullanacağı bütçe
Sanayi ve Teknoloji Bakanlığının 2 milyar 544 milyon liralık bütçesinin 4
katının üzerindedir. Çevre ve Şehircilik Bakanlığının 2 milyar 573 milyon
liralık bütçesi de Diyanet bütçesinin çeyreği bile etmiyor. Fakat iklim
krizinden bizi böyle sapkın fikirlere sahip imamların yağmur duaları değil
ağaçlar kurtaracak. Ama bu bütçede, ağaçları, ormanları koruyacak; toprağın,
suyun, denizlerin, nehirlerin, göllerin kirlenmesini azaltarak engelleyecek;
küresel ısınmayı yavaşlatmak için fosil yakıt kullanımını ve havaya salınan
emisyon miktarını azaltacak hiçbir tedbir yok maalesef. 
Birleşmiş
Milletlere bağlı Hükümetlerarası İklim Değişikliği Paneli’nin açıkladığı 2018
raporu, kapitalizmin yarattığı iklim krizinin dünyayı yok oluşla karşı karşıya
bıraktığını gösteriyor. Bununla beraber, şirketler ve hükûmetler iklim krizine
karşı sorumluluklarını üstlenmekten kaçınıyorlar. İklim krizinin faturasını da
yoksul halklara ve emekçi sınıflara yüklemek istiyorlar. Çevre ve Şehircilik
Bakanlığı verilerine göre, zaman zaman, Türkiye’de solunan havadaki kirlilik
oranı normal değerin 9 kat üzerine kadar çıkabiliyor ama bu Hükûmet, sırf
yandaşları daha kolay ama daha çok para, kâr elde etsin diye kömüre, fosil
yakıtlara dayalı bir enerji politikası sürdürmeye ısrarla devam ediyor. Bu
politika için Soma’da, Ermenek’te, Elbistan’da, Şırnak’ta, Zonguldak’ta
yüzlerce madencinin kanına girildi, hem emekçiler hem doğa katledildi. Hükûmet
yüksek, büyük projeler yapmakla övünüyor, bu onun en büyük prestiji ama her
yaptığı büyük projelerde insanlar küçülüyor, insan hakları küçülüyor. Onların
binaları büyüdükçe ölümler artıyor, insanlar küçülüyor. AKP, yıllardır “Enerji
açığımız var.” yalanıyla plansız ve şirketlerin çıkarlarını gözeten bir
politika izlemiştir. Enerji talebi, çevre ve toplum çıkarları doğrultusunda planlanmıyor.
Enerji yatırımlarında toplumun değil, yalnızca kazançlarını azamileştirme
amacında olan sermaye gruplarının çıkarları gözetiliyor. Özel şirketlerin satış
ve kazançlarını artırmak, hem de talebi körükleyerek yüksek talep tahminlerinin
tutmasını sağlamak için yaz kış saati uygulamasını bile değiştirdiniz, sadece
bu yüzden 2,8 milyar liralık bir ekonomik maliyet ortaya çıkardınız. Çok
zekisiniz. 
Türkiye
Elektrik İletim Anonim Şirketinin Aralık 2017 tarihli ve 2018-2027 dönemini
içeren on yıllık talep tahmin raporunda ise yıllık talep artışlarının giderek
azalan bir eğilimde gerçekleşeceği kabul ediliyor. Fakat Bakanlık tarafından
talep tahminleri özel sermaye şirketlerinin yatırımları için abartılmaktadır.
Buna rağmen, hâlâ “Enerjiye ihtiyacımız var.” deniyor, enerjide dışa
bağımlılıktan kurtulmamız gerektiği söylenerek onlarca HES, GES, RES, JES
projeleri hazırlanıp duruluyor. Akkuyu Nükleer Santrali’ni deneme üretimine
başlatmaktan… Sinop’ta, üstelik yapımcı firmanın projeden vazgeçtiği
haberlerine rağmen nükleer ve termik santraller kurmak için çabalıyorsunuz.
Hâlbuki sadece mevcut iletim ve dağıtımdaki kayıplar giderildiğinde yüzde 50
oranında tasarruf etme imkânı var. Fakat iktidar için nükleer santral riski
şundan ibaret: Patlayıp milyonlarca insanın ölmesi söz konusu mu, değil mi?
Risk olarak bunu görüyor, kesilen ağaçlar, tarım alanları onlar için çok sorun
değil.
Ülkemizde
yangınlar nedeniyle yok olan orman alanlarının 3-4 katı kadar bir orman, yol,
elektrik, nakil hattı, HES, RES, maden, çöplük gibi projelerce yok
edilmektedir. 2004-2017 yılları arasında yangın sonucu yok olan orman alanı
ortalama 8.420 hektar iken, aynı yıllarda belirtilen projeler yüzünden yok olan
orman alanı miktarı ortalama 28.557 hektardır. Yaptığınız orman katliamlarının bedelini
milyarlarca fidan da dikseniz ödeyemezsiniz çünkü bir fidanın ağaç hâline
gelmesi için otuz kırk yıl gereklidir fakat iklim krizinden kurtulmamız için
sadece yirmi yılımızın kaldığı söyleniyor, belki daha az. Bunun için birkaç
tane şirketi zengin etmek için Aydın’da HES yapmaktan vazgeçin çünkü ihtiyaç
yok. Akkuyu’da ve Sinop’ta nükleerden vazgeçin çünkü ihtiyaç yok. Karadeniz’de
HES’lerden vazgeçin çünkü ihtiyaç yok. Kuzey ormanlarını daha fazla yağmaya
açmayın çünkü ihtiyaç yok. Eskişehir’de termik yapmayın çünkü ihtiyaç yok.
Bilin ki siz vazgeçmeseniz de biz Edirne’den Artvin’e, İzmir’den Şırnak’a, her
yerde ve her zaman karşınızda olacağız. Gezi’nin, sarı yeleklilerin ruhlarını
kuşanıp mücadele edeceğiz, sizin kapitalist düzeninize karşı yeni bir yaşam
mücadelesini yükselteceğiz. 
Teşekkürler.
(HDP sıralarından alkışlar) 
BAŞKAN
– Teşekkürler Sayın Çepni. 
ÖZLEM
ZENGİN (Tokat) – Sayın Başkan...
BAŞKAN
- İkinci söz Batman Milletvekili Ayşe Acar Başaran’a aittir. (HDP sıralarından
alkışlar)
ÖZLEM
ZENGİN (Tokat) – Söz talebim vardı. 
BAŞKAN
– Keşke zamanında girseydiniz Sayın Zengin ama ben konuşmacıyı çağırdıktan
sonra söz istediniz. 
ÖZLEM
ZENGİN (Tokat) – Bastım, zamanında bastım ama fark etmediniz. 
BAŞKAN
- Gene veririm size. İsterseniz konuşmacı konuşsun size söz vereyim, tamam. 
ÖZLEM
ZENGİN (Tokat) – Sayın Başkan, konuşmacı konuşurken basmak da ona haksızlık
oluyor, biter bitmez bastım. 
BAŞKAN
– Yok, oraya etki etmiyor Sayın Zengin, ben görüyorum sadece, onun için...
ÖZLEM
ZENGİN (Tokat) – Evet ama yani o da “Sen sus ben konuşayım.” demek bir hâliyle,
nezaketen böyle yapmaya gerek duydum. 
BAŞKAN
– Tamam.
Ben
de göremediğim için söz verme sırasını, henüz şimdi yandı. 
ÖZLEM
ZENGİN (Tokat) – Hayır, dakikasında bastım. 
BAŞKAN
– Tamam Sayın Zengin, biraz sonra söz vereceğim. 
HDP
GRUBU ADINA AYŞE ACAR BAŞARAN (Batman) – Sayın Başkan, değerli milletvekilleri;
ben de hepinizi saygıyla selamlıyorum. 
Ben
bugün Adalet Bakanlığı bütçesi üzerine konuşma yapacağım. Biliyoruz ki aslında
adalet, bugün sadece burada konuştuğumuz bir mesele değil, insanlığın var
oluşundan beri adalet üzerinde çokça düşünür, çokça filozof, çokça insan
konuşmuş, düşüncelerini ifade etmiş. Ve bugün belki burada tüketmeyeceğiz,
bunun tüketilmesi söz konusu değil ama bu mekanizma, Parlamento tam da bunları
konuşacağımız bir yer. O açıdan iktidar her eleştiriye tepkisel yaklaşacağına
bence muhalefetin ne kadar büyük bir güç olduğunu, ne kadar çözümleyici ve
birleştirici bir güç olduğunu düşünüp eleştiriler çerçevesinde bazı sorunları
çözme iradesi gösterirse daha çok mutlu olacağız. Çünkü biz söylemiyoruz, şu
anda Türkiye’de adalete, yargıya inanç yüzde 20 seviyelerine inmiş durumda.
Yine, uluslararası bir araştırma platformu Dünya Adalet Projesi 2017-2018
Raporu’nda, hukukun üstünlüğü alanında Türkiye'nin 113 ülke arasında 101’inci
sırada olduğu ifade ediliyor. Biliyoruz ki bu adalet mekanizmasının toplum
tarafından bu kadar itibarsız görülmesinin bir nedeni var. Bu da -bizim çokça
ifade ettiğimiz gibi- şu anda yargının adaleti sağlama mekanizmasından çok,
iktidarın kendi siyasetini topluma empoze etme aracı olarak kullanılıyor
maalesef. Bu sadece politik kişiliklere uygulanmıyor -örnekleri birazdan
vereceğim- iktidarın politik, ideolojik düşüncesi çerçevesinde uygulamak
istediği ya da oturtmak istediği yeni rejimin, yeni sistemin karşısındaki
herkese aslında adalet bir sopa olarak maalesef kullanılıyor. Bunun örneklerini
kadın davalarından görüyoruz, bunun örneklerini çocuk istismarı davalarından
görüyoruz, bunun örneklerini yargılanan milletvekilleri ve siyasetçilerin
davasında görüyoruz. 
Bugün
ikinci gün, Sayın Demirtaş’ın Sincan’da duruşması gerçekleşti. Arkadaşlar,
keşke iktidar sıralarından milletvekilleri de duruşma salonunda olsaydı ve o
duruşma salonunun hâlini görseydi. 
Değerli
arkadaşlar, tarihte niye adalet tanrıçası bir kadındır, hiç düşündünüz mü? Ama
şu anda bütün mahkemeler erkek, erkek bakış açısıyla dizayn edilmiş, erkek
bakış açısıyla yargılamalar yapılıyor ve o güçle erkek bakış açısı çerçevesinde
de sürekli muhalefet, sürekli muhalifler cezalandırılma yoluna gidiliyor.
Dediğim gibi, tanrıçanın kadın olmasının bir nedeni vardı; kadınlar vicdanlı,
adaletli bakış açısına sahip olduğu için o adalet tanrıçası kadındı. Ve yine,
gözleri kapalıydı arkadaşlar, şu anda adaletin gözleri kapalı değil;
karşısındaki kişiye göre, politik bakış açısında göre, iktidarın yanında mı,
yoksa karşısında mı yer aldığına göre o gözdeki bant saydamlaşıyor ya da kör
oluyor bakan kişi. Maalesef böyle bir ortam içerisindeyiz ve yargılamalar böyle
bitiyor. 
Dediğim
gibi, bu sadece politik davalar açısından geçerli değil. Bakın, özellikle kadın
davalarında… Bugün de basında okuduk, her gün basına düşen kadın davaları var.
Kadın tecavüze uğramış ama “Gece 23.00’te sokağa çıktın.” denilerek sanığa indirim
yapılmış ve Yargıtay da bunu onamış. Peki, bu kadın nasıl güvenip o mahkeme
salonuna gidecek ya da nasıl gidip şikâyetçi olacak ya da biz kadın-erkek
eşitliğini ya da kadın özgürlüğünü bu ülkede nasıl sağlayacağız? Bu adaletle,
bu bakış açısıyla mı sağlayacağız? Bunun üzerine düşünüp yoğunlaşmamız
gerekiyor. 
Yine,
bir örnek daha vereyim çocuk davaları açısından: 3,5 yaşında bir çocuk,
yaşadıklarını mahkeme salonunda defalarca anlatmaya mecbur edilmiş. Ve babası
tarafından istismar edilen bu çocuk, babasının olduğu ortamda ifade vermeye
zorlanmış, 3,5 yaşında bir çocuk. İşte, bizim, maalesef, oluşan adalet
mekanizmasının durumu bu. Tam da bunun karşısında tavır alması gereken İnsan
Hakları ve Eşitlik Kurumunun Başkanı, boşanmalar açısından “boşanma terörü”
ifadelerini kullanıyor. 
Değerli
arkadaşlar, bu “terör” kavramının ne kadar geniş, ne kadar fütursuz
kullanıldığının farkında mıyız? Herkesin nasıl bu ülkede terörize edildiğinin
farkında mıyız? Faiz teröründen ekonomi terörüne, barış teröründen en son
geldiğimiz nokta boşanma terörü müdür? Eşitlik ve insan haklarından sorumlu bir
kurumun başkanı bu lafı ediyorsa mahkemelerin nasıl bir tavır alacağını, toplum
içerisinde nasıl bir manzarayla karşı karşıya kalacağımızı hepimiz biliyoruz. 
Dediğim
gibi, tabii ki bu adaletin bağımsız ve tarafsız olmama hâlinden en çok
siyasetçiler etkileniyor. Biliyorsunuz, yakın zamanda Avrupa İnsan Hakları
Mahkemesi bir karar verdi. Burada, bu kürsüde arkadaşlarımız çokça dillendirdi
ama bir kez daha ifade etmek gerekiyor: Avrupa İnsan Hakları Mahkemesi
kararları Türkiye açısından bağlayıcıdır ve Anayasa’nın 90’ıncı maddesine göre,
bakın, çokça eleştirdiğimiz “80 darbesi Anayasası” dediğimiz Anayasa’nın
90’ıncı maddesine göre uluslararası sözleşmeler iç hukukun üstündedir. “İç
hukuk ve uluslararası sözleşmeler çatıştığında uluslararası sözleşmeler
geçerlidir.” diye burada, bu Parlamentoda o Anayasa’da bir değişiklik yapıldı
ve yerel mahkeme “Avrupa İnsan Hakları Mahkemesinin kararını tanımıyorum.”
dedi, bu ülkenin Cumhurbaşkanı “Tanımıyorum.” dedi, bu ülkenin Adalet Bakanlığı
“Tanımıyorum.”a getirdi. Böyle bir bağımsız, tarafsız yargı olabilir mi? Böyle
bir adalet anlayışı olabilir mi bir ülkede? Ve hemen akabinde, Avrupa İnsan
Hakları Mahkemesi kararını uygulamamakla yetinilmedi, Sayın Demirtaş ve Sırrı
Süreyya Önder’in verilen cezaları jet hızıyla, talimatla kesinleştirildi. 
Değerli
arkadaşlar, dediğim gibi, eğer şu anda toplum içerisinde yargıya güven yoksa
bunu toplumda sorgulamayalım, kendimizde sorgulayalım, demek ki gerçekten
yolunda gitmeyen bir şeyler var. Bakın, ben kanunilikten de söz etmiyorum, ben
adaletten söz ediyorum. Burada kanunlar çıkarabilirsiniz. Yarın öbür gün
“Zeytin yemek yasak.” dersiniz, yasaklanır ama bu adil olmaz ama bu hukuki
olmaz, kanuni olabilir. Bu gücünüz var ama adil olmak, hukukun ilkelerini
savunmak başka bir şeydir. Şu anda Türkiye’de maalesef ki isminde adalet olan
saraylar sarayın adaletini sağlamaya çalışıyor. Adalet sarayları değil, saray
adaleti Türkiye’de söz konusu ve bunun karşısında bizler, biliyoruz ki burada
da dışarıda da direnmeye devam edeceğiz. 
Tabii
ki bu adalet mevzusu sadece ceza verilinceye kadar değil, cezaevlerinde de
devam ediyor. Değerli arkadaşlar, şu anda cezaevlerinde yüzlerce hasta var,
yüzlerce hasta var ve biz her defasında ifade etmemize rağmen bunlar yokmuş
gibi davranılıyor. Yok deyince yok olmuyor, cenazeler çıkıyor cezaevinden.
Onlarca örneğini bu kürsülerden verdik. Çok güzel cezaevleri inşa ettiğinizi
söylüyorsunuz. Bir defa, bir ülkede cezaevi açmanın müjde gibi verilmesi zaten
adalete nasıl yaklaşıldığını gösterir. Ama bunun yanında, o cezaevlerinde neler
yapıldığını Trabzon Cezaevinde gördük. 
SALİH
CORA (Trabzon) – Yalan o, yalan; ben Trabzon Milletvekiliyim, yalandı o. 
AYŞE
ACAR BAŞARAN (Devamla) – Trabzon Cezaevinde, Tekirdağ’dan Trabzon’a sevkler
yapıldı, orada insanlara ayakta sayım, çıplak arama dayatıldı, darp edildiler. 
SALİH
CORA (Trabzon) – O, PKK’nın provokasyonuydu, teröristlerin provokasyonuydu. 
AYŞE
ACAR BAŞARAN (Devamla) – Bunun yanında, Van Barosu bağımsız heyet gönderdi, bu
bağımsız heyet tespit yaptı arkadaşlar, tespit yaptı ama bunun karşısında,
Bakanlığa iletmemize rağmen, herhangi bir adım atılmadı.
SALİH
CORA (Trabzon) – Ben Trabzon milletvekiliyim, konuyu inceledim, senin bildiğin
gibi değildi, o tam bir provokatif yaklaşımdı.
AYŞE
ACAR BAŞARAN (Devamla) - Değerli arkadaşlar, “yalan” diyerek işin içinden
çıkamazsınız. Hakikat, gerçek, güneş balçıkla sıvanmaz. Biraz hakikati görelim,
hakikat çerçevesinde hareket edelim. 
Değerli
arkadaşlar, son olarak söyleyeceğim ve bağlayacağım. Yine hukuku uygulamaktan
söz edeceğim. Leyla Güven Hakkâri Milletvekilimiz ve DTK Eş Başkanımız
günlerdir açlık grevinde. Bu Parlamentonun bir üyesi hukukun uygulanması için,
Türkiye'nin iki buçuk yıl önceki adil, demokratik ilkelere geri dönmesi için,
en azından bir nebze ilerletilebilmesi için, tekrar çözümün ve barışın
yükselebilmesi için, Sayın Abdullah Öcalan’ın üzerindeki tecridin
kaldırılabilmesi için orada, Diyarbakır’da açlık grevi eylemi yapıyor. 
LÜTFÜ
TÜRKKAN (Kocaeli) – Hâlâ “sayın, sayın, sayın…” 
BAKİ
ŞİMŞEK (Mersin) – Terörist Öcalan, terörist. Öcalan bir teröristtir, bebek
katilidir, şerefsizdir. 
SALİH
CORA (Trabzon) – Ayıp ya! “Bebek katili” demen gerekirken “sayın” diyorsun ya.
Hiç mi utanmıyorsun!
AYŞE
ACAR BAŞARAN (Devamla) - Değerli arkadaşlar, yaptığı açlık grevi hukuka
davettir, bakın, hukuka davet. Burada, Türkiye hukuk sisteminde bir insanın
günlerce, yıllarca avukatlarıyla, ailesiyle görüşme yapmasının engellenmesi söz
konusu olamaz. İç hukuktan söz ediyorum, İnfaz Kanunu’ndan söz ediyorum, buna
bağlı Ceza Kanunu’ndan ve Anayasa’dan söz ediyorum. Buna göre, bir insanın
yıllarca avukatlarıyla görüşmesini, ailesiyle görüşmesini, dışarıyla iletişim
kurmasını yasaklayamazsınız, böyle bir şey olamaz. Ve şu anda Leyla Güven
oradan sizi hukuka geri dönmeye, hukuk ilkelerini uygulamaya, kanunlarınızı
uygulamaya davet ediyor…
SALİH
CORA (Trabzon) – Sen kanunları tanımıyorsun.
AYŞE
ACAR BAŞARAN (Devamla) - …ama bir şeye daha davet ediyor, Türkiye’de tekrar
demokrasinin, tekrar barışın, tekrar eşitliğin ve özgürlüğün konuşulabileceği
bir ortama davet ediyor değerli arkadaşlar. Şimdi bir gerçeklikten söz
ediyoruz. İki buçuk yıl, bakın…
BAHAR
AYVAZOĞLU (Trabzon) – Kanun tanımayan kanuna davet edemez. 
AYŞE
ACAR BAŞARAN (Devamla) - Tecrit başladığı günden bugüne bu ülkede savaşın
derinleştiğine, çatışmaların derinleştiğine hepimiz şahitlik ediyoruz, hepimiz
görüyoruz. Türkiye'nin içerisinde bulunduğu ekonomik kriz de Türkiye'nin
uluslararası dış politikalarının geldiği nokta da Türkiye’de hak ihlallerinin
bu kadar derinleşmesi de aslında bu tecritle bağlantılı. Hepimiz tecrit
altındayız, hepimiz burada bu tecridin altındayız ve bunun tek bir yolu var
değerli arkadaşlar. Tecrübe edilmiş bir yoldan söz ediyorum ve yadsınamayacak,
görmezden gelinemeyecek bir yoldan söz ediyorum. O açıdan Leyla Güven’in
talebine bu Meclisin kulak tıkamaması gerektiği, değerinin ve öneminin
anlaşılması gerektiği, bu çerçevede hareket edilmesi ve dediğim gibi hukuk çerçevesinde
hareket edilmesi konusunda çağrımızı biz de buradan yeniliyoruz. 
Teşekkür
ederim. (HDP sıralarından alkışlar) 
BAŞKAN
– Teşekkürler Sayın Başaran.
ÖZLEM
ZENGİN (Tokat) – Sayın Başkan…
MUHAMMED
LEVENT BÜLBÜL (Sakarya) – Sayın Başkan…
LÜTFÜ
TÜRKKAN (Kocaeli) – Sayın Başkan…
BAŞKAN
– Sayın Zengin, size söz vereceğim.
Sisteme
girin Sayın Türkkan.
MUHAMMED
LEVENT BÜLBÜL (Sakarya) – Efendim ben girdim sisteme.
BAŞKAN
- Size de vereceğim.
IV.- AÇIKLAMALAR (Devam)
30.- Tokat Milletvekili Özlem Zengin’in, İzmir Milletvekili Murat Çepni
ve Batman Milletvekili Ayşe Acar Başaran’ın 10 sıra sayılı 2019 Yılı Bütçe
Kanun Teklifi ile 11 sıra sayılı 2017 Yılı Kesin Hesap Kanunu Tasarısı’nın
üçüncü tur görüşmelerinde HDP Grubu adına yaptığı konuşmalarındaki bazı ifadelerine
ilişkin açıklaması
ÖZLEM
ZENGİN (Tokat) – Sayın Başkan, çok değerli milletvekilleri; ben Sayın
Başaran’ın konuşmasından sonra söz talep edeceğim için ikisini aynı anda ifade
etmek istiyorum. 
Sayın
Çepni konuşmasında savaşa ihtiyacımız olduğunu ifade ediyor. Savaşa sanıyorum
kendilerinin ihtiyacı var çünkü biz bu işi savaş diye tanımlamıyoruz. Terörü az
bulanlar, memleketimiz için savaşı buraya layık görüyorlar. Ülkemizde
uluslararası hukuk çerçevesinde devam eden bir terörle mücadele var, bu mücadele
her alanda devam ediyor. Diliyle mücadele ediyor… Biz “Sayın Öcalan” denmesine
de karşıyız. Dille mücadele, politikalarla mücadele ama silah çekene elbette ki
bu silahın karşılığında da yapılması gereken neyse onunla mücadele ve hukukla
mücadele. Tercih ettiğimiz yöntem bu, hukukla mücadele. Bunun altını muhakkak
çizmek istiyorum. 
Şimdi,
Sayın Başaran hukukçu ve kendisi enteresan bir hukuki çelişki içerisinde bize
bir ifadede bulunuyor. Yeri geldiğinde hukuktan bahsediyor…
(Mikrofon
otomatik cihaz tarafından kapatıldı) 
BAŞKAN
– Devam edin Sayın Zengin.
ÖZLEM
ZENGİN (Tokat) – …yeri geldiğinde hukuk tanımamazlıktan ama yeri geldiğinde de
hukukun uygulanmasından bahsediyor, adil uygulamadan. Şimdi mahkemelerimizde
verilen Selahattin Demirtaş’la alakalı beraat kararları var, örnek vermek
istiyorum. Midyat Ağır Ceza Mahkemesi, İstanbul Anadolu 4. Asliye Ceza
Mahkemesi, yine İstanbul Anadolu 66. Asliye Ceza Mahkemesi, 10. Asliye Ankara,
burada beraat kararları var. Devamında kovuşturmanın ertelenmesiyle ilgili
kararlar var. Erciş 1. Asliyede, Adana’da, Silopi’de, Siirt’te kovuşturmanın
ertelenmesi kararları var. Böyle bakıldığı zaman kendilerinin lehinde olan
hiçbir şey bu kürsüde konuşulmuyor ama aleyhte olduklarını düşündükleri her
şeyle ilgili muazzam bir hukuksuzluk iddiası. 
Avrupa
İnsan Hakları Mahkemesinin Demirtaş’la alakalı verdiği kararı isterseniz tek
başına bir gündem yapalım, kalem kalem çalışalım burada. Bakıldığı zaman şu
görülecektir. Demirtaş’la alakalı iddiayla ilgili en ufak bir itiraz yoktur Avrupa
İnsan Hakları Mahkemesi kararında. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Zengin.
ÖZLEM
ZENGİN (Tokat) – Evet, toparlıyorum.
Terörü
teşvik ettiğinin, övdüğünün, attığı “tweet”lerle sokağa çağırdığının, insanları
terörizme teşvik ettiğinin dolaylı olarak mahkeme kararıyla altı çizilmiştir. O
sebeple, eğer hukukçuysak yani bu kedi ciğer meselesi gibi, bir şeyin
arkasındaysak, hukuka sığınacaksak hep beraber hukukun arkasında duralım ama
dün yapılan konuşmalarda da vardı; bölgede yaşanan terör olaylarını Filistin’e
benzetmeye, İrlanda’ya benzetmeye ve Türkiye’yi bir savaş ortamına boğmaya hiç
kimsenin hakkı olmadığının da altını çizmek istiyorum. 
Teşekkürler.
(AK PARTİ sıralarından alkışlar) 
BAŞKAN
– Teşekkürler Sayın Zengin.
AYŞE
ACAR BAŞARAN (Batman) – Başkanım...
MURAT
ÇEPNİ (İzmir) – Sayın Başkan, 69’a göre söz istiyorum.
BAŞKAN
– Sayın Bülbül...
Size
de söz vereceğim Sayın Türkkan.
Sayın
Bülbül’ün mikrofonunu açalım lütfen.
Buyurun.
31.- Sakarya Milletvekili Muhammed Levent Bülbül’ün, Türkiye Cumhuriyeti
devletine kan kusturmaya ant içmiş, milleti, memleketi bölmeye ahdetmiş, birçok
masumun kanına girmiş terör örgütünün ve bunun elebaşının Meclis kürsüsünde
dile getiriliyor olmasını kabul etmeyeceklerine ilişkin açıklaması
MUHAMMED
LEVENT BÜLBÜL (Sakarya) – Sayın Başkan, biz dün itibarıyla daha çok taze bir
tartışma sürecinden çıktık. Dün de çok tahrikkâr ve Türkiye Cumhuriyeti
devletinin anayasal varlığını, ortak değerlerini ve bu zamana kadar yürüyen
terörle mücadelede vermiş olduğu kayıpları, acıları görmezden gelircesine,
bunlar sanki hiç yokmuş gibi, tamamen bir ajitasyon içerisinde, Türk milletinin
değerlerine karşı yapılan bir konuşma Milliyetçi Hareket Partisinin olduğu gibi
Meclisteki diğer siyasi partilerin de tepkisini oluşturmuştur ve bu konuda en
sert şekilde tepkimizi ortaya koymuştuk. Şimdi, tekrar yüksek bir ses tonuyla
veya farklı bir üslupla konuşmak istemiyoruz burada ancak dün itibarıyla
konuşulan bazı şeyler vardı ve bu noktada biz yüksek bir hassasiyet
gösterilmesini talep etmiştik.
(Mikrofon
otomatik cihaz tarafından kapatıldı) 
BAŞKAN
– Açalım mikrofonu.
MUHAMMED
LEVENT BÜLBÜL (Sakarya) – Meclis kürsüsünde, bu milletin gözünün önünde,
Türkiye Cumhuriyeti devletine kan kusturmaya ant içmiş, milleti, memleketi
bölmeye ahdetmiş ve Türkiye’nin bağımsızlığının, hürriyetinin ortadan kalkması,
topraklarının bölünmesi için mücadele içerisinde olan ve birçok sivilin, birçok
masumun kanına giren hain bir terör örgütünün ve bunun elebaşının bu Meclis kürsüsünde,
Türkiye Cumhuriyeti devletinin bu en şerefli kürsüsünde bu şekilde dile
getiriliyor olması ve kutsanıyor olması bizim asla ve asla kabul edebileceğimiz
bir şey değildir. Aynı anlayışın bugün devam ediyor olmasından dolayı büyük bir
sıkıntı ortaya çıkabilir. Bu konuşmalar devam ettiği süreç içerisinde Türkiye
Cumhuriyeti devletinin…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Bülbül. 
MUHAMMED
LEVENT BÜLBÜL (Sakarya) - …değerlerine ve Türk milletine alenen hakaret edilmesine
müsaade etmeyeceğimizi ifade etmek istiyorum.(MHP sıralarından alkışlar) 
BAŞKAN
– Sayın Türkkan…
32.- Kocaeli Milletvekili Lütfü Türkkan’ın, teröristbaşına “sayın”
diyeni Meclis kürsüsünden konuşturmayacaklarına ve daha dikkatli bir dil
kullanılması konusunda uyardıklarına ilişkin açıklaması
LÜTFÜ
TÜRKKAN (Kocaeli) – Sayın Başkan, dün aynı konuyla ilgili Mecliste bir
gerginlik yaşadık. Daha sonra Sayın Meclis Başkan Vekilinin bizi arkaya davet
etmesinin arkasından HDP Grubu başkan vekillerinin de içinde bulunduğu bir
toplantıda bu söylemlerin Meclisin tamamını rahatsız ettiğini, bu söylemden
vazgeçilmesi gerektiğini ama bunun için de ilk etapta bir uyarı cezasıyla
başlanılmasını gerektiğini ifade ettiler. Diğer gruplar da bu konuda bundan
sonra olmayacağına dair verilen sözler için… Bu uyarı cezasından sonra bu
meseleyi kapattık zannediyorduk ama bakıyoruz ki bu mesele burada kapanmamış. 
Ben,
buradan söylüyorum, bütün Meclis huzurunda söylüyorum: Bundan sonra Neşe
Öğretmenin, Aybüke Öğretmenin, Sait Öğretmenin, en son 2017 yılında Tunceli
Pülümür yolunda memleketi Gümüşhane’ye giden Necmettin Yılmaz Öğretmenin
katillerinin elebaşına “sayın” diyeni biz burada konuşturmamaya niyetliyiz.
(Mikrofon
otomatik cihaz tarafından kapatıldı)
BAŞKAN
– Buyurun. 
LÜTFÜ
TÜRKKAN (Kocaeli) – Bundan sonra bu Mecliste kimse bu teröristbaşına “sayın”
diyemez, dememeli. Hiçbir ülkenin Meclisinde bir terör örgütü elebaşına “sayın”
diye ifade edilmez. Kendisi serinofil derneği başkanı olarak yatmıyor, trafik
kazasından da yatmıyor; öldürülen bebeklerin katili olarak yatıyor. Öldürülen
bebeklerin katiline “sayın” demek hangi ülkenin Meclisinde meşru görülür? Ama
bunun kabahati 2013 yılında verilen bir demeçte yatıyor. 2013 yılında Sayın
Bülent Arınç “Biz Abdullah Öcalan’a ‘sayın’ demenin önündeki yasakları
kaldırdık.” dedi ve geldiğimiz nokta bu; maalesef üzülerek ifade ediyorum ve
geldiğimiz nokta bu. 
ABDULLAH
GÜLER (İstanbul) – Ne alakası var? 
LÜTFÜ
TÜRKKAN (Kocaeli) – Alakası var. 
ABDULLAH
GÜLER (İstanbul) – Yok alakası! 
LÜTFÜ
TÜRKKAN (Kocaeli) – Evet, maalesef alakası var.
ABDULLAH
GÜLER (İstanbul) – Hayır efendim, yargı kararı. 
LÜTFÜ
TÜRKKAN (Kocaeli) – Keşke olmasa ama maalesef alakası var. Bu Mecliste hiçbir
terör örgütü elebaşına “sayın” denilemez! Bunun ismi ne olursa olsun.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Türkkan. 
LÜTFÜ
TÜRKKAN (Kocaeli) – Bundan sonra bu konuda konuşma yapan arkadaşları da daha
dikkatli bir dil kullanma konusunda bir kez daha uyarmak istiyorum. (İYİ PARTİ
sıralarından alkışlar) 
Teşekkür
ederim. 
AYŞE
ACAR BAŞARAN (Batman) – Başkan… 
BAŞKAN
– Sayın Bilgen, söz talebiniz var mıydı? 
AYHAN
BİLGEN (Kars) – Kendisi kullanacak. 
AYŞE
ACAR BAŞARAN (Batman) – Ben iki tarafta da yani… 
BAŞKAN
– Yerinizden mi söz vereyim? 
AYŞE
ACAR BAŞARAN (Batman) – Sataşma var, ben sataşmadan dolayı… 
MUHAMMED
LEVENT BÜLBÜL (Sakarya) – Kim kime sataştı, ne oldu? 
BAŞKAN
– Buyurun gelin Sayın Başaran. 
ABDULLAH
GÜLER (İstanbul) – Böyle bir usul yok! 
HABİBE
ÖÇAL (Kahramanmaraş) – Böyle bir usul yok Sayın Başkan. 
VI.- SATAŞMALARA İLİŞKİN KONUŞMALAR (Devam)
2.- Batman Milletvekili Ayşe Acar Başaran’ın, Tokat Milletvekili Özlem
Zengin ve Kocaeli Milletvekili Lütfü Türkkan’ın yaptığı açıklamalarında
Halkların Demokratik Partisine ve şahsına sataşması nedeniyle konuşması
AYŞE
ACAR BAŞARAN (Batman) – Arkadaşlar, sakin olun, burası Parlamento, böyle olmaz!

LÜTFÜ
TÜRKKAN (Kocaeli) – Parlamentoda terör örgütünün başına “sayın” diyemezsin.
Burası DTK kongresi falan değil, Parlamento. 
BAKİ
ŞİMŞEK (Mersin) – Parlamentoda PKK’lıya “PKK’lı” demiyorsunuz. 
AYŞE
ACAR BAŞARAN (Devamla) – Arkadaşlar dinleyeceksiniz, susun. Bir dakika
arkadaşlar… 
MUHAMMED
LEVENT BÜLBÜL (Sakarya) – Kürsüden ne alaka, kürsüye nasıl çıkabiliyor?
ÖZLEM
ZENGİN (Tokat) – İç Tüzüğe göre böyle bir usul yok Sayın Başkan. 
BAŞKAN
- Değerli arkadaşlar, değerli milletvekilleri, lütfen… 
AYŞE
ACAR BAŞARAN (Devamla) – Arkadaşlar, birincisi, bizim Avrupa İnsan Hakları
Mahkemesi kararını çarpıttığımız iddia edildi. O kararı gelin hep beraber
konuşalım, evet, bir gündem yapalım. Biz bir araştırma önergesi indirelim,
kabul ederseniz –zannetmiyorum- araştırma komisyonu kuralım, hatta araştıralım,
detaylı konuşalım. İddia ettiğiniz gibi tek bir cümle yok. 
ÖZLEM
ZENGİN (Tokat) – Hepsi var.
AYŞE
ACAR BAŞARAN (Devamla) – En net cümle şu: “Derhâl tahliye edin.” Bu açık… 
OYA
ERONAT (Diyarbakır) – Yalana alışmışsın! 
AYŞE
ACAR BAŞARAN (Devamla) – Bu açık, şimdi çarpıtmayalım bunu burada. 
OYA
ERONAT (Diyarbakır) – Yalana alışmışsınız!
ABDULLAH
GÜLER (İstanbul) – Kaç sayfa, mahkeme kararı kaç sayfa?
AYŞE
ACAR BAŞARAN (Devamla) – İkincisi: Değerli arkadaşlar, bu Meclis kürsüsü en
özgür olması gereken kürsü. 
MUHAMMED
LEVENT BÜLBÜL (Sakarya) – Sınırsız özgürlük yok!
OYA
ERONAT (Diyarbakır) – Hani özgür değildiniz!
AYŞE
ACAR BAŞARAN (Devamla) – Ben burada konuşmayacaksam nerede konuşacağım?
OYA
ERONAT (Diyarbakır) – Hani özgür değildiniz! 
LÜTFÜ
TÜRKKAN (Kocaeli) – Öyle bir şey yok!
BAŞKAN
– Sayın milletvekilleri, lütfen…
Sayın
Türkkan… 
AYŞE
ACAR BAŞARAN (Devamla) – Arkadaşlar, az önce kullandığım terim, Avrupa İnsan
Hakları Mahkemesi, Yargıtayın kararlarıyla ifade özgürlüğü çerçevesinde kabul
edilmiştir. Şimdi, mahkemelerin bile… 
LÜTFÜ
TÜRKKAN (Kocaeli) – Hayır efendim. 
AYŞE
ACAR BAŞARAN (Devamla) – Evet, size kararları da gösterebilirim. 
LÜTFÜ
TÜRKKAN (Kocaeli) – Hayır efendim. 
OYA
ERONAT (Diyarbakır) – Yalan söylüyorsun!
AYŞE
ACAR BAŞARAN (Devamla) – Şimdi, bu, bir mahkeme kararıyla bile suç kabul
edilmezken “Şu kürsüde bir milletvekilini konuşturmam.” demek aslında bu
Meclisin bütününe hakarettir. 
LÜTFÜ
TÜRKKAN (Kocaeli) – Böyle bir ifadeyi kullanamazsınız. 
AYŞE
ACAR BAŞARAN (Devamla) – Mecliste böyle bir şey söylenemez.
OYA
ERONAT (Diyarbakır) – Herkese hakaret ediyorsunuz.
LÜTFÜ
TÜRKKAN (Kocaeli) – Net söylüyorum, bir daha söylüyorum, bu ifadeyi
kullanamayacaksınız, kullandığınız sürece -bu kürsüdeyken- kullandırmamaya
devam edeceğiz. Hadi bakalım! 
BAŞKAN
– Lütfen dinleyin. 
Sayın
Türkkan… 
AYŞE
ACAR BAŞARAN (Devamla) – Bütün grupların bu konuda tepki göstermesi lazım
arkadaşlar. Biz burada konuşmayacaksak nerede konuşacağız? Millet bize burada
konuşun diye oy veriyor, birbirinizi tehdit edin, parmak sallayın diye değil. 
OYA
ERONAT (Diyarbakır) – Hani konuşamıyordunuz, hani özgür değildiniz? 
AYŞE
ACAR BAŞARAN (Devamla) – Hanımefendi, buraya gelin...
MUHAMMED
LEVENT BÜLBÜL (Sakarya) – Katilleri övün diye oy vermedi kimse. 
OYA
ERONAT (Diyarbakır) – Hani özgür değildiniz!
AYŞE
ACAR BAŞARAN (Devamla) – Hanımefendi, siz sürekli yerinizden…
OYA
ERONAT (Diyarbakır) - Yalan konuştukça… 
BAŞKAN
– Sayın Eronat, lütfen… 
AYŞE
ACAR BAŞARAN (Devamla) – Bakın, siz savaş rantçısısınız, bu savaşın üstünden
politik ve ekonomik rant elde ediyorsunuz. 
BAŞKAN
– Sayın Başaran, siz Genel Kurula hitap edin. 
AYŞE
ACAR BAŞARAN (Devamla) – Susun oturun ve eğer çok yüreğiniz varsa gelin buradan
konuşun.
ÖZLEM
ZENGİN (Tokat) - Sayın Başkan, kürsüde böyle bir konuşmaya hakkı yok. Bu
şekilde kürsüden konuşmaya hakkı yok. 
AYŞE
ACAR BAŞARAN (Devamla) – Arkadaşlar, bu Meclis kürsüsü özgürlük kürsüsü
olmalıdır ve biz bu toplumun şu anda içinden geçtiği durumu görelim.
OYA
ERONAT (Diyarbakır) - Hani özgür değilsiniz…
AYŞE
ACAR BAŞARAN (Batman) - Bu millet kan ağlıyor kan, kan! 
ÖZLEM
ZENGİN (Tokat) - Sizin yüzünüzden kan ağlıyor.
LÜTFÜ
TÜRKKAN (Kocaeli) – Sen kan dökenlerden de bahset biraz, o zaman dinleyelim.
AYŞE
ACAR BAŞARAN (Batman) - Biz bütçe konuşuyoruz, bu millet bu savaştan, açlıktan
kan ağlıyor. Buna hepimizin çözüm bulması lazım. (HDP sıralarından alkışlar, AK
PARTİ sıralarından gürültüler)
BAŞKAN
– Teşekkürler. 
Buyurun
Sayın Zengin…
OYA
ERONAT (Diyarbakır) – Hani özgür değilsiniz… Hani özgür değilsiniz… Mal mal
konuşuyorsun.
TUMA
ÇELİK (Mardin) – Bir sussana ya!
BAŞKAN
– Lütfen Sayın Eronat, lütfen… Sayın grup başkan vekiliniz söz aldı.
Buyurun.
IV.- AÇIKLAMALAR (Devam)
33.- Tokat Milletvekili Özlem Zengin’in, Batman Milletvekili Ayşe Acar
Başaran’ın sataşma nedeniyle yaptığı konuşmasındaki bazı ifadelerine ilişkin
açıklaması
ÖZLEM
ZENGİN (Tokat) – Sayın Başkan, öncelikle hatibin bu şekilde usulde kürsüye
gelerek konuşması doğru değil. Elbette bulunduğu yerden söz alarak konuşabilir.

Şimdi,
devamında şunu ifade etmek istiyorum: AİHM kararıyla alakalı bir defa
kesinleşen bir karar yok. Evet, Anayasa’mızın… (Gürültüler) Bir susar mısınız,
lütfen. Anayasa’mızın 90’ıncı maddesine göre… (AK PARTİ ve HDP sıralarından
karşılıklı laf atmalar, gürültüler)
BAŞKAN
– Değerli milletvekilleri, lütfen, bakın, grup başkan vekiliniz konuşuyor, grup
adına görüş açıklıyor, tamam.
OYA
ERONAT (Diyarbakır) – Sustur o zaman, onu sustur!
BAŞKAN
– Sayın Eronat…
ÖZLEM
ZENGİN (Tokat) – Anayasa’mızın 90’ıncı maddesine göre kesinleştikten sonra
olabilecek şeyler var. Şunu görmemiz lazım: Avrupa İnsan Hakları Mahkemesi
bizim Türkiye yargı sistematiğinde veya uluslararası hukuk anlamında iç hukukta
gördüğümüz bir yargı sistematiği değil, onların uygulanmasıyla ilgili süreçler
daha farklı. Şu anda kesinleşmiş bir karar yok. Sizin yaptığınız başvuruya…
(Mikrofon
otomatik cihaz tarafından kapatıldı)
BAŞKAN
– Buyurun.
ÖZLEM
ZENGİN (Tokat) – …mahkemenin verdiği cevap -kararı da okuyabilirsiniz- Avrupa
İnsan Hakları Mahkemesi kararı kesinleşmediği için, kendisi itiraz edeceği
için… Biz bu karara itiraz edeceğiz, Adalet Bakanlığımız açıklamasını yapacaktır,
üç aylık süremiz var. Bunun neticesinde kesinleştikten sonraki süreçlere
bakacağız. Kaldı ki yargı, itirazlarla şekillenir. Uygulamak başka bir şeydir.
Her bir kararı bakın defaatle yerel mahkeme, üst mahkeme… Aynı şey uluslararası
hukuk için geçerli. Uluslararası hukukun Türkiye’den daha değerli olduğuna
inanmak hukuka inanmamak demektir.
Teşekkür
ediyorum. (AK PARTİ sıralarından alkışlar)
BAŞKAN
– Şimdi, söz sırası Kocaeli Milletvekili…
ADALET
BAKANI ABDULHAMİT GÜL – Sayın Başkan, AİHM’le ilgili bir…
OYA
ERONAT (Diyarbakır) – Sayın Başkan, sataşmadan söz istiyorum.
BAŞKAN
– Lütfen Sayın Eronat, bir izin verin, yönetelim. Sizin 60’a göre söz hakkınız
var, veririz, girin sisteme. Her seferinde söylüyorum sisteme girin. Sizin gibi
35 milletvekili sisteme girmiş, sisteme girdiğinde ben kendilerine söz
veriyorum, lütfen.
OYA
ERONAT (Diyarbakır) – Ama sataştı. Sataşmadan söz istiyorum.
FATMA
KURTULAN (Mersin) – Kim sana sataşacak ya, kim sana sataşacak!
BAŞKAN
- Sayın Bakan, söz talebiniz var, buyurun.
34.- Adalet Bakanı Abdulhamit Gül’ün, Avrupa İnsan Hakları Mahkemesinin
Selahattin Demirtaş hakkında verdiği karara ilişkin açıklaması
ADALET
BAKANI ABDULHAMİT GÜL – Sayın Başkanım, bu AİHM kararıyla ilgili teşekkür
ediyorum açıklama fırsatı verdiğiniz için.
Öncelikle,
AİHM kararına istinaden “AİHM kararını uygulamıyorsunuz.” ya da “AİHM şöyle,
böyle karar verdi.” şeklindeki iddialar var. Bu konuda AİHM kararı ne diyor,
kısaca arz etmek istiyorum değerli Genel Kurula. 
AİHM’e,
mahkemenin vermiş olduğu kararda milletvekilliği dokunulmazlığının
kaldırılmasının hukukun üstünlüğü, yasal belirlilik, orantılılık ilkelerine
aykırı olduğu, keyfî olduğu, bu nedenle tutuklanmasının hukuka aykırı olduğuna
ilişkin itirazlarda bulunuyorlar. Bu itirazı AİHM, dayanaktan açıkça yoksun
olduğu için kabul edilemez buluyor. Yani Türkiye’nin, Türk mahkemesinin yapmış
olduğu, vermiş olduğu kararın hukuka aykırı olduğuna ilişkin şikâyetlere
“Hayır, hukukun üstünlüğüne yasal belirlilik vardır, orantılılığa uyulmuştur,
keyfî değildir, tutuklama hukuka uygundur.” diye AİHM karar veriyor. 
“Dosyada
gizlilik olduğu için soruşturma dosyasına ulaşamadım.” diye bir ihlal
başvurusunda bulunuyor ilgili. Tutukluluk kararına etkili bir şekilde itiraz
edemediğine ilişkin bir şikâyeti de açıkça dayanaktan yoksun olması sebebiyle
AİHM yine bu başvuruyu da reddediyor, kabul edilemez buluyor. 
FİLİZ
KERESTECİOĞLU DEMİR (Ankara) – İşte niye “tahliye” diyor, bir de ona gelelim.
ADALET
BAKANI ABDULHAMİT GÜL – Yani siz…
FİLİZ
KERESTECİOĞLU DEMİR (Ankara) – Biz de hukukçuyuz çünkü evet.
ADALET
BAKANI ABDULHAMİT GÜL – Biz çevirdiğimiz metni söylüyoruz. Siz de çıkın…
ALİ
KENANOĞLU (İstanbul) – Neyi kabul ediyor, gerçeği kabul etmeyip neyi kabul
ediyor?
ADALET
BAKANI ABDULHAMİT GÜL – Geleceğiz neyi kabul edeceğine.
FİLİZ
KERESTECİOĞLU DEMİR (Ankara) – Hayır, bunlar olabilir, sadede gelelim yani.
ADALET
BAKANI ABDULHAMİT GÜL – Makul suç şüphesi olmaksızın tutuklandığı iddiasını
esastan inceliyor. “Makul suç şüphesi yok ve tutuklandı.” diye bir iddia var.
AİHM bakıyor, esastan inceliyor, başvuranın suç işlediği yönünde bağımsız bir
gözlemciyi ikna edecek düzeyde, ilgili kişinin makul suç şüphesi bulunduğunu
AİHM tespit ediyor. 
“İfade
özgürlüğü ihlal edildi.” diye bir iddia var, itiraz var, müracaat var AİHM’e. AİHM
“İfade özgürlüğü ihlal edildiğine dair şikâyeti incelemeye dahi gerek
duymadım.” diyor. Avukatı hakkında soruşturma açılması nedeniyle AİHM’e başvuru
hakkının Türkiye tarafından engellendiğine ilişkin iddia dile getiriliyor.
Türkiye’nin sözleşmeden kaynaklı yükümlülükleri yerine getirdiği belirtilerek
bu iddia dikkate alınmıyor AİHM tarafından. 
“Anayasa
Mahkemesinin tutukluluğun incelenmesine ilişkin hızlı yargısal denetim
yapmadığı iddiası yerinde değildir ve sözleşme ihlal edilmemiştir.” diyor.
AİHM, uzun, yetersiz gerekçeyle tutukluluğun devamı, Meclis çalışmalarına
katılamaması sebebiyle serbest seçim hakkının ihlali ve siyasi tartışma
özgürlüğünün kısıtlanması amacıyla tutuklamanın siyasi amaç olduğu tespitini
yapıyor.
TUMA
ÇELİK (Mardin) – Ondan sonra…
ADALET
BAKANI ABDULHAMİT GÜL - Bakın, siz AİHM olarak bir tutuklamayı haklı
görüyorsanız, “Tutuklama yerindedir, makul suç şüphesi vardır.” diyorsanız, “Bu
tutuklama siyasi nedenle olmuştur.” diyemezsiniz. Bu nedenle, asla böyle bir
şey kabul edilemez. AİHM tutuklamanın makul suç şüphesiyle yerinde olduğunu
tespit etmiştir. Elbette bu konuyla ilgili de “siyasi nedenle” demesinin kabulü
mümkün değil. O esnada hâlâ derdest olan bir konuda yargılama devam ediyor. İç
hukuk yolları tüketilmeden yapılmıştır. Dolayısıyla, bu konuda AİHM,
Türkiye’deki bu tutuklama, yargılamalarla ilgili Türk yargısını yerinde bulmuş
ve diğer boyutlarıyla incelememiz zaten devam ediyor. Konu bu. Yani
çevirdiğimiz durum bu.
Genel
Kurulun bilgisine arz ediyorum.
BAŞKAN
– Teşekkürler Sayın Bakan.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2019 Yılı Merkezî Yönetim
Bütçesi
2) Çevre ve Şehircilik Bakanlığı 2017 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2019 Yılı Merkezî
Yönetim Bütçesi
2) Tapu ve Kadastro Genel Müdürlüğü 2017 Yılı Merkezî
Yönetim Kesin Hesabı
C) ADALET BAKANLIĞI (Devam)
1) Adalet Bakanlığı 2019 Yılı Merkezî Yönetim Bütçesi
2) Adalet Bakanlığı 2017 Yılı Merkezî Yönetim Kesin Hesabı
Ç) CEZA VE İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza ve İnfaz Kurumları ile Tutukevleri İşyurtları Kurumu
2019 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İşyurtları Kurumu
2017 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı Merkezî Yönetim Kesin
Hesabı
E) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2019 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2017 Yılı Merkezî Yönetim Kesin Hesabı
F) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2019 Yılı Merkezî Yönetim Bütçesi
2) Kişisel Verileri Koruma
Kurumu 2017 Yılı Merkezî Yönetim Kesin Hesabı
G) TARIM VE ORMAN BAKANLIĞI (Devam)
1) Tarım ve Orman Bakanlığı
2019 Yılı Merkezî Yönetim Bütçesi
Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2017 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2017 Yılı Merkezî Yönetim Kesin Hesabı
I) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2017 Yılı Merkezî Yönetim Kesin Hesabı
İ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2019
Yılı Merkezî Yönetim Bütçesi
2) Orman Genel Müdürlüğü 2017
Yılı Merkezî Yönetim Kesin Hesabı
J) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2019 Yılı Merkezî Yönetim Bütçesi
2) Devlet Su İşleri Genel
Müdürlüğü 2017 Yılı Merkezî Yönetim Kesin Hesabı
K) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2019 Yılı Merkezî Yönetim Bütçesi
2) Meteoroloji Genel Müdürlüğü
2017 Yılı Merkezî Yönetim Kesin Hesabı
L) TÜRKİYE SU ENSTİTÜSÜ (Devam)
1) Türkiye Su Enstitüsü 2019
Yılı Merkezî Yönetim Bütçesi
2) Türkiye Su Enstitüsü 2017
Yılı Merkezî Yönetim Kesin Hesabı
BAŞKAN
- Şimdi söz sırası Kocaeli Milletvekili Ömer Faruk Gergerlioğlu’nda.
OYA
ERONAT (Diyarbakır) – Sayın Başkan, sataşmadan söz istiyorum.
BAŞKAN
- Buyurun Sayın Gergerlioğlu. (HDP sıralarından alkışlar)
HDP
GRUBU ADINA ÖMER FARUK GERGERLİOĞLU (Kocaeli) – Sayın Başkan, değerli
milletvekilleri; sözlerim daha çok Sayın Adalet Bakanına yönelik olacaktır
çünkü defalarca kendisine ulaşmaya çalışıyoruz ve ulaşamıyoruz. Şimdi bugün
Mecliste bulduk ve dikkatle beni dinlemesini istiyorum.
Kendisini
çok şanslı bir bakan olarak görmüyorum çünkü adında “adalet” olan ama içinde
adalet olmayan bir partinin üyesi, aynı zamanda adı “Adalet Bakanlığı” olan bir
bakanlığın Bakanı ama yaptıklarıyla adaletsizlik yapan bir bakanlık maalesef.
Niye mi? Bunu da ispat edeceğim.
Şimdi,
biz, Komisyonda da Sayın Adalet Bakanına birçok konuda şikâyetlerimizi ilettik.
Aradan bir-bir buçuk ay geçti, sözlü cevap vermedi, yazılı cevap vermesi
gerekirdi, yazılı da cevap vermedi. 
Biz
ne sormuştuk? Hamile tutuklular var. Bunlarla ilgili…
AHMET
UZER (Gaziantep) – Bu tarafa bak. Bu tarafa bak.
AYHAN
BİLGEN (Kars) – Ne tarafa bakacağına siz mi karar vereceksiniz? Hatip
konuşuyor, yürütmeye konuşacak tabii ki. Bırakın istediği tarafa baksın canım!
Bu kadar olur mu ya!
ÖMER
FARUK GERGERLİOĞLU (Devamla) – Hamile tutuklularla ilgili Hâkimler ve Savcılar
Kuruluna başvurumuz vardı. 1 Ağustosta başvurmuşuz, üyesi bulunduğunuz Hakimler
ve Savcılar Kurulundan tek bir cevap yok. Yasaya aykırı bir şekilde, hamile
insanlar tutuklanıyor; 5275-Madde 16/4. Yani bu ülkede HSK bile bir soruya
cevap vermeyecekse biz nereye gideceğiz? Siz de oranın üyesisiniz. 
Ayrıca,
biz size daha önceden cezaevleriyle ilgili başvurularda bulunduk. 
ADALET
BAKANI ABDULHAMİT GÜL – Faruk Bey, hamile olanlar tutuklanır, tutuklanmaz diye
hüküm nerede var? 
ÖMER
FARUK GERGERLİOĞLU (Devamla) – 5275-Madde 16/4, oraya lütfen bakınız,
hukukçusunuz. 
BAŞKAN
– Karşılıklı olmasın, siz Genel Kurula hitap edin Sayın Gergerlioğlu. 
Buyurun.

ÖMER
FARUK GERGERLİOĞLU (Devamla) – Şimdi, biz, düşünce özgürlüğünden mağdur
aydınlar ve eski HDP vekillerimize yönelik altı aydır defalarca dilekçe vererek
bir ziyaret talebinde bulunduk cezaevlerine yönelik, kendisi cezaevlerinden
sorumlu ancak anayasal hakkımızı gasbederek dilekçelere olumlu veya olumsuz bir
cevap bile vermiyor. Bu nerede var? 
Değerli
arkadaşlar, yine biz kendisinden randevu talep ediyoruz bir aydır bunları
sormak için, randevu da vermiyor. 
Soru
önergeleri… Bakın, sadece beni değil hepinizi ilgilendiriyor, tüm partilerin
Adalet Bakanlığına verdiği soru önergelerine bir baktım arkadaşlar, skandal bir
durum var. Bakın, tüm parti vekilleri beş buçuk ay boyunca 294 soru önergesi
vermiş. Kaçı cevaplanmış biliyor musunuz? 1’i. O cevap da komedi, istatistik
sorulmuş “Şu istatistikler için şu web sitesine bakınız.” denmiş; cevap da bu.
(HDP sıralarından alkışlar) Yani gerçekten buna üzülüyorum. 
Ayrıca,
bir başka skandal durum, geçen gün de yine Genel Kurulda gündeme getirdim.
Sayın Bakan sizin bir icraatınız var, Londra adalet müşavirini görevden
aldınız, biliyorsunuz. Pazartesi günü de size bunu yazılı soru önergesi olarak
da sordum, lütfen cevaplayın. Çünkü bakın, bu belgeyi tekrar getirdim
arkadaşlar, Adalet Bakanlığı Dış İlişkiler ve Avrupa Birliği Genel Müdürlüğü
Akın İpek davasında Westminster Mahkemesine bir belge göndermiş. Çok ciddi bir
belge bu. Bakanlık dışında bir yerden çıkmaz. Antetiniz var, mührünüz var ve
UYAP kodunuz var. Başka bir yerden çıkmaz bu. Ancak siz, Türkiye’de adil
yargılanma olduğuna dair bu belgeyi gönderdiniz, Westminster hâkimi de bunu
kabul etti ve siz, kabulden sonra Türkiye’de birçok kişinin tahliye ve beraat
olacağını düşündüğünüz için bu belgeyi reddettiniz, dediniz ki: “Londra Adalet
Müşaviri bunu WhatsApp’tan Westminster hâkimine göndermiş.” Ya, bu nasıl bir
ciddiyetsizliktir, gerçekten anlamak mümkün değil. Böyle bir belge, bu kadar
ciddi, sadece Adalet Bakanlığından çıkabilecek bir belge WhatsApp’tan hâkime
gönderilebilir mi?
Değerli
arkadaşlar, cumhuriyet savcılıklarında 2006 yılında 3 bin şüpheli vardı, şu
anda -AK PARTİ Hükûmeti, 2018- 12 milyon şüpheli soruşturuluyor. Böyle bir ülke
hâline geldik. Şu anda -biraz evvel de söyledim- 743 bebek yasaya aykırı bir
şekilde hapishanelerde. 72 hamile ve emziren hanım yasaya aykırı, hukuka aykırı
bir şekilde cezaevlerinde. Yüzlerce kişi tek kişilik hücrelerde kalıyor.
“Süngerli oda” denilen bir yer var, burada ne yapıldığı belli değil. Darp
iddiaları var cezaevi görevlileri tarafından. Sağlık konusunda çok büyük
ihmaller var. 
Şu
anda, bakın, 50 bin fazlası olan cezaevlerini konuşuyoruz. 50 bin kişi fazla
çünkü Türkiye’de adalet yok, düşünce özgürlüğünden faydalanmak isteyen herkes
direkt cezaevine atılıyor. 50 bin fazlalık var ve cezaevlerinde sağlık
sorunları had safhada. İnsanlar yerde yatıyor. Tuvaletin önünde yatan onlarca
kişiyle konuştum. Bire bir takip ediyorum bunları.
Değerli
arkadaşlar, kimi cezaevlerinde ranzaların 3’üncü katı çıkıyor, bundan haberiniz
var mı? Artırılmış kapasitesi bin kişi Kandıra Cezaevinin. Ne kadar var? 1.500
kişi var. Bire bir birçok cezaevinin durumunu yakından takip ettiğim için,
size, bakın, isimler de vereceğim. Geç sevkler yapılıyor. İnsanlar defalarca
sevk istiyor ve sevkler geciktiriliyor. 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın sözlerinizi Sayın Gergerlioğlu.
ÖMER
FARUK GERGERLİOĞLU (Devamla) - Malatya Cezaevinde, Medeni Arifoğlu, karaciğer
nakilli, günde 19 tane ilaç kullanan bir hasta geç sevk edildi, apandisiti
patladığı ancak yoğun bakımlık olduğu sırada anlaşıldı, bir-bir buçuk ayda zor
bela kurtuldu. Şu anda böbrek kanseri bu insan ve Malatya Cezaevinden mahkûm
koğuşu yok diye Turgut Özal Tıp Merkezine sevk edilemedi çünkü “Mahkûm koğuşu
yok.” deniliyor. O çok ağır bir hasta, bir an evvel ameliyat olması gerekiyor
ancak bu sefer de kalkıldı Malatya’dan Adana’ya gönderildi. O kadar bir skandal
ki, o kadar bir sorumsuzluk ki gönderdiği hastanede de mahkûm koğuşu olmadığını
bilmiyor, Balcalı Hastanesinde de yok. Türkiye’de, gerçekten, hastanelerde
mahkûm koğuşu çok az var; Ankara’da 1 tane var ve birçok tıp fakültesinde yok
değerli arkadaşlar. Adalet Bakanlığı kadrosuna bağlı ancak 8 doktor var, 471
doktorun 463’ü dışarıdan -taşıma suyla- geliyor. 
Bakın,
çok vaka var. Deniz Hakan Şen, 45 defa dilekçe verdi ve sevke ulaşamadı,
45’inci sevkte hastaneye gittiği zaman mide kanseri olduğunu öğrendi. Nesrin
Gençosman çok basit, tedavi edilebilir bir hastalıktan maalesef vefat etti, geç
sevkten dolayı.
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın Sayın Gergerlioğlu, lütfen. 
ÖMER
FARUK GERGERLİOĞLU (Devamla) – Yine, haberleşme gasbı var, birçok mektup
zamanında ulaşmıyor veyahut da geri iade ediliyor. Yeni eşya dayatması var;
insanlar evlerindeki elbiseyi değil, ancak mağazadan getirdikleri elbiseyi
cezaevine sokabiliyorlar. 3 kat fazla pahalı kantinler var maalesef. 
Nakiller
çok büyük bir problem. Belki kötü niyetle belki yetersizlikten çünkü 50 bin
tane fazlalık var ve uzak illere, uzak başka bir ildeki cezaevine insanlar
gitmek zorunda kalıyor ve bundan dolayı çok büyük mağduriyetler yaşanıyor.
Yine, bu yıl Türkiye Cumhuriyeti tarihinin nakiller sırasında trafik
kazalarının en çok olduğu yıl oldu ve en çok insanın öldüğü bir yıl oldu
maalesef. Daha üç dört gün önce 5 kişilik bir aile trafik kazası geçirdi ve 4’ü
vefat etti değerli arkadaşlar.
Yine,
yazın…
BAŞKAN
– Artık süre uzatmayacağım, onun için bağlamanız…
ÖMER
FARUK GERGERLİOĞLU (Devamla) – Son bir cümle söyleyeyim.
BAŞKAN
– Yok, artık veremem Sayın Gergerlioğlu.
Buyurun,
bağlayın lütfen.
ÖMER
FARUK GERGERLİOĞLU (Devamla) – Tamam, peki, çok teşekkürler.
Sivas
Cezaevinde bu yazın yirmi üç buçuk saat sular verilmedi… 
(Mikrofon
otomatik cihaz tarafından kapatıldı) 
ÖMER
FARUK GERGERLİOĞLU (Devamla) – …şikâyet ettik soru önergesiyle, soruşturma
açıldı, ancak o zaman bitti. Şu anda da birçok cezaevini takip ediyorum,
soğuktan, kaloriferlerin yanmadığından şikâyetçi olan Bünyan, Patnos ve
verebileceğim birçok isim var; şikayetçiler değerli arkadaşlar. 
Ve
yine, en son da karı-koca çok tutuklu var, yüzlerce çocuk şu anda ortalıkta
değerli arkadaşlar. Bu insani bir durum, buna bir çözüm bulunması lazım. Artık
bunun adalet açısından çözümü nedir, sizlere sunuyorum. 
Teşekkür
ediyorum. (HDP sıralarından alkışlar) 
BAŞKAN
– Teşekkürler Sayın Gergerlioğlu. 
ADALET
BAKANI ABDULHAMİT GÜL – Sayın Başkanım, otuz saniye, kısa bir…
BAŞKAN
– Buyurun Sayın Bakan.
IV.- AÇIKLAMALAR (Devam)
35.- Adalet Bakanı Abdulhamit Gül’ün, Kocaeli Milletvekili Ömer Faruk
Gergerlioğlu’nun 10 sıra sayılı 2019 Yılı Bütçe Kanun Teklifi ile 11 sıra
sayılı 2017 Yılı Kesin Hesap Kanunu Tasarısı’nın üçüncü tur görüşmelerinde HDP
Grubu adına yaptığı konuşmasındaki bazı ifadelerine ilişkin açıklaması
ADALET
BAKANI ABDULHAMİT GÜL – Sayın Başkanım, iddia edilen tüm bu konularla ilgili,
bizim adımıza Cezaevleri Genel Müdürümüzle üç saat görüşme yapılmıştır, tüm
bunların hepsi cevaplandırılmıştır. Genel Müdürümüz de burada. Esasen bu
söylenenlerin hiçbirinin geçerliliği yok.
HÜDA
KAYA (İstanbul) – Yalan söylemeyin ya!
ADALET
BAKANI ABDULHAMİT GÜL – FETÖ’nün propagandasını yapan Twitter, sosyal medya
hesaplarına bakın, çok daha fazlasını göreceksiniz, burada bu propaganda
yapılıyor. Bunu şiddetle reddediyorum. (AK PARTİ sıralarından alkışlar) 
SERPİL
KEMALBAY PEKGÖZEGÜ (İzmir) – Yalan söylüyorsunuz, yalan. 
TUMA
ÇELİK (Mardin) – Soru önergelerine gelen cevapları söyler misiniz?
ÖMER
FARUK GERGERLİOĞLU (Kocaeli) – İşte belgeler! Belge var burada, belge!
BAŞKAN
– Sayın Bilgen, söz talebiniz devam ediyor mu? 
ÖZLEM
ZENGİN (Tokat) – Sayın Başkan… 
BAŞKAN
– Size söz vereceğim. 
ÖZLEM
ZENGİN (Tokat) – Oya Hanım’a söz verirseniz çok mutlu olacağız.
BAŞKAN
– Anladım, ben biraz sonra kendisine söz vereceğim Sayın Zengin, Sayın
Bilgen’in söz talebi var. 
Buyurun.

36.- Kars Milletvekili Ayhan Bilgen’in, iddia edilen suç ne olursa olsun
kişiye özel uygulamanın Türkiye'nin iç hukuku ve evrensel hukuk açısından
izahının olamayacağına, Adalet Bakanı Abdulhamit Gül’ün yaptığı açıklamasındaki
bazı ifadelerine ilişkin açıklaması
AYHAN BİLGEN (Kars) – Sayın Başkan, bir kere,
mağduriyetin kimliği üzerinden, iddia edilen suç, hüküm giymiş suç ne olursa
olsun özel uygulamanın, kişiye özel uygulamanın hiçbir izahı olamaz ne insan
hakları açısından ne Türkiye'nin iç hukuku ne evrensel hukuk açısından izahı
olamaz. Bir propaganda yapılıyorsa o propaganda argümanlarını ortadan
kaldıracak mekanizmaları var anayasal düzenin ve uluslararası hukukun. Bu
mekanizmalar işletilir ve bunların propaganda olduğu, karalama kampanyası
olduğu ortaya çıkar, gerçeği bütün kamuoyu öğrenir ama cezaevleriyle ilgili
şikâyetleri sadece bir grubun propagandası diye geçiştirmek asla kabul
edilebilecek bir durum değil.
Bakın, biraz önce AİHM kararındaki tartışma bile
gösteriyor ki çok açık, çok net bir metni bile okuduğumuzda uzlaşamıyoruz.
Evet, tutuklanma nedenleriyle ilgili Selahattin Demirtaş kararında, tutuklanma
nedenleriyle ilgili…
(Mikrofon otomatik cihaz tarafından kapatıldı) 
BAŞKAN
– Buyurun.
AYHAN
BİLGEN (Kars) – …Sayın Bakanın ifade ettiği gerekçeler kararda var. Ama en
sonunda “uzun tutukluluk” diye bir kavram var. Bu çatının altında çok sayıda
hukukçu milletvekili var; sonuçta, “Başlangıçtaki tutukluluğu haklı görüyor.”
diye yorumlasanız bile metnin bir kısmında, sonuçta bir uzun tutukluluk ve bu
uzun tutukluluğun uluslararası standartları, Türkiye'deki daha önceki yargı
kararlarında kabul edilen sınırları var ve tahliye kararı bir tedbir kararıdır.
Tahliye kararını uygularsınız, sonunda yine itiraz yollarını işletebilirsiniz.
Şimdi, tedbiren alınmış bir kararı uygulamamak ve metnin baş kısmındaki
bölümleri aktarıp bunu gerekçe olarak sunmak kabul edilebilir bir durum değil. 
Teşekkür
ediyorum. 
BAŞKAN
– Teşekkürler. 
Şimdi
söyleyin Sayın Zengin. 
Buyurun.

ÖZLEM
ZENGİN (Tokat) – Sayın Başkan, Diyarbakır milletvekilimize Sayın Başaran’ın çok
ağır bir saldırısı oldu. Kendisine bir cevap hakkını öncelikli olarak vermenizi
talep ediyorum. 
BAŞKAN
– Yerinizden söz vereyim. 
OYA
ERONAT (Diyarbakır) – Sataşmadan aldım.
BAŞKAN
– Buyurun, tamam, gelin Sayın Eronat. (AK PARTİ sıralarından alkışlar)
İki
dakika süre veriyorum. 
FİLİZ
KERESTECİOĞLU DEMİR (Ankara) – “Böyle bir usul yok.” Özlem Hanım. Varmış değil
mi? Usul varmış değil mi?
ÖZLEM
ZENGİN (Tokat) – Doğru bulmuyorum, arkadaşınız yaptığı için. 
FİLİZ
KERESTECİOĞLU DEMİR (Ankara) – Orada da sataşılmıştı. 
ÖZLEM
ZENGİN (Tokat) – Doğru değil, arkadaşınız yaptı. 
BAŞKAN
– Lütfen… Lütfen…
Siz
konuşmanızı yapın Sayın Eronat. 
VI.- SATAŞMALARA İLİŞKİN KONUŞMALAR (Devam)
3.- Diyarbakır Miletvekili Oya Eronat’ın, Batman Milletvekili Ayşe Acar
Başaran’ın sataşma nedeniyle yaptığı konuşmasında şahsına sataşması nedeniyle
konuşması
OYA
ERONAT (Diyarbakır) – Sayın Başkan, değerli milletvekilleri; doğma büyüme
Diyarbakırlı bir insanım. Kırk yıldır terörü de iliklerimize kadar yaşadık. 3
Ocak 2008 tarihinde kendi oğlumla beraber bir dershane önünde 6’sı çocuk, 1’i
baba 7 kişiyi de şehit verdik. Buna rağmen, bu yaşadığımız acılara rağmen çözüm
sürecinin arkasında en çok duran insanlardan biri ben oldum çünkü anaların
ağlamasını istemedim, çünkü çaldığım kapıların arkasında evladını dağda
kaybetmiş annelerle de karşılaştım. Bu nedenle kimse ağlamasın istedim, bu
mücadeleye giriştim. Ama buna rağmen Sur olaylarıyla bu süreci bitirmek için
herkes elinden geleni yaptı. 
On
yıldır Diyarbakır sokaklarında siyaset yapıyorum ve aldığım tüm tehditlere
rağmen hem Diyarbakır’da hem Türkiye'de hiçbir şekilde doğruları söylemekten
vazgeçmedim. Kimse burada benim yüreğimin olup olmadığını sorgulayamaz.
Yüreğimin ne kadar olduğu da çok açık ve net bir şekilde ortadadır. (AK PARTİ
ve MHP sıralarından alkışlar) 
Amacım,
burada laf atıp Meclisi germek, Meclisin huzurunu bozmak, kavga çıkarmak
değildir, kesinlikle duygularımı işime yansıtmayacak kadar olgun bir insanım,
bunu söyleyeyim. Hani “Niye bu kadar laf atıyorsun?” diyorsunuz. Arkadaşlar, bu
kürsüden yalan söylenmesine izin vermeyeceğim çünkü tutanaklara doğruların
geçmesini istiyorum. 
Hepinizi
saygılarımla selamlıyorum. (AK PARTİ sıralarından alkışlar)
MEHMET
RUŞTU TİRYAKİ (Batman) – Sen kimsin!
BAŞKAN
– Teşekkürler Sayın Eronat.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2019 Yılı Merkezî Yönetim
Bütçesi
2) Çevre ve Şehircilik Bakanlığı 2017 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2019 Yılı Merkezî
Yönetim Bütçesi
2) Tapu ve Kadastro Genel Müdürlüğü 2017 Yılı Merkezî
Yönetim Kesin Hesabı
C) ADALET BAKANLIĞI (Devam)
1) Adalet Bakanlığı 2019 Yılı Merkezî Yönetim Bütçesi
2) Adalet Bakanlığı 2017 Yılı Merkezî Yönetim Kesin Hesabı
Ç) CEZA VE İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza ve İnfaz Kurumları ile Tutukevleri İşyurtları Kurumu
2019 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İşyurtları Kurumu
2017 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı Merkezî Yönetim Kesin
Hesabı
E) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2019 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2017 Yılı Merkezî Yönetim Kesin Hesabı
F) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2019 Yılı Merkezî Yönetim Bütçesi
2) Kişisel Verileri Koruma
Kurumu 2017 Yılı Merkezî Yönetim Kesin Hesabı
G) TARIM VE ORMAN BAKANLIĞI (Devam)
1) Tarım ve Orman Bakanlığı
2019 Yılı Merkezî Yönetim Bütçesi
Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2017 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2017 Yılı Merkezî Yönetim Kesin Hesabı
I) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2017 Yılı Merkezî Yönetim Kesin Hesabı
İ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2019
Yılı Merkezî Yönetim Bütçesi
2) Orman Genel Müdürlüğü 2017
Yılı Merkezî Yönetim Kesin Hesabı
J) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel Müdürlüğü
2019 Yılı Merkezî Yönetim Bütçesi
2) Devlet Su İşleri Genel
Müdürlüğü 2017 Yılı Merkezî Yönetim Kesin Hesabı
K) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2019 Yılı Merkezî Yönetim Bütçesi
2) Meteoroloji Genel Müdürlüğü
2017 Yılı Merkezî Yönetim Kesin Hesabı
L) TÜRKİYE SU ENSTİTÜSÜ (Devam)
1) Türkiye Su Enstitüsü 2019
Yılı Merkezî Yönetim Bütçesi
2) Türkiye Su Enstitüsü 2017
Yılı Merkezî Yönetim Kesin Hesabı
BAŞKAN
– Evet, şimdi söz sırası Batman Milletvekili Necdet İpekyüz’e aittir.
Buyurun
Sayın İpekyüz. (HDP sıralarından alkışlar)
Süreniz
altı dakikadır. 
HDP
GRUBU ADINA NECDET İPEKYÜZ (Batman) – Sayın Başkan, değerli milletvekilleri;
bütün hepinizi saygıyla selamlıyorum.
Aslında
bu kürsünün özelliği tümüyle yapıcı, Türkiye’nin geleceği için, demokrasi için,
barış için, huzur için serbestçe konuşabileceğimiz, tartışabileceğimiz bir
alana dönüşmesidir ve bizi izleyenler de bunu merakla beklemektedir. 
Hiç
kimse bu kürsüde ne ölümü savunur, ne ölüm üzerinden ne kan üzerinden bir
siyasetin yerine getirilmesi hiç kabul edilebilir bir şey değildir. Bütün
siyasetçiler, daha iyi, barış içinde yaşamak için de elimizden gelen çabayı
sürdürmemiz lazım. 
Bugünkü
konuşmamda daha çok Türkiye İnsan Hakları ve Eşitlik Kurumu üzerinden ben
konuşacağım. Arkadaşlar, kavrama baktığımızda “insan hakları” diyor, “eşitlik”
diyor, “Türkiye” diyor ve “kurum” diyor ve yeni sistem dediğimiz
Cumhurbaşkanlığı sistemiyle beraber bu tümüyle değiştirildi, yeni bir şekle
dönüştürüldü. Daha önce Türkiye İnsan Hakları Kurumu vardı, dönüştürüldü.
Cumhurbaşkanlığı sistemiyle beraber getirilen sistem aslında eşitlikten de
yoksun. 11 üyesi var, 11 üyenin 10’u erkek, 1’i kadın ve eşitlikten söz ediyor
ve insan haklarından söz ediyor. Daha önceki kurul neydi? Paris Sözleşmesi’ne
göre, protokolüne göre daha çok bağımsız sivil toplum örgütlerinden, kamu veya
kamu yararına çalışan kurumlardan seçilmiş insanlar olması lazımdı, sivil
toplum örgütlerinden gelmesi lazımdı. Ne oldu yeni düzenlemeyle, kanun hükmünde
kararnameyle? Tümüyle Cumhurbaşkanının belirlediği 11 kişi… Daha önce bu alanda
çalışmış insanlar tercih ediliyordu, şimdi onlar yok oldu, istediğiniz kişiyi
atayabiliyorsunuz. Daha önce bu kişiler kendi aralarından başkan, başkan
yardımcısı seçiyordu, şimdi o da yok, direkt Cumhurbaşkanı başkan ve başkan
yardımcısını seçiyor. İsmi “insan hakları”, demokratik olması lazım, böyle bir
tarza dönüştürülüyor ve gerek Avrupa Birliği gerek giden, gelen heyetler ve
Türkiye’deki birçok kurum, Meclise gelen heyetler dâhil, bizler de -grup başkan
vekilimiz de söyledi- daha önceki dönemlerde… Bu heyetin tümüyle bağımsız
olması lazım, bu heyet bağımsız değil. Cumhurbaşkanının bir bakana bağlaması
lazım. Kime bağladı? Adalet Bakanlığına. Kuzuyu kurda teslim ediyorsunuz.
Cezaevlerine gidip denetleyecek, gezecek, bakacak; ne olup ne bittiğine
bakacağınız yeri getirip Adalet Bakanlığına teslim ediyorsunuz. Yani böyle bir
şey olur mu? Hiç olmazsa bir bağımsız kuruma verin, bir izahı olsun. Ne olacak?
Cezaevine gidecek. “Biz A cezaevine gidiyoruz Sayın Bakanım, bilginiz olsun.”
Hadi telefon açalım “Ya, bu arkadaşları karşılayın, ilgilenin.” Böyle bir şey
mi olur? Ya, bari bir şeyi yaparsanız… Avrupa Birliği bu kadar uyarmış, Paris
Şartı böyle uyarmış, Konsey uyarmış, Avrupa Birliği daha yeni 20 Kasımda 146
milyon euroyu kesti, Türkiye insan hakları konusunda gelişme yapmadığı için
ayırdığı fonlardan para kesti. Siz kalkıp böyle yapıyorsunuz. Hadi diyelim bunu
yaptınız, Sayın Başkan buradaysa… 
Arkadaşlar,
Türkiye İnsan Hakları ve Eşitlik Kurumu 5 yer gezmiş 2018’de, biri Nisan
ayında. Mayıs ayında gitmişler, bir gece Konya’da kalmışlar. Gündüz bir çocuk
ıslahevine gitmişler, ikinci gün Konya Eğitim ve Araştırma Hastanesi Psikiyatri
Kliniğine gitmişler. Saray’da bir yere gitmişler burada. Ya, Türkiye’de insan
haklarına dair neler neler yaşanıyor, az önce arkadaşlarımız söyledi, hiç
olmazsa bu kurum bu parlamenterlerin, bu milletvekillerinin Adalet Bakanlığına
verdiği sorulara yanıt verse yine çalışmış olurdu. Biz onlara ödev verelim, o
ödevi yerine getirsinler, hiç bunu da yapmamışlar. Bu kurum ne yapmış?
Kurulduğundan beri -11 üyesinin 10’u erkek olan kurum, eşitlikten söz eden
kurum- Türkiye’deki bir tane insan hakları kurumuyla konuşmamış, bir tane insan
hakları kurumuyla karşılıklı bilgi alışverişi yapmamış. 
Bakın
“Paris Şartı” diyoruz, burada İstanbul Protokolü var. Sayın Bakan, İstanbul
Protokolü 22 dilde basılmış. Birleşmiş Milletlerin kabul ettiği; buna hâkim,
savcı, hekimlerin ve bütün sağlıkçıların uyması gereken bir kitap. 22 dilde
basılmış, bunun Türkiye İnsan Hakları Vakfı, Türk Tabipleri Birliği, Adli Tıp
Uzmanları Derneği, Hacettepe Üniversitesi, Dokuz Eylül Üniversitesi, adli tıp
kürsüleri eğitimini veriyor; hâkimlere, savcılara ve hekimlere. Ya ayıptır, bu
kurum oraya bile gitmemiş ya, bu kurum onu bile ziyaret etmemiş ya. Ne yapıyor?
Eğitim veriyor. Web sayfasına, Twitter sayfasına bakın, Jandarma Genel
Komutanlığı, Emniyet Genel Müdürlüğü, Kamu Hastaneleri Genel Müdürlüğü, Emniyet
Terörle Mücadele Şubesi… Bu şey gibi akla geliyor, evet bunlara da eğitim
verilir ki bunlara vermek lazım. Sanki “Biz bir yere gittiğimizde, kontrol
ettiğimizde de bir abes çıkmasın, bir şey çıkmasın da bu işi önleyelim.” diye
bir mekanizma geliştiriyor, bunun düzeltilmesi lazım.
Bir
diğeri, bizim baktığımızda birçok problem –arkadaşlar değindi- bakın burada
işkence atlası var. Böyle durumlar var, bunların hiçbirisi dikkate alınmıyor. 
Arkadaşlarımız
cezaevlerinden söz etti. Ya Türkiye’de eminim, şu an Meclisin Dilekçe
Komisyonuna baksak, oradaki sayfaları açsak cezaevlerinden biz
milletvekillerine gelen, o kurum bunları bile ele alsa binlerce sayfalık şey
çıkar. Bakın, Adalet Bakanlığı dedik, adaletten söz ettik, hiçbiri yerinde yok.

Ben
en son olarak da Türkiye İnsan Hakları ve Eşitlik Kurumu Başkanı Süleyman
Arslan, geçenlerde 6 Aralıkta…
(Mikrofon
otomatik cihaz tarafından kapatıldı)
NECDET
İPEKYÜZ (Devamla) – Sayın Başkanım, ek süre isteyeceğim.
BAŞKAN
– Tamam, bir dakika süre veriyorum, buyurun.
NECDET
İPEKYÜZ (Devamla) –…Sayın Başkan “Boşanmalar terör nedenidir. Boşanmalar
yüzünden çocuklar perişan oluyor, çocuklar ihmal ediliyor.” dedi. Ben Sayın
Başkana hatırlatayım: Sayın Arslan, siz çocuk ihlali nedir biliyor musunuz?
Çocuk hakkı ihlali, ana dilinde eğitiminin engellenmesidir. Çocuk hakkı ihlali,
çocuk yaşta evliliklerin önüne geçmemektir. Küçüğün rızası vardır diye
tecavüzcüye ceza indirimi yapmak değildir. Annesiyle birlikte cezaevinde kalmak
değildir, annesinin kucağında cezaevinde olmak değildir. Islahevinde kötü
muamele görmek değildir; Aladağ’da ihmal sonucu feci şekilde yaşamını yitirmek,
yanarak ölmek değildir çocuk ihlali. Cenazesi bir hafta buzdolabında bekleyen
Cemile değildir çocuk ihlali. Bunlara bakmadığınızda, siz bunları ele
almadığınızda “Boşanma, terör nedenidir.” dediğinizde kendi kendinize oynamış
oluyorsunuz. 
Bu
kurumu tümüyle… Dediğim gibi, kuzuyu kurda teslim etmişsiniz gibi keyfinize
bakıyorsunuz. İsmini de “adalet” koymuşsunuz. İçeride ihmalleri, insan hakları
ihlallerini kapatmak, örtmek için dışarıya karşı da sanki bir ev ödevini yerine
getirmişsiniz “Böyle bir kurum var.” diye. Kendinize oynuyorsunuz. Bu, tümüyle
saygısız, hepimize hakaret edilen bir ortamdır. 
Teşekkür
ediyorum, saygılarımı sunuyorum. (HDP sıralarından alkışlar)
BAŞKAN
– Teşekkürler Sayın İpekyüz. 
Şimdi
söz sırası Bingöl Milletvekili Erdal Aydemir’de. 
Buyurun
Sayın Aydemir. (HDP sıralarından alkışlar)
Süreniz
altı dakikadır. 
HDP
GRUBU ADINA ERDAL AYDEMİR (Bingöl) – Sayın Başkan, değerli üyeler; hepinizi
saygıyla selamlıyorum. 
Benim
konuşma konum, Kişisel Verileri Koruma Kurumu. Ben eminim ki şu anda huzurda
bulunan bütün vekillerimiz de dâhil olmak üzere, içimizde belki bu kurumun
ismini ilk defa duyan vekil arkadaşlarımız var. 
Tabii,
biraz da geçmiş siyasi deneyimlerimizde, özellikle yaklaşık beş altı yıl
öncesinde, bir dönem CHP Genel Başkanlığını yapmış Sayın Deniz Baykal’la, yine,
İYİ PARTİ ve MHP partilerinde çeşitli kademelerde görev yapmış, yöneticilik
yapmış kişilerle ilgili gerçekten hiç tasvip etmediğimiz, onur kırıcı, ahlak
dışı bir şekilde bazı kamera kayıtları kamuoyuyla paylaşıldı ve bu paylaşımlar
sonucunda da gerçekten muhatap olan arkadaşlarımızın siyasi yaşamlarında çok
ciddi altüst oluşlar yaşandı. 
Bu
kısa hatırlatmadan sonra, Sayın Adalet Bakanımız buradayken, yine yargının
pratiğinden gelmiş bir vekil, yirmi üç yıllık avukatlık yaşamı olan bir kişi
olarak bazı hususları Sayın Bakanımıza, Adalet Bakanına hatırlatma gereğini
zaruri buluyorum. 
Sayın
Genel Kurul, Anayasa’nın 10’uncu maddesi çok açık ve seçik “eşitlik” ifadesini
dercetmiş ve yazmıştır. Bu, Anayasa’nın amir hükmüdür. Herkes ama herkes din,
dil, ırk, cinsiyet, mezhep ve felsefi görüş gözetilmeksizin kanunlar ve yasalar
önünde eşittir. Bu, Anayasa’nın amir hükmüdür arkadaşlar ama gelin görün ki
bunun uygulamaya geçirilişi çok farklıdır. Sayın Grup Başkan Vekilimiz de
hukukçu ve avukat kimliğinden bahsetti. Sayın Bakanım, 10-12 bin kişilik bir
hâkim, savcı kadrosu söz konusuydu. Maalesef ki bunların 4.500’ü yani 4.500
savcı, hâkim yasa dışı silahlı terör örgütü üyesi olmaktan dolayı ya hüküm
yediler ya şu anda tutuklu bir şekilde cezaevlerindeler. 
Şimdi,
burada sorulması gereken can alıcı soru şu: Mahkemelerin “terörist” olarak
nitelediği bu hâkim ve savcıların vermiş olduğu kararlar nasıl
nitelendirilecek, nasıl yorumlanacak? Yani biz bu kararlara, bu iddianamelere
“Teröristlerin hazırladığı kararlar veya hükümler.” mi diyeceğiz,
“Teröristlerin hazırlamış olduğu iddianameler.” mi diyeceğiz? 
Aynen,
biraz önce bahsettiğimiz eşitlik ilkesi dâhilinde, özellikle FETÖ mensubu olan
yargıç ve savcıların tasarrufunda bulunan Ergenekon davası diye bir dava oldu.
Geçmiş günlerde de hukuki mesnedi yok olduğundan dolayı dosya düşürüldü ve bu
dosyadan yargılanan bütün herkesin beraatine karar verildi. Aynı süreç ve
paralelde, özellikle HDP siyasi partimiz çizgisinden gelen ve bölgede yıllarca
siyaset yapmış olan başta eş genel başkanlarımız, milletvekillerimiz, belediye
eş başkanlarımız ve sayıları şu anda 10 bini aşkın olan siyasetçilerimiz de bu
savcı ve hâkimlerin ve bunların emri altında bulunan kolluk tarafından
düzenlenen fezlekelerle şu anda yargılanıyor mu, yargılanmıyor mu? 
Yine,
dönemin bir siyasi parti genel başkanı şunu demişti: “Ben bahsi geçen davanın
avukatıyım.” Buna mukabil de Sayın Cumhurbaşkanı Recep Tayyip Erdoğan da “Ben
de bu davanın savcısıyım." demişti yani savcısı olduğu davanın özellikle
de şu anda firarda bulunan ve dönemsel olarak muazzam bir popülaritesi olan
savcı bey de hangi terör örgütü üyesi isnadından dolayı hakkında yakalama
kararı çıkartıldığını ve şu anda arandığını da yine Sayın Genel Kurulun
takdirlerine bırakıyorum. 
Şimdi,
bu kısa girişten sonra tabii -ilim Bingöl’den daha dün geldim- burada, ilimizde
elektrik faturalarıyla ilgili muazzam farklılıklar söz konusu. Bununla ilgili
Enerji Bakanlığına biz önerge verdik cevaplandırılması için. Tabii, özellikle
Bingöl ilinde berberlik mesleğini icra eden berber esnafı Burhan Çayırbasan’ın
benden ricası şu oldu… Şu ana kadar, bundan önceki bütün dönemlere ait elektrik
faturaları ortalama 60’la 70 TL arasında gelirken son faturası şu anda 261
TL’ye çıktı. Benim buradan çağrım, özellikle iktidar partisi mensubu olan
Bingöl Milletvekillerini de bu hususta duyarlı olmaya çağırıyorum: Bingöl ilinde
elektrik dağıtımı yapan firmanın bu konuda çağırılarak konuyla ilgili
bilgilenilmesi ve Bingöl halkının konuyla ilgili aydınlatılması talebimiz de
var, bunu da Meclis Genel Kurulundan bir kere daha yüksek sesle ifade ediyorum.
Sayın
Genel Kurulu saygıyla selamlıyorum.
Teşekkür
ederim. (HDP sıralarından alkışlar) 
BAŞKAN
– Teşekkürler Sayın Aydemir. 
Şimdi,
söz sırası Mersin Milletvekili Rıdvan Turan’dadır. 
Buyurun
Sayın Turan. (HDP sıralarından alkışlar)
Süreniz
on bir dakikadır.
HDP
GRUBU ADINA RIDVAN TURAN (Mersin) – Sayın Başkan, değerli Genel Kurul; hepinizi
saygıyla selamlıyorum.
Öncelikle,
bugün bu tren faciasında hayatını kaybeden insanlarımızın ailelerine başsağlığı
diliyorum, kendilerine Allah’tan rahmet diliyorum ve yaralılara da acil şifa diliyorum.
Fakat şöyle bir problemle de karşı karşıyayız tabii: Burası Meclis, taziye evi
değil. İktidar uyguladığı siyasetle birlikte burayı -deyim yerindeyse- bir
taziye evine dönüştürmüş durumda. Sürekli başsağlığı mesajları, sürekli geçmiş
olsun dilekleri ama netice itibarıyla bakıldığında, meseleler han duvarı olarak
ortada duruyor. Çorlu tren kazasının ardından, bir tane daha yaşadık. Ben bu
işlerde uzun yıllar çalıştım, hiç önyargılı falan olduğumu düşünmeyin, bu
baştan sona kadar iktidarın ihmalleri sonucunda ortaya çıkmış bir durumdur ve
Bakandan başlayarak müteselsilen herkesin demokratik bir ülkede istifa etmesi
gerekir. 
Yine,
sözlerime başlarken Leyla Güven ve Sayın Selahattin Demirtaş’a devrimci
selamlarımı gönderiyorum.
Şimdi,
tarım konuşuyoruz değerli arkadaşlar fakat, yani, biraz mütevazı olmak gerekmez
mi? Konuştuğumuz Tarım Bakanlığı sapla samanı ithal eden bir Bakanlık. Yani
vekillerin konuşmasına ve daha önce Bakanın sunumuna bakıyor olsak, milyon
dolarlardan, milyar dolardan bahsedilen, dünyanın dört bir tarafına ihracatlar
yapılan bir hayal âleminden bahsediliyor. Bir taraftan, sapı samanı, sığırı
ithal ediyorsunuz; diğer taraftan “Kendi uçağımızı yapacağız.” diyorsunuz.
Yapamazsınız arkadaşlar, böyle bir gerçeklik yok. Dünyanın teknoloji üreten
bütün ülkeleri -ABD de başta olmak üzere- tarımda da, öncelikle, kendilerine
tamamen yeten ülkelerdir ve aynı zamanda çiftçi desteklerinin de en yüksek
olduğu ülkelerdir.
Nasıl
bir bakanlığı konuşuyoruz? Mesela on altı yıllık iktidarı döneminde 400 milyar
lirayı ithalat için sağa sola saçan ama 50 milyar liralık desteği sağlamayan
bir bakanlıktan bahsediyoruz. Mesela, ithal edilen etlerde veterinerlik
kontrolünü ve Rusya’dan gelen etlerde laboratuvar kontrolünü ortadan kaldıran
bir bakanlıktan bahsediyoruz. Uzun lafın kısası, memlekete şarbon ithal etmiş
bir bakanlıktan bahsediyoruz. Gıda güvenliği konusunda durumumuzun ne olduğunu
bilmediğimiz, Bakanlığın üst üste yapmış olduğu birtakım araştırmaları, hangi
tarım ürününde ne kadar pestisit olduğuna dair herhangi bir veriyi kamuoyuyla
paylaşmayan, paylaşanları da, Sayın Bülent Şık gibi değerli akademisyenleri de
kapının önüne koyan bir iktidarın bakanlığından bahsediyoruz. 
Yine,
Afrin’de yoksul halkın geçimlik zeytinine tamah eden, bunu gayrimeşru yollardan
ülkeye getiren, böyle yaparak hem Afrin’deki fukara halkın iaşesini engelleyen
hem memleketteki zeytin üreticisinin durumunu olumsuz etkileyen ve zeytin
dünyasında da memleketi kepaze eden bir iktidarın bakanlığından bahsediyoruz.
Evet, arkadaşlar, ben de katılıyorum: Herkes konuşur, AKP yapar. 
Şimdi
“Tarımda Neoliberal Dönüşüm” diye bir şeyle karşı karşıyayız. Bu artık devletin
dönüşümünü aştı ve AKP eliyle doğanın bütün bileşenleriyle beraber bu dönüşüme
tabi kılındığı bir düzeye artık ulaşmış durumda. Yeni olan bir şey var, eskiden
beri çiftçi üretim yapmak için bankalara gider, kredi açısından bankalara
borçlanmaya başlardı ama ilk defa iktidar sayesinde çiftçi ne ekeceğine, nasıl
ekeceğine ancak uluslararası alandaki emtianın, tarım ürünlerinin fiyatına
bakarak karar verir bir hâle dönüşmüş durumda ve böylece de aynı zamanda
krediyi bir gelir ikamesi yöntemi olarak ele almış durumda. Bunların ülke
tarımı açısından hayırlara vesile olmayacağını bir kez daha söyleyelim. Ancak
AKP’nin yeni olma iddialarının tarım alanında tam anlamıyla boşa düştüğünü
görüyoruz. Özellikle 1999 yılında IMF ve Dünya Bankasıyla tarımsal reform
uygulama programının öngördüğü Tarımda Neoliberal Dönüşüm her ne idiyse AKP
bunu aynen devam ettirdi değerli arkadaşlar. Burada özellikle kimyasal ilaca,
kimyasal gübreye, genetiği değiştirilmiş tohuma ve yoğun mekanizasyona dayalı
bir şirketler tarımını küçük aile tarımının önüne geçiren bir yaklaşımla karşı
karşıyayız. Bunlar da yetmiyormuş gibi, devletin regülasyon mekanizmalarını tek
tek ortadan kaldıran TÜGSAŞ’tan İGSAŞ’a, Zirai Donatım Kurumundan YEMSAN’a,
şeker fabrikalarına kadar her şeyi adım adım elinden çıkaran bir yaklaşım. Kriz
döneminde, 2000 krizi döneminde Dünya Bankası ve IMF’nin bu ülkeye dikte
ettirdiği ne varsa AKP bu programın arkasında gayet militan bir biçimde devam
ediyor. Örneğin, Tohumculuk Kanunu’yla devam ediyor. Hani, bir TEKEL vardı
hatırlıyorsunuz, o TEKEL’in direnişinde bizi gaza ve polis copuna boğmuştunuz
ve bize o zamanlar “vatan haini” demiştiniz, şimdi o TEKEL ne durumda biliyor
musunuz? Arkadaşlar, onun içki fabrikalarını bir Amerikan firması Texas Pacific
Company İngilizlere devretti ve sizin sattığınız fiyatın katbekat üstünde bir
fiyatla. Sigara fabrikasını ise British Tobacco aldı ve sattığınız fiyatın
katbekat üstünde bir fiyatla bunları yaptı.
Bakın,
Şeker Yasası’yla beraber pancar ekicilerinin sayısı 492 binden 124 bine, tütün
üreticilerinin sayısı 330 binden 55 bine düştü. Sonra o tütün üreticileri ne
yaptı biliyor musunuz arkadaşlar? O tütün üreticileri başka iş olmadığından
dolayı Soma’ya girdi ve 301 tane maden işçisinin hayatını kaybetmesinde, işte,
bu sizin politikalarınız var, işte, bu tarımı bitiren politikalarınız var.
Yine,
“Toprak Koruma Kanunu” adında çıkartılan kanunla, toprak, büyük tarım
şirketlerinin elinde toplulaştırma adımları atıldı. Tohum Yasası’yla birlikte
vatandaş, köylü kendi tohumunu işleyemez hâle dönüştürüldü. Büyükşehir
Yasası’yla birlikte köylünün kolektif malı mülkü olan meralar, belediyelerin
tasarrufuna, dolayısıyla büyük şirketlerin tasarrufuna devredilmiş oldu.
Bakın,
Türkiye'de tarım konuşacaksak, bir, neoliberal politikaları konuşacağız, iki,
Kürt sorununda çözümsüzlük politikalarını konuşacağız. 1990’lı yıllarda “alan
hâkimiyeti” teziyle 3.500 Kürt köyü güvenlik güçleri tarafından yakılmış
durumda, bunların şahitleri hâlâ yaşıyorlar. Hakkâri köylerinin hâlâ yüzde 70’i
boşaltılmış durumda; AKP, o dönemdeki Kürt sorunundaki inkâr, imha ve
asimilasyon politikasının işte şu anda tam olarak devamı biçiminde siyasetini
sürdürüyor. Bakın, Kürt meselesinin yarattığı sorunları görmek için… İşte,
Ağrı, Ardahan, Iğdır, Kars illerinde 1995 yılında 3 milyon olan canlı hayvan
sayısı 2009’da 1 milyon 700 bine düşmüş durumda. Dersim’de keçide yüzde 67,
koyunda yüzde 58 oranında 1990-1995 arasında yani savaş ve çatışma siyasetinin
sürdüğü dönemde azalma meydana gelmiş durumda. Küçükbaş hayvanlarda, 1990-2017
arasında Muş’ta 4 milyon olan sayı 1 milyon 200 bine inmiş durumda, Batman’da 2
milyon olan sayı aynı yıllar içerisinde 884 bine inmiş durumda. Yine, Bitlis’te
yüzde 38 oranında, Hakkâri’de yüzde 55 oranında, Muş’ta yüzde 44 oranında
hayvancılık bitirilmiş durumda. Şimdi, eğer bu meseleyi bütünlüklü olarak
konuşacaksak ve çözüme yönelik adım atmak gibi bir zorunluluk varsa bu Meclisin
neoliberal politikalardan uzaklaşması gerektiği gibi aynı zamanda Kürt
meselesinde çözümsüzlük politikalarından da uzaklaşması gerekiyor. Kim ne derse
desin, kim ne söylerse söylesin; bu memlekette Kürt vardır, bu memlekette Kürt
sorunu vardır, bu Kürt sorunu Kürt halkının kendi dilini konuşma sorunudur,
kendi kültürünü yaşama sorunudur. Bunlar analarının ak sütü gibi helal olan
taleplerdir, asla ve asla terör değildir. 
Gelelim
çiftçi borçları meselesine. Bakın, 2002 ila 2016 arasında destekler 1,5 kat
artarken tarım kredi kullanımı 8 kat artmış. Son birkaç yıl içerisinde
uluslararası bankaların verdiği kredi oranı tam 10 kat artmış. Yine, son on yıl
içerisinde 3 milyon çiftçi ailesinin borçları 7 kat artmış durumda. Ve daha
trajik bir şeyden bahsedeyim, son dört yılda bankalar tarafından verilen
krediler yüzde 729 civarında artarken destekleme yüzde 58 civarında kalmış
durumda ve arkadaşlar, toprakların büyük bir kısmı, 2014’te arazilerin yüzde
47’si bankalar tarafından ipotek altına alınmış durumda. İktidarın bu tarım
politikası sayesinde, 2,5 milyon civarında çiftçi üretimi bıraktı. Tarım ve
Orman Bakanlığının verileriyle konuşacak olursak, 2012 ile 2017 arasında,
değerli arkadaşlar, 456 bin çiftçi tarımsal alanı terk etti. Yine, 16 milyon hektardan
fazla tarımsal alan da boş bırakıldı. Sayelerinde ciddi bir tarım ithalatçısı
hâline geldik. 2017 Ocak ayından 2018 Ocak ayına kadar buğdayda yüzde 234,
mısırda 8,5 kat, pirinçte yüzde 240, nohutta yüzde 175, kuru fasulyede yüzde
69, ayçiçeğinde yüzde 145…
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Turan.
RIDVAN
TURAN (Devamla) – …sığırda yüzde 393, koyunda yüzde 580 ve sığır eti
ithalatında ise 29 kat artış meydana gelmiş durumda. 
Başta
da söyledim ya, sapla samanı ithal edeceksin, ondan sonra “Kendi uçağımı
yapacağım.” “Kendi arabamı yapacağım.” diyeceksin. 
İktidarın
bu konudaki yaklaşımı illüzyonlarla dolu. Fındığa fiyat açıklamadılar, Bakanlık
14,5 liradan sonra fındığa fiyat açıkladı ama zaten üreticinin elinde fındık
kalmamıştı; 9,5 ila 11 liradan tüccara sattılar, tüccar taş atıp da kolu
yorulmadan Toprak Mahsulleri Ofisine bunu satmak suretiyle kârına kâr kattı.
Daha
söyleyecek çok şey var arkadaşlar ama ben AKP’lilerin malum jargonuyla
bitireyim; evet, “Herkes konuşur, AKP yapar.” işte bunlar da yapmış oldukları.
Teşekkür
ediyorum. (HDP sıralarından alkışlar)
BAŞKAN
– Evet, teşekkürler Sayın Turan.
Şimdi,
söz sırası Şanlıurfa Milletvekili Nusrettin Maçin’de.
Buyurun
Sayın Maçin. (HDP sıralarından alkışlar) 
Süreniz
altı dakikadır.
HDP
GRUBU ADINA NUSRETTİN MAÇİN (Şanlıurfa) – Ben öncelikle Erdal Eren arkadaşın
idam edilişinin 38’inci yıl dönümünü saygıyla anıyorum. Onu unutmadık,
unutmayacağız. 
Sayın
Başkan, değerli milletvekilleri; bugün Türkiye tarımını konuşuyoruz. Tarım dün
de bugün de gelecekte de insanların yaşamsal ihtiyaçlarını karşılamasında en
stratejik alanlardan biridir. Tarım deyince hububattan narenciyeye,
hayvancılıktan orman ve biyoçeşitliliğe kadar bir bütün olarak ele alınmalıdır.
Ancak Türkiye’de özellikle 12 Eylül sonrası izlenen siyasi ve ekonomik
politikalar sonucu birçok alanda olduğu gibi tarımsal üretimde de
çiftçilerimiz, orman köylülerimiz üretimden koparılarak üretici olmaktan
çıkarılmıştır. Türkiye’nin tarımsal alanda daha önceki birikimleri olan Et ve
Balık Kurumu, Tekel, FİSKOBİRLİK, TARİŞ gibi kurumsal yapılar özelleştirilerek
veya etkisizleştirilerek, Ziraat Bankası gibi bankalar asli görevinden
uzaklaştırılarak neoliberal politikalar desteklenmiş ve ülkenin tarımı uluslararası
tekellerin inisiyatifine bırakılmıştır. 
Benim
de vekili olduğum kürdistan illerinde son otuz yıldır aralıksız süren çatışmalı
süreçten kaynaklı olarak 3.500 köy boşaltılmış ve köylülerin meraları,
yaylaları kullanmaları yasaklanarak bölge halkının üretim gücünü kırmaya
yönelik politikalar uygulanmıştır. Bunun sonucunda tarım ve hayvancılık bitme
noktasına gelmiştir. Türkiye’de tarımsal ürünlerle birlikte hayvan ve et
ithalatı artmıştır. Böylece hayvancılıkta dışa bağımlı hâle gelinmiştir. Bu
çatışmalı sürecin bir ayağı olarak çıkarılan orman yangınları yaşam alanlarını
yok etmekle birlikte tarım ve hayvancılıkla geçimini sağlayan bölge halkını
ekonomik olarak da zor duruma sokmuştur. Tarım ve Orman Bakanlığı Orman Genel
Müdürlüğü tarafından yapılan açıklamaya göre 2017 yılı içinde 28 ilde toplam
2.411 orman yangını yaşanmış ve bunların 1.208’i kayıtlara faili meçhul olarak
geçmiştir. Kürt illerinde yaşanan faili meçhul orman yangınları ile 90’lı
yıllardaki 17 bin faili meçhul cinayetteki benzerliğe dikkatinizi çekmek
istiyorum.
7
Haziran 2015 seçimleri sonrası legal, demokratik siyaset üzerindeki şiddet
politikalarının artmasıyla birlikte kırsal alanlarda askerî operasyonlar
yoğunlaştırarak bu operasyonlarla eş zamanlı olarak pek çok orman yangını
çıkarılmıştır. Bu operasyonların olduğu bölgelerde orman köylülerine sadece
mera ve yaylalara çıkma yasağı konulmuyor, tarımsal faaliyet yapılan yerleşim
yerlerinde sokağa çıkma yasaklarının sık sık tekrarlanmasından dolayı bölge
halkı tarımsal üretim ve planlamadan vazgeçmek zorunda bırakılıyor. Bunun en
son örnekleri olarak Diyarbakır, Dersim, Bingöl, Mardin, Şırnak, Siirt ve
Hakkâri başta olmak üzere bölgenin büyük bir bölümünü kapsayacak şekilde ciddi
boyutta orman yangınları meydana gelmiştir. Dersim’de geçtiğimiz aylarda çıkan
orman yangınına devletin yetkili kurumları müdahale etmediği gibi Dersim
halkının da müdahale etmesine izin verilmemiştir. 
Sayın
Tarım Bakanı Türkiye’de orman yangınlarına müdahalenin 45 dakikadan 15 dakikaya
düşürüldüğünü ileri sürmüş ve orman yangınlarının zararının azaltıldığını
söylemiştir. Dersim’de tam sekiz gün boyunca ormanlar yanmaya terk edildi. 
Orman
yangınlarının sadece çatışmalı bölgeyle sınırlı olmadığını biliyoruz. Başta
Kütahya, Antalya, Mersin, Muğla ve birçok turizme elverişli illerden de orman
yangınları haberleri geliyor. Ne hikmetse, yakılan ormanların yerini devasa
binalar, oteller alıyor. Çıkarılan yangınların doğal yaşam ve insan üzerindeki
kalıcı etkileri dikkate alındığında yangınların çıktığı bölgede yaşayanlar
üzerinde ciddi sosyoekonomik tahribat da yaratmakta ve ekolojik denge
bozulmaktadır. Ormanların yangınlarla yok edilmesi sadece o bölgede bulunan
orman köylülerine dönemsel olarak ekonomik zarar vermemekte, doğanın dengesi
bozulmakta, mevcut olan ormanların kalitesi tahrip edilerek yüz, iki yüzyıl
sonra da bu bölgede yaşayacak insanlara ekonomik zararlar verilmektedir.
Yangınlarla yabani hayvanlar yok edilmekte ve yabani yaşam koşulları ortadan
kaldırılmakta ve bunların sebep olduğu tarımsal döngüye olan katkıları
engellenerek orman köylülerinin ve ovalardaki köylülerin yaptığı tarımın
kalitesinin düşmesine neden olunmaktadır. 
Orman
yangınlarının çatışmalı sürecin bir parçası olduğu birçok insan hakları örgütü
raporunda ve Avrupa Birliği ilerleme raporunda açık olarak yer almaktadır. Bu
orman yangınlarıyla bölge insanı göçe zorlanarak Türkiye'nin metropol yerleşim
alanlarında ucuz iş gücü ordusuna dönüştürülmüştür. Ülkemizde yaşayan halkların
önümüzdeki birkaç yüzyıllık geleceğini de düşünerek kalıcı, bilimsel, kabul
edilebilir standartlarda orman politikası geliştirilmeli ve kararlılıkla
sürdürülmelidir.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın.
NUSRETTİN
MAÇİN (Devamla) – Ormanlarımızın, halklarımızın zarar görmemesi için hemen ve
koşulsuz olarak çatışmasızlık politikası oluşturulmalı ve uygulanmalıdır. Orman
bölgelerinde doğal yaşamın şartlarını ortadan kaldırılması politikasından
vazgeçilmeli; ormanların, bağların ve bahçelerin yakılması durdurulmalı,
güvenlikçi politikalar için halkların geleceğine darbe vurulmamalı. Bu süre
içinde verilen zararların etkisini ortadan kaldırılması için zarar gören orman
bölgelerindeki köylülerin desteklenmesi kararlaştırılmalı ve uygulanması
sağlanmalıdır. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkürler Sayın Maçin. 
CAHİT
ÖZKAN (Denizli) – Sayın Başkan…
ERKAN
AKÇAY (Manisa) – Sayın Başkan…
BAŞKAN
– Sayın Akçay, önce Sayın Özkan’a, sonra da size söz vereceğim. 
Sayın
Özkan, buyurun. 
IV.- AÇIKLAMALAR (Devam)
37.- Denizli Milletvekili Cahit Özkan’ın, tarihten alınan dersle
milletin birlik ve beraberliğinden, vatanın ve devletin bölünmez bütünlüğünden,
bayrağın tekliği esasından taviz verilmeyeceğine ilişkin açıklaması 
CAHİT
ÖZKAN (Denizli) – Teşekkürler Sayın Başkan. 
Sayın
Başkan, değerli milletvekilleri; Anayasa’mızın 80’inci maddesinde milletin
temsilini Anayasa’mız “Türkiye Büyük Millet Meclisi üyeleri, seçildikleri
bölgeyi veya kendilerini seçenleri değil -bir kül hâlinde- bütün milleti temsil
ederler.” şeklinde ifade etmektedir.
Yine,
İç Tüzük’ümüzün 161’inci maddesinin 3’üncü bendinde de Türkiye Cumhuriyeti’nin
ülkesi ve milletiyle bölünmez bütünlüğü esasında Anayasa’da düzenlenen idari
yapısına aykırı tanımlamalar yapmanın Meclis İçtüzüğü’ne aykırı olduğu ve
geçici çıkarma cezasını da müstelzim olduğu ifade edilmiştir. 
Tabii,
Anayasa’mızın önünde Türkiye Cumhuriyeti vatandaşları, Kürt’üyle, Türk’üyle,
Laz’ıyla, Çerkez’iyle, Müslümanı, gayrimüslimiyle eşit vatandaşlık ilkesine
uygun bir şekilde, hukuk önünde eşittirler. Onun için, özellikle
vatandaşlarımız arasında etnik kimlik ve dil, din, ırk, mezhep ayrımına dayanan
her türlü konuşmadan bütün milletvekillerinin içtinap etmesi gereği ortadadır. 
(Mikrofon
otomatik cihaz tarafından kapatıldı) 
BAŞKAN
– Buyurun.
CAHİT
ÖZKAN (Denizli) – Bu bağlamda, yaklaşık yüz altı yıl evvel, Trablusgarp’tan,
Libya’dan başlayarak çözülme, benzer yaklaşımlarla, milletin, bayrağın, vatanın
ve devletin bölünmez bütünlüğüne yapılan saldırılarla başlamıştır ve maalesef
ta Polatlı yakınlarına kadar gelen bir geri çekilme dönemini de bu zihniyetin
ürünü olarak yaşadık. 
Özetle
ifade etmek gerekirse, tarihten aldığımız dersle, artık bu ülkede milletimizin
birlik ve bütünlüğünden, vatanımızın ve devletin bölünmez bütünlüğünden ve
bayrağımızın tekliği esasından asla taviz verilmeyeceğini ve bütün
vatandaşlarımızın kendi dilini, kültürünü özgürce yaşamasının Anayasa’mızın
güvencesi altında olduğunu ifade eder, Genel Kurulu saygıyla selamlarım.
BAŞKAN
– Sayın Akçay, buyurun.
38.- Manisa Milletvekili Erkan Akçay’ın, Şanlıurfa Milletvekili
Nusrettin Maçin’in 10 sıra sayılı 2019 Yılı Bütçe Kanun Teklifi ile 11 sıra
sayılı 2017 Yılı Kesin Hesap Kanunu Tasarısı’nın üçüncü tur görüşmelerinde HDP
Grubu adına yaptığı konuşmasındaki bazı ifadelerine ve Şanlıurfa Milletvekili
Nusrettin Maçin hakkında İç Tüzük gereği işlem yapılmasını talep ettiğine
ilişkin açıklaması 
ERKAN
AKÇAY (Manisa) – Sayın Başkan, biraz evvel kürsüde konuşan hatip, özellikle
birkaç defa, Genel Kurula hitap ederken parmağını da sallamak suretiyle
-özellikle de vurgu yaptığı anlaşılıyor- “Vekili olduğum Kürt illeri” ibaresini
sıklıkla, birkaç defa kullanmıştır. “Kürdistan illeri” ibaresi söz konusudur.
Şimdi, bu ifadeleri şiddetle reddediyoruz, fevkalade yanlış ifadelerdir. “Benim
görüşüm böyle.” diyemez. Çünkü Anayasa’mızın 3’üncü maddesi “Türkiye Devleti,
ülkesi ve milletiyle bölünmez bir bütündür.” şeklinde ifade edilmiştir. 
(Mikrofon
otomatik cihaz tarafından kapatıldı) 
BAŞKAN
– Açalım mikrofonu.
ERKAN
AKÇAY (Manisa) - Yine, Anayasa’nın 80’inci maddesinde “Türkiye Büyük Millet
Meclisi üyeleri, seçildikleri bölgeyi veya kendilerini seçenleri değil, bütün
Milleti temsil ederler.” şeklinde bir düzenleme yapılmıştır. Bu kullanılan
ifadeler, bu Anayasa’nın belirleyici hükümlerine aykırı olduğu gibi, ayrıca
Meclisimizin çalışma düzenini, kurallarını belirleyen İç Tüzük’ün 161’inci
maddesindeki “Anayasada düzenlenen idari yapısına aykırı tanımlamalar yapmak”
bahsine de girmektedir. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Akçay.
ERKAN
AKÇAY (Manisa) – Anlaşılan odur ki HDP’nin bazı milletvekilleri, bilhassa
dünden itibaren gösterdikleri birtakım tahrikkâr tutumlarını bugünkü bazı
konuşmalarında da ısrarla -devam ettirme ısrarını- sürdürmektedirler. Meclisi
yöneten Meclis Başkan Vekili olarak da Meclisimizin İçtüzüğü’nün belirttiğim bu
161’nci maddesini de dikkate alarak bu hatip hakkında işlem yapmanızı talep
ediyorum. (MHP ve AK PARTİ sıralarından alkışlar) 
BAŞKAN
– Teşekkürler Sayın Akçay.
AYHAN
BİLGEN (Kars) – Sayın Başkan…
Buyurun
Sayın Bilgen…
NUSRETTİN
MAÇİN (Şanlıurfa) - Sayın Başkan…
BAŞKAN
– Siz değil, Sayın Bilgen söz istedi Sayın Maçin, siz durun.
Buyurun
Sayın Bilgen.
39.- Kars Milletvekili Ayhan Bilgen’in, ortak vatanda ortak sembollerle
kan dökmeden nasıl yaşanacağının, hangi hukukla birlikte olunacağının
konuşulması gerektiğine ilişkin açıklaması 
AYHAN
BİLGEN (Kars) – Sayın Başkan, yer isimleriyle ilgili tartışmayı, tabii, çok
kısa sürede bitirmek mümkün değil ama burada milletvekillerimizin bayrak, vatan
gibi ortak semboller üzerinden bir tartışması söz konusu değil, bir bölünme
talebi değil söz konusu olan. 
Çok
açık bir tabloyla karşı karşıyayız. Bakın, geçen yıl, bir önceki Meclis
Başkanımız, bize orijinal Nutuk dağıttı, Osmanlıca el yazması Nutuk dağıttı. Bu
Nutuk’un -değerli arkadaşlar, Arapça bilmiyor olabilirsiniz ama- hiç olmazsa
“Kürdistan” kelimesinin bulunduğu harflerin geçtiği fihristine bakarsanız
göreceksiniz ki Mustafa Kemal’in Nutuk’unda, orijinalinde, Meclisin bize
dağıttığında var. Çok uzak değil, hemen Ulus’a giderseniz Birinci Mecliste
milletvekillerinin isimlerinin yanında sıfatları sayılırken var. Bunu bir
korkuya çevirmek, bunu bir bölünme sendromuna çevirmek doğru bir şey değil.
İran’da var, değerli arkadaşlar. 
Bakın,
bu ülke, uzun bir süre Irak’ta Barzani ve oradaki yönetimle ilişki kurmadı. 
(Mikrofon
otomatik cihaz tarafından kapatıldı) 
BAŞKAN
– Buyurun. 
AYHAN
BİLGEN (Kars) – Siyaseten karşı çıkarız başka bir şey. Türkiye'nin ekonomik
çıkarları nedeniyle sonunda bu ilişki kuruldu. O süre zarfında söylenmiş sözler
bir yerde duruyor, Sayın Cemil Çiçek’in sözü var, başka sözler var; son derece
aşağılayıcı sözler. 
Değerli
arkadaşlar, bu coğrafyada bu insanlar yaşıyor ve bu insanların tarihî olarak
yaşadıkları coğrafyanın ismi var. Bitkilerde isim var, ilk defa bulunmuş
bitkiler var, coğrafyada isim var. Sayın Erdoğan’ın grup konuşması var, grup
konuşmasında “Kürdistan vardır.” diye kendi cümlesi var. Şimdi ben tekrar o
tartışmaları açmak için söylemiyorum ama bunu bir gerilime, bir polemiğe
çevirmek yerine, burada birlikte yaşamı, hukuku, ortak vatanı, ortak
sembollerde kan dökmeden nasıl yaşayacağımızı, hangi hukukla birlikte
olacağımızı konuşalım. Yoksa her dışlayıcı yaklaşım, her reddedici yaklaşım,
tarihe yönelik, kültüre yönelik, kimliğe yönelik her reddedici yaklaşım, Orta
Doğu’da sadece çatışmaya ve bölgede yaşayan halkların başka gerilimlerin tarafı
hâline getirilmesine hizmet ediyor. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bilgen. 
AYHAN
BİLGEN (Kars) – Oysa Türkiye'nin çıkarına olan, hem Türkiye içerisinde hem
dışında bütün toplumsal ve tarihsel gerçekliklerle barışık olmasıdır ve bu
ülkede asla bölünme, çatışma, başka denklemlere fırsat vermemesidir. 
Genel
Kurulu saygıyla selamlıyorum. Teşekkür ediyorum. 
BAŞKAN
– Teşekkürler Sayın Bilgen. 
Sayın
Ağıralioğlu…
40.- İstanbul Milletvekili Yavuz Ağıralioğlu’nun, Türkiye Büyük Millet
Meclisinde terör ve terörün propaganda paradigmasının hiçbir terminolojisinin
kullanılamayacağına ilişkin açıklaması
YAVUZ
AĞIRALİOĞLU (İstanbul) – Sayın Başkan, değerli milletvekilleri; kavramların
tedai ettirdiklerinin, zihnimize düşürdüklerinin acı bedellerini ödeyerek
bugüne geldik. Ben, aslında, Osmanlı zamanında “Lazistan” denilen bölgedenim
ama ben, artık, Karadeniz Bölgesi’nin “Lazistan” olarak zikredilmesi üzerine,
bir siyasi paranoya taşımıyor diye bunu suistimal etmiyorum. Yarın benzer bir
tedhiş faaliyeti Karadeniz’den başlasa, yarın bu yurdun toprakları üzerinde
başka bir bayrak sallamanın hevesi terörle buluşsa o zaman oraya “Lazistan”
demek de suç olur. Yani bu topraklarda kırk yıldır çocuklarımızın, millet
istikbalimizin üstünde tepinen alçaklığın siyasi kurgusu kürdistan talepleriyle
buluştuğu için “kürdistan” zihnimizde bölünme tedai ettiriyor. Yoksa bin yıllık
terkibin içerisinde “imparatorluk” terminolojisi ile bizim şu anda yaşadığımız
terörün bizi mecbur etmeye çalıştığı kulvar aynı kulvar değildir. 
Arkadaşlardan
hassasiyet talep ettiğimiz şey şudur: Burada terör ve terörün propaganda
paradigmasının hiçbir terminolojisi kullanılamaz. Burası Türkiye Büyük Millet
Meclisidir. 
(Mikrofon
otomatik cihaz tarafından kapatıldı) 
BAŞKAN
– Buyurun. 
YAVUZ
AĞIRALİOĞLU (İstanbul) – Dolayısıyla beraberlik dediğimiz ve uğruna bin yıldır alın
teri döktüğümüz, bedel ödediğimiz bu işi birkaç tane kelimenin konuşulma
şehvetine kurban vermeyiz biz. Dolayısıyla bu meselelerle ilgili hassasiyet
taleplerimizi, sadece Meclisin şahsiyetine uygun şekilde, ısrarla hassasiyet
talepleriyle buluşturuyoruz, diyoruz ki: Demeyin arkadaşlar, demeyin. Biz buna
razı olmayız. Burada zihinlerde yaptığınız işe meşruiyet alanı açmak gibi bir
hevesin içindeyseniz, biz yurdumuzu kimden aldığımızı biliyoruz, nasıl
aldığımızı biliyoruz dolayısıyla bunlar üzerinde bu kavramların arkasından
doğacak bir bölünme paranoyasının provasını size Mecliste yaptırmayız biz.
Demeyin, bunları demeyin. 
Teşekkür
ederim. (İYİ PARTİ sıralarından alkışlar)
BAŞKAN
– Sayın Akçay, buyurun. 
41.- Manisa Milletvekili Erkan Akçay’ın, Meclis kürsüsünün terör
örgütünün propagandasının yapılacağı terörist kürsüsü olmadığına ve özenle
konuşmaların yapılması gerektiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Şimdi,
Sayın Bilgen, tabii “Bu tartışmalara uzun süre devam edebiliriz, sürer gider.”
dedi, Nutuk’a ve Sayın Cumhurbaşkanı Erdoğan’ın ifadelerine atıfta bulundu.
Ama,
şimdi, ortada bir hakikat var; bir Anayasa var, bir de milletimizin hassasiyeti
var. Biz de tartışırız yani o tartışmalar sabaha kadar sürer ancak tartışılmayacak
husus, Türkiye Cumhuriyeti’nin ülkesi ve milletiyle bölünmez bir bütün olduğu
ve bu bütünlüğü PKK terör örgütü başta olmak üzere, onun paydaşları, uzantıları
şu veya bu şekilde mümkün olan çeşitli platformlarda bu propagandayı
yapmaktadır. Bu propagandalar bölücü ve terör örgütü propagandasından başka bir
anlam taşımamaktadır nezdimizde. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ERKAN
AKÇAY (Manisa) – Ayrıca, bu “ortak semboller” bahsine gelince, milletimizin,
elbette 81 milyonun “bayrak” “vatan” “Türkiye Cumhuriyeti” gibi ortak
değerlerinin geçmiş zamandan bugüne ne kadar tahkir edildiğinin, zaman zaman
alaya alındığının, aşağılandığının ve buna karşı çıkıldığının da bütün millet
hafızasında yüzlerce örneği vardır. Çeşitli parti kongrelerinde ve ortamlarda
Türk Bayrağı indirilmiş, çiğnenmiş ve yakılmıştır; bunu da ifade etmek
istiyorum. Yani, ayrıca bu “ortak sembol” üzerine bu tür tartışmalar yoluyla da
rüşvetikelam babından ifade etmeyi de doğrusu inandırıcı görmüyoruz ve buna
ilişkin inandırıcı tek bir tutumu da görmüş değiliz. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Akçay.
ERKAN
AKÇAY (Manisa) – O bakımdan, milletimizin ve ülkemizin en önemli kürsüsü olan
bu Türkiye Büyük Millet Meclisi kürsüsünde gereken hassasiyet, özen ve saygıyla
bu konuşmaların yapılması gerekir ve bu kürsü, terör örgütünün propagandasının
yapılacağı terörist kürsüsü değildir. Bunu tekraren ifade ediyorum.
Teşekkür
ederim. (MHP sıralarından alkışlar)
BAŞKAN
– Teşekkürler Sayın Akçay.
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Mithat Sancar’ın; İç Tüzük
değişikliğinin yapıldığı toplantılarda “kürdistan” ya da “Kürt illeri”
ibarelerinin bölünmez bütünlüğü hedef alan taleplerle bağlantılı kullanılması
hâlinde disiplin suçu sayılması ifade edildiği için Şanlıurfa Milletvekili
Nusrettin Maçin’e işlem yapmaya gerek görmediğine ilişkin konuşması
BAŞKAN
– Sayın Akçay, biraz önce bir talepte bulundunuz açıklamalarınızın içinde. İç
Tüzük değişikliğinin yapıldığı toplantılara sizin de neredeyse tam zamanlı
olarak katıldığınızı hatırlıyorum. Ben de partim adına Anayasa Komisyonu üyesi
olarak o çalışmaların tamamında bulundum. Bu hüküm teklifi geldiğinde yapılan
tartışmalar da zihnimizde canlı çünkü çok yeni bir zamanda gerçekleşti bunlar,
tutanaklar da mevcut. O zaman bu soruyu çok açık sorduk, dedik ki: “’Kürdistan’
ya da ‘Kürt illeri’ sözleri kullanıldığı zaman, bu, ceza kapsamına girecek mi?”
Özellikle, AK PARTİ Grubu temsilcileri ve başkan vekilleri, hatta sizinle de
yaptığımız bazı görüşmelerde verilen genel cevap şu oldu: “Hayır efendim,
sadece coğrafi isim olarak kullanılması bu kapsama girmeyecektir. Ama eğer bu
bir bölünme…” Çünkü sonra bir cümle daha eklendi, daha doğrusu, bir iki ibare
daha eklendi. “Bu bir bölünme talebinin ifadesi olarak açıkça kullanılırsa onu
kapsayacaktır.” “Çünkü eğer bu tür ifadeleri yasaklamaya kalkarsak, ceza
kapsamına sokarsak bir defa, Anayasa’nın 83’üncü maddesini ciddi bir biçimde
etkisiz hâle getirmiş oluruz. Bunun yanında, pek çok konuda da düşünce
özgürlüğünü ve kürsüde söz hakkını genel demokratik ilkelerle bağdaşmayacak
ölçüde sınırlamış oluruz.” dedik biz. Bütün itirazlara rağmen ilk teklifin
sadece belli ölçülerde revize edildiğini de birlikte yaşadık. Şöyle
hatırlatayım ben, tutanaklarda mevcut, çıkarılır, bakılır: İlk teklifte, İlk
teklifte, ilk teklif metninde “Türkiye Cumhuriyeti’nin ülkesi ve milletiyle
bölünmez bütünlüğü esasında” ibaresi yoktu, sadece “Anayasa’da düzenlenen idari
yapıya aykırı tanımlamalar yapmak” diye getirilmişti, sonra sizin de imzanızın
olduğu bir değişiklik teklifiyle bu ibare eklendi. Gerekçe olarak da o
tartışmalarda “Sadece coğrafi tanımlamalar kullanmayı yasaklamak anlamına
gelecek, buna yol açacak bir düzenleme sıkıntılı olur. Onun yerine, açıkça
bölünmez bütünlüğü hedef alan taleplerle bağlantılı kullanılmasını disiplin
suçu sayalım.” dendi. Bütün bunlar tutanaklarda var. 
Tekrar
hatırlatmamın nedeni şudur: Ben böyle bir ibarenin kullanılmasını bir disiplin
suçu olarak görmüyorum, bu anlamda da kullanıldığını düşünmüyorum. Dolayısıyla
bir işlem yapmaya gerek görmüyorum.
ERKAN
AKÇAY (Manisa) – Sayın Başkan…
BAKİ
ŞİMŞEK (Mersin) – Sayın Başkan…
METİN
NURULLAH SAZAK (Eskişehir) – Sayın Başkan…
BAŞKAN
– Değerli milletvekilleri, grup başkan vekilleri söz istiyor. Kendileri gerekli
açıklamaları yapacaklardır. Daha sonra, söz isteyen milletvekilleri olursa
sisteme girerler, 60’ıncı maddeye göre, yeri geldiğinde milletvekillerine
yerlerinden birer dakika süreyle söz veririm.
Buyurun
Sayın Akçay.
IV.- AÇIKLAMALAR (Devam)
42.- Manisa Milletvekili Erkan Akçay’ın, Türkiye Cumhuriyeti’nin
illerinin, ilçelerinin isimlerini yok saymanın bölücü bir ifade olduğuna ve İç
Tüzük’ün 161’inci maddesinin uygulanması konusunda ısrarlı olduklarına ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Burada
tabii, bu İç Tüzük değişiklikleri sırasındaki görüşmelere atıfta bulunduğunuz
düşünceler bize ait düşünceler değildir. Bize ait düşünceler, bu İç Tüzük’e
dercedilen “Anayasa’da düzenlenen idari yapıya aykırı tanımlamalar yapmak”
bahsidir. Nitekim, konuşmacı da öyle coğrafi anlamda filan bir kasıtla değil,
açık açık “Kürt illeri” ve “kürdistan illeri” demek -bir kere bir coğrafi, onu
da kabul etmiyoruz da- en azından tartışılan husus bağlamında “kürdistan
illeri” demek Anayasa’da düzenlenen idari yapıya aykırı bir ifadedir. Bu
Türkiye Cumhuriyeti’nin illerinin, ilçelerinin, beldesinin, dağının, ovasının
bir ismi var. Yani bunu yok saymak demek, elbette bu bir bölücü ifadeyi kapsar.

(Mikrofon
otomatik cihaz tarafından kapatıldı) 
BAŞKAN
– Buyurun.
ERKAN
AKÇAY (Manisa) – Şimdi, coğrafi bir konu değildir, o ayrı bir bahis ama burada
açık ifadeler söz konusu. Anayasa’da düzenlenen idari yapının dışında birtakım
idari yapılar özlemini ifade eder ve tanımadığını ifade ediyor. Yani Anayasa’yı
da tanımıyor. Bizim bakımımızdan bu şekilde değerlendirilmesi gerekir ve bu
161’inci maddedeki görüşümüzde ısrarlı olduğumuzu da ifade ediyorum. 
BAŞKAN
– Teşekkürler Sayın Akçay.
Sayın
Ağıralioğlu, söz talebiniz var galiba, buyurun.
43.- İstanbul Milletvekili Yavuz Ağıralioğlu’nun, HDP’nin bu kadar oy
almasının devletin, milletin maharetle yönetilemiyor olmasından kaynaklandığına
ilişkin açıklaması
YAVUZ
AĞIRALİOĞLU (İstanbul) – Tartışmayı tartışmıyoruz ama mecrasını da değiştirmek
istediğim için söylemiyorum. Demokratik çözüm süreci diye başladığımız o
sürecin içerisinde bizim, kendi arkadaşlarımıza, AK PARTİ’deki arkadaşlarımıza
dilimizi pelesenk edip anlatmaya çalıştığımız tam olarak bu idi. Kürt’ümüzün,
Kürtlüğümüzün, Kürtlerimizin meselelerini size oy veren kendi
vatandaşlarınızla, teröre bulaşmamış, terörü meşru görmemiş, sizinle beraber
yaşama iradesini size oy vererek göstermiş bölgedeki insanlarınızla konuşun, bu
Kandil’den bir insan hakları havarisi çıkarmaya çalışmayın dedik. Şimdi HDP
adına konuşan herkesin aslında haklı olduğu bir yer var. “Biz bunları kendimiz
demedik, dört beş senedir devleti yönetenler bize dedi.” diye size sığına
sığına bu ukalalıkları yapıyorlar. Dolayısıyla, onları haklı eden şey, bu
demokratik çözüm süreci içinde devletin en üst kademesinden bu meselede
sorumluluk üstlenen bütün bürokrasiye kadar herkesi lal edecek, Kandil’de
yaşayan onca alçağı çevre bilinci yüksek demokrasi havarisi hâline getiren bu
sürecin bizi getirdiği yerdir bu zillet yer işte. 
(Mikrofon
otomatik cihaz tarafından kapatıldı) 
BAŞKAN
– Buyurun.
YAVUZ
AĞIRALİOĞLU (İstanbul) – Dolayısıyla, şimdi hataları toparlarken biz kendi
hissemize düşenle zaten yıllardır siyaset yapıyoruz. Yani bizim bu
hassasiyetlerimizden sanki Türk tarafıyla mütekabiliyet varmış gibi, sanki
“Türk” deyince “Kürt” diyormuşuz gibi, sanki “Türk” deyince bunun tekzip
edileni Kürt’müş gibi bir algının kurbanı olmaktan da çok muzdaribiz. Biz bu
memlekette beraberlik irademizin adının “Türk milleti” olduğunu söyledik. Nice
Kürt kardeşlerimiz var, yıllardır cemiyetçilik yapıyoruz. Sırat köprüsünden
yıldırım gibi geçeceğine inandığımız nice Kürt’ümüz var, ayaklarına kurban
olsun Türklük. Dediğimiz bu değil. 
Bütün
bu işler olup biterken Necmettin Öğretmenin yüzündeki tebessümün bir anına
değmez bunca alçağın mevzusunu etmek zorunda kaldığımız bu Meclis
kürsülerindeki bu sürecin arkasındaki müzakere zafiyetinin muhatapları
yanlıştı. Bugün bu konuştuğumuz işin bu kadar netameli olmasının sebebi odur. 
Biz,
tabii ki, kendi masumiyetimiz üzerine cümle kuramayız. Bazen devletin
ciddiyetine uygun cümleler de kuracağız, kurduk, kuralım. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
YAVUZ
AĞIRALİOĞLU (İstanbul) – Topluyorum Başkanım.
Ben
bu memlekette, arkadaşlar sataşma saymasınlar ama, HDP’nin bu kadar oy almasını
devletimizi, milletimizi maharetle yönetemiyor olduğumuza hamlediyorum. Biz
maharetle yönetebilseydik, 83’te başlayan “Bu bir avuç alçak.” dediğimiz zümre
bu kadar kuvvetlene kuvvetlene beraberliğimizin aleyhine bu hâle gelmezdi.
Ben
kendimize…
AYŞE
ACAR BAŞARAN (Batman) – Sürekli HDP, HDP…
YAVUZ
AĞIRALİOĞLU (İstanbul) – HDP’yi kastetmiyorum. Bunu ısrarla söyledim
arkadaşlar. Ben HDP’ye oy veren herkese PKK’lı diyecek kadar kendine saygısını
yitirmiş bir insan değilim, asla. HDP’ye oy veren vatandaşlarımızı PKK’lı
sayacak kadar nezaketsiz bir insan değilim, asla. Biliyorum ki HDP’ye oy veren…
NUSRETTİN
MAÇİN (Şanlıurfa) – Milliyetçilik yarışına girmeyin! Milliyetçilik yarışına
girmeyin!
YAVUZ
AĞIRALİOĞLU (İstanbul) – Asla öyle demedim, işinize bakın! Ben öyle bir şey
demedim, bırakın bu işleri! 
PKK’yla
arasına mesafe koyamayan bir siyasal dil, bu Meclisin dili değildir. Biz bu
memleketin beraberliğinin arkasında…
AYŞE
ACAR BAŞARAN (Batman) – HDP üzerinden rant elde etmeyin.
YAVUZ
AĞIRALİOĞLU (İstanbul) – Mevzuyu hiç sağa sola sündürmenize gerek yok. 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) – HDP’ye oy veren her vatandaşa PKK’lı diyecek kadar
kendimizden, kalbimizden, kardeşliğimizden ümidi kesmedik, asla.
BAŞKAN
– Sayın Ağıralioğlu, lütfen tamamlayın artık.
YAVUZ
AĞIRALİOĞLU (İstanbul) – Kapatıyorum.
Bak,
bu şöyle efendim: Sayın Başkan, değerli milletvekilleri; bu mevzunun, biz,
kendimize, muhalefet tarafındayız, muhalefet konuşur, teklif eder, tenkit eder.
İktidar tarafı bu işin bu kadar netameli hâle geldiği sürecin sorumluluğuna
dair cümleler kursun. HDP’li hatiplerin bazı söylediği cümlelerin arkasında
sizin onlara verdiğiniz avans var ve haklılar o mevzuda. Dolayısıyla, o
mevzudaki sorumluluk sizdedir, onlara siz cevap vereceksiniz. 
METİN
NURULLAH SAZAK (Eskişehir) – CHP’yi de katabilirsin.
FATMA
KURTULAN (Mersin) – Sayın Başkan…
MEHMET
MUŞ (İstanbul) – Sayın Başkan…
BAŞKAN
– Sayın Kurtulan, buyurun. 
44.- Mersin Milletvekili Fatma Kurtulan’ın, İstanbul Milletvekili Yavuz
Ağıralioğlu’nun yaptığı açıklamasındaki bazı ifadelerine ve Halkların
Demokratik Partisinin asla bir ihanet süreci içerisinde olmadığına ilişkin
açıklaması
FATMA
KURTULAN (Mersin) – Teşekkürler Sayın Başkan. 
Aslında
biz bu kürsüde İYİ PARTİ’nin bizi çekmek istediği noktaya gelmek istemezdik,
epeydir direniyoruz, dün de biraz bunu ifade etmeye çalıştık. Başka partilerle
olan hesabını HDP üzerinden görmeye çalışıyor. HDP üzerinden yüklenerek bazı
partilere, özellikle içinden çıktığı partiye yüklenerek, başka partilere
yüklenerek aslında ne kadar vatansever olduğunu göstermeye çalışıyor ve her
seferinde de aslında AKP’ye şöyle bir dayatma içerisinde: “Siz HDP’yi, Kürtleri
niye daha fazla ezmiyorsunuz?” diyor. Biz şunu söylüyoruz onlara…
YAVUZ
AĞIRALİOĞLU (İstanbul) – İnsaf ya!
FATMA
KURTULAN (Mersin) – İnsaf demeyin… Zaten dayattığınız budur. 
ARSLAN
KABUKCUOĞLU (Eskişehir) – Haksızlık. 
FATMA
KURTULAN (Mersin) – Hedef gösterme, sürekli tehdit etme, sürekli parmak
sallama, özellikle seçim startını Türkiye yaşadığından beri içinde bulunduğunuz
durum budur. Siz başka bir derttesiniz. 
(Mikrofon
otomatik cihaz tarafından kapatıldı)
BAŞKAN
– Buyurun. 
FATMA
KURTULAN (Mersin) – Dün de şunu söyledik: “Acaba MHP’den bir iki meclis üyeliği
fazla alır mıyım?” Bu telaş, bu dert koltuk derdidir. 
AYLİN
CESUR (Isparta) – Hiç alakası yok. 
FATMA
KURTULAN (Mersin) – Onun için, şimdi, bu hatip, bu arkadaşımız bölgede… Şimdi
“kürdistan” desem yine hop oturup hop kalkacaksınız. Orada çalışma yürüten,
Siyasi Partiler Yasası’na göre dilekçe vermiş, adını böyle kurmak isteyen bir
partinin üyesidir. Şu an orada, o bölgede Kürdistan Özgürlük Partisi var ve bu,
Anayasa’mıza göre, yasalarımıza göre kurulmuş. Eğer ittifakımız iyi olsaydı,
kurabilseydik belki onun bir milletvekili de şimdi burada olacaktı ve belki de
anons ederken Başkan diyecekti ki: “Kürdistan Özgürlük Partisinden falanca
kişi.” Gelmedi, olmadı. Bu yasal olarak kurulmuş ve şu an o bölgede çalışma
yürüten partiler var arkadaşlar. 
YAVUZ
AĞIRALİOĞLU (İstanbul) - Cevap versinler; doğru diyorsunuz, onlar cevap
versinler. 
FATMA
KURTULAN (Mersin) – Şimdi, siz, hani hep şunu söylüyorsunuz, “Yaratılanı sevin
Yaradan’dan ötürü.” diyorsunuz. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Kurtulan.
Buyurun.
FATMA
KURTULAN (Mersin) – “Biz neyiz, biz kimiz, biz nereden gelmişiz…” Sürekli bu
inkâr politikalarıyla, bu kör siyasetinizle Türkiye’yi -yok “savaş” demeyin,
yok “şu” demeyin- her gün oluk oluk gençlerimizin öldüğü bir sürece
getirmişsiniz. AKP doğru düzgün -bu devlet- ya da bir dönem doğru düzgün bir iş
yapmış, partimizin de içinde bulunduğu bir süreci “ihanet” olarak
söylüyorsunuz. Bunu size iade ediyorum. Partimiz asla bir ihanet süreci
içerisinde olmamıştır. Tam tersi, partimiz büyük bir risk almıştır. Bu ülkenin
geleneğinde başbakanı asma vardır, cumhurbaşkanının faili meçhul bir şekilde
hâlâ nasıl öldürüldüğü belli olmayan bir ölümü vardır. Yine bazı askerlerin
ölümünün meçhul olduğu tarihte, şurada bir kenarda durur. Bazı trafik kazaları
süsü verilen cinayetler vardır. Heyetimiz bunu bildiği hâlde bu riski göze
alarak böyle bir sorumluluk almıştır.
(Mikrofon
otomatik cihaz tarafından kapatıldı)
BAŞKAN
– Bağlayın lütfen.
FATMA
KURTULAN (Mersin) – Buna değer biçmek lazım. Burası bir esir kampı değil, HDP
esir değil burada. Burası herkesin ortak olduğu, tüm halkları temsil eden,
etmeye çalışan bir Meclistir. Burada herkes düşüncesini söylesin. Bizim
düşüncemiz: Yok “bölücülüktür”, yok “budur” diye, bizi böyle itham ederek
baskılayamazsınız. Biz bu ülkeye barışı getirmenin, şurada adaleti getirmenin,
egemenliğin kayıtsız şartsız milletin olacağının, burada kalmayacağının
pratikte uygulanacağının güvencesiyiz.
Teşekkür
ediyorum Sayın Başkan. (HDP sıralarından alkışlar) 
BAŞKAN
– Sayın Muş, buyurun.
45.- İstanbul Milletvekili Mehmet Muş’un, Meclisin provoke edilmeye
çalışıldığına, İç Tüzük’e, Anayasa’ya uygun bir dil ve üslup kullanılmasını
tavsiye ettiklerine ilişkin açıklaması
MEHMET
MUŞ (İstanbul) - Sayın Başkan, değerli milletvekilleri; şu an burada kullanılan
bazı ifadeler ve terimlerle ilgili geçtiğimiz dönemlerde yapılan çalışmalarda
ve konuşmalarda bu ifadelerin kullanılmamasıyla alakalı Mecliste bir kanaat
vardı, bir görüşme vardı ve bunu grup başkan vekilleri bilir. Burada “Kürtlerin
yoğun yaşadığı iller” ifadesi kullanılabilir, Türklerin yoğun yaşadığı iller
var, Kürtlerin yoğun yaşadığı iller var; bunda bir şey yok ama bunu tutup da “Kürt
illeri” veya başka bir tanım içerisinden ısrarla tekrar bu Meclis kürsüsünden
gündeme getirmeye çalışırsanız bunu bizim okumamız “bir provokatif hareket”
olarak olur. Çünkü geçmiş dönemde bunlar konuşuldu ve mahzurlu olduğu burada
dile getirildi, nasıl bir dil kullanılacağıyla alakalı grup başkan vekilleri
burada bir görüşme yaptılar. Aynı şeyi şimdi dönüp dolaşıp burada Meclis
kürsüsüne götürmenin iyi niyetle bağdaştığı kanaatinde değiliz. Burada bir iyi
niyet görmüyoruz, aksine, Meclisin provoke edilmeye çalışıldığını düşünüyoruz.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Muş.
MEHMET
MUŞ (İstanbul) – Anayasa’nın 3, 123 ve 126’ncı maddeleri Türkiye’nin idari
yapısının ne olduğunu, nasıl olduğunu gayet açık şekilde ortaya koymaktadır.
Türkiye Cumhuriyeti devleti 7 coğrafi bölgeden ve 81 vilayetten oluşur. “Şu an
üzerine oturduğumuz Osmanlı bakiyesi döneminde şu tanımlamalar vardı.” Doğru,
Osmanlı döneminde farklı tanımlamalar vardı ama şu an yeni bir devletimiz var,
yeni bir devlette yaşıyoruz. Bu dönemin hukuk çerçevesi, Anayasa’sı, kanunları
Osmanlı’yla farklılıklar göstermektedir; bölgelerin isimleri, tanımları da
Anayasa’mıza uygun şekilde yeniden yazılmıştır. Yoksa şimdi tekrar Osmanlı’ya
doğru gittiğimiz zaman, o dönemde kullanılan farklı konularla alakalı daha pek
çok tanımlama var, onları da mı kullanacağız? Tabii ki değil. Dolayısıyla
herkesin Anayasa ve kanunlar çerçevesinde hareket etmesini uygun bulduğumuzu
ifade etmek isterim. 
Bir
diğeri: Yavuz Bey’e bir tavsiyem var, AK PARTİ’nin vatanseverliğini ölçmek
durumunda değil. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Muş.
MEHMET
MUŞ (İstanbul) – Yavuz Bey’in AK PARTİ’nin vatanseverliğini ölçmek konusunda
böyle bir şeye ihtiyaç duymaması gerektiğini düşünüyoruz. Kendisinin
vatanperver bir insan olduğunu düşünüyoruz, kendisine başarılar diliyoruz fakat
bunu AK PARTİ üzerinden göstermek durumunda değildir, böyle bir şeye ihtiyaç
duymaması gerekir.
Bu
anlamda görüşlerimiz bu yöndedir. Herkesin İç Tüzük’e uygun, Anayasa’ya uygun
şekilde bir dil ve üslup kullanmasını tavsiye ederiz.
BAŞKAN
– Teşekkürler.
YAVUZ
AĞIRALİOĞLU (İstanbul) – Tek cümle Başkanım…
BAŞKAN
– Lütfen çok kısa olsun Sayın Ağıralioğlu.
46.- İstanbul Milletvekili Yavuz Ağıralioğlu’nun, hassasiyetlerinin bir
seçim popülizmine alamet sayılmasını reddettiğine ilişkin açıklaması
YAVUZ
AĞIRALİOĞLU (İstanbul) – Sadece seçim popülizmine kurban gitmesin hassasiyetim
diye düzeltiyorum. 
Ahmet
Çamur şehit edildi, geride 2 yetim bıraktı; binlerce şehidimiz gibi bir şehit.
Geride bıraktığı çocukların gözünden dökülen bir damla yaşa bin defa seçim
kaybetmeyi göze alırız. Vatanın bir karış toprağının elden çıkmasındansa bin
defa seçim kaybetmeyi göze alırız arkadaşlar. Vatanımızı oy kaygısıyla bekleyen
insanlar değiliz biz. Biz vatanımız mevzubahis olunca daha çok oy alabiliriz
şehvetine kurban da gitmeyiz. Nezaketsizlik falan da ediyor değilim, kimsenin
vatanseverliğini tartmak falan gibi bir üslupsuzluk da yapmadım. Sadece, bazen
usulsüzlük beraberinde başka şeyler doğurur. Usul hatasının şimdi bizi
getirdiği yere, esasa dair savrulduğumuz yerlere dikkat çekmek için söyledim,
yoksa ben kimsenin vatanına dair sevgisine hürmetsizlik edecek insan değilim.
Hassasiyetimi lütfen görün.
Benim
bu mevzudaki hassasiyetlerimin bir seçim popülizmine alamet sayılmasını
şiddetle reddediyorum.
Genel
Kurulunuza saygılarımla. 
BAŞKAN
– Teşekkürler Sayın Ağıralioğlu. 
V.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Mithat Sancar’ın, Şanlıurfa
Milletvekili Nusrettin Maçin’e disiplin hükümlerine göre işlem yapmak gerektiği
kanısına ulaşmadığına ilişkin tekraren konuşması
BAŞKAN
– Sayın Erkan Akçay, görüşünüzü dinledim tekrar. Ben kendi görüşümde
ısrarcıyım, dolayısıyla burada disiplin hükümlerine göre bir işlem yapmak
gerektiği kanısına ulaşmıyorum. Bu nedenle herhangi bir işlem yapmıyorum.
Birleşime
otuz beş dakika ara veriyorum.
Kapanma Saati: 19.24
BEŞİNCİ OTURUM
Açılma Saati: 20.11
BAŞKAN: Başkan Vekili Mithat SANCAR
KÂTİP ÜYELER: Rümeysa KADAK (İstanbul), Emine Sare AYDIN YILMAZ
(İstanbul)
-----0-----
BAŞKAN
– Türkiye Büyük Millet Meclisinin 31’inci Birleşiminin Beşinci Oturumunu
açıyorum. 
2019
Yılı Merkezi Yönetim Bütçe Kanun Teklifi ile 2017 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2019 Yılı Merkezî Yönetim
Bütçesi
2) Çevre ve Şehircilik Bakanlığı 2017 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2019 Yılı Merkezî
Yönetim Bütçesi
2) Tapu ve Kadastro Genel Müdürlüğü 2017 Yılı Merkezî
Yönetim Kesin Hesabı
C) ADALET BAKANLIĞI (Devam)
1) Adalet Bakanlığı 2019 Yılı Merkezî Yönetim Bütçesi
2) Adalet Bakanlığı 2017 Yılı Merkezî Yönetim Kesin Hesabı
Ç) CEZA VE İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza ve İnfaz Kurumları ile Tutukevleri İşyurtları Kurumu
2019 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İşyurtları Kurumu
2017 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı Merkezî Yönetim Kesin
Hesabı
E) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2019 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2017 Yılı Merkezî Yönetim Kesin Hesabı
F) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2019 Yılı Merkezî Yönetim Bütçesi
2) Kişisel Verileri Koruma
Kurumu 2017 Yılı Merkezî Yönetim Kesin Hesabı
G) TARIM VE ORMAN BAKANLIĞI (Devam)
1) Tarım ve Orman Bakanlığı
2019 Yılı Merkezî Yönetim Bütçesi
Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2017 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2017 Yılı Merkezî Yönetim Kesin Hesabı
I) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2017 Yılı Merkezî Yönetim Kesin Hesabı
İ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2019
Yılı Merkezî Yönetim Bütçesi
2) Orman Genel Müdürlüğü 2017
Yılı Merkezî Yönetim Kesin Hesabı
J) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2019 Yılı Merkezî Yönetim Bütçesi
2) Devlet Su İşleri Genel
Müdürlüğü 2017 Yılı Merkezî Yönetim Kesin Hesabı
K) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2019 Yılı Merkezî Yönetim Bütçesi
2) Meteoroloji Genel Müdürlüğü
2017 Yılı Merkezî Yönetim Kesin Hesabı
L) TÜRKİYE SU ENSTİTÜSÜ (Devam)
1) Türkiye Su Enstitüsü 2019
Yılı Merkezî Yönetim Bütçesi
2) Türkiye Su Enstitüsü 2017
Yılı Merkezî Yönetim Kesin Hesabı
BAŞKAN
– Komisyon yerinde. 
Halkların
Demokratik Partisi Grubu adına yapılacak konuşmalara devam ediyoruz. 
Şimdi
söz sırası Şanlıurfa Milletvekili Ayşe Sürücü’ye aittir. 
Buyurun
Sayın Sürücü. (HDP sıralarından alkışlar)
Süreniz
altı dakikadır. 
HDP
GRUBU ADINA AYŞE SÜRÜCÜ (Şanlıurfa) – Sayın Başkan, değerli milletvekilleri;
bugün Devlet Su İşleri bütçesi üzerine söz almış bulunmaktayım. 
Fakat
öncesinde, ilimde yaşanan gözaltılara dönük kısa bir değerlendirme yapmak
istiyorum. Bundan sekiz gün önce Urfa il binamız basılıp il binamızda bulunan
onlarca arkadaşımız gözaltına alındı. Annelerimizden tutalım, partimizin yöneticilerine
kadar ve hatta danışmanıma kadar, kucağında 3 yaşında çocuğuyla alınan anneye
kadar yaklaşık 50 kişi gözaltına alındı. Bugün gözaltının 8’inci günü ama
maalesef gözaltı süreleri devam ediyor ve şu an Urfa’da yaşanan hukuksuzlukla
bu gözaltı süresi sürdürülerek partimiz üzerindeki baskılar artırılmıştır.
Aslında bu baskıların yerel seçimler arifesinde olması da tesadüfi değildir.
Biz buradan bir kez daha, gözaltında bulunan arkadaşlarımızın bir an önce
serbest bırakılması gerektiğini vurgulamak istiyoruz.
Değerli
arkadaşlar, Devlet Su İşleri yaptığı HES’ler ve barajlarla halkın ihtiyaçlarına
cevap olmaktan öte, halkların tarihini sular altında bırakarak bu coğrafyanın
hafızasını yok etmektedir. Türkiye’nin en büyük barajlarından olan Atatürk Barajı,
Adıyaman ve Urfa sınırları içerisinde olmasına rağmen bölge halkı ciddi
elektrik ve su sıkıntısı yaşamaktadır. İnşa edilen barajlarla Hasankeyf, Samsat
Antik Kenti, Eğil’deki mağara evleri, mezarlar, Halfeti’nin taş işlemeli evleri
ile Kürt bölgelerindeki tarihi, kültürü, hafızası yok edilerek bir kültürel
soykırım yapılmaktadır. Ancak bilmediğiniz bir şey var ki o da Kürt halkının,
hafızasını, soykırıma uğrattığınız bu kültürünü, sular altında bıraktığınız ve
yıktığınız bu mezarlarını tırnaklarıyla kazıyarak elleriyle bu tarihi yeniden
inşa edeceği gerçeğidir. Çünkü Kürt halkının tarihinden, mezarlarından
korkuyorsunuz. Korkunuz hatırlamaktır ve hatırlamanın unutmaya ve asimile
olmaya karşı bir direniş olduğunu sizler de çok iyi biliyorsunuz. Bu nedende
Şeyh Sait’in, Seyit Rıza’nın Saidi Kürdi’nin Cibranlı Halit Bey’in ve daha nice
Kürt ileri gelenlerinin mezarlarını kendi korkularınızla örterek saklıyorsunuz.
Ama bilmelisiniz ki korkularınızla inşa ettiğiniz bu barajlarda sizler de
korkularınızla birlikte bu iktidarı bırakıp gideceksiniz. Bugün, AKP Hükûmeti,
Hasankeyf’in on bin yıllık tarihi ve kültürüne yaptığı soykırımla Taybet
ananın, Ceylan Önkol’un, Roboskili çocukların, Suruçlu Şenyaşar ailesinin
günahına girmiştir. 
Değerli
arkadaşlar, resmî ideolojinin tarihine baktığımızda devlet çözümü hep Kürt’ün
taşınmasında, sürgün edilmesinde, kökünden koparılmasında bulurken Kürtler de
tarihlerini yeniden inşa ederek bu politikanın bir işe yaramadığını
göstermişlerdir. Devlet, bugün çözümü Hasankeyf’in taşınmasında, sular altında
bırakılmasında ve o tarihî parçaların köklerinden koparılmasında görerek bir
hafıza silme çabasındadır ama emin olun ki ne “Adalet!” diye haykıran Emine
Şenyaşar ne de sular altında bıraktığınız ve dinamitlerle yıktığınız bu mezarların
sahipleri hafızasından hiçbir şey kaybetmeyecek ve mezarlarını yeniden inşa
edecektir. 
Evet,
değerli arkadaşlar, değerli milletvekilleri; bugün Adalet Bakanlığı bütçesi
görüşüldü. Ben özellikle kendi ilimden bir iki örnek vermek istiyorum.
Türkiye’de uzun bir dönemdir cezasızlık politikaları devam ediyor. Bunlardan 33
canın yitirildiği Suruç katliamı dosyası üç yıldır devam etmesine rağmen
maalesef hiçbir gelişme kaydedilmemiştir ve yine, Suruç’ta 24 Haziran seçimleri
öncesi 4 kişinin yaşamını yitirdiği Şenyaşar ailesinin dosyasında herhangi bir
gelişme yok, dosyada gizlilik kararı devam ediyor. Olayla ilgili tek bir
tutuklu var, o da babası ve 2 kardeşi katledilen Fadıl Şenyaşar’dır. Gördüğü
baskılardan dolayı Suruç’u terk etmek zorunda kalan, eşi ve 2 oğlunu kaybeden
Emine Şenyaşar adalet istiyor ve adalet bekliyor. Bugüne kadar AKP Vekili
Yıldız’ın ailesinden tek bir kişinin bile gözaltına alınmadığı,
tutuklanmadığını herkes biliyor. Başından beri yargının da emniyetin de tutumu
taraflıdır. Evet, yargı bu ülkede iktidarın ve iktidara yakın olanların yargısı
ve tarafı olmamalı. Biz de buradan Emine Şenyaşar’ın adalet talebini bir kez
daha dile getirmek istiyoruz ve Kurulu saygıyla selamlıyoruz. (HDP sıralarından
alkışlar)
BAŞKAN
– Teşekkürler Sayın Sürücü.
Sayın
Zengin, tamam. Sanırım sisteme çok sayıda milletvekili girdiği için yeni isim
giremiyor. O nedenle sistemde sizin girdiğiniz görünmüyor ama mikrofonu
açtırıyorum, size söz veriyorum.
Buyurun
Sayın Zengin.
IV.- AÇIKLAMALAR (Devam)
47.- Tokat Milletvekili Özlem Zengin’in, Şanlıurfa Milletvekili Ayşe
Sürücü’nün 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın üçüncü tur görüşmelerinde HDP Grubu adına
yaptığı konuşmasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkan, çok teşekkür ediyorum.
Sanıyorum
sistemle ilgili bir sorun var, denediğim hâlde giremedim.
Evet,
aradan sonra ben de tüm arkadaşlarıma merhaba demek istiyorum. Sayın Sürücü’nün
konuşmasını dikkatle dinledim. Doğrusu, tabii, doğal olarak yaşı itibarıyla -öyle
söyleyeceğim- Türkiye’nin darbeler tarihine çok vâkıf olmadığı kanaatindeyim.
Türkiye’de demokrasi tarihi ile darbelerin tarihi arasında ters bir orantı var.
AK PARTİ aslında kurulduğu günden itibaren ve kendi hayatı devam ederken,
2016’da darbelerin her şeyine fikren ve içerisindeki o fiillerin tamamına
muhalefet eden bir parti. Böyle bakıldığı zaman, anlattığı meseleler Türkiye’de
darbeci bir anlayışın tezahürü. Mezarlardan biz niye korkalım? Saidi Nursi bu
ülkede hepimizin meselesi değil mi? Biz senelerce bulunduğumuz her yerde, Saidi
Nursi’yle alakalı yapılan pek çok etkinliğin, kampanyanın parçası olduk.
Mezarlar bütün inanç sistemlerinde kutsaldır, hiç kimse mezarlara zarar veremez
ve vermemelidir. AK PARTİ’nin bunlarla alakalı en ufak bir şeyi olamaz. Bir
insan öldükten sonra hukuken her tür şey bitmiştir, sonlanmıştır; ahirete
intikal etmiştir. Hâl böyle olunca mezarlardan korkmamız diye bir şey asla söz
konusu olamaz.
(Mikrofon
otomatik cihaz tarafından kapatıldı)
BAŞKAN
– Buyurun Sayın Zengin. 
ÖZLEM
ZENGİN (Tokat) - Hiçbir kültüre zarar vermemiz mümkün değil. Ama kendisinin
yaklaşımı, zaten bütün meselelere bakarken bir savaşçı anlayışla yaklaştığı
için, olayları doğru anlamakta, analiz etmekte ve anlatmakta müthiş bir kafa
karışıklığı içerisinde olduğunu görüyorum ve altını çizmek istiyorum.
Teşekkür
ederim. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2019 Yılı Merkezî Yönetim
Bütçesi
2) Çevre ve Şehircilik Bakanlığı 2017 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2019 Yılı Merkezî
Yönetim Bütçesi
2) Tapu ve Kadastro Genel Müdürlüğü 2017 Yılı Merkezî
Yönetim Kesin Hesabı
C) ADALET BAKANLIĞI (Devam)
1) Adalet Bakanlığı 2019 Yılı Merkezî Yönetim Bütçesi
2) Adalet Bakanlığı 2017 Yılı Merkezî Yönetim Kesin Hesabı
Ç) CEZA VE İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza ve İnfaz Kurumları ile Tutukevleri İşyurtları Kurumu
2019 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İşyurtları Kurumu
2017 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı Merkezî Yönetim Kesin
Hesabı
E) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2019 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2017 Yılı Merkezî Yönetim Kesin Hesabı
F) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2019 Yılı Merkezî Yönetim Bütçesi
2) Kişisel Verileri Koruma
Kurumu 2017 Yılı Merkezî Yönetim Kesin Hesabı
G) TARIM VE ORMAN BAKANLIĞI (Devam)
1) Tarım ve Orman Bakanlığı
2019 Yılı Merkezî Yönetim Bütçesi
Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2017 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2017 Yılı Merkezî Yönetim Kesin Hesabı
I) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası Düzenleme
Kurumu 2017 Yılı Merkezî Yönetim Kesin Hesabı
İ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2019
Yılı Merkezî Yönetim Bütçesi
2) Orman Genel Müdürlüğü 2017
Yılı Merkezî Yönetim Kesin Hesabı
J) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2019 Yılı Merkezî Yönetim Bütçesi
2) Devlet Su İşleri Genel
Müdürlüğü 2017 Yılı Merkezî Yönetim Kesin Hesabı
K) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2019 Yılı Merkezî Yönetim Bütçesi
2) Meteoroloji Genel Müdürlüğü
2017 Yılı Merkezî Yönetim Kesin Hesabı
L) TÜRKİYE SU ENSTİTÜSÜ (Devam)
1) Türkiye Su Enstitüsü 2019
Yılı Merkezî Yönetim Bütçesi
2) Türkiye Su Enstitüsü 2017
Yılı Merkezî Yönetim Kesin Hesabı
BAŞKAN
– Şimdi söz sırası İzmir Milletvekili Serpil Kemalbay Pekgözegü’de. 
Buyurun
Sayın Kemalbay Pekgözegü. (HDP sıralarından alkışlar)
Süreniz
yedi dakikadır.
HDP
GRUBU ADINA SERPİL KEMALBAY PEKGÖZEGÜ (İzmir) – Teşekkür ederim Sayın Başkan. 
Değerli
milletvekilleri, Leyla Güven (HDP sıralarından alkışlar) Hakkâri
Milletvekilimiz açlık grevinin kritik bir aşamasında, 36’ncı gününde. Bu
Parlamento, bugüne kadar sesimizi duymadı fakat on binlerce kilometre öteden,
Kolombiya Parlamentosundan Leyla Güven’e selam geldi, hem de bir Kürt kadını
olarak Leyla Güven’e Kürtçe selam gönderildi “…”(x) diye. (HDP
sıralarından alkışlar) Leyla Güven’i burada selamlıyorum. Barış ve demokrasi
için yürüttüğü bu açlık grevinde başarılar diliyorum. 
Değerli
arkadaşlar, Sevgili Ayşe Sürücü’nün biraz önceki ifadeleri aslında gönül
gözüyle, dürüstlükle dinlendiği zaman gayet güzel anlaşılabilirdi. Ortada bir
vâkıf olamama durumu yok, dürüst olamamak gibi bir dinleme eksikliği var diye
düşünüyorum. 
Bakın,
burada aslında Türkiye’nin siyasetini konuşuyoruz. AİHM bir karar verdi
Demirtaş’la ilgili olarak. Türkiye demokrasisinin ve barışının değerli bir
siyasetçisi olan Sevgili Demirtaş’la ilgili “Derhâl serbest bırakılsın.” dendi
fakat hile yapılarak Demirtaş serbest bırakılmadı, ceza verildi. Tıpkı yıllar
önce Orhan Doğan’a, Leyla Zana’ya ne yaptıysanız yine aynısını yapıyorsunuz,
demek ki hiçbir şey öğrenememişsiniz. 
Değerli
arkadaşlar, Demirtaş dün hâkime “90 yaşıma gelsem, ağzımda diş kalmasa da yine
sizden tahliye talep etmem. Siz beni kendi iradenizle tutuklamadınız ki tahliye
edebilesiniz. Ben burada siyasi rehineyim.” dedi ve doğru söylüyor. 
Bakın,
Özgür Gündem gazetesine bir gün nöbet tuttuğu için Ayşe Düzkan’ı rehin
alıyorsunuz, barış bildirisine imza attığı için Sevgili Gencay Gürsoy’u rehin
alıyorsunuz. Kim barıştan ve demokrasiden yanaysa onu rehin almak istiyorsunuz
ve arkadaşlar, savaştan, şiddetten yorgun olan bu halk inanın ki her şeye
rağmen yılmayacak; Demirtaş’ı da tüm siyasi tutsakları da bu halk
özgürleştirecektir. 
Konuştuğumuz
şey aslında tahakküm ilişkileridir değerli arkadaşlar. Bütçe hakkı ta Magna
Carta’dan beri, 1215’ten beri vardır. Kral, meclisin kabul etmediği hiçbir
vergiyi alamazdı. O günden bugüne, bakın, halkın onaylamadığı bir vergi kabul
edilemez. Halk bunu imkân varsa parlamentodaki temsilciler aracılığıyla yapar.
Ancak parlamentodaki temsilciler acziyet, yetersizlik içerisindeyse iradesini
bilfiil kendi de ortaya koyabilir. Bugün Fransa’daki sarı yeleklilerin yaptığı
tam da budur arkadaşlar. Haksız mazot vergisini protesto etmektedirler.
Zenginden verginin az alınmasını, yoksuldan direkt vergilerin, dolaylı
vergilerin çok alınmasını protesto etmektedirler.
Ancak
Fransız halkının bütçe hakkını savunan bu direniş nedense bizim iktidar ve
yandaşlarını Fransız zenginlerinden ve Hükûmetinden daha çok korkutuyor.
Protesto ile terör arasında bir fark göremiyor, iktidar yandaşları buradan
Macron’a ve Fransız zenginlerine akıl verme peşinde oluyorlar. Halkın eşitlik
ve özgürlük mücadelesi demokrasinin gerçek kaynağıdır. Onu zorla ezmeye
kalkanlar ise diktatörlük yardakçılarıdır, yandaşlarıdır. Zorbalar bütçe
hakkının da düşmanıdırlar. Sarı yelekliler terörist olarak görülemez, böyle
gören bir kafa bütçe hakkına saygı gösteremez arkadaşlar.
Bütçe
hakkı elinden alınmış bir halkın siyasi temsilcileri olarak “bütçe görüşmeleri”
adı altındaki bu bazen kavgalı, dövüşlü olan gösteriye tanık oluyoruz.
Başkanlık sisteminin ülkemize OHAL koşullarında, baskı altında YSK marifetiyle
dayatıldığı bir dönemden geçiyoruz. Başkanlık sisteminin bu biçimiyle halkın egemenliği
gasbedilmiştir. Bugün egemenlik milletin değil sarayındır. Bütçe hakkı Türkiye
halkları açısından tamamen kaybedilmiştir arkadaşlar, yeniden kazanılması
gereklidir. 
Evet,
eleştirilerimizi esastan yapmak zorundayız. Halk ancak bütçesinin sınırlanmasıyla
hareket eden yöneticiye vergileme ve bütçe hakkı verir. Türkiye'de ise
kurallara itaat sürecinden kişilere itaat sürecine giden bir yoldayız. Türkiye
bir anayasasızlaşma süreci içindedir; hukuk sisteminin, yapılan hamlelere
mazeret üreticisi hâline getirilmesinin tanıklığını yapıyoruz hep beraber.
Meclis sarayda hazırlanan bir bütçenin “hık” deyicisi rolünü üstlenmiştir
değerli arkadaşlar. Biz bu saçma oyunu teşhir etmek zorundayız. 
Halkın
bütçe hakkı gasbedilmiş, hakkın gerçek sahibine, halka verilmesi gerekiyor.
Bunun için demokratik bir anayasayla güçler ayrılığını yeniden inşa etmeliyiz
değerli arkadaşlar. 
Bakan
“Aldığımız tedbirlerle olumsuzlukları en aza indirdik." diyor ekonomiyle
ilgili olarak arkadaşlar. Emekçiler evlerinde donmalarına rağmen doğal gaz
yakamıyorlar. Alınan önlemler bu mudur diye sormak istiyoruz. Bizim sosyal
devlet anlayışımıza göre, asgari ücretliye bedava su ve elektrik vermek
devletin görevi olmalıdır. Emeğinden başka geçinecek hiçbir şeyi olmayan
insanlara iş güvencesi sağlamak devletin görevidir.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Kemalbay. 
SERPİL
KEMALBAY PEKGÖZEGÜ (Devamla) – Asgari ücretliyi vergi dışı bırakmak, dolaylı
vergiler yerine zenginlerden, holdinglerden daha çok vergi almak devletin
görevi olmalıdır değerli arkadaşlar. Asgari ücret bu koşullarda en azından
2.850 lira olmalıdır. Kamunun her vatandaşına güvenceli bir yaşam sunması,
çocuğunun eğitiminin, sağlığının güvencesi olması bir zorunluluk olmalıdır
değerli arkadaşlar.
Evet,
Türkiye Su Enstitüsü özel bütçesi, Meteoroloji Genel Müdürlüğü bütçesi
gerçekten de kabul edilebilir bir bütçe değildir. Sayıştay zaten söylenmesi
gerekenleri söylüyor fakat söylenmesi gerekenleri söyleyenlere bu tek adam
rejiminin ne yaptığı da ortadadır. Biz su hakkının bütün halklar için eşit bir
şekilde hak olduğunu düşünüyoruz. Sadece halklar için değil; aynı zamanda,
bütün canlılar için suyun bir hak olduğunu düşünüyoruz.
(Mikrofon
otomatik cihaz tarafından kapatıldı) 
BAŞKAN
– Açalım mikrofonu.
Bağlayın
sözlerinizi lütfen Sayın Kemalbay.
SERPİL
KEMALBAY PEKGÖZEGÜ (Devamla) – Teşekkür ederim Sayın Başkan.
Piyasa
güçleri ve devlet suya kâr endeksli ve güvenlik anlayışıyla bakıyor, biz bu
anlayışa karşıyız. Bu hem su rezervlerimizi tahrip ediyor hem de toplumu,
barışı, insanlık arasındaki uzlaşmayı tahrip ediyor. Sağlıklı bir çevrede yaşam
hakkı, sağlıklı gıdaya erişim hakkı, sağlıklı yaşam sürdürme hakkı herkesin
hakkıdır, bu hak sadece zenginlerin hakkı olamaz değerli arkadaşlar. Bizler
ırmaklarımızı kirleten sanayinin de karşısında yer almalıyız. Bakın,
Yeşilırmak, Kızılırmak sanayi tesisleri tarafından kirletiliyor ve bu iktidar,
bunu seyrediyor. Aynı zamanda, Kınık Ovası tarım alanları tamamen kirlenmiş ve
tahrip edilmiş durumdadır. Bu Parlamento, bu iktidar bunları seyredemez
diyoruz. Su hakkını hep beraber korumalıyız, savunmalıyız. 
(Mikrofon
otomatik cihaz tarafından kapatıldı) 
SERPİL
KEMALBAY PEKGÖZEGÜ (Devamla) – Bu bütçeye esastan itiraz etmeliyiz. Bu bütçe
zenginlerin, sarayın bütçesidir. 
SEMİHA
EKİNCİ (Sivas) – İnsanı yaşat ki devlet yaşasın.
SERPİL
KEMALBAY PEKGÖZEGÜ (Devamla) – Biz halkın bütçesini savunmalıyız diyorum.
Çok
teşekkür ediyorum. (HDP sıralarından alkışlar)
BAŞKAN
– Teşekkürler Sayın Kemalbay.
Sayın
Zengin, buyurun.
IV.- AÇIKLAMALAR (Devam)
48.- Tokat Milletvekili Özlem Zengin’in, İzmir Milletvekili Serpil
Kemalbay Pekgözegü’nün 10 sıra sayılı 2019 Yılı Bütçe Kanun Teklifi ile 11 sıra
sayılı 2017 Yılı Kesin Hesap Kanunu Tasarısı’nın üçüncü tur görüşmelerinde HDP
Grubu adına yaptığı konuşmasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkan, çok teşekkür ediyorum.
Sayın
konuşmacı Pekgözegü konuşmasında, yargılanan Selahattin Demirtaş’ın 90 yaşına
da gelse tahliyeyi istemeyeceğini, talep etmeyeceğini söyledi. Bizler biliyoruz
ve okuyoruz ki avukatı aracılığıyla defaatle tahliyeyi talep etti. Bildiğim
kadarıyla, avukatların her talebi, asıllarını bağlar. O sebeple, kendisi
söylememiş olsa bile avukatı aracılığıyla defaatle bunu söylemiştir her hâlükârda
ve söylemesi de tabiidir yani savunma hakkı içerisinde olan bir şeydir. O
yüzden, yapılan bir şeyin olmadığını söyleyerek bir onur mücadelesinde
bahsetmeyi hukuken sakil buluyorum. 
Devamında
şunu ifade etmek istiyorum: Gün içerisinde defaatle söylendi ama bir kez daha
söylenmesi ihtiyacı duyuyoruz. Avrupa İnsan Hakları Mahkemesinin verdiği karar,
ilk tutuklamaya ve tutuklamanın devamına dair itirazla ilgili karardır. İlk
tutuklamayı zaten haklı bulmuştur, makul bir şüphenin varlığına ikna olmuştur.
Daha sonra, tutukluluğa itirazlarla ilgili de kararda gerekçelendirmenin daha
detaylı olması gerektiğini ifade etmiştir Avrupa İnsan Hakları Mahkemesi.
Devamında, zaten artık tutukluluk süreci bitmiştir, mahkûmiyet kararı
verilmiştir yani aslında, ortada uygulanmış yeni bir karar vardır. Belki bu
kararla alakalı artık konuşmak daha doğru olacaktır. O sebeple, uygulanmayan
bir kararın olduğunu tekrar tekrar söylemek doğru olamaz. Biraz evvel zaten
daha detaylı olarak anlattım, o süreçle alakalı da bizim itirazlarımız devam
edecektir. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Zengin. 
ÖZLEM
ZENGİN (Tokat) – Ayrıca, Avrupa İnsan Hakları Mahkemesinde de 18’inci maddeyle
ilgili olarak da aleyhte olarak yazılmış olan bir karar vardır. Bizim kendi
üyemizin verdiği bir bölüm var. Bu bölüm ile o itiraz şerhini de ben oturup
okumalarını tavsiye ediyorum. Bugün, çok uzun bir konu oldu bu mevzu, belki
daha sonra bunlar yine açılacaktır tekrar tekrar çünkü aynı şeyleri ısrarla
konuşuyoruz. Bu manada, ben bu konuyla alakalı yazılan itiraz şerhini de
okumalarını tavsiye ediyorum. 
Teşekkür
ederim. 
MEHMET
RUŞTU TİRYAKİ (Batman) – Kararı da siz okuyun. Biz şerhi okuyalım, siz de
kararı okuyun. 
BAŞKAN
– Teşekkürler. 
Sayın
Bilgen… 
49.- Kars Milletvekili Ayhan Bilgen’in, siyasi aktörlerle siyasi
mücadele etmek yerine yargı yoluyla tutuklamayı savunmanın yanlış olduğuna
ilişkin açıklaması 
AYHAN
BİLGEN (Kars) – Sayın Başkan, galiba defaaten bizim de söylememiz gerekiyor ki
bu ülkede her döneme göre, siyasetçiler, çok ağır biçimde yargı sopasıyla
kontrol altına alınmaya çalışıldılar. Bakın, bir tarih faslına girmek
istemiyorum ama Kurtuluş Savaşı’nın öncü isimleri Kâzım Karabekir, Rauf Orbay,
bu komutanlar istiklal mahkemesinde Mustafa Kemal’e suikast iddiasıyla
yargılandılar. İstiklal Mahkemelerini geçtik, 27 Mayısa geldik, Menderes’i,
Polatkan’ı, Zorlu’yu yargılayan bir mahkeme vardı. 1971’de üç genç fidan idam
edildi. Bunun arkasında da bir yargı vardı, evet, bir prosedür tamamlanmıştı.
1980’de bu çatı altında şu anda görevde bulunan milliyetçi, sosyalist farklı
çizgiden İslami hareketten bir sürü insan ağır baskıya maruz kaldılar ama biz
şunu savunuyoruz, diyoruz ki: Siyasetin, siyasetçinin mücadele yeri,
alanlardır, Parlamentodur, demokratik mücadele platformlarıdır.
(Mikrofon
otomatik cihaz tarafından kapatıldı)
BAŞKAN
– Açalım mikrofonu.
AYHAN
BİLGEN (Kars) – Eğer müsabakada yarıştığınız, mücadele ettiğiniz, rekabet
içinde bir kavga yürüttüğünüz kişileri başka mekanizmalarla tasfiye etmeye kalkarsanız,
bu, Roma’daki arenalara döner yani bir biçimde önce, biliyorsunuz, müsabaka
yaptırılır, sonra da bir hayvanın önüne attırılır, yedirilirdi, bu da Roma
demokrasisiydi, tırnak içerisinde söylüyorum.
Şimdi,
burada siyasi aktörlerle siyasi mücadele etmek yerine yargı yoluyla tutuklamayı
ve tutukluluğun kendisini AİHM kararı üzerinden bile olsa savunmak yanlıştır,
bence, AİHM’e ihtiyaç bırakmayacak bir anlayışla bu çatının topyekûn, kimsenin
söylediği sözlerden dolayı tutuklanmamasını savunması gerekir.
Teşekkür
ediyorum. (HDP sıralarından alkışlar)
BAŞKAN
– Buyurun Sayın Zengin.
Ama
artık, lütfen, daha kısa tutalım, bir dakika içinde tamamlayalım.
50.- Tokat Milletvekili Özlem Zengin’in, Kars Milletvekili Ayhan
Bilgen’in yaptığı açıklamasındaki bazı ifadelerine ilişkin açıklaması
ÖZLEM
ZENGİN (Tokat) – Tabii ki, çok kısa.
Sayın
Bilgen, onurlu siyasete sonuna kadar varım, varız, hepimiz varız, arkasında
terör olmayan siyasete varız. Bahsettiğiniz yargılamalar, biraz evvel ifade
ettim, darbelerin akabinde gelendir yani siz 27 Mayısın mahkemelerini, 1980’in
darbelerini, darbeci mahkemelerini nasıl bugünkü mahkemelerle kıyaslarsınız?
Buna hiçbirinizin hakkı olmadığını düşünüyorum. (HDP sıralarından gürültüler)
ERKAN
BAŞ (İstanbul) – Aynısı, aynısı!
HAKKI
SARUHAN OLUÇ (İstanbul) – Bugünküler daha beter, daha beter.
ÖZLEM
ZENGİN (Tokat) – Bunu asla kabul etmiyoruz. Biz de gücünü siyasetten alan,
sadece kelimelerden alan, silahlara yaslanmayan bir siyaset istiyoruz, o kadar.

Teşekkür
ederim. (AK PARTİ sıralarından alkışlar)
BAŞKAN
– Sayın Bilgen, siz de, lütfen, kısa tutun.
51.- Kars Milletvekili Ayhan Bilgen’in, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
AYHAN
BİLGEN (Kars) – Sayın Başkan, şu anda ceza aldığı ve alelacele dosya sırası
değiştirilerek hükümlü hâle getirildiği dosyada yargılama konusunda 2013
“Nevroz”unda yaptığı konuşma dışında bir şey yok. Şu anda bugün yargılandığı
dosya için bir şey söylüyor olsanız dersiniz ki: “Tamam, iddianamede bunlar var.”
Ama ceza aldığı dosya… 
ÖZLEM
ZENGİN (Tokat) – Avrupa İnsan Hakları Mahkemesi kararı da var; lütfen, rica
ediyorum ya.
AYHAN
BİLGEN (Kars) - Kaldı ki zaten söylediğiniz iddialar söz konusu olsa beş yılın
altında ceza verilmez biliyorsunuz. Dolayısıyla da bu konuda hiç olmazsa
iddianamedekini, hiç olmazsa hâkimin verdiği kararı dikkate alın da onun
üzerinden tartışalım.
Teşekkür
ediyorum. 
BAŞKAN
– Teşekkürler.
ÖZLEM
ZENGİN (Tokat) – Sayın Başkan, bir cümle söyleyebilir miyim?
BAŞKAN
– Sayın Zengin, artık konu anlaşılmıştır.
ÖZLEM
ZENGİN (Tokat) – Son bir cümle…
BAŞKAN
– Bakın, ben grup başkan vekillerinin söz taleplerini hep karşılıyorum fakat
konunun bu şeklide uzamasını da doğru bulmuyorum. 
ÖZLEM
ZENGİN (Tokat) – Ben de bulmuyorum, son bir cümle edeceğim.
BAŞKAN
– Yine de ben size bir dakika süreyle söz veriyorum. 
Buyurun.
52.- Tokat Milletvekili Özlem Zengin’in, Kars Milletvekili Ayhan
Bilgen’in yaptığı açıklamasındaki bazı ifadelerine ilişkin tekraren açıklaması
ÖZLEM
ZENGİN (Tokat) – Şimdi, bizim kelimelerimiz yetmiyor, Türk mahkemelerinin,
Türkiye Cumhuriyeti mahkemelerinin verdiği kararlar yetmiyor; Avrupa İnsan
Hakları Mahkemesi verdiği kararda Twitter’da yazdıklarıyla terörü
desteklediğini teyit ediyor.
EROL
KATIRCIOĞLU (İstanbul) – Onu nereden çıkardın?
FİLİZ
KERESTECİOĞLU DEMİR (Ankara) – Ya, nereden çıkarıyorsunuz bunu? Hakikaten
okuduklarını anlamıyorlar ya. 
ÖZLEM
ZENGİN (Tokat) – Lütfen, rica ediyorum; bir onları okuyunuz yani, onları
okuyunuz.
Teşekkür
ederim.
FİLİZ
KERESTECİOĞLU DEMİR (Ankara) – Ne korkmuşsunuz Selahattin Demirtaş’tan ya!
BAŞKAN
– Değerli milletvekilleri, Halkların Demokratik Partisi Grubu adına yapılan
konuşmalar tamamlanmıştır. 
Şimdi,
dört sayın milletvekiline yerlerinden birer dakika süreyle söz vereceğim, daha
sonra Mecliste grubu bulunmayan Saadet Partisi adına Cihangir İslam’a söz
vereceğim üç dakika süreyle.
İlk
olarak, Sayın Ayhan Altıntaş.
Buyurun.
53.- Ankara Milletvekili Ayhan Altıntaş’ın, hızlı tren kazasında
hayatını kaybedenlere Allah’tan rahmet, yaralılara şifa dilediğine ve bu
olayların tekrar etmemesi için Meclisin gerekli hassasiyeti göstermesini
temenni ettiğine ilişkin açıklaması
AYHAN
ALTINTAŞ (Ankara) – Teşekkür ederim Sayın Başkan.
Maalesef
gündem çok hızlı değişiyor, o nedenle bu sabahki kazayı tekrar hatırlatmak
istiyorum. Bu sabah Yenimahalle ilçemizde vuku bulan elim trafik kazası
nedeniyle hayatını kaybeden 9 vatandaşımıza Allah’tan rahmet, yaralananlara da
acil şifalar diliyorum. Olay yerine intikal ettiğimizde hâlen vagonların
boşaltılması devam ediyordu, o nedenle sağlıklı bilgiler gelmiyordu. Görüştüğüm
genel müdür yardımcısının açıklamasına göre 47 yaralı vardı ama sayının 70’in
üzerinde olduğu da söyleniyordu; şu anda 86 yaralı olduğu, basında yer alıyor.
Ulusal ve uluslararası düzeyde dikkat çeken bu olayın üzerinin örtülmemesini,
sadece 3 işçinin üzerine yıkılmamasını, olayın sistemsel nedenlerinin
araştırılmasını, bilimsel ve mühendislik uygulama yöntemlerindeki eksikliklerin
tespit edilmesini ve Meclisimizin bu gibi elim olayların tekrar etmemesi için
gerekli hassasiyeti göstermesini temenni ediyorum. Tüm milletimize geçmiş olsun
diyorum. 
Saygılarımla.

BAŞKAN
– Sayın Asuman Erdoğan, buyurun.
54.- Ankara Milletvekili Asuman Erdoğan’ın, hızlı tren kazasında
hayatını kaybedenlere Allah’tan rahmet, yaralılara şifa dilediğine, Türk
Silahlı Kuvvetlerinin Fırat’ın doğusuna operasyon başlatmasının an meselesi
olduğuna ilişkin açıklaması
ASUMAN
ERDOĞAN (Ankara) – Sayın Başkan, kıymetli milletvekilleri; milletimizin
acılarını paylaşmak, dile getirmek bizlerin en önemli görevlerinden biridir ve
bunu milletin evinde yapmak kadar doğal bir şey olamaz. Ben de Ankara
Milletvekili olarak, Ankara Yenimahalle’de meydana gelen tren kazasında
hayatını kaybeden vatandaşlarımıza Allah’tan rahmet, yakınlarına başsağlığı,
yaralılara acil şifalar diliyorum. Ateş düştüğü yeri yakar, ateş hepimizin
yüreğine düştü. 
PKK,
PYD, YPG’li teröristlerin her adımını takip eden Türk Silahlı Kuvvetlerinin
Fırat’ın doğusuna operasyon başlatması an meselesi. Kahraman ordumuzun, Fırat
Kalkanı ve Zeytin Dalı Harekâtlarında gösterdiği başarıyı bu bölgede de
misliyle göstereceğine inandığımız harekâtta, ordumuza Rabb’imden başarılar
diliyorum. Operasyonlara katılacak Mehmetçiklerimizden bir tekinin bile burnu
kanamadan sevdiklerine, ailelerine kavuşması için dua ediyorum. 
Sayın
Cumhurbaşkanımız Recep Tayyip Erdoğan, “Fırat’ın doğusunu bölücü terör
örgütünden kurtarmaya yönelik harekâtımıza birkaç gün içinde başlayacağız.
Oradaki teröristleri hâlâ çıkarmıyorlar, o zaman biz çıkaracağız, iş başa
düştü.” diyerek bu operasyondaki kararlılığını ifade etmiştir…
(Mikrofon
otomatik cihaz tarafından kapatıldı) 
BAŞKAN
– Sayın Gürer…
55.- Niğde Milletvekili Ömer Fethi Gürer’in, Akkaya Barajı’nın ne zaman
temizleneceğini, kaç belediye ve beldede asbestli içme suyu borusu
kullanıldığını, asbestli bina yıkımlarının kontrollü yapılıp yapılmadığını
Çevre ve Şehircilik Bakanından öğrenmek istediğine ilişkin açıklaması
ÖMER
FETHİ GÜRER (Niğde) – Çevre ve Şehircilik Bakanımızın dikkatine: Niğde ile Bor
arasına 1970’li yıllarda Akkaya Barajı, sulama amaçlı kurulmuştu, son on yılda
hızla artan kirlenmeyle içinde canlı yaşayamaz hâle geldi. Akkaya Barajı
yakınında yer alan üniversite ve kenti baraj kokusu sarıyor, çevre felaketi. Bu
baraj ne zaman temizlenecektir? 
Asbest
kullanılan ürünler yasak olmasına rağmen, kapanan belde belediyeleri ve bazı
yerleşim yerlerinin içme suyu borularının asbestli olduğu bilinmektedir. Önceki
Çevre Bakanı Mehmet Özhaseki, bir yıl önce, Mecliste “Nerede varsa bana
bildirin, derhâl değiştirelim.” demişti. Niğde Bor Kemerhisar Belediyesi ve Bor
Kızılca Belediyesi için başvuru yapıldı, ses çıkmadı. 
Kanser
dâhil hastalıklara neden olan asbestli içme suyu borusu kaç belediye ve beldede
halen var, araştırıldı mı? Asbestli bina yıkımları kontrol ediliyor mu? İller
Bankası, bini aşkın belediyede asbestli su borusu kullanıldığını belirtiyor.
“Bir bölümü değiştirildi.” demişti, değiştirilmeyenlerin durumu ne olacak? 
BAŞKAN
– Sayın Kerestecioğlu…
56.- Ankara Milletvekili Filiz Kerestecioğlu Demir’in, cezaevlerine
ziyarete izin verilmemesinin hangi hakka, hukuka dayandığını Adalet Bakanından
öğrenmek istediğine ilişkin açıklaması
FİLİZ
KERESTECİOĞLU DEMİR (Ankara) – Teşekkürler Sayın Başkan.
Ben
aslında Sayın Adalet Bakanına soru sormak istiyordum ama kendisi burada değil.
Otuz yılı aşkın bir hukuk hayatım var ve avukat olarak cezaevlerine taa
sıkıyönetim mahkemelerinden beri ziyarete gidebildim. Üç yıldır sadece bir kez
Sayın Selahattin Demirtaş’ı ve diğer arkadaşlarımı ziyaret edebildim, o da
hepsini değil. Bu dilekçelerimize cevap verilmemesi ve izin verilmemesi hangi
hakka hukuka dayanmaktadır? Kendisi de bir hukukçu olan bakanın artık buna bir
cevap vermesi gerektiğini düşünüyorum. Üstelik de yayın hayatı son bulacak olan
Güncel Hukuk dergisini -belki son hukuk dergisiydi- on bir yıl çıkaran
insanlardan biri olarak bu ülkede bunun artık hukukun da kalmadığının
tescillerinden biri olduğunu düşünüyorum. Kendisi de okuyucularından biriydi,
umarım bu soruya cevap verir. 
BAŞKAN
– Sayın İslam, size üç dakika süre veriyorum yerinizden, sonra gerekirse
uzatırım.
57.- İstanbul Milletvekili Nazır Cihangir İslam’ın, hızlı tren kazasında
hayatını kaybedenlere Allah’tan rahmet, yaralılara şifa dilediğine,
cezaevlerine ziyaret taleplerine ret gelme sebebini Adalet Bakanından öğrenmek
istediğine, hukukun üstünlüğü sorununa ve vesayetin devam ettiğine ilişkin
açıklaması
NAZIR
CİHANGİR İSLAM (İstanbul) – Çok teşekkür ederim Sayın Başkan. 
Değerli
milletvekili arkadaşlarım; öncelikle bugün yaşadığımız elim tren kazası
nedeniyle kayıplarımıza rahmet diliyorum, yaralılarımıza acil şifalar
diliyorum. 
Sayın
Bakan şu anda yerinde değil ama aynı Sayın Gergerlioğlu’na geldiği gibi bana da
cezaevlerinden çok sayıda şikâyet ulaşıyor aşağı yukarı her konuda. Yani ben sayın
bakanların bu konudaki beyanlarına bakıyorum ama diğer yandan bu şikâyetlere
bakıyorum, gerçekten bir örtüşmezlik ve bir tutarsızlık içerisinde.
Yadırgadığım şey, şikâyetlerin dile getirilmesini bir FETÖ propagandası olarak
yani bir insan hakları sorunu olarak değil de FETÖ propagandası olarak ele
almaları. Ben Sayın Adalet Bakanının konuyu bu şekilde ele almasını son derece
yadırgadım. Bunun bir çözümü var Sayın Bakan -lütfen iletiniz Sayın Bakana-
bunun bir çözümü var: Cezaevlerini milletvekillerine açınız. Gidelim, rahat
rahat orada insanların durumlarına bakalım ve onların şikâyetlerini
ağızlarından dinleyelim.
Bir
mesele daha var. Bakınız, dört cezaevinden, 7 tanıdığım siyasetçi ve
entelektüel için randevu talebim oldu, bunların 6 tanesine ret geldi, bir
tanesinin süresi de ayın 18’inde doluyor. Sayın Bakan, bunun gerekçesi nedir
veya Sayın Bakan adına orada cevap verebilecek görevlilere yöneltiyorum.
Sayın
Hüda Kaya bir meseleyi daha gündeme getirdi arkadaşlar. Çok değerli AK PARTİ’li
arkadaşlarım, özellikle başörtülü arkadaşlarıma ben sesleniyorum. Bakınız, 19
gözaltıdan ve bunların 4’ünün başörtüsünün çıkarılmasından bahsetti Sayın Kaya.
Bu konuda gidip bir keşif yapalım mı? Ben de size eşlik edebilirim yani eğer
böyle bir niyetiniz olursa başörtüsü konusunda 90’larda ciddi mücadele vermiş
ve bu konuda ceza da almış bir insan olarak size eşlik etmeye hazırım ama benim
önerdiğim şey, gelin, bunu yerinde inceleyelim.
Evet,
Türkiye Büyük Millet Meclisinde 2013 yılında bu sorunu Cumhuriyet Halk Partisi
ve AK PARTİ’nin mutabakatıyla, hatta bütün partilerin mutabakatıyla çok güzel
bir şekilde çözdük yani Mecliste çözdük ama Mecliste başörtüsü serbest kalırken
başka taraflarda, karakollarda bu hak ihlal edilebiliyor. 
Değerli
AK PARTİ’li arkadaşlarım, ben size 1990’ları hatırlatmak istiyorum yani 1990’lı
yıllardaki hayallerimizi hatırlatmak istiyorum. Yani bir arada yaşamak,
çoğulculuk, özgürlük…
(Mikrofon
otomatik cihaz tarafından kapatıldı)
BAŞKAN
– Tamamlayın Sayın İslam.
NAZIR
CİHANGİR İSLAM (İstanbul) – Teşekkür ederim efendim.
Yani
bir arada yaşamak, demokrasi, çoğulculuk, eşit ilişki… Hatta ne derdik zaman
zaman? Aslında biz bir iş başına gelsek demokrasinin ne olduğunu onlara
gösterecektik. Bunları konuşurduk kendi aramızda, adaletten bahsederdik ve
hukukun üstünlüğünden bahsederdik değerli arkadaşlar çünkü bu konuda gerçekten
hepimiz, aşağı yukarı hepimiz birtakım zararlar görmüştük. 
Evet,
ben bugün Türkiye'nin en büyük sorununun hukukun üstünlüğü sorunu olduğuna
inanıyorum yani hukukun üstünlüğü dediğimizde, hukukun, her kişinin, her
görevlinin ve her kurumun üzerinde olduğunu ve hepsini ama hepsini, istisnasız
hepsini bağlayıcı olduğunu hatırlatıyorum. 
Yine
o günleri hatırlayınız, ne olurdu? Yargıçları toplayıp brifing verirlerdi.
Hatta dönemin Adalet Bakanı ne yapmıştı? Bir genelge yayımlamıştı haklı olarak
ve yargıçların bu brifinge katılmasının meslek ilkelerine ve etiğine aykırı
olduğunu hatırlatmıştı. Ben şimdi Sayın Bakana soruyorum: Bugün brifing alan
yargıçlara böyle bir hatırlatma yaptınız mı, böyle bir uyarıya girdiniz mi? Ama
zannetmiyorum, zannetmiyorum çünkü bugün vesayet devam etmektedir; sadece ve
sadece vesayet el değiştirmiştir değerli arkadaşlar. Yani bugün yargı ve yasama
Meclisi üzerindeki vesayet ne yazık ki icra tarafından, yürütme tarafından
yürütülmektedir. 
Değerli
arkadaşlarım, yürütmeye baktığımızda, hem yargı üzerinde etkili olduğunu yani
yargı kararlarını etkilediğini hem de yasamanın önemli bir kısmını gerçekten
etkisi altına aldığını görüyoruz. Bu sayın Meclise ben bir uyarıda bulunmak
istiyorum: Türkiye, hukukun üstünlüğünü çiğneyerek ve hukuk devleti…
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın Sayın İslam. 
Buyurun.

NAZIR
CİHANGİR İSLAM (İstanbul) – Teşekkür ederim. 
Bu
kavramlar aşındırılarak gerçekten hem AK PARTİ’ye hem Türkiye’ye, hepimize
zarar verme yolunda ilerleniyor. Türkiye’yi bu noktadan çıkarabilecek güç, yine
bu Meclise aittir değerli arkadaşlarım. Eğer bir düşünürseniz bütün erklerin
altında yine bu yasama Meclisinin yattığını ve buranın, aslında, nihai anlamda
sistemi dizayn eden kurum olduğunu görürsünüz. Benim hepinize çağrım şudur:
Gelin, kafa kafaya verelim ve Türkiye’de bütün kurumları yerine oturtmak, hukuk
devletini onarmak ve hukukun üstünlüğünü yeniden tesis etmek üzere el ele
çalışalım. 
Çok
teşekkür ederim Sayın Başkan ve değerli arkadaşlarım. 
BAŞKAN
– Teşekkürler Sayın İslam.
Buyurun
Sayın Zengin.
58.- Tokat Milletvekili Özlem Zengin’in, İstanbul Milletvekili Nazır
Cihangir İslam’ın yaptığı açıklamasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkan, çok teşekkür ediyorum.
Sayın
İslam’ın konuşmasında ifade ettiği başörtüsüyle alakalı, cezaevlerinde nasıl
bir uygulama olduğunu doğrusu ben ilk defa duyuyorum. Buradan arkadaşlarımız… Zaten
konuyla alakalı genel müdürümüz de burada, eğer bir söz verirseniz, bir
açıklama da yaparsa iyi olur diye düşünüyorum. Çünkü benim bildiğim kadarıyla,
cezaevlerinde hiçbir şekilde, başörtüsüyle alakalı bir yasaklama, bir sıkıntı
yok, olamaz. Eğer varsa da böyle bir şey biz sonuna kadar arkasındayız, olamaz
böyle bir şey, olamaz. Şu anda burada da açıklama yapabilir arkadaşlarım diye
düşünüyorum, bir söz vermenizi rica ediyorum.
Teşekkür
ederim.
NAZIR
CİHANGİR İSLAM (İstanbul) – Batman meselesini hatırlattım Sayın Başkan.
ADALET
BAKANI ABDULHAMİT GÜL – Sayın Başkan…
BAŞKAN
– Sayın Bakanın söz talebi var, bir açıklama yapma isteği galiba.
Buyurun
Sayın Bakan.
59.- Adalet Bakanı Abdulhamit Gül’ün, cezaevlerinde başörtüsüyle ilgili
hiçbir sorun yaşanmadığına, cezaevi ziyaretlerine ve cezaevi koşullarına
ilişkin açıklaması
ADALET
BAKANI ABDULHAMİT GÜL – Sayın Başkanım, değerli milletvekilleri; cezaevlerinde
inancından ötürü ne şekilde, hangi ibadetini yapmak isterse ya da başörtüsüyle
ilgili hiçbir sorun yaşanmamaktadır, böyle bir şey asla vaki değildir. Nerede
olmuştur, ne şekilde olmuştur, bu konuyla ilgili, sayın milletvekili bize bilgi
verirse, biz hemen, derhâl, anında onun gereğini yaparız. 
NAZIR
CİHANGİR İSLAM (İstanbul) – Hemen söyleyeyim, Batman.
ADALET
BAKANI ABDULHAMİT GÜL – Eğer bir kamu görevlisinin yaptığı bir usulsüzlük,
yanlışlık varsa da anında gereken yapılır. Bu konuda lütfen bize yer ve nokta,
adres bildirsinler, bu konuda gereğini yaparız. Cezaevlerinde değil İslam
dinine mensup, hangi dine mensup olursa olsun inancını, ibadetini yapma
konusunda Hükûmetimiz her türlü imkânı seferber etmektedir. Bu konuda eksiklik
varsa, bizlere bilgi vermesi hâlinde gereken yapılacaktır.
Diğer
konu: Milletvekillerinin cezaevlerine gidip inceleme hususunda, Türkiye Büyük
Millet Meclisi İnsan Haklarını İnceleme Komisyonunun her an, her zaman istediği
cezaevine gitme hakkı vardır, ombudsmanlığın vardır. Yine, uluslararası
cezaevlerini incelemeye ilişkin kurumlar Türkiye’de istedikleri cezaevini
incelemekte, gidebilmektedirler, istedikleri cezaevine. Ve tüm bu raporlar…
Avrupa Birliği, Avrupa Konseyi, uluslararası toplum tarafından tüm cezaevleri
incelenmektedir. Dolayısıyla AİHM’e yapılan müracaatlarda da cezaevi
koşullarıyla ilgili -tüm müracaatlar- insani koşullarda olduğuna ilişkin
kararlar varken, AİHM bile böyle bakarken bir Türkiye Büyük Millet Meclisi
üyesi arkadaşımızın bu konudaki ithamlarının yersiz olduğunu ifade etmek
isterim. Nereye gitmek istiyorlarsa tüm milletvekillerimize bu konuda her türlü
izin, İnsan Hakları Komisyonu çerçevesinde verilir.
Az
önceki konuda da ifade ettiğimiz gibi, bir milletvekilinin iddialarıyla ilgili,
Genel Müdürüm “Üç saat ben görüştüm, tüm bu iddialar orada da ifade edildi,
cevaplarını verdim.” diyor. Elbette, kamu görevlisinin olduğu yerde kamu
hizmeti yapılırken bir eksiklik, bir ihmal ya da bir kasıt varsa Türkiye hukuk
devletidir, bu konuda gereken idari, adli, her türlü takibat yapılır, kim
yanlış yapmışsa o konuda Bakanlık olarak da biz gerekeni yaparız, yapmamız gerekir,
hukuk devleti bunu ilzam eder. 
Bunun
ötesinde, tüm bu bilgiler verildikten sonra söylenen tüm bu ifadelerin, genel
itibarıyla bakıldığında, belli çevrelerin Türkiye’ye dair algısına yönelik
dezenformasyonu olduğu ifade edilmiştir, yoksa nereden gelirse gelsin, kimden
gelirsen gelsin bir insan hayatına ilişkin, cezaevi koşullarına ilişkin tüm
iddialar elbette sonuna kadar araştırılmalıdır. Türkiye hukuk devletidir.
Bunların hepsine cevap veriliyor. Buradaki ifadenin, bu konudaki
dezenformasyonların benzer bir şekilde, adı geçen, ifade ettiğimiz örgüt
tarafından dezenformasyon için kullanıldığını da ifade ettik, yoksa üç saat
Genel Müdürümüz -kendisi de burada- bunların ifade edildiği… Varsa bir konuyla
ilgili de anında Bakanlığımız, savcılığımız da gerekli teftişi zaten
yapmaktadır. 
Genel
Kurulun bilgisine saygıyla arz ederim.
Sayın
İslam, buyurun…
MUSTAFA
SEZGİN TANRIKULU (İstanbul) – Sayın Başkan, benim de 60’göre kısa bir …
BAŞKAN
– Sayın Tanrıkulu, sizin gibi 30 kişi sisteme girmiş durumda ve sırayla ancak
söz verebiliyorum.
Buyurun
Sayın İslam.
60.- İstanbul Milletvekili Nazır Cihangir İslam’ın, Adalet Bakanı
Abdulhamit Gül’ün yaptığı açıklamasındaki bazı ifadelerine ilişkin açıklaması
NAZIR
CİHANGİR İSLAM (İstanbul) – Çok teşekkür ederim.
Sayın
Bakan, benim söylediğim, bugün özellikle Sayın Hüda Kaya’nın üzerinde durduğu,
kendisinden doğrudan da konuşarak aldığım bilgiye dayalı bir şey. Önerdiğim de
şu zaten, AK PARTİ’li başörtülü arkadaşlarımıza da önerdim: Birlikte gidelim,
acilen gidelim, olayı yerinde inceleyelim. 
ADALET
BAKANI ABDULHAMİT GÜL – Hangi cezaevi?
NAZIR
CİHANGİR İSLAM (İstanbul) – Şimdi, mesele şu: Biz KHK’yle işimizden atıldıktan
beri KHK’lilerin problemleriyle zaten iç içeyiz ve bu konuda yoğun şikâyetler
alıyoruz. Burada mesele, olayın üzerine bir örtü çekmek, olayı örtmek hadisesi
değil, olayların ciddi bir şekilde ele alınıp incelenmesi. 
ADALET
BAKANI ABDULHAMİT GÜL – Neresi olduğunu sordum.
NAZIR
CİHANGİR İSLAM (İstanbul) – Şimdi, ha, burada da teklifim çok açık, biz
milletvekilleri, grubu olmayan siyasi partilere ait milletvekilleri herhangi
bir komisyona giremiyoruz. Ha, bunun dışında, bu milleti temsil eden bir
milletvekilinin bu ülkede devletin herhangi bir birimini, sır olmadığı müddetçe
herhangi bir birimini inceleme...
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın İslam. 
NAZIR
CİHANGİR İSLAM (İstanbul) – Teşekkür ederim. 
Bir
milletvekilinin milletten aldığı yetkiyle sır olmamak kaydıyla devletin
herhangi bir birimini incelemek, o konuda rapor hazırlamak hakkı vardır; millet
bize bu yetkiyi vermiştir. Ha, ben bunun kullandırılmadığı... Ben üçüncü
havalimanı şantiyesine de giremedim bir milletvekili olarak, jandarmalar önümü
kesti, jandarma mangası. 
Söylemek
istediğim şudur: Bunları FETÖ propagandası deyip geçiştirmeyin. Neden bana izin
vermiyorsunuz cezaevi ziyareti için? 7 tane başvurum var size, neden izin
vermiyorsunuz? Bunların cevabını istiyorum. 
Teşekkür
ederim Sayın Başkan. 
BAŞKAN
– Teşekkürler Sayın Cihan.
ADALET
BAKANI ABDULHAMİT GÜL - Başkanım, adres, hangi cezaevi?
ÖMER
FARUK GERGERLİOĞLU (Kocaeli) – Sayın Bakan, bu kadar açıklama yapıyor burada
ama biz şu anda giremiyoruz cezaevlerine.
BAŞKAN
– Değerli milletvekilleri...
Lütfen
Sayın Gergerlioğlu...
Lütfen...
ÖMER
FARUK GERGERLİOĞLU (Kocaeli) – Ama bütün bu açıklamaları doğru değil ki.
BAŞKAN
– Burada söz talepleri sisteme girerek yapılıyor ve her arada partilerden ilk
girenlerden tespit ettiğim kişilere sırayla söz veriyorum. Bütçe görüşmelerinde
daha fazla söz verme imkânımız olmuyor. O nedenle, sürekli söz isteklerini
karşılayamıyoruz. Burada sistemde gördüğümüz talepleri mümkün olduğu ölçüde
adil bir biçimde dikkate alıyoruz. 
Teşekkürler.

III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2019 Yılı Merkezî Yönetim
Bütçesi
2) Çevre ve Şehircilik Bakanlığı 2017 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2019 Yılı Merkezî
Yönetim Bütçesi
2) Tapu ve Kadastro Genel Müdürlüğü 2017 Yılı Merkezî Yönetim
Kesin Hesabı
C) ADALET BAKANLIĞI (Devam)
1) Adalet Bakanlığı 2019 Yılı Merkezî Yönetim Bütçesi
2) Adalet Bakanlığı 2017 Yılı Merkezî Yönetim Kesin Hesabı
Ç) CEZA VE İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza ve İnfaz Kurumları ile Tutukevleri İşyurtları Kurumu
2019 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İşyurtları Kurumu
2017 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı Merkezî Yönetim Kesin
Hesabı
E) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2019 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2017 Yılı Merkezî Yönetim Kesin Hesabı
F) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2019 Yılı Merkezî Yönetim Bütçesi
2) Kişisel Verileri Koruma
Kurumu 2017 Yılı Merkezî Yönetim Kesin Hesabı
G) TARIM VE ORMAN BAKANLIĞI (Devam)
1) Tarım ve Orman Bakanlığı
2019 Yılı Merkezî Yönetim Bütçesi
Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2017 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2017 Yılı Merkezî Yönetim Kesin Hesabı
I) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2017 Yılı Merkezî Yönetim Kesin Hesabı
İ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2019
Yılı Merkezî Yönetim Bütçesi
2) Orman Genel Müdürlüğü 2017
Yılı Merkezî Yönetim Kesin Hesabı
J) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2019 Yılı Merkezî Yönetim Bütçesi
2) Devlet Su İşleri Genel
Müdürlüğü 2017 Yılı Merkezî Yönetim Kesin Hesabı
K) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2019 Yılı Merkezî Yönetim Bütçesi
2) Meteoroloji Genel Müdürlüğü
2017 Yılı Merkezî Yönetim Kesin Hesabı
L) TÜRKİYE SU ENSTİTÜSÜ (Devam)
1) Türkiye Su Enstitüsü 2019
Yılı Merkezî Yönetim Bütçesi
2) Türkiye Su Enstitüsü 2017
Yılı Merkezî Yönetim Kesin Hesabı
BAŞKAN
– Şimdi sıra CHP Grubu adına yapılacak konuşmalardadır. 
İlk
söz, İstanbul Milletvekili Gökan Zeybek’e aittir. 
Buyurun
Sayın Zeybek. (CHP sıralarından alkışlar)
Süreniz
on dakikadır. 
CHP
GRUBU ADINA GÖKAN ZEYBEK (İstanbul) – Sayın Başkan, değerli milletvekilleri;
hepinizi saygıyla selamlıyorum. Çevre ve Şehircilik Bakanlığı bütçesi üzerinde
sözlerime başlıyorum.
1983
yılında çıkmış olan bir yasa var, 2981 sayılı Yasa. Bu yasayla İstanbul’da ve
Türkiye'nin her yerinde İmar Yasası’na aykırı olarak yapılmış olan kamu
arazilerinin ya da vakıflara ait olan arazi üzerindeki gecekonduların, yasaya
dayalı olarak belli bir dönem içinde tapularının alınmasıyla ilgili bir
düzenleme getirilmişti. Şimdi, bu yasanın yasal süresi doldu fakat 2013 yılında
bu yasanın yasal süresi beş yıl olarak Türkiye Büyük Millet Meclisinde
uzatıldı, sonrasında tekrar bu süre uzatıldı. 
Şu
an, Türkiye’de İstanbul’da Sarıyer’de, Beykoz’da on binlerce insan,
Parlamentoya gözünü dikmiş, 2981 sayılı Yasa’ya göre imar affından yararlanmış,
tapu tahsis belgesini almış olan insanların ne zaman tapularını alacağını
soruyor. Hangi bedelden? Sokak rayiçleri üzerinden tapularının verilmesi için
iktidarınız daha ne kadar insanları bekletmeyi düşünüyor? Düşünebiliyor
musunuz, elli altmış yıldır insanlar gelmiş, bir bölgeye yerleşmişler, yurt
edinmişler, doğmuşlar, evlenmişler, büyüklerinin cenazesini kaldırmışlar ama
hâlâ, hele de rantın çok yoğun olduğu İstanbul’da Fatih Sultan Mehmet
Mahallesi’nde, Baltalimanı’nda, Sarıyer’in 13 mahallesinde, Üsküdar’da ve
Beykoz’da, 2981 sayılı Yasa’ya göre hak sahibi oldukları mülklerinin tapusunu
alamıyorlar. 
Evet,
Çevre ve Şehircilik Bakanlığıyla ilgili konuşuyoruz. Bakanlık -burada eski
bakanlar da milletvekili olarak bulunuyorlar- “kentsel dönüşüm” adı altında son
derece naif bir kavramı önümüze getirdi ama şimdi “kentsel dönüşüm” kavramı
İstanbul’da on binlerce, yüz binlerce insanı mağdur eden, onları evinden,
yerinden yurdundan eden, gecekondu sahibini gecekondusundan, apartman sahibini
apartmanından eden bir uygulamaya dönüştü. Öylesine bir hâl aldı ki, 6306
sayılı Yasa’yla “kentsel dönüşüm” adı altında bir yasal düzenleme getirildi. 
Bu
yasadan şu an size bazı örnekler vereceğiz. Kentsel dönüşümü Çevre ve
Şehircilik Bakanlığı kendisi yapmak istedi. Peki, ne yaptı? Nerede, ne yaptı?
İşte, Fikirtepe’de, Fikirtepe’de kentsel dönüşüm yaptılar. Fikirtepe’de
insanlar, evleri yıkılmış, müteahhitler kirayı ödeyemediği için çadırda
yaşıyorlar. İşte bu, Adalet ve Kalkınma Partisinin kentsel dönüşüm anlayışının
tipik bir örneği; arka tarafta, AKP’li müteahhitlerin yaptığı, 4,5 gerçek emsal
yerinde 12 emsalle yapılmış gökdelenler, önünde de evlerini kaybettiği için,
gidecek yeri olmadığı için çadırlarda yaşayan insanlar. 
Başka
bir problem daha var değerli arkadaşlar: Adalet ve Kalkınma Partisinin
İstanbul’da göz bebeği bir belediyesi vardı, Esenyurt Belediyesi. 1984 yılında
50 bin nüfuslu Esenyurt’un, bugün nüfusu 1 milyon. Şu malum belediye
başkanlarının görevden alındığı dönemde hakkında yapılmış olan ithamlar,
ifadeler, soruşturmalar da gerekçe gösterilerek ama görevden alınmış bir
Esenyurt Belediye Başkanı var. Ve şimdi, Esenyurt’ta evini alamayan, müteahhide
parasını ödediği için girdiği apartmandaki bütün taksitlerini banka kredisiyle
ödediği için 30 binin üzerinde mağdur insan vardır. 30 binden fazla mağdur
insanın yaşadığı sıkıntıları çözme konusunda size buradan, Parlamentodan bir
öneri yapıyorum: FETÖ mağdurlarının alacaklarını, FETÖ’cülerden aldınız.
Uzan’ın bütün mallarına el koydunuz, Uzan’ın mallarını, mağdur olana ödediniz.
Şimdi, Esenyurt Belediyesindeki bütün bu haksız uygulamalardan, rant elde eden
başta Belediye yönetimi olmak üzere, orada, sizin de çok iyi bildiğiniz,
kamuoyunun da çok iyi bildiği yandaşlarınızın mallarına el koyunuz ve 30 binden
fazla insanın hakkını hukukunu lütfen yerine getiriniz. (CHP sıralarından
alkışlar)
Bir
başka problem şu: Değerli arkadaşlar, Fikirtepe, Adalet ve Kalkınma Partisinin
“kentsel dönüşüm” adı altında getirdiği bu düzenlemeyi size söylemek istiyorum.
Fikirtepe’yi bitirdiklerinde 10 binden fazla konut olacak yani 40 bin kişi
yaşayacak. Bir de oraya İstanbul Medeniyet Üniversitesi getirildi, 10 bin kişi
de orada yaşayacak; etti mi 50 bin kişi. Tek giriş çıkışı olan mahallede 50 bin
insanın yaşayacağını düşünün; herhâlde, 5 kilometre uzunluğunda bir yol meydana
gelecek ve bu yol Fikirtepe’yi de Göztepe’yi de Ankara Asfaltı’nı da çekilmez
bir hâle getirecektir.
Çevre
ve Şehircilik Bakanlığı yoksulun, fukaranın sorununu çözmüyor ama Altunizade’de
Esta Proje için bir kalemde, ağaçlandırılması gereken alanı “ağaçlandırılacak
alan”dan tamamıyla çıkarıyor ve konut alanına alıyor. Bunun karşılığında da 1
milyar 250 milyon liralık bir rant alanı ortaya çıkarıyorlar. 
Değerli
arkadaşlar, bu Meclis halkın Meclisi, seçimlerde halkın oylarıyla gelmiş olan
insanların Meclisi ve Türkiye adına kararların alındığı Meclis burası. Ama bu
Meclis Türkiye’de tek meclis değil. Yine halkımızın oylarıyla seçilmiş olan ve
yerelde insanların sorunlarına çözüm önerileri getiren, o kentin planlamasının
yapılacağı yerel meclisler var. Türkiye’nin Anayasası yerel demokrasilerin
güçlendirilmesinde ve hizmetlerin yerel yönetimler eliyle vatandaşa
ulaştırılmasında yol gösterici oluyor. Ama şimdi, Adalet ve Kalkınma Partisi
giderek bizim önümüze merkeziyetçi bir anlayışı dayatıyor. Yerel yönetimlerin
yetkilerini kısıyor, yerel yönetimlerin kendi beldeleriyle ilgili plan yapma
yetkilerine müdahale ediyor. Geçtiğimiz 10 Aralık tarihinde yayımlanan, Resmî
Gazete’de yayımlanan yasanın 23’üncü maddesinin (6)’ncı fıkrasında özel alanlar
dâhil yani Boğaziçi’nin ön görünüm ve geri görünüm alanları dâhil, plan yapma
yetkisini, ruhsat düzenleme yetkisini ve ruhsat onaylama yetkisini Bakanlığa
veriyor. Hani biz demokrasiyi tabana yayacaktık? Hani biz yerel yönetimleri
güçlendirecektik? Demek ki söylemler ile eylemler bir araya gelmiyor.
Belediyede görev yaptığınız zaman yereli savunacaksınız, büyükşehirde görev
yaptığınız zaman yereli savunacaksınız, TOKİ’nin başına geçtiğiniz zaman
TOKİ’nin plan yapma yetkisini savunacaksınız, şimdi de TOKİ’nin başındakini
İstanbul’da bir ilçeye aday yapacaksınız, hem de Tarihî Yarımada’ya aday
yapacaksınız; yemezler, yemezler değerli arkadaşlar. (CHP sıralarından
alkışlar)
Geçtiğimiz
gün burada, Üsküdar Kirazlıtepe’de yaşanan yıkımlarla ilgili bir tartışma
yaşanmıştı, demiştik ki: “Siz, bir mahalledeki insanları yerinden etmek için
orayı boşaltıyorsunuz, boşaltmak için de önce evleri yıkmaya çalışıyorsunuz;
mahalleli direndiği zaman da onların toplanma yeri olan camiyi yıkıyorsunuz.”
AKP grup başkan vekili itiraz etti. İşte bu, arkadaşlar, yıkılmış olan cami
alanının bugünkü fotoğrafıdır bu. Ne söylemişlerdi? “Biz o camiyi yıktık,
yerine yenisini yapacağız.” Yapılan bir cami var mı? Yok. Enkazını ve molozunu
bile kaldırmadılar çünkü o moloz, orada yaşayan yurttaşların morali bozulsun ve
orayı terk etsinler diye hâlâ ilk günkü gibi duruyor. 
Değerli
arkadaşlar, yine Adalet ve Kalkınma Partisinin son dönemde çıkardığı en önemli
yasalardan biri imar barışı yasası. İmar barışı yasası, yasa, yönetmelik,
ruhsat ve eklerine aykırı yapılmış olan yapıların ruhsata bağlanmasıyla ilgili
bir sorun varsa bunları belli bir bedel karşılığında affeden bir yasaydı. İşte
burası Karadeniz’in yaylaları. İmar barışı çıktıktan sonra Karadeniz’in yaylalarını
vatandaşın nasıl kullandığının temel bir göstergesi. Evet, belki daha küçük
gözüküyor ama işte bunlar, imar barışı yasasıyla, işte Karadeniz’in bütün
yaylaları bu hâle gelmiştir. Sadece Karadeniz’in yaylaları değil, Ege’nin,
Akdeniz’in, Bolu’nun orman alanları, tarım alanları, turizm alanları hızlı bir
biçimde yağmalanmaktadır ve Çevre ve Şehircilik Bakanlığı bütün bu sürecin,
bütün bu şikâyetlerin farkında olmasına rağmen, kendilerine verilmiş bir
talimat var. Nedir o? “Aman, bütçeye para gelsin. Aman, bütçeye para gelsin de
nereden gelirse gelsin.” (CHP sıralarından alkışlar) Sizin imar barışıyla
yasallaştıracağınız yapılardan çok daha fazlası yakın dönemde –bakın, çok açık
söylüyorum- bir sorun olarak ortaya çıkacaktır.
Değerli
arkadaşlar, TOKİ’nin plan yapma yetkisine karşıyız, Bakanlığın imar planı yapma
yetkisine karşıyız. Biz, bir bölgeyle ilgili plan yapılacaksa doğrudan
demokrasiyi savunuyoruz. Doğrudan demokrasinin, orada yaşayan yurttaşların
içinde yer aldığı, katılım süreçlerini doğrudan desteklediği ve görüşlerini
aktardığı bir planlama sürecinin mutlaka hayata geçmesi lazım. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Zeybek.
GÖKAN
ZEYBEK (Devamla) – Yine “kentsel dönüşüm” adı altında belediyeler de bu manada
Bakanlık tarafından yetkilendirildiği için, Gaziosmanpaşa Belediyesi kendisine
bağlı olan Yıldıztabya, Yenidoğan, Pazariçi, Karlıtepe, Sarıgöl -Romanların
yaşadığı mahalle- ve Bağlarbaşı’nda binlerce insanı mağdur etti. Binalar
yıkıldı, insanlar mağdur. Belediye ortada yok, işleri yapacak müteahhit ortada
yok ama vatandaş çaresiz bir biçimde kendi geleceğinin ne olacağını merak
ediyor. 
Aslında
işin özeti şu arkadaşlar: Bütçeyi görüşüyoruz, 2019 yılı bütçesi bir faiz
bütçesidir. Sosyal Güvenlik Kurumu harcamalarını, Millî Eğitim maaşlarını,
Emniyetin maaşlarını, Sağlık Bakanlığının maaşlarını çıkardığınız zaman geride
hiçbir şey kalmıyor. O nedenle bugün meydana gelen kaza Ulaştırma ve Altyapı
Bakanlığının bütçesindeki tasarrufun temel sonucudur. Yapılamayan
sinyalizasyonlar, yapılamayan altyapı yatırımları, bugünkü kaza, bundan önceki
kaza ve bundan sonra oluşacak olan kazaların temel nedenidir. Siz eğer
Ulaştırma ve Altyapı Bakanlığına, Çevre ve Şehircilik Bakanlığına…
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayınız Sayın Zeybek.
GÖKAN
ZEYBEK (Devamla) – Bütçesini konuşuyoruz. Çevre ve Şehircilik Bakanlığının
bütçesi, yani yüz binlerce mağdur insanımızın sorununu çözecek olan
Bakanlığımızın bütçesi, değerli arkadaşlar, Cumhurbaşkanlığının bütçesinin bile
altındadır. O nedenle, Sayın Bakan, bürokratlar ve Adalet ve Kalkınma
Partisinin yetkilileri ne söylerse söylesin, 2019 yılı kentsel dönüşüm
mağdurlarının, kent mağdurlarının daha da arttığı bir dönem olarak tarihe
geçecektir. O nedenle bu bütçe, bizim de içinde yer aldığımız komisyon
açısından, şehircilik, ulaştırma ve altyapı açısından tam bir fiyasko
bütçesidir diyorum. 
Hepinize
saygılar sunuyorum. (CHP sıralarından alkışlar) 
BAŞKAN
– Teşekkürler Sayın Zeybek.
ÖZLEM
ZENGİN (Tokat) – Sayın Başkan…
ENGİN
ÖZKOÇ (Sakarya) – Sayın Başkan…
BAŞKAN
– Evet, Sayın Zengin, sürekli her konuşmacıdan sonra söz istiyorsunuz, ben de
veririm ama görüşmelerin uzamasından daha çok sizin gruptaki arkadaşlar şikâyet
ediyor. Ben yine söz veriyorum.
Buyurun
Sayın Zengin ama lütfen kısa tutalım.
IV.- AÇIKLAMALAR (Devam)
61.- Tokat Milletvekili Özlem Zengin’in, İstanbul Milletvekili Gökan
Zeybek’in 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın üçüncü tur görüşmelerinde CHP Grubu adına
yaptığı konuşmasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkan, çok kısa çünkü izah etmem lazım gelen birkaç şey
var. Malum uzamasını ben de istemiyorum ama şartlar böyle gerektiriyor.
Şimdi,
Sayın Zeybek konuşmasında… Kendisi daha evvel uzun yıllar meclis üyeliği yaptı
bildiğim kadarıyla İstanbul’da. O sebeple, TOKİ’nin nasıl bir plan yapma
sürecinden geçtiğini çok iyi bildiği kanaatindeyim. TOKİ tek başına plan yapamaz,
her bir kurumumuz gibi, ya büyükşehirden veyahut da Bakanlıktan onay alması
lazım. Gerektiğinde Sayın Bakanımız daha detaylı bilgi de verecektir. Bu
manada, TOKİ’yi böyle layüsel bir anlayış içerisinde anlatmayı tabii ki kabul
etmiyoruz.
Camiyle
alakalı hassasiyeti de çok hoşumuza gidiyor, güzel bir takip süreci ama doğru
şekilde takip etmeleri kaydıyla. Cami -daha evvel okuduk geçtiğimiz günlerde
burada- ömrünü tamamlamış bir cami. Yeniden bir cami yapılması gerekiyor. O
bölge içerisinde, bölgesel plan içerisinde cami yeri var ve aynı yere bir cami
inşaatı yapılacak. Bize bunu söyleyerek kendi kötü şöhretlerini
silebilmelerinin mümkün olduğunu düşünmüyorum.
Devamında
da Esenyurt Belediye Başkanımız Sayın Necmi Kadıoğlu’yla alakalı…
(Mikrofon
otomatik cihaz tarafından kapatıldı) 
BAŞKAN
– Evet, tamamlayın Sayın Zengin.
ÖZLEM
ZENGİN (Tokat) – Çok kısa… Hemen toparlıyorum.
Sayın
Necmi Kadıoğlu’yla biz uzun yıllar beraber çalıştık. Esenyurt Belediye
Başkanlığımızı yaptı. Kendisi görevden alınmadı, sağlık sebepleriyle istifa
etti ve üç yıla yakın zamandır da devam eden bir tedavisi var.
Teşekkür
ediyorum.
BAŞKAN
– Teşekkürler Sayın Zengin.
ENGİN
ÖZKOÇ (Sakarya) – Efendim, ben müsaade ederseniz…
BAŞKAN
– Buyurun Sayın Özkoç.
62.- Sakarya Milletvekili Engin Özkoç’un, hızlı tren kazasıyla ilgili
Adalet Bakanının yapmış olduğu açıklamaya ilişkin açıklaması
ENGİN
ÖZKOÇ (Sakarya) – Efendim, Sayın Adalet Bakanına sormak istiyorum.
Şimdi,
bu tren kazasıyla ilgili, biliyorsunuz, gündemimizde ve sıkıntı yaşıyoruz. Sayın
grup başkan vekili konuşmasında sık sık “Bakanlar doğrusunu açıklayacaktır.”
ifadelerinde bulunuyor. 
Sayın
Adalet Bakanı, bu tren kazasıyla ilgili, Meclis ilk açıldığında aynen bize
şöyle demiştiniz: “Hızlı trenle vatandaşlarımıza çok büyük bir hizmet getirilmiştir
ve tüm modern, teknolojik imkânlarla bunlar yapılmıştır.” Ancak şimdi
öğrendiğimiz kadarıyla Ankara merkez-Sincan arasında sinyalizasyon sistemi
bitirilmemiştir. Bitirilmediği için eski sistem tren işletmesi yapılmaktadır.
Sayın Bakan, gerçekten Türkiye Büyük Millet Meclisinin gözünün içine bakarak
yalan mı söylüyorsunuz yoksa sizi kandırıyorlar mı? 
BAŞKAN
– Sayın Bakan, doğrudan soru yöneltildiği için sizin de cevap verme hakkınız
var. 
Buyurun.

63.- Adalet Bakanı Abdulhamit Gül’ün, hızlı tren kazasıyla ilgili nerede
bir eksiklik varsa, hangi yönde bir ihmal varsa Hükûmet olarak gereğini yerine
getireceklerine ilişkin açıklaması
ADALET
BAKANI ABDULHAMİT GÜL – Teşekkür ederim Sayın Başkanım. 
Öncelikle
biz bu konuyla ilgili başsağlığında bulunduktan sonra Ankara Cumhuriyet Başsavcılığımızın
bu konuyla ilgili soruşturma açtığını ve 3 savcıyı görevlendirdiğini söyledik.
Ve olay anından itibaren kimliklerin hızlı bir şekilde otopsi yapılarak
tespiti, cenazelerin kimliklerinin tespiti için çok yoğun bir çalışma yapıldı.
Bu konuyla ilgili, hızlı tren konusuyla ilgili yapılanları söyledikten sonra,
“Bu hususta bir ihmal var mı, bir kasıt var mı, ne gibi eksiklikler var, bu
konu adli ve idari soruşturmayla ortaya çıkacaktır ve biz de bunun takipçisi olacağız.”
diye… Yani cümlenin bir kısmını alıp… Tutanağı ben de okudum. Dolayısıyla bu
konuda, olayın daha sıcaklığında, sabah bu hüzünlü olayla geldikten sonra
“Hiçbir şekilde üstü örtülemez. Bu, bütün teknolojik imkânlarla yapıldı ama
eksiklik nerede; kamu görevlisinden mi, teknolojik eksiklik mi, ihmal mi,
denetim eksikliği mi, ne varsa bunu bağımsız savcılık makamı en derin bir şekilde
araştıracaktır, biz de takipçisi olacağız.” dedik. Dolayısıyla bu konuyla
ilgili nerede bir eksiklik varsa, hangi yönde bir ihmal varsa -olup olmadığı-
savcılıkça tespit edilecektir. Bizler de Hükûmet olarak bu konuda idari, adli
tüm soruşturmaları, gereğini titizlikle yerine getireceğiz. Bu konuda da
Bakanlığımızdan gelen bir bilgi olduğunda… Çok teknik bir konu ve bağımsız
savcılık makamı bu soruşturmayı yürütüyor. Şimdi, hangi eksiklik var -biz
burada sabahtan beri hep beraberiz- savcılık bunu inceleyecektir, bizler de
takipçisi olacağız. Hükûmetimiz, Ulaştırma Bakanlığımız o konuyu da sonuna
kadar takip ediyor. Yine bilgi, yeni bir durum geldiğinde de Genel Kurulun
bilgisine arz edeceğiz. 
Teşekkür
ederim. 
BAŞKAN
– Teşekkürler Sayın Bakan.
Buyurun
Sayın Bakan. 
64.- Çevre ve Şehircilik Bakanı Murat Kurum’un, kaçak yapılara ilişkin
her türlü takibin, tespitin yapıldığına ve kentsel dönüşüm alanlarında tarihe,
kültüre, silüete uygun projeler geliştirmeye gayret gösterdiklerine ilişkin
açıklaması
ÇEVRE
VE ŞEHİRCİLİK BAKANI MURAT KURUM – Sayın Başkan, değerli milletvekilleri; bir
iki vekilimiz Çevre ve Şehircilik Bakanlığımızın bütçesinin yetersiz olduğunu ve
bu bütçeyle hiçbir iş yapılamayacağını ifade ettiler. Ben, buna ilişkin kısa
bir bilgi vermek istiyorum. 
Evet,
2019 yılında Bakanlığımız bütçesi 2 milyar 573 milyon olarak tahsis edildi.
Tabii, Bakanlığımıza bağlı, TOKİ, İller Bankası, Tapu ve Kadastro Genel
Müdürlüğümüz, Emlak Bankası, Emlak Konut gibi bağlı ve ilgili kuruluşlarımız
var. Bu bağlı ve ilgili kuruluşlarımızla aynı iş anlayışı içerisinde Bakanlıkça
bir bütün olarak iş yapıyoruz ve örneğin, TOKİ’nin önümüzdeki yıl için, şu an
bütçesi 9 milyar lira ve bunun 758 milyonu sadece kentsel dönüşümde arsa,
kamulaştırma, anlaşma ve uygulama projeleri için ayrıldı. Yine, 8 milyar
liralık yapım ödeneği de bu projelerin sahada uygulanması için ayrıldı.
Bunun
dışında, İller Bankası Genel Müdürlüğümüz de -geçen hafta Genel Kuruldan da
geçen- kârının belli bir kısmını kentsel dönüşüm projelerine aktarmak üzere… Bu
kanun değişikliği Resmî Gazete’de de yayımlandı. Buradan da kentsel dönüşüme
840 milyon lira bedel ayıracağız ve bugüne kadar gerçekleştirdiğimiz 592 bin
konutun dönüşümü ve Toplu Konut İdaresi eliyle de yaklaşık 840 bin konutun
yapımına… Ki bunların birçoğu da alt gelir ve orta gelire hitap eden konutlar. 
Sayın
Başkan, değerli milletvekilleri; imar barışı kapsamında bugüne kadar yaklaşık 9
milyon vatandaşımız imar barışı sürecine başvurdu ve 31 Aralık 2018 tarihi
itibarıyla bu süreç tamamlanıyor ve buna ilişkin de yaklaşık 8 milyar 300
milyon lira ödeme yaptılar. Bu barıştan 13 milyon vatandaşımızın faydalanmasını
bekliyoruz. Bu barış da 31 Aralık 2017 tarihinden önce yapılmış yapıları
ilgilendiriyor. Hem çevre ve şehircilik il müdürlüğümüz hem de Bakanlığımızın
ilgili Teftiş Kurulu Başkanlığı sahada, yaylalarımızda, ilçelerimizde,
belediyelerimizde yapılan kaçak yapılara ilişkin de her türlü takibi, tespiti
yapmaktadır. Bunların da süreç içerisinde hepsinin yıkılacağını ifade etmek
isterim. 
Toplu
Konut İdaresinin tek başına plan yapma yetkisi yoktur. Toplu Konut İdaresi,
toplu konut alanlarında ve kendi mülkiyeti olan alanlarda plan teklifi
yapabilir. Bu plan teklifi de Bakanlığımız veya ilgili büyükşehir belediyesi
tarafından onaylanır ki biz Sayın Cumhurbaşkanımızın da talimatları
çerçevesinde…
(Mikrofon
otomatik cihaz tarafından kapatıldı) 
BAŞKAN
– Sayın Bakan, zaten kapanışta uzun bir konuşmanız olacak; isterseniz somut
sorulara burada cevap verin, diğer açıklamaları kapanış…
ÇEVRE
VE ŞEHİRCİLİK BAKANI MURAT KURUM – Hemen bitiriyorum.
BAŞKAN
– Tabii ki ben size söz vereceğim ama sadece bir hatırlatma yapmak istedim.
Buyurun.
ÇEVRE
VE ŞEHİRCİLİK BAKANI MURAT KURUM – …yeni yerleşim alanlarında 4-5 katı
geçmeyecek, gene kentsel dönüşüm alanlarında mevcutta imar yapılaşmasını
geçmeyecek şekilde, tarihimize, kültürümüze, siluetimize uygun projeler
geliştirmeye çalışıyoruz, buna gayret gösteriyoruz.
Teşekkür
ederim.
BAŞKAN
– Teşekkürler Sayın Bakan.
Sayın
Özkoç, buyurun.
ENGİN
ÖZKOÇ (Sakarya) – Efendim, kayıtlara geçmesi için…
BAŞKAN
– Yerinizden, kayıtlara mikrofonla geçsin.
Buyurun.
ENGİN
ÖZKOÇ (Sakarya) – Efendim, ben burada yeni bir tartışma başlatmak istemiyorum.
Sayın
Başkan, Sayın Bakan; burada söylediğimiz sözler önemli. Siyaseten konuşup da
hamaset yaparak birbirimizi burada inandırabiliriz, kandırabiliriz ama
kaybettiğimiz, bizim canlarımız. Burada grup başkan vekilleri hızlı trenle
ilgili son teknolojik imkânların tamamlanmadan bu hızlı tren seferlerinin
başladığını söyledikten sonra siz bahsettiğiniz konuşmanın içerisinde cevaben
“Tüm modern teknolojik imkânlarla bu yapılmıştır.” dediniz. Şimdi, bunun
karşılığında bunun, modern teknolojik imkânların yapılmadığını öğrenmiş
bulunuyoruz. Eğer bizim öğrendiğimiz şey doğru değilse biz, tamam, bunu
düzeltelim ama bu doğruysa, o zaman bu Meclis yanıltılıyor demektir. 
Değerli
Başkan, size hitaben konuşmak istiyorum, Türkiye Büyük Millet Meclisi hafife
alınıyor. Türkiye Büyük Millet Meclisindeki grup başkan vekillerinin söylediği
sözler milletimizin sözleridir. Biz burada siyaseten konuşmak istemiyoruz. Bazı
olaylar vardır ki siyasetin üstündedir, bu da aynı o olaylardan bir tanesidir.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Özkoç. 
ENGİN
ÖZKOÇ (Sakarya) – Bakın, eğer bu bir insan hatasından kaynaklanıyorsa, 2003
yılında Devlet Demiryollarında 35.854 kişi çalışıyordu, oysa bugün, 2017 yılında
17.243 kişi çalışıyor. İnsanların yarı yarıya iş akitleri feshedilmiş,
çıkarılmış. Onun haricinde kontroller yapılmıyor, onun haricinde sinyalizasyon
çalışmıyor; ondan sonra da kaza olduğu zaman “İşte, suçluları bulacağız.” Orada
3 kişiyi tutuklamak, suçluları bulmak demek değildir. O 3 kişiye de, bu
insanlara da gerektiği gibi görevini yaptırmayan kimse, oraya kadar bu işi
sürdürmek gerekir. Şov olsun diye eğer gidip de daha hizmete açılmaması gereken
bir hizmeti sokarsanız devreye ve karşılığında insanlar ölürse biz de buradan
bunun hesabını sorarız. (CHP sıralarından alkışlar) 
BAŞKAN
– Teşekkürler Sayın Özkoç.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2019 Yılı Merkezî Yönetim
Bütçesi
2) Çevre ve Şehircilik Bakanlığı 2017 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2019 Yılı Merkezî
Yönetim Bütçesi
2) Tapu ve Kadastro Genel Müdürlüğü 2017 Yılı Merkezî
Yönetim Kesin Hesabı
C) ADALET BAKANLIĞI (Devam)
1) Adalet Bakanlığı 2019 Yılı Merkezî Yönetim Bütçesi
2) Adalet Bakanlığı 2017 Yılı Merkezî Yönetim Kesin Hesabı
Ç) CEZA VE İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza ve İnfaz Kurumları ile Tutukevleri İşyurtları Kurumu
2019 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İşyurtları Kurumu
2017 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı Merkezî Yönetim Kesin
Hesabı
E) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2019 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2017 Yılı Merkezî Yönetim Kesin Hesabı
F) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2019 Yılı Merkezî Yönetim Bütçesi
2) Kişisel Verileri Koruma
Kurumu 2017 Yılı Merkezî Yönetim Kesin Hesabı
G) TARIM VE ORMAN BAKANLIĞI (Devam)
1) Tarım ve Orman Bakanlığı
2019 Yılı Merkezî Yönetim Bütçesi
Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2017 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2017 Yılı Merkezî Yönetim Kesin Hesabı
I) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2017 Yılı Merkezî Yönetim Kesin Hesabı
İ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2019
Yılı Merkezî Yönetim Bütçesi
2) Orman Genel Müdürlüğü 2017
Yılı Merkezî Yönetim Kesin Hesabı
J) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2019 Yılı Merkezî Yönetim Bütçesi
2) Devlet Su İşleri Genel
Müdürlüğü 2017 Yılı Merkezî Yönetim Kesin Hesabı
K) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2019 Yılı Merkezî Yönetim Bütçesi
2) Meteoroloji Genel Müdürlüğü
2017 Yılı Merkezî Yönetim Kesin Hesabı
L) TÜRKİYE SU ENSTİTÜSÜ (Devam)
1) Türkiye Su Enstitüsü 2019
Yılı Merkezî Yönetim Bütçesi
2) Türkiye Su Enstitüsü 2017
Yılı Merkezî Yönetim Kesin Hesabı
BAŞKAN
– Şimdi söz sırası İstanbul Milletvekili Emine Gülizar Emecan’dadır.
Buyurun
Sayın Emecan. (CHP sıralarından alkışlar) 
Süreniz
on dakikadır. 
CHP
GRUBU ADINA EMİNE GÜLİZAR EMECAN (İstanbul) – Sayın Başkan, değerli
milletvekilleri; öncelikle hepinizi saygıyla selamlıyorum. 
Sözlerime
başlamadan önce, Ankara’da yaşanan tren kazasında hayatını kaybeden
vatandaşlarımıza Allah’tan rahmet, yaralılarımıza da acil şifalar diliyorum.
Buradan da Devlet Demiryollarının yönetilemediğinin altını çizmek istiyorum.
Aslında Türkiye'de sadece Devlet Demiryolları değil, birçok kurum
yönetilememektedir, birazdan da geleceğim buna.
Bugün
üç bakanlığımızın 2017 bütçesinin kesin hesabını ve kullanılacak olan 2019
bütçesini konuşuyoruz. Hangi ortamda konuşuyoruz? Kriz ortamında konuşuyoruz,
ekonominin daraldığı, üçüncü çeyrekte yüzde 1,6 büyüdüğümüz yani küçüldüğümüz
bir ortamda konuşuyoruz. Büyüyen tek şey ise devletin harcamaları, kamunun
israfı, faize ödenen para.
Öncelikle
altını çizelim, 2019 bütçesi, krizin yükünün yüzde 20 artan vergiyle dar
gelirlinin sırtına yüklendiği bir bütçedir. Bu bütçede 117 milyar borç faizi
ödememiz, 80 milyar da öngörülen bütçe açığımız vardır.
Değerli
milletvekilleri, Tarım Bakanlığı ve Orman Bakanlığı birleştirildi. 2019 yılı
bütçesi iki bakanlığın 2017 toplam bütçelerine göre azaltılmış, 33 milyar 744
milyon TL bütçe ayrılmıştır. Bu rakamlardan da aslında genel bütçeden tarıma ve
ormancılığa ayrılan bütçenin azaldığını anlıyoruz. 
2017
yılı Sayıştay denetim raporlarından da bir örnek vermek istiyorum çünkü
Sayıştayın raporları önemli, önemli olumsuz bulgular var bakanlıkların
yönetimleriyle ilgili. Devlet Su İşleri, belediyeler adına yapılan içme suyu
yatırım bedellerini muhasebeleştirip izleyememiş ve tahsil edememiş. Toplamda 4
milyar 866 milyon, 2017 yılı içerisinde tahsil edilmesi gereken ise 493 milyon
lira var. Zaman kısalığı nedeniyle tüm bulgulara burada, bu kürsüde giremiyoruz
ama yani gelirini, giderini kayıt altına alamayan bir bakanlığı konuşuyoruz.
Siz bir bakanlığı bile yönetemezken gelişmiş ülkeler tarımda Endüstri 4.0’a
geçtiler. Dünyada tarım sektörü teknolojiyle birlikte gelişmekte, tarımda
eğitim, sosyal destekler ve dijitalleşme üzerine adımlar atılmaktadır. 
Değerli
milletvekilleri, Tarım Kanunu’nun 21’inci maddesi özetle şöyle der: “Bütçeden
ayrılacak kaynak, gayrisafi millî hasılanın yüzde birinden az olamaz.” Peki,
uygulanıyor mu bu madde? Hayır. En son 2017’de yüzde 0,41 pay ayrılmış, 31
milyar verilmesi gerekirken 18 milyar TL verilmiş. Yani 2006-2019 yılları
arasında üreticiye verilmesi gereken hak ne kadar diye baktığımızda, 154 milyar
850 milyon lira devletin çiftçiye, üreticiye borcu var. 
Yine,
Sayıştay raporlarına göre bu tarımsal destekleme ödeneklerine ilişkin etki
analizi de yapılmamış, raporlaması da yok. Büyük projelere, saraya,
rantiyecilere para var ama bu ülkenin tarımını kalkındıracak olan çiftçimize,
gübresine, tohumuna, mazotuna para bulunamıyor değerli milletvekilleri. Bu
noktada, AKP Hükûmetinin tarım politikasındaki siyasal tercihlerini de iyi
anlamak gerekiyor. 
Büyükşehir
Yasası’yla mahallelere dönüştürülen köylerimizdeki tarım alanlarının yok
edilmesiyle ekilebilir tarım alanlarının yüzde 15 oranında azalmasına neden
oldunuz ama gidip Sudan’da 780 bin hektar tarım arazisi kiralayabiliyorsunuz.
Türkiye’de ise çiftçi üretemez, tüketicinin büyük çoğunluğu da pahalılık
nedeniyle yeterli gıdaya ulaşamaz hâle gelmiştir. Şu anda Türkiye’de
nüfusumuzun yüzde 20’si açlık sınırının altında yaşamaktadır. 
Buğday
bizim stratejik ürünümüzdür. 19 milyon ton buğday üretmekle övünüyorsunuz ama
50 milyon tonu da ithal ediyorsunuz. Bugün ürettiğimiz tarım ürünlerinin 6
katını ithal eder duruma geldik. 
Fındık
üreticisini İtalyan Ferrero Rocher markasına teslim ettiniz, FİSKOBİRLİK’i
işlevsiz hâle getirdiniz. Fındıkta uygulanan yanlış politikalardan dolayı dekar
başına ortalama verim 2002’de 107 kilogram iken 2018’de dekar başına 78
kilograma düşmüştür. 
Organik
tarım dünyada giderek yaygınlaşmaktayken biz organik tarımda ve iyi tarım
uygulamalarında dünyanın çok gerisindeyiz. 
Hayvancılık
neredeyse tamamen bitme noktasına gelmiş, dışa bağımlı. Et ihraç eden bir
ülkeyken ithal eder duruma gelmişiz. 
Değerli
milletvekilleri, Çevre Bakanlığının bütçe gerçekleşmesi 2017 Sayıştay
Raporu’nda belirtilmiş. Başlangıç ödeneği 2017 için 1 milyar 823 milyon
lirayken harcamalar 31/12/2017 itibarıyla 5 milyar 80 milyon olmuş. Burada
anormal bir artış var. 
Yine,
Sayıştay raporlarına göre büyükşehir belediyelerinden tahsil edilmesi gereken
çevre katkı payı, tapu harçları gibi gelirler tahsil edilememiş. 
Birçok
eleştiri var. Yani yine bütçesini tutturamayan, gelirini giderini idare
edemeyen bir bakanlık.
Peki,
“Çevre ve Şehircilik Bakanlığı ne kadar çevreci?” diye sorsak… Ne yazık ki bu
Bakanlık doğa, çevre ve rant arasına sıkışmış, tercihini de ranttan yana
kullanmaya başlamış bir bakanlıktır. 
Çevre
kirliliği ve doğa katliamları artarak devam ediyor, şehirlerimiz talan
ediliyor, birçok yerde ÇED raporları hayata geçirilemiyor. Komisyonda bu
konudaki soruma yazılı olarak “ÇED raporlarına ‘ÇED Gerekli Değildir.’ kararı
alınmadıkça bu projelerle ilgili onay, izin, teşvik, yapı ve kullanım izni
verilemez, proje için yatırıma başlanamaz ve ihale edilemez.” cevabı geldi.
Hâlbuki çıkarmış olduğunuz 2009/7 sayılı Genelge’de “‘ÇED Olumlu’ kararları
hakkında yürütmenin durdurulması iptal kararları verilen ÇED raporunun bir ya
da birkaç bölümüne ilişkin ise ÇED raporunun hazırlanmasına ilişkin tüm sürecin
en baştan tekrar edilmesine gerek yoktur.” deniliyor ve siz bu genelgeyle ÇED
raporlarını birçok yerde yok sayabiliyorsunuz. İşte, çevre anlayışınız bu
maalesef. 
Topraklarımızın
yüzde 92’si deprem kuşağında yer alıyor değerli milletvekilleri. Kentsel
dönüşüm özellikle büyük şehirlerde maalesef ranta dönüşmüştür. 6306 sayılı
Yasa’yla deprem tehlikesi altındaki yerler değil, ranta odaklı alanlar riskli
alan ve rezerv alan ilan edilerek hem o bölgelerde yaşayan insanlar mağdur
edildi hem de bu alanlar ranta kurban edildi. İstanbul’dan birkaç örnek:
Sulukule, Tarlabaşı kentsel dönüşüm, Esenyurt, Fikirtepe ve Kirazlıtepe.
İstanbul’da deprem toplanma alanlarını yok ettiniz. 493 bölgeden 416’sında AVM,
rezidans ve gökdelenler inşa ettiniz. Elinizdeki mevcut yetkiler yetmedi,
iktidar yanlısı sermaye grupları için yerel yönetimlerden imar planlarının
yapım yetkisini alıp Çevre ve Şehircilik Bakanlığı, Özelleştirme İdaresi
Başkanlığı ve TOKİ gibi kurumlara verdiniz. Biraz önce cevap verildi bu konuda:
“Kurumların kendi içindeki yetkisi önemli değil, önemli olan yerelden bu
yetkinin alınıp genele, Bakanlığa verilmesidir.” Şimdi, o da yetmedi, son torba
kanunun 48’inci maddesindeki düzenlemeyle belediyelere büyük projelerin yapımı
için kaynak aktarım yetkisini Cumhurbaşkanına vermek istiyorsunuz seçim öncesi
partili Cumhurbaşkanı tarafından rahat rahat AKP’li belediyelere kaynak
aktarılabilsin diye. 
Özetle,
on altı yıllık AKP iktidarınızda Türkiye’de ne çevre kaldı ne de şehircilik.
Bakanlık olarak ÇED izni verirseniz sizi Ulaştırma Bakanlığıyla birlikte bir
çevre ve şehircilik katliamcısı olarak tarihe geçirecek olan proje hangi
projedir biliyor musunuz? Kanal İstanbul Projesi’dir. 
Değerli
milletvekilleri, Türkiye Cumhuriyeti çağdaş, demokratik bir hukuk devleti
olarak kurulmuştur. ancak bugüne geldiğimizde, adaletin uygulanması noktasında,
geçtiğimiz on altı yıl boyunca, kuruluş amaçlarından uzaklaşan bir ülke hâline
dönüştürüldüğümüz ortadadır. İyi, doğru ve adaletli yönetilen ülkelerde suç
artmaz, azalır. Bunu, demokrasisi gelişmiş, hukuku üstün ve yargısı bağımsız
ülkelerde görmek mümkündür. 
Cezaevi
sayısını azaltıp modernleştirmekle övünüyorsunuz ama kapasitesini artırdınız,
bunu söylemiyorsunuz. Sizin döneminizde, 2002 yılında 60 bin olan tutuklu,
hükümlü sayısı bugün 240 bine çıkmış durumda. Oysa amaç suçun azaltılmasını
sağlamak, suçluyu ıslah etmek ve suça olan eğilimi azaltmak, adalet mekanizmasını
herkes için doğru işletmek olmalıdır.
Değerli
milletvekilleri, 2017 yılı Avrupa İnsan Hakları Sözleşmesi ihlal karar sayısı
sıralamasında Rusya’nın ardından 2’nci sıradayız. Türkiye’nin Avrupa İnsan
Hakları Mahkemesi nezdinde çarptırıldığı cezalar son beş yılda tam 13 kat
artmıştır. 2012’de 3,9 milyon TL olan tazminat tutarı, 2017 yılında rekor bir
yükselmeyle 52 milyon TL’ye çıkmıştır. 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın Sayın Emecan. 
EMİNE
GÜLİZAR EMECAN (Devamla) – Ayrıca iki yıldan beri Avrupa İnsan Hakları
Mahkemesine kriterlerine uygun bir hâkim bildiremedik. Türkiye Cumhuriyeti
devletinin üçüncü kez sunduğu liste, adayların yeterli düzeyde nitelikli
olmayışları gerekçesiyle reddedildi. Bu durum, yönetiminizin başka bir
ayıbıdır. Orada bile iktidara yakın, yandaş hâkim aramak, iktidarın AİHM’de
bile adalete müdahale etme çabasının bir göstergesidir. Gerçi Anayasa madde
138’in açık yasağına rağmen “AİHM kararlarını tanımıyorum.” diyen bir
Cumhurbaşkanı olduğundan bu duruma şaşırmamamız gerek.
Değerli
milletvekilleri, sözlerime son verirken iktidar milletvekillerimizin bir gün
adil yargılanma hakkının kendilerine de lazım olduğunda pişman olmamaları ve en
azından bugünden başlayarak ülke çıkarlarını bütün çıkarların üzerinde
tutmaları temennimi belirtiyor, saygılarımı sunuyorum.
Teşekkür
ederim. (CHP sıralarından alkışlar) 
BAŞKAN
– Teşekkürler Sayın Emecan. 
Söz
sırası, Ankara Milletvekili Murat Emir’de. 
Buyurun
Sayın Emir. (CHP sıralarından alkışlar) 
Süreniz
beş dakikadır. 
CHP
GRUBU ADINA MURAT EMİR (Ankara) – Sayın Başkan, değerli milletvekilleri; Genel
Kurulu saygıyla selamlıyorum. 
Adaletin
olmadığı, mahkemelerin hak dağıtmadığı Türkiye’de ve yargının ağır sorunlarla
boğuşmak zorunda kaldığı bir dönemde Adalet Bakanlığının bütçesini konuşuyoruz.

Adalete
güven kalmamış durumda. Türkiye’de bir tek kişi bile adaletin, yargı
bağımsızlığının ve mahkemelerin adil karar verdiğini savunamazken Adalet
Bakanlığı maalesef, suçların patlama yaptığı bir dönemde ve yargı ağır sorunlar
altındayken yargı sorunlarını çözmek yerine, cezaevleri açmakla, cezaevi
sayısını artırmakla övünen bir noktada ve bu son derece üzüntü verici bir durum
değerli arkadaşlar. 
Sorun
aslında çok basit: Sorun, yargının bağımsız olmaması. Niye bağımsız değil?
Çünkü Türkiye’de elbette öteden beri yargı bağımsızlığı sorunumuz vardı ama
devriiktidarınızda gayrimeşru bir anayasayla yargıyı saraya bağlayınca yargı
tamamen saraya bağlanmış oldu. 
Yargıçlar
artık, kürsülerinde dosyaya bakmadan önce saraya bakıyorlar “Saray ne düşünür?
Hangi kararı verirsem sarayın hoşuna gider? Hangi kararı verirsem sürülürüm
veya bir gece mahkemeden, dosyadan el çektirilirim?” diye bakmak zorunda
kalıyorlar. 
Bu
görüşümü abartılı bulabilirsiniz ama küçük örneklerle, vaktim yettiği ölçüde
sizlerle paylaşmak isterim. Mesela, bir Man Adası davası var. Buraya
geliyorsunuz, övünüyorsunuz, “Kemal Kılıçdaroğlu’nu tazminata mahkûm ettirdik.”
diyorsunuz ama bu konuda 3 mahkeme açıldı, 3 dava var ve 3 davanın da hâkimini
bir gecede değiştirdiniz. Ondan sonra da diyorsunuz ki “Bizim mahkemelerimiz
sizi yargıladı ve mahkûm ettirdi.” Hiç güvenmeyin, o kararların hepsi Avrupa
İnsan Hakları Mahkemesinden dönecek, bunu herkes biliyor. 
Mesela,
bir Enis Berberoğlu davası var. Bakın, sarayın hoşuna gitmeyen bir karar verdi
2. İstinaf Mahkemesi, o kararı bozdu, bozar bozmaz o gece, heyetiyle beraber o
ağır ceza hâkimini görevden aldınız ve ondan sonra, tekrar o mahkeme, o dava
sarayın istediği bir minvalde yürümeye devam etti. 
Mesela
birisi var, saraya çok yakın; Zaman gazetesinin sahibi, kendisinin “Ben
Fetullah Gülen’e hizmet ettim, hizmetin içindeydim.” diye itirafları var.
Şikâyet oluyor, savcılığa gidiyor, savcı diyor ki “Yok, sen FETÖ’cü değilsin.”
Ya, şikâyet var. Bir başka savcıya gidiyor itiraz üzerine. Savcı bakıyor “Evet,
bunun soruşturulması lazım. E, ne yapacağız?” O savcıyı hemen o gün izne
çıkarıyorlar, onun yerine gelen savcı “Yok, yok, soruşturmaya gerek yok, bu
Fetullah’çı olamaz” diyor. 
Bakın,
Çatı davası var, FETÖ Çatı davası var Ankara’da; orada hâkim kararı var “Bu
kişiye bakılsın, bu soruşturulsun.” diye ama sayın savcı ne diyor? “Yok, bu
olay Antalya’da olduğu için -çünkü kendisi ünlü bir turizmcidir, Sayın
Cumhurbaşkanının çok yakınındadır- soruşturulmasına gerek yok. Antalya’da olmuş
bu olay.” diyor. Düşünebiliyor musunuz? Peki, bu yargılamadaki avukat kim?
Sayın Cumhurbaşkanının avukatı. Onun yerine, mesela Man Adası davasında mevcut
hâkimlerin yerine atanan hâkimlerin birisi Cumhurbaşkanının danışmanın kardeşi,
birisinin sosyal medya hesabından rabia işaretleri görüyorsunuz. Türkiye
yargısı bu durumda arkadaşlar. 
Şimdi,
yargı bu durumda olunca suçluluk psikozuyla, suçluluk duygusuyla suçunuzu
örtmek için Fetullah’la o iş birliğinizi kimse fark etmesin, çok fazla gündeme
gelmesin diye Sözcü gazetesinden, Cumhuriyet gazetesinden, Emin Çölaşan’dan,
Necati Doğru’dan, Gezi’den, beş buçuk yıl önce olmuş ve çoktan kapanmış, çoktan
aslında FETÖ’cü Emniyet mensupları ile sizin siyasi iktidarınızın ortaklaşarak
olayları büyüttüğü zaten ortaya çıkmış bir şeyden kendinizce FETÖ’cü
arıyorsunuz ama tırnak içerisinde bağımsız yargınız, aslında söylemesi
gerekenlere geldiği zaman korkuyor ve hiçbir şey yapmıyor. Mesela bir Çatı
davası var, bütün sanıklar çıkmış, 72 sanığı var, 65 sanığı yurt dışında
firarda. Bakın, bilim insanlarını, muhalifleri susturdunuz, onları işlerinden
ettiniz, ülke dışına çıkışını dahi yasakladınız ama 65 Çatı davası sanığının
elini kolunu sallayarak yurt dışına çıkmasına seyirci kaldınız. O yüzden, sizin
FETÖ’yle mücadeleniz bir palavradır. 4.300'ün üzerinde hâkim, savcı ihraç
ettiniz bu süreçte, övünüyorsunuz bununla ama şu soruyu sormak isterim: Bu
savcıları kim göreve getirdi? O savcıların atandığı kararnamelerin altında
kimin imzası var? Buradaki suç ortağı kim? Elbette, bunun suç ortakları, onları
oraya getirenler, yargıyı FETÖ’ye teslim edenler yani başta Sayın Cumhurbaşkanı
ve sizler, bu konuda samimi bir öz eleştiri ve hatta yerine göre bir hukuki
süreçten geçmek zorundasınız.
(Mikrofon
otomatik cihaz tarafından kapatıldı) 
MURAT
EMİR (Devamla) – Sayın Başkan, tamamlayayım. 
BAŞKAN
– Tamamlayın Sayın Emir.
MURAT
EMİR (Devamla) – Çok kısa bir de şu 299’la ilgili konuşayım. 
Bakın,
ben bir siyasetçiyim. Sayın Cumhurbaşkanı bir siyasetçi mi? Evet. Zaten siz
“Büyük siyasetçi” diyorsunuz. Büyüklüğü tartışılır ama siyasetçi olduğu
tartışılmaz. O hâlde niye özel bir korumaya tabi? Neden böyle bir şey
yapılıyor? Benim Genel Başkanıma hakaret etmek serbest ama Cumhurbaşkanına
herhangi bir şey söylemek yasak. Bakın, Sayın Soylu’nun Sayın Genel Başkana
söylediğini ben ağzıma almaya utanırım, eminim siz de utanırsınız. Onları suç
saymayan savcı, mesela “Faizci, tefeci Tayyip.” sözünü suç saydı ve fezleke
gönderdi, merak edenler gidip Anayasa Komisyonunda bakabilir. Dolayısıyla Sayın
Cumhurbaşkanı siyaset yapmak istiyor olabilir. O, o zırhlardan arınsın. Burada
parti genel başkanı gibi konuşuyorsa veya her yerde seçim mitingleri yapıyorsa
o zaman her siyasetçi kadar korunmalıdır, eşit şartlarda yarışmalıdır. Mertlik
de yiğitlik de bunu gerektirir. 
Saygılar
sunuyorum. (CHP sıralarından alkışlar) 
BAŞKAN
– Teşekkürler Sayın Emir. 
Söz
sırası, Çorum Milletvekili Tufan Köse’de.
Buyurun
Sayın Köse. (CHP sıralarından alkışlar) 
Süreniz
beş dakikadır.
CHP
GRUBU ADINA TUFAN KÖSE (Çorum) – Sayın Başkan, değerli milletvekilleri; ben de
Genel Kurulunuzu saygıyla selamlıyorum.
Bugün
tren kazasında ölen yurttaşlarımıza Allah’tan rahmet, yakınlarına başsağlığı
diliyorum. Tabii, Çorlu’nun hesabı sorulmadan, burada AKP ve MHP milletvekillerince
Çorlu araştırma önergesinin reddedilmesinden sonra böyle bir kazanın yaşanması
kaçınılmazdı. 
Yine,
Afrin’de bir şehidimiz var, onu da burada rahmetle anıyorum. 
Değerli
arkadaşlarım, bundan otuz sekiz yıl önce, 17 yaşında Erdal Eren’i 12 Eylül adaleti
asmıştı. Erdal Eren’i 12 Eylül adaleti asmıştı ama bugünkü adalet düzeninin -12
Eylülün ilk altı ayını saymazsak- daha yanlı ve daha keyfî olduğunu üzülerek
görüyoruz. Erdal Eren tam bağımsız, insanca ve hakça paylaşan bir Türkiye için
mücadeleden sonra 12 Eylül adaleti tarafından asılmıştı. Tam bağımsız, insanca
ve hakça paylaşan Türkiye’yi kuramamış olmanın derin mahcubiyeti içerisinde
kendisini buradan saygı, sevgi ve özlemle anıyorum. (CHP ve HDP sıralarından
alkışlar)
Değerli
arkadaşlarım, 12 Eylül adaleti astı demiştim, bugünkü adalet düzeni daha yanlı
ve keyfî demiştim. Dün Emin Çölaşan’ı, Necati Doğru’yu ve Sözcü gazetesinin
diğer yazarlarını ziyarete gittik. Gerçekten, 12 Eylül dönemini yaşayan bir
kısım düzgün avukatımız, düzgün hukukçumuz -ilk altı ayını saymazsak- bugünkü
adalet düzeninin daha kötü olduğunu söylediler. Buraya her çıkan konuşmacıyı
Sayın Bakan şu şekilde “Sosyal medya hesaplarındaki Fetullahçıların ağzıyla
konuşuyorsunuz.” diye eleştiriyor, cevap veriyor ama izledik ki Ertuğrul Özkök
bile kendisinin hiçbir sempatisi olmadığını ve hatta Emin Çölaşan’ının da
kendisinden nefret ettiğini bildiği hâlde, Emin Çölaşan’a FETÖ’cülük iddiasının
yapışmayacağını, geçmeyeceğini söylüyor. Yani aslında FETÖ davasını sulandıran
zihniyet, belki de FETÖ’cüler şu anda da -Adalet Bakanının bilgisi olmayabilir
ama- Adalet Bakanlığı nezdinde güçlü güç odaklarıdır. Buna çok dikkat edilmesi
gerekiyor.
Değerli
arkadaşlarım, şimdi, ülkemizde mahkemede adalet yok hakikaten de. Bakın, geçmiş
günlerde, 15 Temmuzdan sonra AKP’li avukatları, AKP’nin il başkanı, ilçe
başkanı ve yöneticisi olan avukatları hâkim yapabilmek için 70 olan yazılı
sınav notunu daha da aşağılara çektik. Kırk beş saniye süren mülakatlarla
AKP’li avukatlar ve yönetici avukatlar hâkim oldular. Bakın, şu anda -en kolay
karar, beraat kararı yazdırmaktır- beraat kararı yazamayan hâkimler var. E,
böyle bir kurumdan adalet beklemek mümkün müdür? Yani Adalet ve Kalkınma
Partisinin adında olan “adalet” maalesef, ülkemizde kalmamıştır. Devlette adalet
yok, liyakat sistemi çökmüş devlette. Seçimde adalet yok, baraj öyle, kamu
kaynaklarının seçimde kullanılması öyle. Geçimde adalet yok, gelir dağılımı son
derece bozulmuş, dünyanın gelir dağılımı en bozuk ülkelerinden biriyiz. Böyle
bir sistemden de yaklaşık yüzde 400 artmış bir cezaevi sakini tablosu ortaya
çıkıyor. 
Bakın,
2002’nin 31 Aralığında 60 bin civarında olan hükümlü ve tutuklu sayısı 20 Kasım
2018’de 260 bine çıkmış. Avrupa genelinde cezaevi nüfusu en çok artan ülke
maalesef ülkemiz. Hayırlı uğurlu olsun; buna biraz “tasarruf bütçesi” diyorlar
ama AKP’den dev yatırım var. Nedir bu dev yatırım? Adalet Bakanlığı, bu yıl,
toplam yüz ölçümü yaklaşık 4 milyon 115 bin metrekare olan yeni cezaevleri
açıyormuş. Zaten bir inşaat rantı vardı, bir de cezaevi rantı var. Cezaevi
yapımının önündeki bütün engeller kaldırılmış kanun hükmünde kararnameyle.
Ödeneğe ve yatırım programına ihtiyaç yok. Buna rağmen, hâlen cezaevini
kullanma kapasitemiz yüzde 120 olmuş. Şimdi, diyeceksiniz ki hem yüzde 120
olmuş hem mahkûmlar üst üste yatıyor hem de yeni cezaevi yapılmasına karşı
çıkıyorsunuz; burada bir çelişki yok mu? Burada bir çelişki yok arkadaşlar.
Eğer bu bozuk düzeni değiştirmezseniz yeni cezaevi yapmakla mahkûm sayısını
azaltamazsınız. Yeni cezaevleri yeni cezaevlerini doğurur. Hâlbuki denetimli
serbestlikte ve infaz düzenlemelerinde yaptığınız değişikliklerle 500 bin, 600
bine yakın insan da bugün, cezaevinde olması gerekirken dışarıda; buna rağmen,
cezaevlerinin kapasitesi yüzde 120 kullanımında. 
Tabii
“bu bozuk düzen” dedim. Diliyorum, 31 Martta bunun ilk işaretleri gelecektir,
bir gün mutlaka ama mutlaka bu memleketi utandıran adalet düzenini, daha
doğrusu adaletsizlik düzenini değiştireceğiz.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Köse. 
Buyurun.

TUFAN
KÖSE (Devamla) – Milletimize bu düzeni değiştirmenin sözünü veriyoruz. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Köse. 
Söz
sırası, şimdi de İstanbul Milletvekili Zeynel Emre’dedir. 
Buyurun
Sayın Emre. (CHP sıralarından alkışlar) 
Süreniz
beş dakikadır. 
CHP
GRUBU ADINA ZEYNEL EMRE (İstanbul) – Sayın Başkan, değerli milletvekilleri;
hepinizi saygıyla selamlıyorum.
Değerli
arkadaşlar, bir önceki sene, yine burada bütçe üzerinde söz aldığımda temel bir
meselede anlaşamadığımızı ifade etmiştim. Türkiye'nin önemli problemleri var
ama bu problemlerin nasıl doğduğuna baktığımızda aslında en temelde eğitim
olduğunu söyleyebiliriz. Bir önceki sene burada konuşurken mevcut eğitim düzeninde
-ki PISA raporlarıyla artık uluslararası düzeyde ölçülebiliyor- her sene geriye
giden bir tablo var, şayet biz bu tabloyu düzeltmek istiyorsak bütçede buna
enflasyonun dışında ilave bir yatırım yapmamız lazım dedim ancak o dönem de
kabul görmedi, bu dönem de aynı.
Şimdi,
Adalet Bakanlığının bütçesi üzerine konuşuyoruz. Şu an Türkiye'de adalete
güvenin yüzde 20’ye kadar düştüğü, Türkiye Cumhuriyeti tarihinin belki de en
düşük seviyelerinde olduğu bir dönemdeyiz. 960 milyar TL’lik bütçeden adalete
ayrılan bütçe 18 milyar TL yani yüzde 2’si bile değil bütçenin. 
Peki,
değerli arkadaşlar, dünyada bu iş nasıl oluyor diye baktım diğer ülkelerin
bütçelerine, hukuku, demokrasisi gelişmiş ülkelere baktım, aradaki uçurumu,
gelir dağılımını gözeterek yani o ülkelerin daha zengin olduğunu kabul ederek
ona göre bir orantısal rakam çıkardığımızda dahi, nereden bakarsanız bakın,
bizden 5-6 kat daha fazla adalete para harcıyorlar, para ayırıyorlar. Zaten bu
bakış açısıyla meseleyi almadan yargıyı da düzeltemeyiz. Hoş, benim bu
konuşmamı duyan, başta bizim seçmenimiz yani yargıdan çok çeken, sıkıntı duyan
vatandaşlarımız olmak üzere belki diyeceklerdir ki: “Ya, bu yargıya bu kadar
para bile fazla.” 
İki
başlıkta bu meseleyi ancak düzeltebiliriz: Birincisi, çok sağlıklı bir eğitim
sistemi, çok düzgün hukukçular yetiştirmemiz, çok sağlıklı bakış açısıyla
meseleyi ele alacak insanlar yetiştirmemiz, meslek içi eğitimleri artırmamız,
hâkim kalitesini artırmamız lazım, maalesef bütün bunlar yok. Bu hâliyle de
bunun düzeleceği yok. Çünkü ne biz katma değeri yüksek ürün üretebiliriz ne
bunları ihraç edebiliriz, önümüzdeki dönemlerde de bizim yetiştirdiğimiz
çocuklarımız, maalesef bizlerin emekli maaşını dahi ödeyemeyecek seviyede
olacaklar, görüntü bu.
Değerli
arkadaşlar, şimdi, burada, Genel Kurulda bulunan tüm milletvekillerinin
ellerini vicdanlarına koyarak şu sorulara cevap vermesini istiyorum: Bugün
Türkiye’de adil bir hukuk düzeni var mı? Bugün Türkiye’de sosyal adalet var mı?
Bugün Türkiye’de vergi politikası adil mi? Kamuda işe alırken adil miyiz? Kamu
ihaleleri adil bir şekilde mi dağıtılıyor yoksa adrese teslim bir şekilde mi
dağıtılıyor? Yani bir ülkede on altı yılda 186 kez Kamu İhale Yasası
değiştirildiğinde o ülkede ihaleler adil olur mu, böyle görünür mü? Değerli arkadaşlar,
bu ülkede, söyleyebilir misiniz, farklı inanç ve mezheplere karşı devlet adil
bir durumda duruyor mu, yönetenler adil bir şeklide yaklaşıyor mu? İnsanlar,
işçiler, memurlar, emekliler özgürce, hiçbir endişe taşımadan düşüncelerini
ifade edebiliyorlar mı? “Hukuk güvenliği var.” diyebiliyor muyuz yani “Ben şunu
söylersem başıma şu gelir.” endişesi taşıyor mu, taşımıyor mu? Örgütlenme,
protesto haklarını, gösteri haklarını, Anayasa’da yer alan, evrensel hukukta
yer alan haklarını hiçbir çekince taşımadan yerine getirebiliyorlar mı?
Vicdanlarınızla baş başa kalıp bu sorulara cevap verdiğinizde hepiniz de eminim
bütün bunların olmadığını söyleyeceksiniz.
Değerli
arkadaşlar, bakın, on altı yıldır Türkiye’yi AK PARTİ iktidarı yönetiyor, son
senelerde ağırlıklı olmak üzere kuvvetler birliğinin oluşmasıyla birlikte de en
son seçim ve referandumu birlikte değerlendirdiğinizde de Türkiye’de tek
yetkili Sayın Erdoğan, âdeta seçilmiş kral gibi; yasama elinde, yürütme elinde,
yargı elinde, üniversiteler elinde, medya elinde, elinde olmayan hiçbir şey
yok, değil mi? Peki, böyle bir ortamda bu ülkeye barışı, huzuru, refahı
getirmekle yükümlü ve sorumlu kendisi değil mi? Ülkedeki mevcut durumdan
sorumluluğu acaba kendisi taşıyor mu, sizler sorgulayabiliyor musunuz? Bakın,
Türkiye’nin düzlüğe çıkabilmesi için sizlerin bu sorgulamaları yapabilmesi
lazım. Ne zaman bir muhalif ses ağzını açsa aşağıda “terörist”, yukarıdan
“terörist”, sağdaki “düşman”, öbürü bilmem ne… Yani en son soğan sarımsak terör
örgütü icat ettiniz. Yapmayın artık! 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Emre, buyurun.
ZEYNEL
EMRE (Devamla) – Yani Türkiye'nin bu bakış açısıyla düzelmesine imkân yok. 
Üç
tane temel başlık açtınız iktidarı talep ederken “Yoksullukla mücadele
edeceğiz.” dediniz, “Yasaklarla mücadele edeceğiz.” dediniz, “Yolsuzlukla
mücadele edeceğiz.” dediniz, değil mi?
Bu
üç başlıkta da Türkiye'de ciddi bir artış yok mu arkadaşlar? Yolsuzluk azaldı
mı, arttı mı? Yoksulluk arttı mı, azaldı mı? 
RECEP
ÖZEL (Isparta) – Azaldı, azaldı.
ZEYNEL
EMRE (Devamla) – Bütün bunlar ölçülebiliyor, görüyoruz. Yoksulluk sınırının 6
bin lira olarak açıklandığı bir durumda, bir ülkenin yüzde 83’ü 3.200 liranın
altında rakamla geçiniyorsa yoksulluk arttı mı, azaldı mı? Yasaklar; yasak
olmayan bir şey kalmadı neredeyse değerli arkadaşlar.
Bakın,
bütün bunlar olurken Sözcü gazetesi iddianamesi çıktı. Açıkçası “Ya, bu kadar
da olmaz!” dedim, aldım o iddianameyi de okudum. Son dönem yazılan
iddianamelerin hepsini satır satır okuyorum, milletvekillerinin de okumasını
özellikle tavsiye ediyorum. Azıcık hukuk bilgisi olan hiç kimse, o yazılan
iddianamelerdeki delilleriyle adı geçen isimleri terör örgütü üyeliğiyle
yargılamaz. 
(Mikrofon
otomatik cihaz tarafından kapatıldı) 
BAŞKAN
– Açalım, bağlayın lütfen Sayın Emre.
ZEYNEL
EMRE (Devamla) – Yani hukukun, adaletin hepten ortadan kaldırıldığı bir
düzende, sizlerin de bu Meclisteki her bir bireyin de ayrı ayrı hiçbir şekilde
hukuk güvenliği olmaz, sağlıklı bir şekilde yaşamını idare edemez, siyaset
yapamaz, topluma faydası olmaz. Dolayısıyla bütçeyi bütüncül bir yaklaşımla
bütün bu açılardan ele almakta fayda olduğunu düşünüyorum.
Bu
düşüncelerle Genel Kurulu saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Emre.
Söz
sırası Ankara Milletvekili Tekin Bingöl’de.
Buyurun
Sayın Bingöl. (CHP sıralarından alkışlar)
Süreniz
beş dakikadır. 
CHP
GRUBU ADINA TEKİN BİNGÖL (Ankara) – Sayın Başkan, değerli milletvekilleri;
hepinize saygılar sunuyorum.
Bugün
söz alan bütün milletvekili arkadaşlarım, sabahki tren kazasıyla ilgili
düşüncelerini ifade ettiler. Bu aslında kaza olmanın ötesinde bir cinayet.
Hepinizin bildiği gibi, insan haklarının temelini yaşama hakkı oluşturur. Bu
sabahki ve bundan önceki kazaların tamamı, insan haklarının temelini oluşturan
yaşam hakkı ihlalidir, onun için bir cinayettir. Şimdi, yetkililer ve hükûmet
edenler bu kazaya bir kılıf uydurmaya çalışıyorlar. Kimileri “sinyalizasyon
hatası” diyor, kimileri “konvansiyonel banttaki bir hata” diyor, kimileri “3
personelin hatası” diyor. Hayatını kaybedenlerin arasında bir makinist
kardeşimiz var; korkarım ki bir süre sonra bu kazayı o makinistin üzerine yıkıp
kurtulacaksınız. 
Değerli
arkadaşlarım, bir ülkede demokrasi yok ise bir ülkede hukukun üstünlüğü yoksa
orada ne insan haklarından ne de özgürlüklerden asla bahsedilemez. Bakın,
aralık ayı çok önemli bir ay, insan hakları açısından çok önemli bir ay çünkü
10 Aralık 1948’de İnsan Hakları Evrensel Beyannamesi kabul edildi ve Türkiye
sadece beş ay sonra, çok uzun bir süre değil, sadece beş ay sonra o bildirgeye
imza attı, kabul etti. O bildirgeye imza atan, o beyannameyi kabul eden
ülkelerin bir çoğunda demokrasi bütün kurallarıyla, kurumlarıyla yerleşti. O
ülkelerde özgürlükler asla sınırlanmadı; o ülkelerde hukukun üstünlüğü, adil
yargılama tümüyle uygulandı. 
Peki,
beş ay gibi kısa bir süre içerisinde Türkiye’nin imzaladığı bu beyanname
Türkiye’ye ne getirdi? Maalesef, diğer ülkeler gibi net bir şey söylemek asla
mümkün değil çünkü Türkiye’de karanlık dönemler yaşandı, uzun dönemler Türkiye
darbelerle meşgul oldu; faili meçhul cinayetler, saldırılar, katliamlar
birbirini izledi. Ve nihayet, 12 Eylül sonrasında Türkiye’de bir insan hakları
bakanlığı kuruldu, çok mutlu olduk; En azından yurttaşlarımız sorunlarını dile
getirebilecekler, çözüm arayabilecekleri bir makam bulmuşlardı. Neylersiniz ki
Adalet ve Kalkınma Partisi iktidara geldikten sonra bu bakanlığı kapattı. Çünkü
AKP’nin insan hakları diye bir sorunu yoktu, çünkü AKP’nin özgürlük diye bir
sorunu yoktu, çünkü AKP’nin adil yargılama ve hukukun üstünlüğü gibi bir sorunu
yoktu. (CHP sıralarından alkışlar) Kapatıldı da ne oldu? Türkiye az önce
bahsettiğim o karanlık dönemlerden çok daha karanlık günlere gebe kaldı.
Bakın,
değerli arkadaşlarım, bir ana evladını kaybetmiş, cenazesini arıyor ve diyor
ki: “Çocuğumun kemiğini bulursam kucağımda taşıyacağım.” Bu anaya terörist
muamelesi yapıldı. Yıllardır sadece yakınlarının ve çocuklarının akıbetini
öğrenmek adına Cumartesi Anneleri simgeleşti, Galatasaray Lisesinin önünde her
hafta sonu sadece birkaç saat oturup çocuklarının fotoğraflarıyla bir mesaj
vermeye çalışıyorlardı. Peki, ne oldu? Devletin copu sırtına indi, devletin
gazına maruz kaldılar, terörist muamelesi gördüler. İşte, Adalet ve Kalkınma
Partisinin insan haklarına bakış açısı bu.
Bu
ülkede on altı yılda 50 binden fazla yaşama hakkı ihlal edildi. Bu ülkede 3.432
tutuklu ve hükümlü cezaevlerinde hayatını kaybetti. Kürsüye çıkan bazı
arkadaşlarımız cezaevi gerçeklerini dile getiriyorlar ama Sayın Bakan ve
ilgililer hemen itiraz ediyorlar: “Hiçbir sorun yok.” Sorun, cezaevlerinde dağ
gibi. Siz burada laf yetiştireceğinize cezaevinin sorunlarıyla ilgilenseniz
bütün bunlar yaşanmayacak ve siz vicdanen rahatlayacaksınız. (CHP ve HDP
sıralarından alkışlar) Ama neylersiniz ki bir ülkede 14 bin kadın tecavüze
uğruyorsa ya da katlediliyorsa…
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Bingöl.
TEKİN
BİNGÖL (Devamla) – …ve buna duyarsız kalınıyorsa işte, Adalet ve Kalkınma
Partisinin adaleti bununla ölçülür. 
Bakın,
değerli arkadaşlarım, bu ülkede sadece on altı yılda 20 bin iş cinayeti
işlendi. Bu insanlar sadece ve sadece ekmeklerinin hatırı için o zor koşullarda
çalışıyorlardı. Daha da vahimi, Silahlı Kuvvetlerden çok daha büyük bir ordu
yaratıldı ülkede; 6 milyon 300 bin kişilik bir işsiz ordusu var. 
Bu
sorunlar nasıl çözülecek? Demokrasi ve insanlık, özgürlük ve adalet duygusu
yerleşmediği sürece, asla ve asla Türkiye’de ne insan hakları yerine oturtulur
ne de Parlamentonun ayıbı olan şu fotoğraflar buralardan taşınır. (CHP ve HDP
sıralarından alkışlar) 
Bizim
bir kardeşimiz var, Eren kardeşimiz var. Bir tek suçu var Eren kardeşimizin.
Muhalefet milletvekili olmanın gereğini yerine getirdi. Çıkıp burada uyardı,
önerdi ve sadece muhalefet etti. Şimdi tutsak, şimdi tutsak. (CHP sıralarından
alkışlar) Bu Parlamentonun ayıbıdır. 
(Mikrofon
otomatik cihaz tarafından kapatıldı) 
BAŞKAN
– Sayın Bingöl, bağlayın lütfen. 
Buyurun.

TEKİN
BİNGÖL (Devamla) – Teşekkürler. 
Sırrı
Süreyya Önder bu kürsüye çıktığında herkes sempatiyle onu dinliyordu. Peki, ne
oldu? Çözüm sürecinde Sırrı’yla medet umuluyordu, Dolmabahçe görüşmelerinde o
vardı, Kandil’e o gönderiliyordu. Kim tarafından? Hükûmet edenler tarafından.
Peki, nerede? Cezaevinde. Bu Parlamentonun bir ayıbı da budur değerli
arkadaşlar. 
Burada
“Egemenlik kayıtsız şartsız milletindir.” yazıyor. Milletin iradesine bu
Parlamento saygı göstermiyorsa kim gösterecek, kim? (CHP ve HDP sıralarından
alkışlar) “Seçimle iş başına gelenler, seçimle gider.” şiarını ortadan kaldırdı
bu Parlamento. Seçimle gelenleri tutsak edip, derdest edip cezaevine tıktılar.
Milletvekillerinin en çok tutuklu olduğu dönem bu dönem. Bu, hepimizin ayıbı
değerli arkadaşlarım. Bu ayıbı silmenin bir tek yolu var, bir tek yolu var:
Türkiye’de demokrasiyi bütün kurallarıyla ve kurumlarıyla hâkim kılmak. Bunu
yapabilirsek, bunu becerebilirsek, inanın, insan hakları da yerli yerine
oturur. 
Bir
İnsan Hakları ve Eşitlik Kurumu Başkanımız var, öyle bir tanımlama yaptı ki
akıllara zarar. 
(Mikrofon
otomatik cihaz tarafından kapatıldı) 
TEKİN
BİNGÖL (Devamla) – Yüz yıldır insan hakları aktivistlerinin, yüz yıldır insan
hakları uzmanlarının dahi aklına gelmeyen bir tanımla; Sayın Kurum Başkanı ne
diyor biliyor musunuz: “İnsan haklarının temelinde aile içi sorunlar var.”
İnanılır gibi değil. Siz aile içi sorunlarını, insanların yoksulluğunu,
işsizliğini, eğitim sorununu çözerseniz alt edersiniz. İnsan hakları sorunu bir
zihniyet sorunudur, bir anlayış sorunudur. 
Hepinize
saygılar sunarım. (CHP ve HDP sıralarından alkışlar)
BAŞKAN
– Teşekkürler Sayın Bingöl.
Şimdi
söz sırası, İstanbul Milletvekili Mustafa Sezgin Tanrıkulu’ndadır. 
Buyurun
Sayın Tanrıkulu.(CHP sıralarından alkışlar) 
Süreniz
beş dakikadır.
CHP
GRUBU ADINA MUSTAFA SEZGİN TANRIKULU (İstanbul) – Sayın Başkan, değerli
milletvekilleri; hepinizi saygıyla selamlıyorum. 
İnsan
haklarının korunmasında ve insan hakları ihlallerinin önlenmesinde
demokrasilerde mekanizmalar var. O mekanizmaları 6 başlık altında
toplayabiliriz:
1)
Yasama organı
2)
Yargı
3)
Sivil Toplum
4)
Medya
5)
Uluslararası mekanizmalar ve kurumlar
6)
Akademi
Bunlar
insan haklarının korunmasında ve insan hakları ihlallerinin önlenmesinde
demokrasilerde önemli mekanizmalardır.
Ben,
1990’lı yıllar ile bu yılları karşılaştırdığımda -sizin de çok mağdur olduğunuz
1990’lı yılları kastediyorum- bu mekanizmaları on altı yılda çürüttüğünüz,
etkisiz hâle getirdiğiniz ve tamamen işlevsiz hâle getirdiğiniz ortaya çıkıyor.
Türkiye’yi sistematik bir biçimde, insan haklarını ihlal eden bir ortama
dönüştürdünüz.
1)
İçinde bulunduğumuz Parlamento çoğulcu değil yani milletvekilleri ve partiler
olabilir ama çoğulcu değil çünkü muhalefetin sesine kulak vermiyorsunuz ve
muhalefeti cezaeviyle test ediyorsunuz. Ankara Cumhuriyet Başsavcılığını bütün
Parlamentoya vasi olarak atamışsınız. Buradaki ve dışarıdaki her konuşmamız o
vasilik makamının denetimi altında, her konuşmamız. Birçok örnek verebilirim
Sayın Bakan. 
2)
1990’lı yıllardan farklı olarak burada komisyonlar kuruluyordu, o komisyonlar çok
etkiliydi. Faili Meçhul Cinayetleri Araştırma Komisyonunun, Boşaltılan Köyleri
Araştırma Komisyonunun raporları bugün bile referanstır. Ama bugün “işkence”
yazdığımız soru önergeleri dahi geri çevriliyor. Yani Parlamento yok. 
3)
Yargı: Yargı, şu anda yürütme organının bir şubesi gibi, tarafsız ve bağımsız
değil, tamamen ama tamamen yürütme organının ve sarayın denetimi altında.
Birçok örneği var bunun, birçok örneği var. Ben geçen gün de söyledim Sayın
Bakan. Çağlayan Adliyesine gidin, bakın. Bu davalar nasıl 37. Ağır Ceza
Mahkemesine düşüyor, nasıl düşüyor? Daha dün açılan davaya baktım, Sözcü
gazetesiyle ilgili açılan dava, o da 37. Ağır Ceza Mahkemesine düşmüş. 37. Ağır
Ceza Mahkemesi, 26. Ağır Ceza Mahkemesiydi. 26. Ağır Ceza Mahkemesi, Selahattin
Demirtaş ve Sırrı Süreyya Önder’e hızla ama hızla ceza verdi, hızla, dört ayda,
beş ayda ceza verdi, savunmayı dikkate almadı, kasetleri göndermedi dinlemeye,
ceza verdi eylül ayının başında. Bakın ve sonra ne oldu? Çağdaş Avukatlar
Derneği Başkanı ve üyelerini tahliye eden 37. Ağır Ceza Mahkemesi üyeleri
tahliyeyi geri almasına rağmen dağıtıldı, 26. Ağır Ceza Mahkemesi 37’nci Ağır
Ceza Mahkemesi oldu. Birçok örnek verebilirim mahkeme heyetinin değiştirildiği.
Adliye binası içerisinde yargı yeri nasıl değiştirilir, nasıl değiştirilir? Yıl
içerisinde bir mahkemeye alırsınız, sanıkların ve davaların türüne göre oraya
yargı olarak atarsınız. Bir mahkeme içinde 5 heyet var, sanığa ve suç türüne
göre heyetler oluşturuluyor mahkemelerde. Yargıyı da çürüttünüz Sayın Bakan.
4)
Medya: 150’den fazla basın mensubu şu anda hapiste. Bütün medyaya el koydunuz.
1990’lı yıllarda dışkı yedirmeyi haber yapabilen medya vardı, 1980’li yıllarda,
1990’lı yıllarda ama şimdi hak ihlallerini yazabilen tek bir medya organı yok,
sosyal medya var, onun da fişeği elinizde. 
Sivil
toplum; tamamen etkisiz hâle getirdiniz, tümü hapislerde veya kapatıldı. Ama
1990’lı yıllardaki sivil toplum örgütleri hiç olmazsa insan hakları ihlalleri
konusunda bir duyarlılık yaratıyorlardı ama şimdi sivil topluma da el koydunuz,
tümüne el koydunuz ve insan hakları ihlallerinin önlenmesinde tamamen etkisiz
hâle getirdiniz. 
Uluslararası
mekanizmalar, Avrupa İnsan Hakları Mahkemesi, diğer kurumlar... Avrupa İnsan
Hakları Mahkemesi kararlarından utanan bir hükûmet ortamı vardı. Ama şimdi,
“Ben bu kararın gereğini yerine getirmem ve tanımıyorum.” diyen bir hükûmet
ortamı var ve buna uyan bir yargı ortamı var. 
Ben
size sadece bir ev ödevi veriyorum Sayın Bakan, ev ödevi: Gidin 2. Bölge Adliye
Mahkemesine bakın, üç hafta içerisinde onaylanan Selahattin Demirtaş’ın dosyası
dışında, üç haftada onaylanan başka dosya var mı yok mu, gidin araştırın. 
Başka
bir ev ödevi veriyorum size.
ADALET
BAKANI ABDULHAMİT GÜL - Bize kimse ev ödevi veremez. 
MUSTAFA
SEZGİN TANRIKULU (Devamla) – Onu da söylüyorum size bakın: Selahattin
Demirtaş’tan başta 7/2’den dört yıl sekiz ay ceza alan başka bir tutuklu var
mı, başka bir yurttaş var mı bu maddeden, var mı? Hesaplamışlar, kitaplamışlar,
ne kadar yatmış, ne kadar ceza versek tahliye olmaz; ona göre ceza. Dolayısıyla
böyle bir uluslararası mekanizma ve onlardan utanan, çekinen bir yasama organı
da yok. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Tanrıkulu. 
MUSTAFA
SEZGİN TANRIKULU (Devamla) – Akademi, 1990’lı yıllarda akademik ortamlarda
insan hakları ihlallerinin önlenmesi konusunda, duyarlılığı konusunda çalışma
yapılırdı ama şimdi, bunu isteyen barış akademisyenleri hapiste. Onları
mahkemede ayakta bekleten hâkimler var, oturtmayan. Bakın yasak, sorgu yöntemlerinin
başında kollukta yormama gelir. Kendi tanıklığımı söylüyorum: Akademisyene
“Hayır, oturamaz, ayakta dinleyecek.” diyen ağır ceza mahkemesi başkanlarınız
var. Onları aşağılayan, onurlarıyla oynayan ağır ceza mahkemesi başkanlarınız
var ve bu ortam içerisinde insan haklarıyla ilgili olarak çalışma yapamaz hâle
gelen bir akademi ortamı var. E o zaman ne yapacaksınız? Size gelen raporlara
bakacaksınız, insan hakları ihlalleri yok, Türkiye güllük gülistanlık. İnsan
hakları ihlallerinin sizin döneminizde, Adalet Bakanlığı döneminizde sistematik
olarak ihlal edildiği -Adalet ve Kalkınma Partisi Hükûmeti döneminde- başka bir
bakanlık da yok Sayın Bakan; bu da size nasip oldu. Dolayısıyla geleceksiniz,
geleceğinize bakacaksınız ama bu size miras olarak kalacak Sayın Bakan. 
(Mikrofon
otomatik cihaz tarafından kapatıldı) 
BAŞKAN
– Bağlayalım Sayın Tanrıkulu. 
MUSTAFA
SEZGİN TANRIKULU (Devamla) – Şunları son olarak ifade edeyim. 
BAŞKAN
– Buyurun, bağlayın, tamam. 
MUSTAFA
SEZGİN TANRIKULU (Devamla) – Son olarak ifade ediyorum: Bakın, bunlar, bütün
bunlar geçer ama hiç olmazsa 1990’lı yıllarda bu Parlamento çatısı altında
“sözde insan hakları” diyen milletvekilleri yoktu. (HDP sıralarından alkışlar)
Hatırlar mısınız öğrenciliğinizden veya mesleğinizin ilk yıllarından?
PLAN
VE BÜTÇE KOMİSYONU BAŞKANI SÜRAYYA SADİ BİLGİÇ (Isparta) – Sayın Tanrıkulu,
Genel Kurula hitap edin. Sizin muhatabınız Genel Kurul.
MUSTAFA
SEZGİN TANRIKULU (Devamla) – “Sözde insan hakları” kimlere deniyordu, kimlere
söyleniyordu? Ama şimdi burada Adalet ve Kalkınma Partisi milletvekilleri insan
haklarını savunan insanlara “sözde insan hakları” diyor. Ya, ne kadar çok
benzemişsiniz? Ne kadar çok benzemişsiniz?
RECEP
ÖZEL (Isparta) – Sen ne kadar çok benzedin ya.
MUSTAFA
SEZGİN TANRIKULU (Devamla) – Bakın, gerçekten bunları yapıcı bir eleştiri
olarak kabul edin. Ağır eleştiri bile değil, yapıcı bir eleştiri olarak kabul
edin. Kendinize gelin, önümüzde yol var. 
Çok
teşekkür ederim, saygılar sunarım. (CHP ve HDP sıralarından alkışlar)
BAŞKAN
– Teşekkürler Sayın Tanrıkulu. 
PLAN
VE BÜTÇE KOMİSYONU BAŞKANI SÜRAYYA SADİ BİLGİÇ (Isparta) – Sayın Başkan, bu
üslup hakikaten kabul edilemez.
BAŞKAN
– Sayın Komisyon Başkanı, şimdi cevap verirler. 
MEHMET
NACİ BOSTANCI (Ankara) – Sayın Başkanım, bir söz talebim olacak.
BAŞKAN
– Buyurun Sayın Bostancı. 
IV.- AÇIKLAMALAR (Devam)
65.- Ankara Milletvekili Mehmet Naci Bostancı’nın, İstanbul Milletvekili
Mustafa Sezgin Tanrıkulu ve İstanbul Milletvekili Zeynel Emre’nin 10 sıra
sayılı 2019 Yılı Bütçe Kanun Teklifi ile 11 sıra sayılı 2017 Yılı Kesin Hesap
Kanunu Tasarısı’nın üçüncü tur görüşmelerinde CHP Grubu adına yaptığı
konuşmalarındaki bazı ifadelerine ilişkin açıklaması
MEHMET
NACİ BOSTANCI (Ankara) – Sayın Başkanım, teşekkürler. 
Biz
kendimizdeyiz Sayın Tanrıkulu. Burada herkes gayet aklı başında hem buradaki
müzakereleri hem de Türkiye’de olup bitenleri takip ediyor.
İnsan
haklarına ilişkin konuşma yaptınız. İnsan hakları en temel haklardır muhakkak
ve bu konuda söylenecek her söze karşı hassasız ama Sayın Tanrıkulu da beni
teyit edecektir, en temel insan hakkı yaşam hakkıdır, yaşam. (AK PARTİ
sıralarından alkışlar) Ben şimdi Sayın Tanrıkulu öyle dediği için söylüyorum,
kendisine ev ödevi veriyorum: Bu ülkede terörle ilgili en temel insan hakkına
ilişkin olarak çalışsın, gelsin ve burada, teröre karşı o en temel insan
haklarını savunan bir konuşma yapsın, alkışlayacağım. (AK PARTİ sıralarından
alkışlar)
(Mikrofon
otomatik cihaz tarafından kapatıldı) 
MEHMET
NACİ BOSTANCI (Ankara) – Sayın Başkanım, bir başka husus: Şimdi arkadaşlar
konuşuyor, aslında her bir konuşmanın ardından söyleyeceklerimiz oluyor ama
akışa da çok mâni olmamak için birkaç hususu da izninizle ifade etmek isterim. 
BAŞKAN
– Buyurun elbette. 
MEHMET
NACİ BOSTANCI (Ankara) – Şimdi, kıymetli arkadaşımız “Seçilmiş kral Erdoğan.”
dedi. Ben kralların seçimle geldiğini bilmiyorum, hiç öyle bir şey okumadım.
Seçilenlerin de kral olduğuna ilişkin bir şey okumadım. (AK PARTİ sıralarından
alkışlar) 
HÜSEYİN
YILDIZ (Aydın) – Hitler de seçimle geldi!
MEHMET
NACİ BOSTANCI (Ankara) – Halk seçer, halk ve bu ülkede, bu ülkede her zaman
halk seçtiklerini geri çağırabilir, bunun yolu açık. Becerin, çağırın kardeşim,
becerin. (AK PARTİ sıralarından alkışlar) 
“Hukuk
devleti yok.” diyor arkadaşlarımız. Sayın Cumhurbaşkanı mahkeme kararlarını
eleştirdiğinde aynı arkadaşlar “Hukuka saygılı ol.” diyorlar. 
(Mikrofon
otomatik cihaz tarafından kapatıldı) 
BAŞKAN
– Bağlayalım Sayın Bostancı, buyurun.
MEHMET
NACİ BOSTANCI (Ankara) – Ama arkadaşlar, kendileri, hukuken eleştirilecek bir
karar ortaya çıktığında birdenbire “Yasama, yürütme, yargı bir.” diyorlar,
“Sayın Erdoğan emretti.” diyorlar. Karar verin, hangisi? Hangisi? (AK PARTİ
sıralarından alkışlar)
AYŞE
ACAR BAŞARAN (Batman) – Biz söyleyince mahkemeler karar vermiyor. 
MEHMET
NACİ BOSTANCI (Ankara) – Kadınlara yönelik suçlar arttı. Sorumlu kim? “AK
PARTİ.” İnsaf. 
Hukuk
çalışanları AK PARTİ’nin iktidarı döneminde kadınlara yönelik suçları
cezalandırmak ve bu tür hususları engellemek için hukuken neler yaptığına gidin,
bakın arkadaşlar, bakın. 
ALİ
ÖZTUNÇ (Kahramanmaraş) – İsmet Paşa mı suçlu?
MEHMET
NACİ BOSTANCI (Ankara) – Yani, bu tür konuları böyle spekülatif, politik bir
angajman dolu bir dille tartışmak doğru değil, haklı değil, yerinde değil. 
Ayrıca,
dokunulmazlıklar meselesi… Bakın, bu Parlamento dokunulmazlıkları kaldırdı.
Burada herkes “Kaldıralım, kaldıralım, kaldıralım.” Farklı zamanlarda böyle de…
(Mikrofon
otomatik cihaz tarafından kapatıldı) 
BAŞKAN
– Bağlayalım Sayın Bostancı, lütfen.
Son
kez, buyurun. 
MEHMET
NACİ BOSTANCI (Ankara) – Ve burada, bu ülkenin seçtiği Parlamento kaldırdı,
Parlamento. O yüzden bütün bunları değerlendirirken Parlamentoya karşı, onun
kararına karşı da dikkatli bir dil gerekir diye düşünüyorum.
Teşekkür
ederim. (AK PARTİ sıralarından alkışlar)
BAŞKAN
– Teşekkürler Sayın Bostancı.
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç, buyurun.
66.- Sakarya Milletvekili Engin Özkoç’un, Ankara Milletvekili Mehmet
Naci Bostancı’nın yaptığı açıklamasındaki bazı ifadelerine ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; tabii, hocam
bazen herkesin anlayabileceği gibi bazen de anlayamayacağı gibi konuşuyor, biz
de dinliyoruz. 
AHMET
HAMDİ ÇAMLI (İstanbul) – Öyle, maalesef, öyle!
İLYAS
ŞEKER (Kocaeli) – Bu, kapasite meselesi.
ENGİN
ÖZKOÇ (Sakarya) – Sözler bazen birbirini tutuyor, bazen birbiriyle alakası
olmuyor ama saygı duyuyoruz kendisine.
Şimdi,
yaşam hakkından bahsediyor, temel insan haklarından bahsediyor; Türkiye’de
bugün yaşamlar söndürülüyorsa, temel insan hakları gerçekten yoksa bir tek
suçlusu vardır, başlarında Sayın Recep Tayyip Erdoğan’ın olduğu AKP
Hükûmetidir. Böyle olmasının temel bir nedeni vardır, barış için masaya
oturanlar, teröristleri sınır kapısından ellerinde silahlarıyla bu yurda
sokmazlardı, eğer gerçekten niyetleri barış olsaydı. Barış için masaya
oturanlar, teröristler hendekleri kazarken “Görmezlikten gelin.” diye valilere
emir vermezlerdi, gerçekten niyetleri barış olsaydı. 
AHMET
HAMDİ ÇAMLI (İstanbul) – Yok öyle bir şey, yok. 
ENGİN
ÖZKOÇ (Sakarya) – Barış için masaya oturanlar, menfezlere bomba konulurken “O
menfezlere bomba koyanlara dokunmayın.” diye emir vermezlerdi. Bu emri veren
Sayın Recep Tayyip Erdoğan Türk milletine aynen şöyle seslenmiştir: “Evet, biz
barış süreci yaparken PKK, Türkiye’de güçlenmiş ve örgütlenmiştir.” Bunun tek
sorumlusu vardır, adı Recep Tayyip Erdoğan’dır, Hükûmetinin adı da Adalet ve
Kalkınma Partisidir. (CHP sıralarından alkışlar)
Değerli
Başkan, terör örgütlerine karşı birlikte hareket etmemiz gerekiyorsa Fetullahçı
terör örgütünün siyasi ayaklarını Türkiye Büyük Millet Meclisinde çıkarabilmek
için defaatle konuştuk. Fetullahçı terör örgütünün siyasi ayakları, Fetullahçı
terör örgütüne bugün kim generallik yapıp da o kalkışmayı yaptıysa ve o
kalkışmayı yapan generalin kardeşini büyükelçi kim atadıysa işte, siyasi ayağı
odur; adı Adalet ve Kalkınma Partisidir. (CHP ve İYİ PARTİ sıralarından
alkışlar)
(Mikrofon
otomatik cihaz tarafından kapatıldı) 
BAŞKAN
– Bağlayalım Sayın Özkoç.
ENGİN
ÖZKOÇ (Sakarya) – Eğer terör örgütleriyle ilgili mücadele etmek istiyorsak
Ergenekon ve Balyoz davalarında PKK’yla savaşan bu ülkenin Genelkurmay
Başkanını içeriye atıp da Fetullahçı generalleri göreve getiren zihniyet Recep
Tayyip Erdoğan ve Adalet ve Kalkınma Partisidir. (CHP sıralarından alkışlar)
Kadına
yönelik suçlardan, cinsel istismardan eğer bahsedeceksek daha seçimler olmadan
önce kamuoyunda cinsel istismar davaları ayyuka çıktığında bakanınızı
gönderdiniz bize, dediniz ki: “Bu cinsel istismar ve çocuk tacizleriyle ilgili
gelin, beraber oturalım.” Genel Başkanımız dâhil olmak üzere hepimiz masaya
oturduk. Seçimler girdi, ne yasa çıktı ne gelen bakandan bir ses çıktı ne
partinizden bir ses çıktı. Bugün Türkiye’de cinsel istismar almış başını gidiyorsa,
uyuşturucu çocukların ilkokuluna girmişse tek bir suçlusu vardır, adı Adalet ve
Kalkınma Partisidir. (CHP sıralarından alkışlar)
MUSTAFA
SEZGİN TANRIKULU (İstanbul) – Sayın Başkan…
BAŞKAN
– Sayın Tanrıkulu yerinizden söz vereceğim.
MUSTAFA
SEZGİN TANRIKULU (İstanbul) – Sayın Başkan, çok açık bir sataşma oldu o yüzden
kürsüden istiyorum.
BAŞKAN
– Sataşmayı hangi sözlere dayandırıyorsunuz?
MUSTAFA
SEZGİN TANRIKULU (İstanbul) – “Sayın Sezgin Tanrıkulu, gelsin, ders versin.”
falan dedi yaşam hakkı ihlalleriyle ilgili olarak.
RECEP
ÖZEL (Isparta) – O değil “Bir dahaki sefer çalıştıktan sonra gel.” dedi.
BAŞKAN
– Şunu söyleyeyim, size yerinizden söz vereyim, açıklama yapın lütfen.
MUSTAFA
SEZGİN TANRIKULU (İstanbul) – Sayın Başkan, çok açık sataştı, çok açık bir
sataşma var orada yani böyle ağır bir sataşma var. 
BAŞKAN
– Buyurun Sayın Tanrıkulu. (CHP sıralarından alkışlar)
Süreniz
iki dakikadır.
VI.- SATAŞMALARA İLİŞKİN KONUŞMALAR (Devam)
4.- İstanbul Milletvekili Mustafa Sezgin Tanrıkulu’nun, Ankara Milletvekili
Mehmet Naci Bostancı’nın yaptığı açıklamasında şahsına sataşması nedeniyle
konuşması
MUSTAFA
SEZGİN TANRIKULU (İstanbul) – Sayın Hocam yani benim bu dediklerimi, bir ders
çıkarma, bir eleştiri olarak görmeniz lazım ama eleştiriye hiçbir ortamda tahammülünüz
kalmadığı için bunların burada söylenmesine de tahammülünüz yok ve nitekim,
polemik yapmak için başka bir noktaya çekmeye çalışıyorsunuz. O tuzaklara
gelmem.
Yaşam
hakkı konusunda benim ne çalıştığımı siz daha siyasete katılmadan sizin
bakanlarınız bilir. Onlarla Diyarbakır’da, insan haklarının korunması, yaşam
hakkının korunması konusunda birçok -birçok ama- sohbetim olmuştur hatta ders
niteliğinde sohbetlerim olmuştur. Eski bakanlarınıza sorabilirsiniz.
Dolayısıyla beni insan hakları konusunda, insan hakları ihlallerinin önlenmesi
konusunda, yaşam hakkının korunması noktasında en son test edecek grup bu
gruptur, onu bilin. (CHP ve HDP sıralarından alkışlar)
İkinci
olarak da şunu size söyleyeyim: Bakın, Sayın Bakan, HSYK’nın Başkanısınız. Bu
dönem kadar berbat bir yargı ortamı yok, bunlardan biraz ders alın.
Dediklerimizi eleştiri olarak kabul edin. Sadece milletvekillerinin
yargılamasında değişen mahkeme kompozisyonlarına bakın. Tahliye vermiş, mahkeme
dağıtılmış. ByLock konusunda bir tespit yapmış, Gaziantep BAM dağıtılmış,
Antalya BAM dağıtılmış. Daha yeni, daha yeni. Çağdaş Avukatlar Derneğiyle
ilgili konuşuyorum. Tahliye kararı vermiş, geriye almış, bir daha tutuklanmış
ve dağıtılmış. Tüketici mahkemesine gitmiş, icra mahkemesine gitmiş. Neden gitmiş
bütün bunlar? 
KEMAL
ÇELİK (Antalya) – Gider.
MUSTAFA
SEZGİN TANRIKULU (Devamla) – Bakın, Demirtaş kararını söylüyorum. Bakın,
bunları eleştiri olarak kabul edin Sayın Bakan. Bakın, hükûmetler, devletler
kararları nereden ihlal edilmediği noktasından okumazlar, nereden ihlal
edildiği noktasından okurlar; nereden ihlal var, o noktadan okurlar. Şimdi, siz
“Burada bir ihlal yok, burada bir ihlal yok.” Sayın Bakan, Türkiye kendi
tarihinin en ağır ihlalini almış, en ağır ihlalini. Bakın, zorla boşaltmada,
faili meçhullerde, zorla kaybedilmelerde, işkence vakalarında Türkiye 18’inci
maddeden ihlal görmemiş, dememiş bunlar siyasi nedenlerle yapılıyor…
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın lütfen. 
MUSTAFA
SEZGİN TANRIKULU (Devamla) – Ama ilk defa Avrupa Konseyi üyesi bile olmayan,
Avrupa Birliği üyesi olmayan ülkelerle beraber Türkiye bundan mahkûm edilmiş ve
bu, sizin döneminizde olmuş. Şimdi, tarafsızlığı ve bağımsızlığı mahkeme
kararıyla ortaya çıkmış bir yargı ortamı var. E siz oradasınız, bir şey
söylemiyorsunuz. Bakın, bunlar size yazılır. Bunu söylemeye çalışıyorum.
Bunları bir hukuk emekçisi olarak dikkate alın. Doğru değil. 
Bakın,
eskiden yapılan doğru muydu? Siz değil miydiniz “UYAP’tan davalar düşürülüyor.”
diyen, “Bir yerlere gidiyor.” diyen. Siz değil miydiniz, bu sıralar değil miydi
geçmişte diyenler? E şimdi aynısını yapıyorlar. Aynısını yapıyorlar.
Çıkıyorsunuz Çağlayan Adliyesinin 5’inci katına, 25. Ağır Cezadan 100. Ağır
Ceza Mahkemesine, diyorlar ki “Burada bu heyet yok, çıkın 10’uncu kata, 7’nci
kata, başka bir heyet var.” Biraz önce de söyledim, böyle bir yargı düzenini
ben -en azından yirmi beş yıl aktif avukatlık yaptım, Baro Başkanlığı yaptım-
Türkiye’nin hiçbir döneminde görmedim. Sanığa ve dava türüne göre yargı heyeti;
olmaz böyle bir şey ve bu sizin döneminizde oluyor. Bakın, size gelen
raporlarla değil… 
(Mikrofon
otomatik cihaz tarafından kapatıldı)
KEMAL
ÇELİK (Antalya) – Ezberi bitti…
MUSTAFA
SEZGİN TANRIKULU (Devamla) – Tebdilikıyafetde yapamazsınız boyunuz posunuz var
ama gönderin müfettişlerinizi, yargı yerlerini görsünler insanların nasıl
ezildiğini. Bunları yapıcı eleştiri olarak bir yerlere yazın.
Teşekkür
ediyorum. (CHP sıralarından alkışlar) 
BAŞKAN
– Teşekkürler Sayın Tanrıkulu.
Sayın
Bilgen, buyurun.
IV.- AÇIKLAMALAR (Devam)
67.- Kars Milletvekili Ayhan Bilgen’in, Ankara Milletvekili Mehmet Naci
Bostancı’nın yaptığı açıklamasındaki bazı ifadelerine ilişkin açıklaması
AYHAN
BİLGEN (Kars) – Sayın Başkan, cihaz ne yazık ki çalışmıyor artık. 
Teşekkür
ediyorum.
Şimdi,
Naci Hoca “Dokunulmazlıklar kaldırıldı.” dedi ama öyle bir şey olmadı. Yani
dokunulmazlıkların kaldırılmasıyla ilgili biz, sizin de içinde bulunduğunuz
komisyonun hazırladığı teklifin hâlâ arkasındayız. 
Kürsü
dokunulmazlığı ifade özgürlüğü kapsamı dışında yüz kızartıcı suçlar, yolsuzluk,
suistimal, zimmet, irtikâp, bütün bunları da kapsayacak bir dokunulmazlık
uygulamasının kaldırılmasının hâlâ arkasındayız. Bu yargıya rağmen de bunu çok
net biçimde söylüyoruz. Ama yapılan dokunulmazlığı kaldırmak değildi. Öyle
olsaydı geçtiğimiz günlerde Anayasa Mahkemesi, Pamukova’yla ilgili, tren
kazasıyla ilgili verdiği kararda o dönemin sorumlu bürokratının şimdi
milletvekili olması dolayısıyla dosyasının kaybolduğunu, ulaşılamadığını ifade
etmezdi. Demek ki dokunulmazlık kaldırılmamış.
17-25
Aralıkta bakanları yargılamama yönünde bu Meclis bir irade koydu. Yargıdan
kaçan falan bizim açımızdan yok, biz sözlerimizin arkasındayız. Ama burada çok
açık bir çifte standart var. Sadece bir partinin milletvekillerini yargılamaya
dönük özel, ek 20 maddesi uygulamaya konuldu ve bu maddeyle de başka kimse
yargılanmadı. 
(Mikrofon
otomatik cihaz tarafından kapatıldı) 
BAŞKAN
– Buyurun.
AYHAN
BİLGEN (Kars) – İki üç ay içerisinde neredeyse tüm vekillerimize onlarca
fezleke âdeta makineden çıkmış gibi seri biçimde gönderildi. 
Şimdi,
suçu 2013’te işlemişsiniz, 2014’te işlemişsiniz ama bütün fezlekeler iki ay
içinde hazırlandı geldi. O zamana kadar niye fezleke hazırlamamış savcılar?
Belli ki bir talep gitmiş, bu talebin gereği yerine gelmiş. 
O
kadar alelacele işler yapıldı ki… Bakın, benimle ilgili yazılan bir fezleke,
sonra ilginç biçimde fezleke kayboldu değerli milletvekilleri. 3 fezleke geldi,
1’i kayboldu. O birinde ne yazıyordu biliyor musunuz? Savcının kendi ifadesi,
aynen aktarıyorum, diyor ki: “Kürt halk önderi Öcalan’ın resminin bulunduğu
salonda konuşma yapmak.” Aynen ifade böyle. Anladım ki alelacele “kes, kopyala”
hazırlanmış. Sonra ben bunu basınla paylaştım, dedim ki: Benim konuşmamın içeriğinde
bir şey yok ama fezlekedeki ifadenin kendisi yargılama konusu. Değerli
arkadaşlar, sonra o savcı görevden alındı ama o savcı FETÖ’cü, diğer dosyalarla
ilgili hâkim de FETÖ’cü çıktı, tutanakları hazırlayan polisler de. 
Sayın
Başkan, uzatmayacağım ama iki örnek daha vereceğim. Bakın, Dilan Dirayet
Taşdemir, şu anda milletvekilimiz. Bir dosyada, Antalya’daki bir konuşmasından
dolayı yargılandı, beraat etti. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bilgen. 
AYHAN
BİLGEN (Kars) – İstinaf da beraati onayladı. Sonra savcı o dosyayı yeniden
yargılama konusu yaptı -bu hukuk tarihine geçecek, ders konusu olacak bir
şeydir gerçekten- ve adresine ulaşamadığını belirtti 2 kez, CMK’den avukat
istedi -ne Meclis adresine gönderiyor ne ev adresine gönderiyor, CMK’den avukat
istiyor- ve iki duruşmaya gelmediği için de Dilan Dirayet Taşdemir hakkında
yakalama kararı çıkarttı. Değerli arkadaşlar, istinafın beraatle bitirdiği bir dosya
için savcı yeniden nasıl yargılama kararı çıkartır, nasıl fezleke hazırlamadan
yeniden yargılamaya devam eder? Şu anda 7 milletvekilimizle ilgili önce istinaf
mahkemeleri yargılamayı durdurma kararı verdi, sonra bir ay içerisinde yeniden
aynı mahkeme yargılamanın devamı kararı verdi. Şimdi, biz nasıl bu mahkemelerin
verdiği kararların bağımsız, tarafsız, adil, eşit olduğunu düşüneceğiz. 
Teşekkür
ediyorum. 
BAŞKAN
– Teşekkürler Sayın Bilgen. 
Sayın
Bostancı…
68.- Ankara Milletvekili Mehmet Naci Bostancı’nın, Kars Milletvekili
Ayhan Bilgen ve Sakarya Milletvekili Engin Özkoç’un yaptığı açıklamalarındaki
bazı ifadelerine ilişkin açıklaması 
MEHMET
NACİ BOSTANCI (Ankara) – Sayın Başkanım, teşekkürler. 
Sayın
Ayhan Bilgen konuşmasının girişinde “Dokunulmazlıkların kaldırılmasından
yanayız.” diyerek genel manada dokunulmazlıkların kaldırılmasına ilişkin
tutumlarının sürdüğünü ifade etti. Ben bunu aynı zamanda yargıya karşı bir
güven olarak görüyorum. Çünkü hemen o sözlerin arkasından söylediği
eleştirilere inanmış olsaydı o zaman dokunulmazlıkların kaldırılmasına yönelik
böyle bir talepte bulunmazdı diye düşünüyorum. O bakımdan teşekkür ediyorum
öncelikle kendisine. O mesele, tabii, ayrıca müzakere edilebilir. 
Kıymetli
arkadaşım, Sayın Grup Başkan Vekili Engin Özkoç Bey, sanıyorum biraz da
konuşmalarıma alındığı için, kızdığı için ölçeğin dışında, çok abartılı,
illiyet bağlarının dışında eleştiriler dile getirdi, “Kadınlara, çocuklara
yönelik tacizlerin müsebbibi AK PARTİ’dir.” diye. Kendisinin müktesebatı,
bilgisi, bu işlerin hangi süreçlerle nasıl olduğunu ve bu konulara yönelik
Meclisteki o ortak duyarlılığı muhakkak biliyordur, yapılıp edilen çalışmaları
da biliyordur.
(Mikrofon
otomatik cihaz tarafından kapatıldı)
BAŞKAN
– Buyurun Sayın Bostancı.
MEHMET
NACİ BOSTANCI (Ankara) - Ayrıca, bu FETÖ meselesi, emin olun, bu Mecliste çok
konuşuldu, çok tartışıldı. Benzeri tarzdan bir güzergâhta tartışmayı çok
faydalı bulmam ama halkımız, FETÖ mevzusu çıktığından bu yana yapılanları,
edilenleri, söylenenleri, tutumları, tavırları, angajmanları, her şeyi
değerlendiriyor ve siyasi olarak not veriyor. 
Ben,
bugüne kadar verilen notları, bu çerçevede, halkın bu konuya ilişkin aynı
zamanda adaletinin ve irfanının notları olarak görüyorum. 
Teşekkür
ederim.
BAŞKAN
– Teşekkürler.
Birleşime
on dakika ara veriyorum.
Kapanma Saati: 22.23
ALTINCI OTURUM
Açılma Saati: 22.40 
BAŞKAN: Başkan Vekili Mithat SANCAR
KÂTİP ÜYELER: Emine Sare AYDIN YILMAZ (İstanbul), İsmail OK (Balıkesir)
-----0-----
BAŞKAN
– Türkiye Büyük Millet Meclisinin 31’inci Birleşiminin Altıncı Oturumunu
açıyorum. 
2019
Yılı Merkezi Yönetim Bütçe Kanunu Teklifi ile 2017 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi
ve Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2019 Yılı Merkezî Yönetim
Bütçesi
2) Çevre ve Şehircilik Bakanlığı 2017 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2019 Yılı Merkezî
Yönetim Bütçesi
2) Tapu ve Kadastro Genel Müdürlüğü 2017 Yılı Merkezî
Yönetim Kesin Hesabı
C) ADALET BAKANLIĞI (Devam)
1) Adalet Bakanlığı 2019 Yılı Merkezî Yönetim Bütçesi
2) Adalet Bakanlığı 2017 Yılı Merkezî Yönetim Kesin Hesabı
Ç) CEZA VE İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza ve İnfaz Kurumları ile Tutukevleri İşyurtları Kurumu
2019 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İşyurtları Kurumu
2017 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı Merkezî Yönetim Kesin
Hesabı
E) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2019 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2017 Yılı Merkezî Yönetim Kesin Hesabı
F) KİŞİSEL VERİLERİ KORUMA
KURUMU (Devam)
1) Kişisel Verileri Koruma Kurumu
2019 Yılı Merkezî Yönetim Bütçesi
2) Kişisel Verileri Koruma
Kurumu 2017 Yılı Merkezî Yönetim Kesin Hesabı
G) TARIM VE ORMAN BAKANLIĞI (Devam)
1) Tarım ve Orman Bakanlığı
2019 Yılı Merkezî Yönetim Bütçesi
Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2017 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2017 Yılı Merkezî Yönetim Kesin Hesabı
I) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2017 Yılı Merkezî Yönetim Kesin Hesabı
İ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2019
Yılı Merkezî Yönetim Bütçesi
2) Orman Genel Müdürlüğü 2017
Yılı Merkezî Yönetim Kesin Hesabı
J) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2019 Yılı Merkezî Yönetim Bütçesi
2) Devlet Su İşleri Genel
Müdürlüğü 2017 Yılı Merkezî Yönetim Kesin Hesabı
K) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2019 Yılı Merkezî Yönetim Bütçesi
2) Meteoroloji Genel Müdürlüğü
2017 Yılı Merkezî Yönetim Kesin Hesabı
L) TÜRKİYE SU ENSTİTÜSÜ (Devam)
1) Türkiye Su Enstitüsü 2019
Yılı Merkezî Yönetim Bütçesi
2) Türkiye Su Enstitüsü 2017
Yılı Merkezî Yönetim Kesin Hesabı
BAŞKAN
– Komisyon yerinde. 
Cumhuriyet
Halk Partisi Grubu adına yapılan konuşmalarda kalmıştık.
Söz
sırası Adana Milletvekili Ayhan Barut’a aittir.
Buyurun
Sayın Barut. (CHP sıralarından alkışlar) 
Süreniz
beş dakikadır.
CHP
GRUBU ADINA AYHAN BARUT (Adana) – Sayın Başkan, değerli milletvekilleri;
hepinizi saygıyla selamlıyorum. Bugün burada Tarım ve Orman Bakanlığı ile bağlı
kuruluşların bütçelerini görüşmek için toplanmış bulunuyoruz. 
AKP
hükûmetleri döneminde Tarım Bakanlığını 6 bakan yönetmiştir; bu bakanlardan 1’i
hariç, hiçbiri tarım alanında meslek uzmanı değildir. Bakanlar arasında
iktisatçı var, mimar var, İslam enstitüsü mezunu var, genel cerrahi uzmanı var,
işletme mezunu var ama ne yazık ki ziraat mühendisi, gıda mühendisi, su
ürünleri mühendisi yok. Ancak, hakkını yemeyelim, AKP döneminin en uzun Tarım
Bakanlığını yapmış bir bakan veteriner hekimdi. Sayın Bakanın da bizim
görmediğimiz bir başarısını 2012 yılında Fransa Tarım Bakanlığı görmüş ki
kendisine Paris’te Tarım Alanında Şövalye Liyakat Nişanı verildi. Peki, Fransa bu
ödülü Türk Bakanına neden verdi? Cevabı şu arkadaşlar: Fransız çiftçisine
verdiği desteklerden dolayı. Yoksa bir başka ülkenin Tarım Bakanına neden böyle
bir ödül verilsin? İşte bu tür tarım politikalarının sonucu, ülkemiz tarımının
ve hayvancılığın geldiği noktaya aslında şaşırmamalıyız.
Sayın
milletvekilleri, AKP’nin tarıma bakışını gösteren asıl gerçek ise bütçeden
ayrılan paydır. Gıda, Tarım ve Hayvancılık Bakanlığı ile Orman ve Su İşleri
Bakanlığı birleştirilerek “Tarım ve Orman Bakanlığı” yapılmıştır. Birleştirilen
2 bakanlığın geçen yılki merkez bütçesi toplam 36,4 milyar TL’dir. Şimdi Tarım
ve Orman Bakanlığına ayrılan bütçe 33,7 milyar TL’dir. Bu Mecliste
Cumhurbaşkanlığı bütçesinden başlayarak bütün bakanlıkların bütçeleri
artırılırken, Tarım ve Orman Bakanlığının bütçesinin 36,4 milyarın üzerine
doğal bir artış yapılarak verilmesi gerekirken anlaşılmaz bir şekilde geçen
yılın bütçe toplamından yüzde 7,41 daha aşağı düşürülerek yani 2,7 milyar eksik
verilmiştir. 
Bu
bütçeye Sayın Bakanın sessiz kalmasını yadırgadığımı belirtmek istiyorum. Sayın
Bakanım, çiftçinin hakkını korumak ve gözetmek için oradasınız, daha bütçenizi
koruyamayacaksanız çiftçiyi nasıl koruyacaksınız? İşte bu bütçe AKP’nin tarıma,
ormana, çiftçiye, üreticiye, tarımsal sanayiciye nasıl önem verdiğinin
göstergesidir.
AKP’nin
tarım politikaları yüzünden para kazanamayan üreticiler hızla üretimden ve
tarımdan uzaklaşmışlardır. Sürekli yükselen üretim maliyetleriyle ezilen
çiftçilerimiz batırılırken ülkemiz tarımı da bitirilmiştir. Ülkemiz tarımda net
bir şekilde ithalatçı hâle getirilmiştir. Tarımın 2002 yılında gayrisafi yurt
içi hasıladaki yüzde 10’luk payı 2018’in ilk yarısında yüzde 5,9’a
gerilemiştir. ÇKS kayıtlarında 2,8 milyon çiftçiden 2017’de 2,1 milyon çiftçiye
düşülmüştür. 2002’de çiftçi borçları 4,5 milyar TL’yken bugün çiftçi borçları
109 milyar TL’ye yükselmiştir. Üstelik mazot, gübre, ilaç fiyatları sürekli
artarken pamuk fiyatları 4,5 liradan 3 liraya gerilemiş, desteklemeler yetersiz
kalmış, narenciye ise 1,5-2 liradan 60 kuruşa inmiştir. 
Ayrıca,
ihracatını Rusya, Ukrayna gibi ülkelere yaptığımız bu ürünler yaşanan siyasi
krizler nedeniyle ülkemize gemilerle geri gönderilmektedir. Dolayısıyla
narenciye üreticileri yeni pazarlar aramaktadırlar. Adana’daki çiftçi birlikleri,
üretici birlikleri DFİF desteği, teşvik primleri, düşük faizli kredi desteği
istemekte, başta Çin Halk Cumhuriyeti olmak üzere Uzak Doğu ülkelerine açılmak
için Bakanlıktan destek beklemektedirler. 
Sayın
milletvekilleri, 2006 yılında çıkarılan Tarım Kanunu’nun 21’inci maddesinde
“Çiftçiye verilen desteğin yüzde 1’den aşağı olmaması gerekir.” denmektedir
ancak hiçbir zaman yüzde 1 verilmemiştir. Bu dönemlerde çiftçiye destek değil
köstek verilmiştir. Toplam çiftçi alacağı 154 milyar 850 milyon birikmiştir. 
Değerli
milletvekilleri, tarım sektörünün temel taşları olan, AKP’nin yıllardır
görmezden geldiği ziraat mühendisleri, gıda ve su ürünleri mühendisleri,
veteriner hekimler, teknikerler ve teknisyenlerdir. Bakanı ziraat mühendisi
olmayan bu bütçede teknik elemanların da ataması yoktur. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Barut. 
AYHAN
BARUT (Devamla) – Bütçeye yük değil kazanç sağlayacak genç meslektaşlarımız
atamaları için her gün yüzlerce, binlerce SMS ve mail atmaktadırlar. Bugün gün
boyu buradan çıkacak iyi bir habere kenetlenmişlerdir ve beklemektedirler. Çok
zor durumda olan bu meslek grupları bütçede yer almayacaksa ne zaman ve nerede
yer alacaklar? 10.551 atama sözü veren Sayın Fakıbaba’nın sözü AKP’nin sözü
değil midir, Sayın Fakıbaba’nın sözü aynı zamanda devletin sözü değil midir?
Sayın Bakanın bu sözünü ne zaman yerine getireceksiniz? Tarih ve sayı
istiyoruz. Bir ziraat mühendisi olarak ısrarla bu konunun takipçisi olacağımı
da bilmenizi istiyorum. 
Sayın
milletvekilleri, bu bütçeyle ithalat bağımlılığı bitmez, bu bütçeyle gıda
güvenliği ve gıda egemenliği asla sağlanmaz. Bu bütçe tarım kesiminin
sorunlarına çözüm üretmeyecek, borç batağındaki çiftçinin yüzünü
güldürmeyecektir.
(Mikrofon
otomatik cihaz tarafından kapatıldı)
AYHAN
BARUT (Devamla) – Bitiriyorum efendim.
BAŞKAN
– Tamam, bağlayın lütfen.
AYHAN
BARUT (Devamla) – Tüm bu gerekçeler ve gerçekler nedeniyle bu bütçeye “hayır”
diyoruz. 
Hepinize
saygıyla teşekkür ediyorum. (CHP sıralarından alkışlar)
BAŞKAN
– Teşekkürler Sayın Barut.
Şimdi
söz sırası Edirne Milletvekili Okan Gaytancıoğlu’nda.
Buyurun
Sayın Gaytancıoğlu. (CHP sıralarından alkışlar) 
Süreniz
beş dakikadır.
CHP
GRUBU ADINA OKAN GAYTANCIOĞLU (Edirne) – Sayın Başkan, değerli milletvekilleri;
on altı yıllık AKP iktidarında çiftçi desteklenmedi; yaklaşık 150 milyar lira,
yasadan dolayı, Tarım Kanunu’ndan dolayı alacağı var. Çiftçi borçlandırıldı,
hem de ipotekli krediler AKP iktidarı döneminde başladı. İthalat rantını siz
keşfettiniz. Köylüyü üretemez hâle getirdiniz. Doğayı korumadınız. Meraları
talan ettiniz. Nerede birinci sınıf tarım arazisi varsa oralara termik
santraller kurdunuz, talan ettiniz. Yerli sektörü küresel sermayeye teslim
ettiniz. Şeker fabrikalarını babalar gibi sattınız. Çiftçiyi hep kandırdınız.
“Mazotun yarısını vereceğim.” dediniz, vermediniz. “Yerliyiz, millîyiz.”
dediniz, her şeyi ithal ettiniz. Liyakate hiç uymadınız. En önemlisi,
Atatürk’ün “efendi” dediği köylüyü küstürdünüz, onu göç ettirdiniz. 
Peki,
sizinle birlikte Türk tarımında neler oldu? Şarbonlu et yiyen Türk insanı
olmaya başladık ilk defa. Genetiği değiştirilmiş organizmalı ürünlerle beslenen
Türk insanından bahsediyoruz. Nişasta bazlı şekere mahkûm edilmiş Türk
insanından bahsediyoruz. Sizin sayenizde cumhuriyet tarihinde bir ilk
gerçekleşti, yem fiyatı süt fiyatını geçti, bunu başarabildiniz. Tarımdan
anlamayan Tarım Bakanları yine sizin döneminizde atandı. 2008 yılından beri bu
çiftçi 80-90 kuruşa buğday sattı, 1 liraya buğday satamadı ama aynı buğdayı
Rusya’dan 1,5 liraya almayı başardınız. Şeker fabrikalarını sattınız,
Atatürk’ün efendisini şehrin varoşlarına mahkûm ettiniz. Bir zamanlar fakir
gıdası olan kuru fasulye, nohut, mercimek artık Kanada’dan gelir hâle geldi.
Patates, soğan krizini siz çıkardınız. Rusya’ya sattığımız patatesleri geri
almak sizin döneminize rastladı. Sadece ayçiçeği, soya, buğday, mısır, canlı
hayvan, kırmızı ete ödediğimiz para kadar çiftçiye destek ödediniz. 
Evet,
bunlar sizin başardıklarınız ama siz gideceksiniz, Türkiye tarımını Cumhuriyet
Halk Partisi yönetecek. Ne yapacağız biz? Artık sizi eleştirmeye gerek yok, siz
gidicisiniz. Bu ülkeyi Cumhuriyet Halk Partisi bakın, nasıl yönetecek?
Türkiye’de yetiştirilen bütün ürünleri yani sizin ithal ettiğiniz buğdayı biz ithal
etmeyeceğiz, arpayı ithal etmeyeceğiz. Mısırı, soyayı, tütünü, pamuğu, hiçbir
tanesini ithal etmeyeceğiz, hepsini çiftçimize ürettireceğiz. Arazimiz yok mu?
Arazimiz var, tam 40 milyon dekar boş arazi var. Buralarda üretim planlaması
yapacağız, buralarda ziraat mühendisleri, gıda mühendisleri, veterinerler, su
ürünleri mühendisleri çalışacaklar, üretecekler; modern köyler oluşturacağız.
Siz 17 bin tane köy okulunu kapattınız, biz hepsini açacağız, köylüyü aydınlığa
kavuşturacağız. Başta mazot fiyatı olmak üzere bütün girdilerin fiyatlarını
düşüreceğiz, mazotu çiftçiye 3 liradan vereceğiz. Ürün fiyatlarında devletin
müdahalesi olacak. Yok öyle piyasa koşullarına çiftçiyi bırakmak, artık Toprak
Mahsulleri Ofisi kurulduğu günlerdeki gibi yeniden çiftçinin kara gün dostu
olacak. Çiftçinin borcunun faizini sileceğiz, geri kalan anaparayı da dört yıla
bölerek çiftçiyi rahatlatacağız. Üretici örgütlerini söz sahibi yapacağız. Öyle
göstermelik, “Size biraz yer ayırdık.” değil, biz üreticiyi üreten görürüz, onu
milletin efendisi görürüz. Ziraat mühendislerini, veterinerleri köylerde,
ilçelerde, tarla başında, ahırda istihdam edeceğiz. Çünkü biz Atatürk’ün
köylüsünün efendi olduğunu düşünüyoruz, üreten köylü milletin efendisidir;
üreten bir Türkiye, hakça bölüşen bir ülke istiyorsak bunu yapmak zorundayız.
Aksi takdirde Türkiye ithal cenneti olur.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Gaytancıoğlu.
Buyurun.
OKAN
GAYTANCIOĞLU (Devamla) – Bunları yapmazsak, bakın çok iddia ediyorum, çıksın
Bakan da söylesin: “Hayır, yalan söylüyorsun.” Türkiye’yi önümüzdeki yıl kıtlık
bekliyor, neden? Gübreye yüzde 100 zam yaptınız, sonra yüzde 10 indirim
yaptınız, sanki çiftçi kandı. Yine, ton başına 70’er lira zam geldi birkaç gün
önce –takip ettiniz mi bilmiyorum ama- tarlaların çoğunda taban gübre
kullanılamadı. Yani gıdasını alamayan bir bitki nasıl beslenecek, nasıl verimli
olacak, nasıl kaliteli olacak; nasıl ekmek yapacağız, nasıl buğday yapacağız
bundan, nasıl un yapacağız? İthalat yapacaksınız. Hep ithalata başvuruyorsunuz.
Ama Türkiye’de üretim yüzde 20 düşecek. Taban gübre kullanılmayan bir buğday
tarımında ithalat kaçınılmaz olur, verim düşüklüğü kaçınılmaz olur. Siz bunu
göremediniz. Çiftçiyi daha fazla borçlandırarak üretemez hâle getirdiniz ama
bunun karşılığında tüketici zor duruma düşecek. Bunu şimdiden söylüyorum, bu
bir uyarıdır, önlemlerinizi ciddi bir şekilde alın. 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Gaytancıoğlu.
Söz
sırası şimdi de Manisa Milletvekili Bekir Başevirgen’de.
Buyurunuz
Sayın Başevirgen. (CHP sıralarından alkışlar)
Süreniz
beş dakikadır. 
CHP
GRUBU ADINA BEKİR BAŞEVİRGEN (Manisa) – Sayın Başkan, değerli milletvekilleri;
2019 Yılı Merkezi Yönetim Bütçe Kanunu Teklifi ile 2017 Yılı Merkezi Yönetim
Kesinhesap Kanunu Tasarısı’nda Tarım Bakanlığı bütçesiyle ilgili söz almış
bulunmaktayım. Genel Kurulu saygıyla selamlıyorum. 
Öncelikle,
bugün Ankara’da meydana gelen tren kazasında hayatını kaybeden vatandaşlarımıza
Allah’tan rahmet, yakınlarına başsağlığı ve yaralılarımıza acil şifalar
diliyorum. 
2018
yılında 36 milyar bütçesi olan Tarım Bakanlığına bu yıl sadece 23 milyar 700
milyonluk bir bütçe ayırdınız. Bu da demek oluyor ki geçen sene çiftçi yararına
atmadığınız her bir adımı yine atmayacak, yapmadığınız yatırımları yine
yapmayacak, ödemediğiniz hiçbir teşviki yine ödemeyeceksiniz. Yani tarıma yine
yatırım yok. Bu bütçeyle çiftçiye ve üretime dönük doğru adımları atmamız
mümkün değil. 
Sayın
Bakan, üretmek yerine üretmemeyi seçen ve ithalatı destekleyen bir tarım
politikanız var. Maalesef bu politikayla kendi coğrafyamızda yetiştirme
olanağımız olan ürünleri bile ithal etmek zorunda kalıyoruz. Avrupa Birliği,
bütçesinin yüzde 40’ıyla hâlâ tarımını desteklerken bizde tarıma ayrılan bütçe
bu sene yaklaşık yüzde 2,5. 
Bundan
on altı yıl öncesine kadar “tarım ülkesi” olarak bilinen, kendi kendine yeten
beş ülkeden 1’i olarak ders kitaplarında okutulan bir ülkenin tarımı nasıl yok
edilir, AKP Hükûmeti döneminde görmüş olduk. 
Değerli
milletvekilleri, Tarım Kanunu’nun 21’inci maddesi der ki: “Tarımsal destekleme
programlarına bütçeden ayrılacak kaynak gayrisafi millî hasılanın yüzde 1’inden
az olamaz.” Kendi yaptığınız bu değişikliğe rağmen AKP Hükûmetinin hiçbir
döneminde bu oran yüzde 1’e ulaşmamıştır. Çiftçilerin AKP hükûmetlerinden
alacağı 2006’dan 2019’a kadar 154 milyar 850 milyon lira. Şu an görüşmekte
olduğumuz Bakanlık bütçesinden çok daha büyük bir miktarı siz çiftçiye
borçlusunuz zaten. 
Sayın
Bakan, buradan size sesleniyorum: Gübre, mazot ve tohum gibi Bakanlığınızca her
yıl çiftçiye ödenen destek bu sene hâlâ ödenmedi ve ne zaman ödeneceği de belli
değil. Devlet Su İşlerinin eylül ayında yayımladığı bir tebliğe göre, zaten
yetersiz olan devlet desteğinde kesintiye gidilecek, tarımsal destekleme
ödemesi alacak çiftçileri ödeyemedikleri sulama, işletme ve bakım ücreti Tarım
Bakanlığınca ödenen destekten tahsil edilecek. Bakanlık ödemesi gereken
tutardan önce çiftçinin borcunu düşecek, ardından ödemeyi yapacak. Çoğu tarım
ürünlerinde destekleme ödemiyorsunuz, ödediklerinizde de çiftçinin borcundan
kesiyorsunuz. Çiftçiyi gerçekten zor durumda bırakıyorsunuz. 
Sayın
Bakan, destek verilen ürün kalemleri de yetersiz. Mesela zeytinyağına destek
veriyor ama zeytine vermiyorsunuz. Dünyadaki 900 milyon zeytin ağacının 170
milyonu yani her 6 zeytin ağacından 1’i Türkiye’de bulunuyor. Sofralık zeytinde
dünya üretiminin yüzde 16’sını, zeytinyağında ise yaklaşık yüzde 20’sini
ülkemiz üretiyor ama ilk kez AKP Hükûmeti döneminde zeytinyağı ithal edildi. Bu
hem ülkeye hem de çiftçiye ihanettir. Sonra üzüm… Çiftçilerimizin geçim
kaynağı, ekmek kapısı, ekonominin vazgeçilmezi üzüm üreticisi mağdur,
maliyetler artıyor, emeğinin karşılığını alamıyor. 
Saygıdeğer
milletvekilleri, gübre o kadar pahalandı ki çiftçi artık gübresiz ekim yapıyor.
Artış döviz kuru bahane edilerek yapıldı ama kur düştü, fiyatlar düşmedi.
Hastalık ve zararlılara karşı ilaçlama yapılamıyor. Bu durumda ürün miktarı
düşecek, bu da etiketlere yansıyacak, tüketici yine tarımsal ürünleri çok
pahalıya tüketecek. 
Resmî
Gazete’de yayımlanan bir tebliğe göre bazı tarım ürünlerinin ihracatına ithalat
yapma şartı getirildi. Yurt dışından ülkeye milyarlarca dolar getiri sağlayan
tarım sanayi tesisleri bundan böyle ham maddesini yurt dışından ithal ettiği
miktar kadar ihracat yapabilecek. Bu uygulama ekonomik anlamda ülkemizin içinde
bulunduğu bu sıkıntılı dönemde ekonomiye ve istihdama can suyu sağlayan tarım
sanayisinin milyarlarca dolar ihracat gelirine âdeta darbe vuracaktır. Bu durum
yerli üreticimizin üretimine ve millî ekonomiye darbe vururken bir avuç ithalat
lobisini zengin etmekten öteye geçmeyecektir. 
Sayın
milletvekilleri, güçlü ekonomi hızla gelişen modern tarım ve işinin ehli
mühendislerle olur. Sayın Fakıbaba’nın bakanlığı döneminde vermiş olduğu 10.551
kişilik atama sözü hâlâ gerçekleştirilmedi. İstihdam politikaları bakanların
inisiyatifinde değildir. Ziraat mühendisleri, tekniker ve teknisyenleri, gıda
mühendisleri, orman mühendisleri, veteriner hekimler iki yıldır sizin
ağzınızdan çıkacak tek bir söz için umutla bekliyor. İstihdam politikaları
bakanlığın inisiyatifinde değildir. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Başevirgen.
BEKİR
BAŞEVİRGEN (Devamla) – Bakın, sürekli karşılaştığımız toplu zehirlenme vakaları
var. Güvenilir gıda için kamuda gıda mühendisi istihdamı şart, verimli tarımsal
üretim için ziraat mühendisleri şart, sağlıklı hayvancılık için veteriner
hekimleri şart. Tarım politikaları bir bütündür; tarladan ve meradan vatandaşın
sofrasına ulaşana kadar her kademede işinin ehli insanlara ihtiyaç vardır.
Şimdi sizlere soruyorum: Biz bu bütçeyle bunların hangisini onaralım, hangisini
geliştirelim, hangisini yeniden yapılandıralım? Mümkün mü? Kesinlikle değil ama
bildiğimiz ve mutlaka yapmamız gereken tek bir şey var o da beli bükülmüş olan
çiftçiyi ve lokomotif sektörümüz olan tarım sektörünü yeniden ayağa
kaldırmaktır.
Hepinize
teşekkür ediyor, Genel Kurulu saygıyla selamlıyorum. (CHP sıralarından
alkışlar) 
BAŞKAN
– Teşekkürler Sayın Başevirgen. 
Şimdi
sırada Mersin Milletvekili Cengiz Gökçel’in konuşması vardır. 
Buyurunuz
Sayın Gökçel. (CHP sıralarından alkışlar) 
Süreniz
beş dakikadır.
CHP
GRUBU ADINA CENGİZ GÖKÇEL (Mersin) – Sayın Başkan, değerli milletvekilleri; Tarım
ve Orman Bakanlığı bütçesi üzerine söz almış bulunuyorum. 
Öncelikle
size bir resim çizeceğim: Çiftçi, AKP döneminde üretimden kazanç sağlayamadı.
Gidin Mersin haline -üretici halidir- narenciye 50-60 kuruşa satılıyor.
Maliyeti ne? 60 kuruş. Narenciyede ihracat destekleri geçtiğimiz yıllarda,
geçtiğimiz hükûmetler döneminde 150 dolardı tona arkadaşlar, sıfırladınız.
Tohum, gübre, ilaç, mazot, bunlar hep ithalat kalemi. Fiyatları o kadar arttı
ki çiftçi artık gübre alıp arazisini ekemiyor, bahçesine ilaç veremiyor. Çiftçi
ekonomik anlamda bitiyor, kur dalgalanmasından doğrudan etkileniyor. Çiftçi,
AKP döneminde tarımdan koptu, üretime küstü. Ekip diktiğinden kazanamayan
çiftçi yaka silkti. AKP iktidarında 500 bin kayıtlı çiftçi topraktan koptu. 3
milyon dekar tarım arazisi tarımdan çıktı. Bunlar neden oldu biliyor musunuz?
AKP’nin vermediği tarımsal destekler nedeniyle oldu. “Mazotun yarısı sizden,
yarısı bizden.” dediniz, tamamını çiftçiye yıktınız. Tarım Kanunu ne diyor?
“Destekler gayrisafi millî hasılanın yüzde 1’i kadar olmalı.” diyor. 2017
yılında millî hasıla ne kadardı? 851 milyar dolar. Ne kadar pay ayırmanız
gerekiyordu? 8,5 milyar dolar. Ne ayırdınız? 3,5 milyar dolar. Çiftçinin hak
ettiği 5 milyar dolar nerede? Tarım Kanunu’nun gereğini yapmadınız; çiftçinin
hakkını yediniz, yandaşlara peşkeş çektiniz, ithalat baronları yarattınız.
Sayın
Bakan, siz yasanın emrettiği desteği vermediğinizde çiftçi borçlanıyor.
Geçtiğimiz beş yılda çiftçilerimiz her ay fazladan 1,1 milyar lira borçlandı.
2014 başında 40 milyar lira olan tarımsal kredi borçları 110 milyar liraya
ulaştı. Siz her konuşmanızda “Tarıma 2002 yılından sonra şu kadar destek
verdik, bu kadar destek verdik.” dediniz, durdunuz. Çiftçi borç batağına
saplandı, icralık oldu. 2006’dan bu yana çiftçinin sizden tam 154 milyar lira
alacağı var. Bu parayı çiftçiye verseniz 110 milyar lira borç kalmaz, üstüne
çiftçi için harcayacağınız 44 milyar lira da Tarım Bakanlığı bütçesine kalır ki
çiftçinin hiçbir sıkıntısı da kalmaz.
Değerli
arkadaşlar, borcunu çeviremeyen çiftçiler sonunda çareyi canına kıymakta buldu.
Ekim ayında -her iki haftada- 3 çiftçi borçlarını ödeyemediği için intihar
etti. Siz soğan deposunu basmakla meşguldünüz bu arada. Aydın’dan Kırşehir’e,
Kayseri’den Tekirdağ’a ülkenin dört bir yanında çiftçiler canlarına kıyıyor.
Tarımda yapısal reform uygulamıyorsunuz. İntihar oranları daha da artacak. Hal
Yasası da maalesef çare olmayacak. Küçük çiftçiye -onları üretimde tutacak- hak
ettikleri desteği vermeyen iktidarınızı kınıyorum. Bu canına kıyanların vebali
sizlerin boynuna. 
Sayın
Başkan, değerli milletvekilleri; çiftçi üretimden kopunca ne oluyor? Hububattan
bakliyata, etten süte her ürün ithal ediliyor hem de plansız programsız bir
şekilde. İhtiyaçtan fazlasını ithal edip piyasayı mahvettiniz. Yerli üreticiyi
küstürdünüz. İthal ettiğiniz 20 bin ton eti satamadınız, depolarda bekliyor. Et
ve Süt Kurumu “Nereye koyacağım bunları?” diye düşünüyor. İthal ettiğiniz 300
bin baş hayvanı satacak ülke arıyor, bulamıyorsunuz. Hayvan ithalatından hangi
yandaşınız faydalanıyor, bunu özellikle soruyorum. Hayvanını kestirmek için
bekleyen Türk üreticisine “Üç ay sonra gel.” diyorsunuz. Bu hayvanlar canlı,
ahırda kaldıkları her gün çiftçiye artı maliyet yükleniyor, çiftçinin başına
bela oluyor. 
Bitmedi,
bitkisel ürünlerin hasadı olacak, çiftçi fiyatlar netleşsin diye bekliyor, alım
garantisi bekliyor. 
(Mikrofon
otomatik cihaz tarafından kapatıldı) 
CENGİZ
GÖKÇEL (Devamla) - Sayın Başkanım, çok önemli, bitirmek istiyorum. 
BAŞKAN
– Buyurun Sayın Gökçel, tamamlayın. 
CENGİZ
GÖKÇEL (Devamla) – Bakanlık “O ürünü ithal edeceğim.” diyor. “Bir durun, kendi
çiftçimiz kazansın, ihtiyaç olursa ithal edin.” diyen yok, illa çiftçi
ektiğine, diktiğine pişman olsun. Tarım politikanız bu, pişman etmek. 
Değerli
milletvekilleri, Gıda, Tarım ve Hayvancılık Bakanlığı ile Orman ve Su İşleri
Bakanlığı birleşti. İkisinin geçen seneki bütçesi 36 milyar 400 milyon
ediyordu. 2019 için Tarım ve Orman Bakanlığı 33 milyar 743 milyon lira bütçe
istiyor. 3 milyar liraya yakın para kayıp. Nerede bu kayıp? Kemer
sıkıyorlarmış. Kemeri önce kendiniz sıkın, israfa son verin; gariban çiftçinin,
köylünün hakkından kısmayın. Tarıma ayrılan bütçenin tamamı gayrisafi millî
hasılanın yüzde 1’i bile etmiyor. Bu hâliyle bütçe çiftçinin yarasına merhem değil,
yarasına tuzdur. 
Değerli
Bakan, burada, Ziraat Bankasına özellikle…
(Mikrofon
otomatik cihaz tarafından kapatıldı)
CENGİZ
GÖKÇEL (Devamla) – Sayın Başkanım, bağlıyorum, çok önemli.
BAŞKAN
– Evet, ama bağlayın, bu son uzatmam.
Buyurun.
CENGİZ
GÖKÇEL (Devamla) – Sayın Bakan, Ziraat Bankası şöyle bir uygulama yapıyor:
Çiftçiler borçlu, tekrar krediye ihtiyacı var, bu kredi için bankaya gidiyor,
bankanın yetkilileri ne diyor çiftçiye biliyor musunuz: “Borçları
yapılandırırız, tamam, çok güzel, yapılandıralım ancak cari faizle
yapılandırırız bu borçları.” Çiftçi zaten kazansa bu borcu zamanında ödeyecek.
O çiftçiye daha iyi imkân sunmak varken fırsat elimizde diye çiftçinin
gırtlağına yapışıyorsunuz. (CHP sıralarından alkışlar) 
Değerli
arkadaşlar, ne çiftçi ne köylü koyun değil, güdemezsiniz. Hakkını arayan bir
yapısı var artık çiftçinin; temsilcisi var, onu savunan Cumhuriyet Halk Partisi
var.
Hepinizi
saygı ve selamlıyorum. (CHP sıralarından alkışlar) 
BAŞKAN
– Teşekkürler Sayın Gökçel.
CHP
Grubu adına son söz Tekirdağ Milletvekili İlhami Özcan Aygun’a aittir. 
Süreniz
beş dakikadır.
Buyurun
Sayın Aygun. (CHP sıralarından alkışlar)
Uzun
kalacak gibi görünüyorsunuz kürsüde.
CHP
GRUBU ADINA İLHAMİ ÖZCAN AYGUN (Tekirdağ) – Evet.
Sayın
Başkan, değerli milletvekilleri; 2018 yılı Merkezi Yönetim Bütçesi Kanunu
Tasarısı, Tarım ve Orman Bakanlığı bütçesi üzerine Cumhuriyet Halk Partisi
Grubu adına söz almış bulunuyorum. Yüce heyetinizi ve ekranları başında bizleri
izleyen saygıdeğer vatandaşlarımızı sevgi ve saygıyla selamlıyorum. 
Sözlerime,
bugün yaşanan tren kazası sebebiyle üzüntümü ve isyanımı söyleyerek başlamak
istiyorum. Yürütmenin bugün ulusal yas ilan etmesini beklerken maalesef yine
ulusal yas ilan etmedik, 8 Temmuzdaki Çorlu tren kazasında 25 canımızı yitirdiğimizde
de yapmadığımız ulusal yası gene bugün yapmadık. İnşallah, en kısa zamanda
yürütme buradan bizim dileğimizi kabul eder ve ulusal yas ilan eder. Yaşamını
yitirenlere Allah’tan rahmet, yaralılara acil şifalar dilerim. Edirne-Halkalı
seferini yapan trenin 8 Temmuzda kaza yapmasının üzerinden beş ay geçtikten
sonra bugün Ankara’da yeni bir tren kazası daha oluyorsa Devlet Demiryolları
yönetiminin tren işletmesini beceremediği aşikârdır. Sinyalizasyon,
koordinasyon ve bilimsel verilere dayalı yönetimde sınıfta kalan demir
yollarımız, AKP eliyle ölüm yoluna dönüştürülmüştür. Kaza sonrasında soruşturma
açılıyor, tüm mahkemelerde neredeyse aynı bilirkişiler seçiliyor. Bu, 8 Temmuz
Çorlu tren kazası; bu da bugünkü Ankara Yenimahalle’deki tren kazası. Raylı
ulaşım ihalelerine giren şirketlerdeki yönetim kurulu üyeleri, evet, Devlet
Demiryolları ve Ulaştırmaya danışmanlık yapan profesörler bilirkişi seçilerek
her seferinde yönetim aklanıyor. Kısacası, birkaç garibana fatura kesiyoruz.
Acaba aynı durum dünyanın başka bir ülkesinde olsaydı bakanlar ve yetkililer ne
yaparlardı, ben buradan merak ediyorum. 
Evet,
yine, Tekirdağ ilimizden geçen Ergene Nehri’miz var Sayın Bakanım; Sayın Bakan,
Ergene Nehri’miz var. Sayın Bakan ve 3 bakan yardımcısı arka arkaya üç ay
içerisinde Tekirdağ’a geldiler ama Trakya’da Ergene’miz zehir saçmaya devam
ediyor. Dönemin bakanı, o da bizim gibi Meclis sıralarında… 2011 yılında
açıklanan Şafak Harekâtı vardı, evet, Şafak Harekâtı’yla Ergene’de 2018’de
balık tutacaktık arkadaşlar ama bırakın balık avlamayı zehir miktarı 3’e çıktı.
Ergene’ye şafak değil, gece karanlığı çöktü. Çevre Bakanımızın ve
Bakanlığımızın konuyu acilen çözüme ulaştırmasını bekliyorum. 
Evet,
değerli milletvekilleri, bütçeye geldiğimizde ise bu bütçe, maalesef, tarımı
bitirme, çiftçiye üretimden el çektirme, gıda enflasyonunu artırma bütçesidir.
Üzülerek söylüyorum ki bütçe, tarımı ayağa kaldıracak, çiftçiyi kalkındıracak,
milletimize ucuz ve güvenilir gıda sağlayacak millî niteliklerden aridir.
Milletimiz “soğan” “patates” derken ekmek derdine düşmüştür. Görünen o ki
ekmeğe de muhtaç olacağız. Ekmek berekettir. Hiçbir kültürde bizim kadar ekmek
ve buğdayla ilgili atasözü yoktur: “Buğday, koyun, gerisi oyun.” “Toprağı
işleyen ekmeği dişler.” Ne yazık ki artık toprağı işleyen çiftçi ekmeği
dişleyemez hâle gelmiştir. Ektiğinin karşılığını alamamakta, 1 kilo buğday
sattığı zaman 1 fincan kahve içememektedir; 1 fincan kahve içmesi için en az 5
kilo veya 10 kilo satması gerekmektedir. (CHP sıralarından alkışlar)
ŞAHİN
TİN (Denizli) – Kahveyi Hilton’da mı içiyorsun sen?
İLHAMİ
ÖZCAN AYGUN (Devamla) – Çiftçilerimiz geçen yıla göre yüzde 50 fakirleşmiştir,
perişandır, borç içindedir. Ayaklarında terliklerle, kış günü, geçen hafta
Meclisteki odama misafirlerim geldi, bizden yardım beklediler. 
2017
yılında, evet, 2017 yılında 6.867 çiftçiye icra uyguladınız. 2018 yılında bu
sayının katlanacağı şimdiden belli. Sadece bir ay önce, Çorum’da, Akpınar Tarım
Kredi Kooperatifinden kredi kullanan bini aşkın çiftçimize icra takibi başlatıldı.
İktidar, acilen 2018 yılında çıkarmış olduğu kararnameyi tekrar gözden
geçirerek, kapsamını genişleterek çiftçilerimizin borçlarını ertelemek
zorundadır. Büyük firmaların konkordatoya gittiği süreçte, Türkiye'nin genel
gıda sigortası olan çiftçilerimizi üretimde tutmak boynumuzun borcudur.
Unutmayalım ki çiftçi batarsa hep beraber batarız, hiç kuşkunuz olmasın. 
Bakın,
mazot fiyatları geçen yıla göre yüzde 23 artarken, gübre fiyatları son on bir
ayda yüzde 100 ile yüzde 130 arasında artış göstermiştir. Birçok üreticimiz
taban gübresi, ekim gübresi olmadan ekim yapmışlardır. 
Hayvancılığın
en önemli girdi kalemi olan yem fiyatları, 2018 Ocak ayından bugüne kadar yüzde
50-60 oranında artmıştır. Çiftçi ve üretici artık pes etmiş, göç etmeye
başlamıştır, yakında köyler hayalet köy olacaktır Sayın Bakan. Çiftçi sayısı
sürekli düşmektedir.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Aygun sözlerinizi.
İLHAMİ
ÖZCAN AYGUN (Devamla) – 2003 yılında 2,8 milyon olan çiftçi sayısı şu anda 2,1
milyon olmuştur. 2002 yılında 4,5 milyar lira olan çiftçi borcu bugün 109
milyar lira olmuştur. 
Evet,
değerli milletvekilleri, orman köylülerimizin gelirini artıracak projelerle
onların kaldıkları yerlerde yaşamlarını sürdürmelerini sağlamamız gerekiyor.
Ormanlarda uygulanan ferahlandırma çalışmalarında bitki örtüsü göz önüne
alınarak buna göre çalışmalar yapılmalıdır. 
Değerli
milletvekilleri, çiftçilerimiz ürettiğiyle para kazanamaz hâle gelince elindeki
tarlaları satmaya başlamıştır. Ne yazık ki Bakanlık, tarım arazilerini imara
açan projelere kapı açmaktadır. Bakın, son on beş yılda 32 milyon dönüm tarım
arazisi üretimden çıkmıştır. Buğday ekim alanları 2002 yılına göre yüzde 18
azalarak 93 milyon dekardan 76 milyon 688 bin 785 dekara düşmüştür. Arpa ekim
alanları yüzde 33 azalarak 36 milyondan 24 milyon 247 bin dekara düşmüştür.
Oysa nüfusumuz hızla artarken en temel ihtiyaç olan buğday üretimimiz
azalmaktadır.
(Mikrofon
otomatik cihaz tarafından kapatıldı) 
MAHMUT
TANAL (İstanbul) – Ağabey, o meyve ne işe yarıyor?
CAVİT
ARI (Antalya) – Kırmızı şey ne, o meyve ne?
BAŞKAN
– Bağlayın lütfen. Son kez bir dakika daha uzatıyorum. 
İLHAMİ
ÖZCAN AYGUN (Devamla) – Suriyelilerle birlikte nüfusumuz 85 milyona dayandı.
Nüfusumuz 2002 yılına göre yüzde 31 artmış, buğday ekim alanlarımız ise yüzde
18 azalmıştır. Nasıl karnımızı doyuracağımızı ben merak ediyorum. Maalesef,
Tarım ve Orman Bakanlığı bütçesinde hâlen nüfusa göre buğday projeksiyonu yok.
Bakın, biz Avrupa ülkelerinden 3 kat daha fazla yani kişi başına yıllık 150
kilo ekmek tüketiyoruz. 
Değerli
milletvekilleri, 2018 yılında TÜİK rakamlarında buğdayın üretiminin düşeceği
aşikâr. Bu yüzden ekmek fiyatlarında artış kaçınılmaz. Bu sorun fırıncıya
baskıyla çözülemez. Nitekim fırıncılar zam yapmayınca çareyi gramı düşürmekte
buldu. Sonuçta ekmeğe gizli zam yapılmış oldu. Bakanlar Kurulu bu yıl da hasat
döneminde sıfır gümrüklü ithalat kararı alarak çiftçiye her zaman olduğu gibi
yine darbe vurdu. 
MAHMUT
TANAL (İstanbul) – Hadi onu kapat, meyveye gel sen ya!
İLHAMİ
ÖZCAN AYGUN (Devamla) – Geçmişte çiftçinin kara gün dostu olan Toprak
Mahsulleri Ofisi hasat dönemlerinde ayçiçeği, buğday, mısır getirdi. Yine, Et
ve Süt Kurumu piyasayı düzenlemekten çok ithalat kurumuna dönmüştür. 
MAHMUT
TANAL (İstanbul) – Ağabey, onu kapat da meyveyi anlat bize ya!
İLHAMİ
ÖZCAN AYGUN (Devamla) – Yine, çareyi ithalatta arayan zihniyet millî olur mu?
Atalarımız ne güzel demişler: Elden gelen öğün olmaz, onunla da karın doymaz.
(Mikrofon
otomatik cihaz tarafından kapatıldı) 
MAHMUT
TANAL (İstanbul) – İlhami, meyveyi anlat ya!
HASAN
ÇİLEZ (Amasya) – Ya, Sayın Tanal’ın canı çekti.
İLHAMİ
ÖZCAN AYGUN (Devamla) – Değerli milletvekilleri, iklim değişikliği ve artan
sıcaklar, dünyada gıda sıkıntısının yaşanacağını ortaya koymaktadır. 
ŞAHİN
TİN (Denizli) – Biz onları yemiyoruz, ne işe yarıyor? Kokteylde mi
kullanıyorsunuz?
ÖZKAN
YALIM (Uşak) – Son bir dakika Başkan. Sayın Başkan, bir dakika daha verin.
HAYDAR
AKAR (Kocaeli) – Tadına baksaydık.
İLHAMİ
ÖZCAN AYGUN (Devamla) – Sayın Başkan, diğer arkadaşlara söz hakkı verdiniz, ben
de istiyorum.
MAHMUT
TANAL (İstanbul) – Başkanım, o meyveyi merak ediyoruz.
BAŞKAN
– Herkese eşit davrandım, herkese iki dakika verdim. Son konuşmacı olduğu için,
bakın, son kez ama. Bundan sonra uzatmayacağım.
Buyurun.
(CHP sıralarından alkışlar)
ŞAHİN
TİN (Denizli) – Sabaha kadar konuşsun.
İLHAMİ
ÖZCAN AYGUN (Devamla) – Teşekkür ederim Sayın Başkan.
Arkadaşlar,
meşhur Kissinger’in bir sözü var. “Petrolle ülkeleri, gıdayla insanları kontrol
edersiniz” lafını boşuna söylememiştir. Bizim iktidar ise âdeta Türk tarımını
yok etmek için çalışıyor.
Peki,
gıda güvenliğinin anahtarı olan veteriner, gıda ve ziraat mühendisleri neden
atanmıyor? Daha önceden söz verilen 10.551 atama ne zaman yapılacak diye soruyorum.

Yine,
değerli milletvekillerimiz, 2018 yılında 3 milyon 697 bin hektar alan nadasa
bırakılmıştır.
ŞAHİN
TİN (Denizli) – O ne olacak, onu bir anlat.
İLHAMİ
ÖZCAN AYGUN (Devamla) – Bu kadar alan nadas yerine alternatif ürün
politikasıyla tarımda tutulsaydı Sudan'dan arazi kiralanmazdı. TİGEM
arazilerini özelleştirdiniz; yetmedi, şimdi Dalaman Tarımsal Araştırma
Enstitüsünü turizm sit alanı yaptınız. Yine yetmedi, TİGEM’in…
ŞAHİN
TİN (Denizli) – Ya şu meyveyi anlatsana, meyveyi, meyveyi. 
İLHAMİ
ÖZCAN AYGUN (Devamla) – Arkadaşlar, bekleyin lütfen. 
HAYDAR
AKAR (Kocaeli) – Ne bekleyelim, tamam. 
İLHAMİ
ÖZCAN AYGUN (Devamla) – Türkiye’deki damızlık ihtiyaçlarını karşılayacak olan
embriyo transferi TİGEM tarafından… 15 bin tane ineği kesime gönderdiniz.
Evet
arkadaşlar, değerli milletvekilleri; tarımda her geçen gün dışa bağımlı hâle
geliyoruz.
(Mikrofon
otomatik cihaz tarafından kapatıldı)
İLHAMİ
ÖZCAN AYGUN (Devamla) – Geldiğimiz noktada 2018 yılı tahminine göre buğday
üretiminde önceki yıla göre yüzde 7, yemeklik bakla üretiminde yüzde 11,7;
mercimekte yüzde 20, patateste ise yüzde 5,2 oranlarında azalma var. Üretimden
gelen güç harekete geçirilmedikçe, çiftçi desteklenmedikçe gıda fiyatlarındaki
artış önlenemeyecektir. 
ŞAHİN
TİN (Denizli) – Meyveyi bir anlat, meyveyi.
İLHAMİ
ÖZCAN AYGUN (Devamla) – Sizler piyasada bulunmayan ejder meyvesini yerken,
beyaz çay içerken Türk çiftçisine de Türk kahvesini çok görüyorsunuz. (CHP
sıralarından alkışlar)
ŞAHİN
TİN (Denizli) – Nerede kullanılıyor, nerede? Nasıl yeniyor?
İLHAMİ
ÖZCAN AYGUN (Devamla) – Oysa onlar sadece hasat sonrasında şeker pancarından
elde edilmiş olan doğal şekerli Türk lokumuyla birlikte Türk kahvesi içmek
istiyor. 
ŞAHİN
TİN (Denizli) – Ya bu ejderi nerede yiyorsunuz siz ya, nasıl yeniyor?
BAŞKAN
– Evet Sayın Aygun, bitirin artık lütfen.
Teşekkür
ediyorum.
İLHAMİ
ÖZCAN AYGUN (Devamla) – Sözlerime buradan son verirken Yüce Meclisi sevgi ve
saygıyla selamlıyorum. (CHP sıralarından “Bravo” sesleri, alkışlar) 
BAŞKAN
– Teşekkürler Sayın Aygun. 
HASAN
ÇİLEZ (Amasya) – Sayın Başkanım, bu meyveyi konuşurken Sayın Mahmut Tanal
Ağabeyimiz çok sordu, ona takdim etmek istiyorum. (AK PARTİ ve CHP sıralarından
alkışlar) 
BAŞKAN
– Teşekkürler Sayın Aygun. 
BAKİ
ŞİMŞEK (Mersin) – Sayın Başkan, bu meyveyle ilgili söz istiyorum. 
BAŞKAN
– Söz vereceğim ama önce Sayın Bilgen’in söz talebi var. 
MUHAMMED
LEVENT BÜLBÜL (Sakarya) – Ama bu meyveyle ilgili konuşacak eğer müsaade
ederlerse. 
BAŞKAN
– Eğer bununla ilgiliyse kısa bir söz vereyim. 
Buyurun
Sayın Şimşek. 
IV.- AÇIKLAMALAR (Devam)
69.- Mersin Milletvekili Baki Şimşek’in, ejder meyvesinin Mersin’de
yetişen faydalı bir meyve olduğuna ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Sayın
Başkan, bütçenin ilk gününde de Cumhuriyet Halk Partisi Genel Başkanı Sayın
Kemal Kılıçdaroğlu ejder meyvesi hakkında bir konuşma yapmıştı. Bugün de
değerli hatip kürsüden ejder meyvesini milletvekillerine göstererek ejder
meyvesi hakkında bir görüş beyanında bulundu. 
Ejder
meyvesi faydalı bir meyvedir; Mersin’de yetişir. Burada ejder meyvesinin kötü
bir şey olarak gösterilmesini biz yadırgıyoruz. (AK PARTİ sıralarından
alkışlar) Mersinli çiftçiler bundan şikâyetçiler. Lütfen, ejder meyvesine
karşı… Ziraat Odası Başkanımız burada. Çiftçilerin para kazandığı ender
ürünlerden biridir, ejder meyvesi kötü bir şey değildir. 
(Mikrofon
otomatik cihaz tarafından kapatıldı) 
BAKİ
ŞİMŞEK (Mersin) – Hem Cumhuriyet Halk Partisi Grubu hem de bütçenin ilk günü
İYİ PARTİ Grubu ejder meyvesini kötü bir şey gibi millete göstermişlerdir.
Faydalı bir üründür, çiftçiler bundan para kazanmaktadır. 
Saygılar
sunarım. (MHP ve AK PARTİ sıralarından alkışlar) 
BAŞKAN
– Teşekkür ederim. 
İLHAMİ
ÖZCAN AYGUN (Tekirdağ) – Sayın Başkan… 
BAŞKAN
– Size çok söz verdim, uzattım süreyi. Hiçbir önemi yok, anlaşılmıştır durum. 
Değerli
milletvekilleri, Sayın Bilgen’in söz talebi vardı. 
Buyurun
Sayın Bilgen. 
70.- Kars Milletvekili Ayhan Bilgen’in, Kralkızı Barajı’nın
kapaklarından birinin açılması nedeniyle Dicle Nehri üzerindeki yerleşim yerlerinin
boşaltılması için Diyarbakır Valiliği tarafından uyarı yayınlandığına ilişkin
açıklaması 
AYHAN
BİLGEN (Kars) – Sayın Başkan, Sayın Bakanlar biraz sonra Genel Kurula hitap
edecekler, belki daha sağlıklı bir bilgiye ulaşırız diye sadece paylaşma ihtiyacı
duydum. 
Bugün,
akşam saatlerinde, aşırı yağış nedeniyle Kral Kızı Barajı’nın kapaklarından
biri açıldıktan sonra, sanırım, rayından çıkmış ve tamamen kopmuş. Diyarbakır
Valiliği bir uyarı yayınladı Dicle Nehri üzerindeki yerleşim yerlerinin
boşaltılmasıyla ilgili ama biraz önce bize gelen bilgi 2’nci kapağın da
rayından çıktığı yönünde. Tabii, bu doğru bir bilgi mi değil mi bilmiyoruz ama
en azından bize gelen yoğun mesajlar dolayısıyla daha sağlıklı, doğru bir bilgi
almaya sanırım ihtiyacımız var. Bir kapaktan saniyede 1.600 metreküp su
boşaldığı ifade ediliyor. 2’nci ve 3’üncü kapağın da riskli olduğuna dair
bilgiler var. Genel Kurulla bilgi paylaşılırsa seviniriz.
Teşekkür
ediyorum.
BAŞKAN
– Teşekkürler.
TARIM
VE ORMAN BAKANI BEKİR PAKDEMİRLİ – Sayın Başkan…
BAŞKAN
– Bununla ilgili bir açıklamaysa, buyurun Sayın Bakan.
TARIM
VE ORMAN BAKANI BEKİR PAKDEMİRLİ – Evet, bununla ilgili bir açıklama.
71.- Tarım ve Orman Bakanı Bekir Pakdemirli’nin, Kralkızı Barajında su
yatağının bir miktar yükseldiğine, can ve mal kaybının olmadığına ve konuyu
takip ettiklerine ilişkin açıklaması
TARIM
VE ORMAN BAKANI BEKİR PAKDEMİRLİ – Değerli milletvekilleri, bu konu doğru
yalnız 2’nci kapağın koptuğu konusu doğru değil. Şu anda saniyede 1.600
metreküp su barajdan boşalıyor. Biz bölgeye bütün araçları sevk ettik, DSİ’nin
tüm araçlarını sevk ettik. Şu anda su yatağının bir miktar yükselmesi durumu
var. Herhangi bir can kaybı yok, herhangi bir mal kaybı da şu anda bize ulaşmış
durumda değil. Diyarbakır Valimiz işin başında, bir kriz masası oluşturmuş
durumdalar. Bize ulaşan herhangi bir can ve mal kaybı şu anda yok. Konu en
başından beri tarafımızca takip ediliyor ama 2’nci kapağın açılmış olması
konusu doğru değildir, 1.600 metreküp suyun geldiği doğrudur.
Konuyu
takip ediyoruz. İlerleyen saatlerde önemli bir şey olursa açıklama yapacağız
ama Vali işin başında.
Teşekkürler.
BAŞKAN
– Teşekkürler Sayın Bakan.
III.- KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2019 Yılı Merkezî Yönetim
Bütçesi
2) Çevre ve Şehircilik Bakanlığı 2017 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2019 Yılı Merkezî
Yönetim Bütçesi
2) Tapu ve Kadastro Genel Müdürlüğü 2017 Yılı Merkezî
Yönetim Kesin Hesabı
C) ADALET BAKANLIĞI (Devam)
1) Adalet Bakanlığı 2019 Yılı Merkezî Yönetim Bütçesi
2) Adalet Bakanlığı 2017 Yılı Merkezî Yönetim Kesin Hesabı
Ç) CEZA VE İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza ve İnfaz Kurumları ile Tutukevleri İşyurtları Kurumu
2019 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İşyurtları Kurumu
2017 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı Merkezî Yönetim Kesin
Hesabı
E) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2019 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2017 Yılı Merkezî Yönetim Kesin Hesabı
F) KİŞİSEL VERİLERİ KORUMA
KURUMU (Devam)
1) Kişisel Verileri Koruma Kurumu
2019 Yılı Merkezî Yönetim Bütçesi
2) Kişisel Verileri Koruma
Kurumu 2017 Yılı Merkezî Yönetim Kesin Hesabı
G) TARIM VE ORMAN BAKANLIĞI (Devam)
1) Tarım ve Orman Bakanlığı
2019 Yılı Merkezî Yönetim Bütçesi
Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2017 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2017 Yılı Merkezî Yönetim Kesin Hesabı
I) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2017 Yılı Merkezî Yönetim Kesin Hesabı
İ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2019
Yılı Merkezî Yönetim Bütçesi
2) Orman Genel Müdürlüğü 2017
Yılı Merkezî Yönetim Kesin Hesabı
J) DEVLET SU İŞLERİ GENEL MÜDÜRLÜĞÜ
(Devam)
1) Devlet Su İşleri Genel
Müdürlüğü 2019 Yılı Merkezî Yönetim Bütçesi
2) Devlet Su İşleri Genel
Müdürlüğü 2017 Yılı Merkezî Yönetim Kesin Hesabı
K) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2019 Yılı Merkezî Yönetim Bütçesi
2) Meteoroloji Genel Müdürlüğü
2017 Yılı Merkezî Yönetim Kesin Hesabı
L) TÜRKİYE SU ENSTİTÜSÜ (Devam)
1) Türkiye Su Enstitüsü 2019
Yılı Merkezî Yönetim Bütçesi
2) Türkiye Su Enstitüsü 2017
Yılı Merkezî Yönetim Kesin Hesabı
BAŞKAN
– Şimdi de şahsı adına söz isteyen İzmir Milletvekili Yaşar Kırkpınar
konuşacaktır. Sayın Kırkpınar bütçenin lehinde söz talebinde bulunmuştur.
Buyurun.
(AK PARTİ sıralarından alkışlar) 
Süreniz
beş dakikadır Sayın Kırkpınar.
YAŞAR
KIRKPINAR (İzmir) – Sayın Başkan, değerli milletvekilleri ve ekranları başında
bizleri izleyen saygıdeğer vatandaşlarımız; hepinizi sevgi ve saygıyla selamlıyorum.
Tarım ve Orman Bakanlığımızın bütçesinin geneli üzerinde lehte söz almış
bulunmaktayım.
İlk
olarak, Devlet Su İşleri Genel Müdürlüğü tarafından, 2000’li yıllardan sonra
yüzlerce baraj, gölet, HES, binlerce sulama ve içme suyu projesi, atık su
tesisi, sayısız taşkın koruma, dere ıslahı, hayvan içme suyu göleti gibi
tesisler hizmete sunulmuştur. Devrim niteliğindeki bu hizmetlerden dolayı başta
Sayın Cumhurbaşkanımız olmak üzere, bakanlarımıza, Devlet Su İşleri Genel
Müdürlüğümüzün tüm çalışanlarına teşekkür ediyor, saygı ve sevgilerimi
sunuyorum. (AK PARTİ sıralarından alkışlar)
Ormancılık
faaliyetleri ise 2003-2018 döneminde toplam 16,3 milyar Türk lirası destek
alarak rekor kırmıştır. Dünyada orman varlığını artıran nadir ülkelerden
biriyiz. Erozyonu önlemede ve yangınla mücadelede yine dünya 1’incisiyiz.
Aslında tarım sektörü, en kolay eleştirilebilen, esnekliği olmayan bir sektör;
kıt kaynakların en etkin kullanılması gereken, bir bakıma mukayeseli
üstünlüklerin de kullanılmaması gereken stratejik bir sektördür. 
Tarım
ve hayvancılığa gelecek olursak tarım ve hayvancılığa en büyük destek yine AK
PARTİ hükûmetleri döneminde verilmiştir. Verilen bu desteklerle tarımsal hasıla
bakımından dünya 7’ncisi, Avrupa’nınsa 1’incisiyiz. Türkiye, net bir ifadeyle
ifade etmek gerekirse tarımda ihracatçı bir ülkedir. Bugün dünyada 800
milyondan fazla insan açlıkla mücadele ederken, aynı zamanda her yıl toplam 1,3
milyar ton gıda maalesef çöpe atılıyor ve yüz binlerce insan bu anlamda
obeziteyle mücadele ediyor. 
Geçmişle
ilgili bazı kıyaslamalar yapılıyor. Aslında bunu tam anlatabilmek için biraz
geçmişe gitmekte fayda var. 19’uncu yüzyılın başında sanayileşme trenini
kaçıran Türkiye, tarımda modernleşememiş, aile tipi küçük çiftliklerle mütevazı
bir tarım faaliyeti sürdürmüştür. Bu durum 1970’lerin sonuna kadar devam etmiş,
sonra köylerden şehirlere göç başlamış, bu hâl 1990’lı yılların sonunda zirve noktaya
ulaşmıştır. Gelişmekte olan ülkelerin yaşadığı tarımdan sanayiye geçiş sürecini
Türkiye de yaşamıştır. Bu sürecin daha iyi planlanmasının ya da
planlanamamasının 2000 öncesi sürecin konusu olduğunu da hatırlatmak istiyorum.

ÖMER
FETHİ GÜRER (Niğde) – Ya, on altı yıldır siz yönetmiyorsunuz!
YAŞAR
KIRKPINAR (Devamla) - İletişim ve bilgi çağını yaşadığımız bu süreçte tüketim
alışkanlıklarının değişmiş olması, gıdaya erişimin kolay olması, tüketim
çeşidini ve tüketim miktarını da artırmıştır. 
Geldiğimiz
noktada, 1980’ler ile şimdilerin kıyaslanmasının doğru bir yöntem olmadığını
belirtmek istiyorum. Şöyle ki: 1980’lerde Türkiye'nin nüfusu yaklaşık 43
milyondu. Bugün Türkiye yaklaşık olarak 40 milyon turisti misafir etmektedir,
ayrıca nüfusumuz da 2 katına çıkmıştır. Buna rağmen 2002 yılında tarımsal
gayrisafi yurt içi hasıla 36,9 milyar Türk lirasıyken 2017 yılında yüzde 411
artışla 189 milyar Türk lirasına ulaşmıştır.
Tarım
ve Orman Bakanlığı, Cumhurbaşkanlığı hükûmet sisteminde de tarım ve ormancılık
politikalarıyla büyüme odaklı sürdürülebilir kalkınmayı destekleyecek bir
vizyon ortaya koyacaktır. Tarım ve Orman Bakanlığımızın vizyonuna özet olarak
bakarsak arazi toplulaştırılmasının yapılması, tarım bazlı havza sisteminin
uygulanmasına devam edilmesi, tarıma dayalı sanayinin geliştirilmesi ve
desteklenmesi, ürün sayımının sağlıklı bir şekilde yapılması, gıdada ve gıda
ürünlerinde marka ürünlerin oluşturulması, katma değer yaratan ürünlerin
geliştirilmesi ve desteklenmesi, tarıma dayalı ihtisaslaşmış organize
bölgelerinin yaygınlaştırılması, suyun ve toprağın etkin kullanılması gibi
temel meseleleri Tarım ve Orman Bakanlığımız konusu hâline getirmiştir.
(Mikrofon
otomatik cihaz tarafından kapatıldı) 
BAŞKAN
– Sayın Kırkpınar, buyurun tamamlayın sözlerinizi lütfen. 
YAŞAR
KIRKPINAR (Devamla) - Her alanda olduğu gibi, tarım ve ormancılık alanında da
nihai hedefimiz dünya lideri olmaktır. 
Bu
vesileyle Cumhurbaşkanlığı hükûmet sisteminin Tarım ve Orman Bakanlığının ilk
bütçesinin hayırlı ve bereketli olmasını yüce Allah’tan temenni ediyor,
heyetinizi saygı ve sevgiyle selamlıyorum. (AK PARTİ sıralarından alkışlar)
BAŞKAN
– Teşekkürler Sayın Kırkpınar.
Bu
turda da yine yerlerinden söz talebinde bulunan üç sayın milletvekilinin bu
talebini karşılayacağım. 
İlk
olarak Sayın Özkan Yalım. 
IV.- AÇIKLAMALAR (Devam)
72.- Uşak Milletvekili Özkan Yalım’ın, Eren Erdem’i cezaevinde ziyaret
taleplerinin niçin onaylanmadığını Adalet Bakanından öğrenmek istediğine
ilişkin açıklaması
ÖZKAN
YALIM (Uşak) – Teşekkür ederim Sayın Başkan.
Sayın
Adalet Bakanı, tüm arkadaşlarım adına sormak istiyorum: Biliyorsunuz, yaklaşık
beş altı aydır Değerli Milletvekili Arkadaşımız Eren Erdem, Silivri
Hapishanesinde tutulmaktadır. Biz, çok değerli arkadaşımızı ziyaret etmek için
sizin makamınıza ve de yardımcılarınıza en 5, 6, 7 defa müracaatta bulunduk.
Maalesef, tüm arkadaşlarımızın aynı muameleyi gördüğünü söyleyebilirim ve de
hepsi de aynı şeyi deklare ediyorlar. Neden acaba, bundan önce, diğer vekili
arkadaşımızı ziyaret istediğimizde bir defada ziyaret talebimiz onaylanırken
şimdi 5, 6 defa istekte bulunuyoruz? Bununla ilgili sizden bir açıklama
bekliyorum.
Teşekkür
ederim. 
BAŞKAN
– Teşekkürler. 
Sayın
Hüda Kaya…
73.- İstanbul Milletvekili Hüda Kaya’nın, Batman’da HDP il binasına
yapılan baskında gözaltına alınan kapalı kadınların başlarının polis zoruyla
açıldığına ilişkin açıklaması
HÜDA
KAYA (İstanbul) – Teşekkür ediyorum Sayın Başkan.
Bugün,
Sayın Vekilimiz Cihangir İslam’ın da tekrar gündem ettiği, Batman’da HDP il
binasına yapılan baskında gözaltına alınan 19 kadınla ilgili, gündemle ilgili
hemen küçük bir açıklama yapmak istiyorum. 
Bu
19 kadından 3’ü hariç, onlar açıktı, diğerlerinin tamamı kapalı ve Batman
Emniyetinde, terörle mücadele biriminde, bütün itirazlara ve direnişe rağmen
hepsinin başları polis zoruyla açılıyor, yirmi dört saat tamamıyla başı açık
kalıyor bu kadınların ve bunlara, bu kadınlara hakaretler ediliyor, “Dinsizler,
imansızlar…” ve cinsiyetçi çok ağır küfürlerde bulunuyorlar. 
(Mikrofon
otomatik cihaz tarafından kapatıldı) 
HÜDA
KAYA (İstanbul) - Ben bir şey söylemek istiyorum. Hemen bitiriyorum Sayın
Başkan. 
BAŞKAN
– Yerinden söz taleplerinde mikrofonu açamıyoruz, üzgünüm. 
HÜDA
KAYA (İstanbul) – Teşekkür ederim. 
BAŞKAN
– Teşekkürler.
Sayın
Enginyurt…
74.- Ordu Milletvekili Cemal Enginyurt’un, hızlı tren kazasında hayatını
kaybedenlere Allah’tan rahmet, yaralılara şifa dilediğine, tarım kredilerindeki
faiz oranlarının düşürülmesiyle ilgili çalışmanın olup olmadığını Tarım ve
Orman Bakanından öğrenmek istediğine ilişkin açıklaması
CEMAL
ENGİNYURT (Ordu) – Teşekkür ederim Sayın Başkan. 
Öncelikli
olarak, bugün Ankara’da meydana gelen tren kazasında hayatını kaybeden
vatandaşlarımıza Cenab-ı Allah’tan rahmet diliyorum, yaralılara acil şifalar
temenni ediyorum, rahmete ulaşanların ailelerine de sabırlar niyaz ediyorum. 
Sayın
Tarım Bakanımıza bir konuyu hatırlatmak istiyorum: Sayın Cumhurbaşkanımız
faizden, yüksek faizden şikâyet ediyor. Tarım kredilerinde çiftçi faizleri
yüzde 30’ları geçti, temerrüde düştüğünde yüzde 40 seviyelerine ulaşıyor. 
Sayın
Bakan, tarım kredilerindeki bu faiz oranlarının düşürülmesiyle ilgili bir
çalışmanız olacak mı? Olması gerektiğini düşünüyorum çünkü çiftçimiz perişan. 
Teşekkür
ediyorum. 
BAŞKAN
– Teşekkürler. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2019 Yılı Merkezî Yönetim
Bütçesi
2) Çevre ve Şehircilik Bakanlığı 2017 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2019 Yılı Merkezî
Yönetim Bütçesi
2) Tapu ve Kadastro Genel Müdürlüğü 2017 Yılı Merkezî
Yönetim Kesin Hesabı
C) ADALET BAKANLIĞI (Devam)
1) Adalet Bakanlığı 2019 Yılı Merkezî Yönetim Bütçesi
2) Adalet Bakanlığı 2017 Yılı Merkezî Yönetim Kesin Hesabı
Ç) CEZA VE İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza ve İnfaz Kurumları ile Tutukevleri İşyurtları Kurumu
2019 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İşyurtları Kurumu
2017 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı Merkezî Yönetim Kesin
Hesabı
E) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2019 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2017 Yılı Merkezî Yönetim Kesin Hesabı
F) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2019 Yılı Merkezî Yönetim Bütçesi
2) Kişisel Verileri Koruma
Kurumu 2017 Yılı Merkezî Yönetim Kesin Hesabı
G) TARIM VE ORMAN BAKANLIĞI (Devam)
1) Tarım ve Orman Bakanlığı
2019 Yılı Merkezî Yönetim Bütçesi
Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2017 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2017 Yılı Merkezî Yönetim Kesin Hesabı
I) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2017 Yılı Merkezî Yönetim Kesin Hesabı
İ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2019
Yılı Merkezî Yönetim Bütçesi
2) Orman Genel Müdürlüğü 2017
Yılı Merkezî Yönetim Kesin Hesabı
J) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2019 Yılı Merkezî Yönetim Bütçesi
2) Devlet Su İşleri Genel
Müdürlüğü 2017 Yılı Merkezî Yönetim Kesin Hesabı
K) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2019 Yılı Merkezî Yönetim Bütçesi
2) Meteoroloji Genel Müdürlüğü
2017 Yılı Merkezî Yönetim Kesin Hesabı
L) TÜRKİYE SU ENSTİTÜSÜ (Devam)
1) Türkiye Su Enstitüsü 2019
Yılı Merkezî Yönetim Bütçesi
2) Türkiye Su Enstitüsü 2017
Yılı Merkezî Yönetim Kesin Hesabı
BAŞKAN
– Değerli milletvekilleri, şimdi de söz sırası yürütmede. 
Yürütme
adına ilk söz, Adalet Bakanı Abdulhamit Gül’e aittir. 
Buyurun
Sayın Gül. (AK PARTİ sıralarından alkışlar)
Süreniz
yirmi beş dakikadır. 
ADALET
BAKANI ABDULHAMİT GÜL – Sayın Başkan, değerli milletvekilleri; Bakanlığımızın
2019 yılı bütçesini takdim etmek üzere söz almış bulunmaktayım. Bu vesileyle
Gazi Meclisi, tüm milletvekillerimizi saygıyla selamlıyorum. 
Sözlerimin
başında bu sabah Ankara’da vuku bulan tren kazasında hayatını kaybeden
vatandaşlarımıza Allah’tan rahmet diliyorum, yaralılara da acil şifalar
diliyorum. 
Hem
adli hem idari soruşturmalar neticesinde, hem olayın gerçekleşme şekli hem
failleri, kasıt, ihmal ya da hangi sebep olup olmadığı hususu Hükûmetimizce de
sonuna kadar araştırılacak, gereği yapılacak ve bir daha böyle elim kazaların
meydana gelmemesi için her türlü tedbirler alınacaktır. Bu konuda Ulaştırma
Bakanlığımız da her türlü çalışmayı sürdürmektedir, yine, kamuoyuyla da
paylaşılacaktır. Ben tekraren, tüm vatandaşlarımıza acil şifalar diliyorum,
hayatını kaybedenlere Allah’tan rahmet diliyorum.
Çok
değerli milletvekilleri, zihnimizin ve gönlümüzün merkezinde yer tutan bir
ideali, adalet idealini korumak ve yaşatmak için çaba gösteren herkese;
mübaşirinden hâkimine, savcısından zabıt kâtibine kadar tüm yargı
personelimize, yargı mensuplarımıza, emeği geçen, özveriyle çalışan tüm
personelimize kolaylıklar diliyorum, başarılar diliyorum.
Hukukun,
demokratik düzenin, güvenliğin, hak ve özgürlüklerin korunup yaşatılmasında
hepimizin en büyük güvencesi yargıdır. Anayasa, kuvvetler ayrımını bir “medeni
iş bölümü” olarak tanımlamaktadır ve bu iş birliği anlayışına uygun olarak hem
yasama hem yürütme organı olarak adalet hizmetlerine daha iyi koşullarda
vatandaşlarımızın ulaşması için hep birlikte görev ve sorumluluğumuz
bulunmaktadır. 
Sayın
Cumhurbaşkanımızın liderliğinde on altı yılda, yargı reformu paketleriyle,
hukuki konularda attığımız adımlarla önemli adımlar attık, iyileştirici ve
geliştirici adımlar attık. Uyuşmazlıkları, elbette, bundan sonraki süreçlerde
yapacağımız çalışmalarla da süratle ve adaletle çözmek hepimizin ortak amacı,
bunu da hep beraber hedef olarak karşımıza aldık.
Yenilenen
mevzuat çalışmasıyla, altyapı yatırımlarıyla, kurumlarımızın yapısal ve
teknolojik dönüşümüyle, artan yargı mensubu ve personel sayısıyla, sürekli
eğitim perspektifiyle, takipçisi olduğumuz bir kalite ısrarıyla, güçlenen
mahkemeler teşkilatıyla büyük bir dönüşümün hâlen içinden geçiyoruz. 
Sayın
Başkan, değerli milletvekilleri; yargıdan, yargı mercilerinden, mahkemelerden
söz ederken elbette, bir idari teşkilattan, bir bakanlığın idari merkezinden,
il müdürlüklerinden, bir hiyerarşik düzen içerisindeki taşra örgütlenmesinden
bahsetmiyoruz. Bizler, yürütmenin bir parçası olarak hâkim, savcı değiliz,
yargı mensupları da bizim memurumuz değil. Burada sabahtan beri konuşulan tüm
ifadeler bağlamında söylüyorum, burada yapılan tasarruflar, hâkimlerin yer
değişiklikleri, atamalar ve diğer yargısal faaliyetlerle ilgili, Türkiye bir
hukuk devletidir, hukuk sistemi kendi içerisinde işler ve bu konuda bir yanlış,
bir eksiklik olduğunda, öyle eski dönemlerde örnekleri görüldüğü gibi, bir
hiyerarşik yapıyla anında görevden alınan ya da talimat verilen bir yapıdan
bahsetmiyoruz. Yargı mercileri, bağımsız ve tarafsız olarak, kendilerine
çizilmiş alan çerçevesinde kendi görevlerini yapar. Bize düşen, kurumsal
kapasiteyi geliştirmek, teknolojik, yeni dönüşümlere açık olmak, mevzuat
hazırlıklarını… Elbette, yasamanın da burada yapacağı, yürütmenin de yapacağı
iyileştirmeler hepimizin ortak görevidir, elbette bunu da hep birlikte
yapacağız. Bu, sadece bir kişinin ya da bir grubun değil, hepimizin ortak
sorumluluğudur.
Elbette,
Türkiye’de yargı ve adalet hizmetlerini değerlendirirken aktüel performanstan
öte, içinden geçtiğimiz çok özel tecrübenin dikkate alınması gerekmektedir. Bu
tecrübe, Türk yargısına bağımsızlık ve tarafsızlığın değerini, hukuka ve
vicdana bağlılığın önemini, akıl ve muhakemenin kıymetini çok büyük bir bedel
karşılığında öğretmiştir. Akıl ve muhakemeyi değersizleştirip yerine ideolojik
adanmışlığı ikame edenlerin, ülkemizi nasıl bir felaketin eşiğine getirdiğini
15 Temmuzda hepimiz çok canlı biçimde gördük. 
İstikameti
hukuk ve vicdan olmayan, bağlı olduğu örgütten talimat alan FETÖ mensupları,
sonuçta bu ihanetin hesabını hukuk önünde vermektedirler. Adalet mekanizmasını
araçsallaştıran FETÖ, yargı sistemine, milletimizin adalet beklentisine ve
adalete duyulan güvene de en büyük kötülüğü yapmıştır. Elbette, yargı
sistemimiz başta olmak üzere, Türkiye, 15 Temmuzdan sonra devlet içerisinde bu
örgütlü yapıdan kurtulmak için kararlı bir mücadele ve arınma sürecini
başlatmıştır. Devletin tüm kurum ve kuruluşlarıyla bu arınma sürecini de
başarılı olarak tamamlamaya kararlıyız. 
15
Temmuzda o gece başımızın üzerinde, şu Gazi Mecliste hepimizin yaşadığı ihaneti
yapanlar, Ömer Halisdemirleri, kahraman vatan evlatlarını şehit edenler, bugün
yüce Türk yargısı önünde hesap vermektedirler. 15 Temmuzdaki hain kalkışmaya
eylemli olarak katılan darbeciler hakkındaki davalar, kesin hüküm yolunda
ilerlemektedir. 236 dosyada ilk derece mahkeme, kararlarını vermiştir, 53
dosyada yargılamalar devam etmektedir. 
Yargı
mercilerimizin doğruyu bulma, adalete, hakkaniyete uygun sonuçlara ulaşma,
haklıyı haksızdan, suçluyu masumdan ayırma yönündeki çabalarını takdirle
izliyoruz, takip ediyoruz. Bizim bu mücadelede iki kırmızı çizgimiz var.
Bunlardan birincisi, bu mücadelenin asla rehavete kapılmadan, amacını
kaybetmeden sürmesidir. İkincisi, haktan, hukuktan ve adaletten asla ama asla
taviz verilmemesidir. Bir tek suçlunun cezasız kalmasına da bir tek masumun
haksızlığa uğramasına da asla tahammül edemeyiz. Yaş ile kurunun ayrılması,
elbette yargının temel görevidir. Soruşturma ve kovuşturmaların bu hassasiyet
içerisinde sürmesi, ilgisiz isimler ve toplumsal kesimlerin bu süreç içerisinde
incitilmemesini, bu mücadelenin sosyal meşruiyeti ve başarısı için de
vazgeçilmez bir unsur olarak görüyoruz. 
Atipik
bir terör örgütü olan FETÖ’yle mücadelenin kolay olmadığını hepimiz biliyoruz.
Tek başına Mor Beyin tecrübesi bile ne kadar dikkatli olmak gerektiğini
gösteren esaslı bir ders niteliğindedir. İşte bu kumpası ortaya çıkaran da yine
yargı mercilerimiz, hükûmetimizin kararlılığı ve tüm devletimizin kurumları ve
bu konudaki yöneticilerinin iradesidir. Tarihimizin gördüğü bu en karmaşık
ihanet şebekesinin çözülmesi, suçluların adalet önünde hesap vermesi hususunda
desteğimizi elbette sürdürecek ve bu konuda kararı da yargı mercilerimizin
titizliği elbette verecektir. 
Örgütün
elebaşı FETÖ hakkında 7 ayrı iade talepnamesi iletilmiş ve Amerika Birleşik
Devletleri’ne her yeni bilgi, belge de yine ulaştırılmaya devam etmektedir.
Adresi belli olanlar o ülkeden istenmekte, adresi belli olmayanların yine yargı
mercilerimizce kırmızı bülten talebiyle iadeleri talep edilmektedir. 96 örgüt
üyesinin sınır dışı yoluyla ülkemize getirilmesi sağlanmıştır.
Değerli
milletvekilleri, yargıyı ve hukuku bir silah gibi kullanan bu hain örgüt,
ülkemizdeki yargı sistemine ve sistemin işleyişine de elbette büyük bir zarar
verdi. Bu nedenle, mevcut mücadele ve arınma sürecine yeniden bir inşa
sürecinin eşlik etmesinin bir zaruret olduğunu hepimiz biliyoruz. 
FETÖ’yle
mücadele, aynı zamanda Türk yargısının bir bağımsızlık ve saygınlık
mücadelesidir. Türkiye’de yargıya güven anlamında, esasen polemik konusu da
yapılan hususlarda, yüksek yargının başkanının bile yüzde 20-30’lara indiği
diye ifadeler yapılıyor. Evet, 2016’larda kullanılan bu ifadeler FETÖ’nün
yargıyı nasıl siyasallaştırdığı, ideolojik bir hâle getirdiği, kendi örgüt
amacına çevirdiği yönündeki bir algının sonucudur. Ancak işte bu FETÖ’cülerin
arındırıldığı bu süreçte her geçen gün yargıya güvenin artması yönündeki eksiklikleri
hep beraber giderme yönünde çok önemli adımlar atılmıştır.
Değerli
arkadaşlar, bu ülkede yargıya bu konuda acımasız eleştiriler yaparken
ülkemizdeki yargı pratiğini unutmamak lazım. “Bir sağdan bir soldan” diyerek
yaşı büyütülerek idam edilenler, bu ülkenin seçilmiş Başbakanına, bu ülkenin
aziz Menderes’ine “Sizi buraya getiren irade, sizin cezalandırılmanızı
istiyor.” diye yargının nasıl siyasallaştığını hepimiz gördük. Bu ülkede
darbeyi meşrulaştıran yargıyı hepimiz gördük. Bu ülkede 28 Şubat yargılamalarında,
yine kumpaslarla, yine hilelerle, yine birtakım hukuk dışı delil toplayarak 28
Şubatta muhafazakâr kesimlerin nasıl haksız bir şekilde yargılandığını, yine bu
FETÖ yargılaması eliyle nasıl belli insanların sabah, gece vakti gözaltına
alındığını, deliller üretilerek yargılandığını, yargı önüne çıkarıldığını
hepimiz gördük. Ama bu ülkede 28 Şubat brifinginde darbecileri önünü
ilikleyerek ayakta selamlayanların, bu ülkenin seçilmiş Cumhurbaşkanına yeni
hâkim, savcı adayının ayağa kalkmasını eleştirenlerin o gün, o darbecilerin
önünde yargıçların kalkıp önünü iliklemesini eleştirmemelerini çok ciddi
anlamda bir standart olarak görüyorum. (AK PARTİ sıralarından alkışlar) 
Elbette
yargı, yargıçlar asla ama asla hiçbir şekilde, hiçbir kurumdan, hiçbir kişiden
talimat almazlar. Burada Türkiye’nin geldiği noktayı söylüyorum. Bu ülkede
“Evet, ben, bu zihniyetteki kişileri hâkim, savcı aldım. Ne yapacaktım, Refah
Partilileri, Milliyetçi Hareket Partilileri mi alacaktım?” diyen adalet
bakanları oldu. (AK PARTİ ve MHP sıralarından alkışlar) 
CAVİT
ARI (Antalya) – AKP’li avukat koymadınız Sayın Bakan. 
ADALET
BAKANI ABDULHAMİT GÜL (Devamla) - O gün o adalet bakanlarına söz söylemeyenler,
“Kardeşim, bu ülkenin evladı değil mi Refah Partililer, bu ülkenin evladı değil
mi Milliyetçi Hareket Partisinin mensupları?” diye sesini çıkarmadı, “Bu ülkede
yargı siyasallaştı.” demedi. (AK PARTİ ve MHP sıralarından alkışlar) 
CAVİT
ARI (Antalya) – Teşkilatlarınızda görev alan avukat bırakmadınız, hepsini
hâkim, savcı yaptınız. Adliye koridorlarında sizde görev alan avukat
bırakmadınız, hepsi hâkim, savcı oldu; neden bahsediyorsunuz? (AK PARTİ
sıralarından “Dinle, dinle.” sesleri)
BURCU
KÖKSAL (Afyonkarahisar) – Yargıyı sarayın arka bahçesi hâline getirmediniz mi? 
ADALET
BAKANI ABDULHAMİT GÜL (Devamla) - Bugün bu ülkenin evladı Milliyetçi Hareket
Partili hukuk fakültesinde okuyunca, dört yılda bitirip bu ülkenin evladı
olarak hâkim, savcı olmayı hak etmiyor mu, Refah Partili hak etmiyor muydu? (AK
PARTİ ve MHP sıralarından alkışlar) Evet, bütün bunları gördük. Siz o gün de… 
BURCU
KÖKSAL (Afyonkarahisar) – Cumhuriyet Halk Partililer hak etmiyor mu? 
CAVİT
ARI (Antalya) – Sadece AKP’liler mi hak ediyor Sayın Bakan? 
ADALET
BAKANI ABDULHAMİT GÜL (Devamla) - Burada niye rahatsız oluyorsunuz, isim
vermedim ben? Adres nereye gidiyor arkadaşlar, niye rahatsız oluyorsunuz? Genel
olarak söylüyorum.
ÖMER
FETHİ GÜRER (Niğde) – Ergenekon’u da anlat, Ergenekon’u. 
ADALET
BAKANI ABDULHAMİT GÜL (Devamla) - Kim yaparsa yapsın, bugün hangi zihniyette
olursa olursun, hangi düşüncede olursa olsun bu vatanın evladı, Anadolu insanı
her türlü sınavda, her türlü kadrolaşmada eşittir birinci sınıf vatandaşa,
birinci sınıf vatandaş hakkına sahiptir. 
BURCU
KÖKSAL (Afyonkarahisar) – 70 puan barajını kaldıran kimdi hâkimlik, savcılık
sınavında? 
ADALET
BAKANI ABDULHAMİT GÜL (Devamla) - Biz bunları gördük. Bu ülkede yakın
zamanlarda, kendi lehine karar çıkınca “Namuslu hâkimler, savcılar var.”,
çıkmayınca “Bu sarayın yargıçları…” diye ayrım yaparak Türk yargıçlarını ikiye
ayırmayı asla kabul edemiyoruz. 20 bin hâkim, savcı var; 20 bini de onurlu Türk
yargısının şerefli evladıdır, kimse dil uzatamaz. (AK PARTİ ve MHP sıralarından
alkışlar) Elbette 20 bin hâkim, savcı içinde yanlış yapan, eksik yapan olabilir
değerli arkadaşlar.
MUSTAGA
SEZGİN TANRIKULU (İstanbul) - Uyuşturucu baronu nasıl tahliye oldu Sayın Bakan?
“Devlet hassasiyeti” denilip tahliye oldu, söyleyin bakalım uyuşturucu baronu
tahliye olabilir mi? (AK PARTİ sıralarından “Dinle, dinle.” sesleri)
İLYAS
ŞEKER (Kocaeli) – Rahat ol, rahat; heyecanlanma.
BAŞKAN
– Sayın milletvekilleri, Sayın Bakanın konuşmasına izin verelim lütfen.
MUSTAFA
SEZGİN TANRIKULU (İstanbul) – Görevde mi değil mi Sayın Bakan? Uyuşturucu
baronunu AK PARTİ’li vekil aramış. Cevabını verin.
BURCU
KÖKSAL (Afyonkarahisar) – Danıştay Başkanının kızından bahsedin Sayın Bakan.
BAŞKAN
- Değerli milletvekilleri…
ADALET
BAKANI ABDULHAMİT GÜL (Devamla) – Bizim…
MUSTAFA
SEZGİN TANRIKULU (İstanbul) – Uyuşturucu baronu nasıl tahliye oldu?
ŞAHİN
TİN (Denizli) – Dinle!
MÜCAHİT
DURMUŞOĞLU (Osmaniye) – Dinlemesini öğrenin.
BAŞKAN
– Sayın milletvekilleri, lütfen, Sayın Bakanın konuşmasına izin verelim.
Yerimizden bağırarak müdahale etmeyelim lütfen.
MUSTAFA
SEZGİN TANRIKULU (İstanbul) – Hadi Sayın Bakan, cevap ver, uyuşturucu baronu
nasıl tahliye oldu?
NİLGÜN
ÖK (Denizli) – Dinle! Niye rahatsız oluyorsun?
ÖMER
FETHİ GÜRER (Niğde) – Papazı anlat, papazı!
BAŞKAN
– Değerli milletvekilleri, lütfen…
Buyurun
Sayın Bakan.
ADALET
BAKANI ABDULHAMİT GÜL (Devamla) – Bu ülkede biz kulağımıza okunan ezanla, biz
bu ülkede İstiklal Marşı’yla büyüdük. Bizim inancımız… (CHP sıralarından
gürültüler) 
CAVİT
ARI (Antalya) – Biz nasıl büyüdük Sayın Bakan? Biz nasıl büyüdük?
ÖMER
FETHİ GÜRER (Niğde) – Biz de öyle büyüdük.
BAŞKAN
– Değerli milletvekilleri…
ŞAHİN
TİN (Denizli) – Sayın Başkan, müdahale etsenize dinlesinler.
BAŞKAN
– Sayın milletvekilleri, lütfen… (Gürültüler)
BURCU
KÖKSAL (Afyonkarahisar) – Andımız’dan korktunuz kaldırdınız.
BAŞKAN
– Lütfen Sayın Bakanın konuşmasına izin verelim.
Buyurun
Sayın Bakan.
ADALET
BAKANI ABDULHAMİT GÜL (Devamla) – Sayın Başkan, değerli milletvekilleri; bu
ülkede, doğusuyla batısıyla, bu ülkenin bütün evlatları, hangi zihniyette,
hangi inanışta olursa olsun, 81 milyonun hepsi adalet zihniyetiyle büyüyen bu
vatanın evlatlarıdır. “Kızım Fatıma olsa yanlış yaparsa kolunu keserim.” diyen
bir inanca, itikada iman etmiş bir milletiz. (AK PARTİ ve MHP sıralarından
alkışlar) 
ZEYNEL
ÖZEN (İstanbul) – “Ezan sesiyle büyüyen.” diyor. Ben ezan sesiyle büyümedim,
benim hakkım yok mu?
ADALET
BAKANI ABDULHAMİT GÜL (Devamla) - Hiç kimse bize bilerek yanlış yaptırmaz.
Bahsettiğiniz tahliyelerle ilgili… (Gürültüler) 
Sezgin
Bey, bir müsaade ederseniz söyleyelim.
MUSTAFA
SEZGİN TANRIKULU (İstanbul) – Buyurun.
BAŞKAN
– Değerli milletvekilleri, ama böyle yaparsanız Sayın Bakan sorularınıza da
cevap verme imkânı bulmaz. Lütfen sakince dinleyelim.
ADALET
BAKANI ABDULHAMİT GÜL (Devamla) – Başkanım, sürem azalıyor.
BAŞKAN
– Ben eklerim Sayın Bakan.
Buyurun.
ADALET
BAKANI ABDULHAMİT GÜL (Devamla) – Bu ülkede bahsettiğiniz konularla ilgili -o
tahliyeler- anında HSK soruşturma açmıştır. Nereye giderse gitsin, bu ülkenin,
81 milyonun ekmek gibi, su gibi aziz bildiği adalete inancını kimsenin
azaltmasına izin vermeyiz. Yanlışı sonuna kadar… 
MUSTAFA
SEZGİN TANRIKULU (İstanbul) – Sonucu ne, sonucu?
ADALET
BAKANI ABDULHAMİT GÜL (Devamla) - Teftiş devam ediyor. (AK PARTİ ve MHP
sıralarından alkışlar) 
MUSTAFA
SEZGİN TANRIKULU (İstanbul) – Sayın Bakan, sonucu ne? Sonuç, sonuç…
ADALET
BAKANI ABDULHAMİT GÜL (Devamla) – Kime giderse, nereye giderse gitsin sonuna
kadar HSK, teftişini yapıyor. Hep beraber takip edeceğiz, kamuoyuyla
paylaşılacak.
Değerli
kardeşlerim, çok değerli milletvekilleri; bu ülkede…
(AK
PARTİ ve CHP sıraları arasında karşılıklı laf atmalar) 
BAŞKAN
– Değerli milletvekilleri, lütfen karşılıklı konuşmayalım ve Genel Kurulun
düzenini bozmayalım. Sayın Bakan kürsüde, açıklamalarını yapıyor, lütfen
sakince dinleyelim.
Buyurun
Sayın Bakan.
ADALET
BAKANI ABDULHAMİT GÜL (Devamla) – Türkiye’de darbeleri meşrulaştıran bir
yargıdan… “15 Temmuz darbe gecesi Meclisi bombalayan hainleri tutuklayın.”
diyen, “Cumhurbaşkanlığı Külliyesi’ne saldıran, 251 vatandaşımızı şehit eden,
Ömer Halisdemir’i şehit edenleri tutuklayın.” diyen Türk yargısını, darbecileri
yargılıyor diye töhmet altında bırakamazsınız. (AK PARTİ ve MHP sıralarından
alkışlar) 
CAVİT
ARI (Antalya) – Siz bırakıyorsunuz Sayın Bakan!
AHMET
KAYA (Trabzon) – Sayın Bakan, Adalet Bakanısınız ama sözlerinizde adalet yok.
ADALET
BAKANI ABDULHAMİT GÜL (Devamla) – Geçmişte darbeye selam duran Türk yargısı
bugün darbecileri yargılamaktadır.
BURCU
KÖKSAL (Afyonkarahisar) – Yargıyı FETÖ’ye siz teslim ettiniz.
ADALET
BAKANI ABDULHAMİT GÜL (Devamla) – Elbette 20 bin kişi içerisinde eksik yapan,
hata yapan varsa HSK burada, Teftiş Kurulu burada. Günde belki onlarca hâkim,
savcının ihracı onay için geldiği için -ve siyaseten prensip olarak da ilgili
daireler karar verir- ben bu bahsettiğiniz daireleri, hâkimleri asla bilmem
çünkü Meclisin seçtiği, seçilmiş Cumhurbaşkanının seçtiği Kurul, daire, kendi
tasarrufunu kendisi yapar. Ama sistem işlemektedir, elbette burada bir yanlışa
izin vermemek adına hep beraber gayret edeceğiz. 
Çok
değerli arkadaşlarım, burada bugün terörle, FETÖ’sü, PKK’sı, DEAŞ’ıyla etkin
mücadele eden bir Türk yargısı var. Yanlış varsa, savcının yanlışı varsa
mahkemeye gider, mahkemede düzelir; mahkemede yanlış varsa istinafta düzelir;
istinafta yanlış varsa Yargıtayda, Danıştayda düzelir; orada varsa Anayasa Mahkemesinde,
orada varsa AİHM’e gider ve tüm bu sistemler Türkiye’de hukuk sistemi
içerisinde yapılmıştır. 
AYŞE
ACAR BAŞARAN (Batman) – Ama AİHM’i tanımazsınız. En son AİHM’i tanımıyorsunuz. 
MENSUR
IŞIK (Muş) – AİHM’i kabul etmiyorsunuz Bakan Bey. 
ADALET
BAKANI ABDULHAMİT GÜL (Devamla) – Ama yargılamayı sizler yapacaksanız
mahkemeleri kaldırıp, o zaman gazete mi yargılasın, medya mı yargılasın, yasama
mı yargılasın, yürütme mi yargılasın? Türkiye’de yargı bağımsız ve bu
mücadeleyi yargı, kendi sistematiği içerisinde yapıyor. Elbette insanın olduğu
yerde hata olabilir, bizim de memnun olmadığımız, yanlış, eksik kararlar var
ama hukuk sistemi kendi içerisinde bunu düzeltecektir.
Çok
değerli arkadaşlarım, değerli milletvekillerim; bu süreçte hazırlıklarını sürdürdüğümüz
Yargı Reformu Strateji Belgesi’ne çok önem veriyoruz. Eğer 81 milyon için
uygulanacaksa bu reform, 81 milyonun görüşü yansımalı diyoruz, doğunun da
batının da kuzeyin de güneyin de her kesimin görüşü yansımalı diyoruz ve güven
veren bir adalet sistemi olarak belirlendiğini…
ÖMER
FETHİ GÜRER (Niğde) – Eyvah ki eyvah! Yine reform…
ADALET
BAKANI ABDULHAMİT GÜL (Devamla) – Burada Adalet Bakanlığı bütçesi görüşülürken
ben hiçbir şekilde muhataplarımıza karışmamaya çalıştım, bu konuyu da
takdirlerinize sunuyorum ama kısaca, müsaade ederseniz, bu reformla ilgili
önerilerinizi almak üzere ifade edeceğim.
En
geniş katılımla bu belgemizi oluşturmaya çalışıyoruz ve özellikle hukuk eğitimi
üzerinde duruyoruz çünkü Türkiye'de adliyelerimizi yaptık, niceliğimizi
yeterince artırdık, personel sayımızı artırdık ama şimdi nitelik konusunda…
ORHAN
SARIBAL (Bursa) – Adliyeden çok hapishane yaptınız, hapishaneleri anlatın.
ADALET
BAKANI ABDULHAMİT GÜL (Devamla) – …yetişmiş, nitelikli hukuk adamı konusunda
çalışmalarımızı yapıyoruz. Bu konuda eksikleri biliyoruz. Üzerinde mutabakat
noktasına vardığımız konu, hukuk mesleğine, hâkimlik, savcılık, avukatlık,
noterlik mesleğine girmeden, fakülteden mezun olanların bir meslek sınavına,
bir sınava, bir merkezî sınava tabi tutulması. Böylece niteliğin artırılacağını
düşünüyoruz. 
Yine
hâkim/cumhuriyet savcısı yardımcılığı müessesesini gündeme getirdik, bunu
tartışıyoruz. Böylece, hâkim/savcı yardımcıları tüm uygulamayı görecek ve ondan
sonra, tecrübeden sonra kürsüye çıkacak. Böylece empati yapmaya, tarafların
psikolojilerini, adaleti, ceza adaletini daha iyi tanımaya imkân bulacak ve
sonradan kürsüye çıkacak. Adalet Akademisi pratiğini geliştirerek sürdürmeyi
düşünüyoruz. Staj süresini geliştirmeyi, teori ve pratiğini artırmayı düşünüyoruz.
Avukatlık mesleğinin güçlendirilmesi gündemimizde, vaktim azaldığı için burayı
genel itibarıyla geçiyorum.
Elbette,
iş yükü fazlalığını ortadan kaldırmaya yönelik uzlaştırma ve ara buluculuk
sistemini çok ciddi manada önemsiyoruz. Bildiğiniz gibi, yüce Meclisin
iradesiyle ticari davalara ilişkin ara buluculuk da 1 Ocak itibarıyla
başlayacak ve böylece 2017 yılında asliye ticaret mahkemelerinde 231.080 dava
açılmış, çok değerli milletvekilleri. 231.080 dava önce ara bulucuya gidecek,
sonra mahkemeye gelecek. Böylece daha nitelikli bir yargılamayı yapacağımıza
inanıyoruz, önemli bir gelişme olacağını düşünüyoruz. 
Sayın
Başkan, değerli milletvekilleri; önemli bir adım olarak lekelenmeme hakkını da
yine yasalaştırarak uyguladık. Ancak bu konuda soyut, dayanaksız ihbarlarla,
esasen şikâyetlerle FETÖ yargılamalarının da sulandırıldığına ilişkin çok
önemli hikâyelere de şahit olduk. “Herkes FETÖ’cüyse FETÖ’cü yoktur.”un
FETÖ’nün esasen kullandığı argümanlardan biri olduğunu düşünüyorum şahsen.
Dolayısıyla “Kayınvalidemle aram açık, bunu şikâyet edeyim. Onunla aram açık,
bunu şikâyet edeyim.” Soyut, mesnetsiz ihbarlarla hem yargıyı meşgul ediyoruz
hem de bu konuda sosyal bir yaraya, travmaya sebebiyet veren vakalar görüldü.
Bu nedenle -lekelenmeme hakkı- savcı önüne aldığında çok bariz olduğu açık olan
konularla ilgili isimsiz, soyut iddiaları soruşturmanın konusuna almıyor. Bu
konuda çok önemli bir, FETÖ mücadelesi anlamında da önemli bir gelişme olduğunu
düşünüyorum. 
Ancak
elbette bu, sadece bu konuyla sınırlı değildir, bu ülkenin güvence fonksiyonu
soruşturma sürecine dâhil herkes için geçerli olmalıdır. Soruşturmanın
gizliliğine riayet edilmesi, adliyeye sevklerin patlayan flaşlar altında âdeta
bir podyumda gider gibi bir yürüyüşe çevrilmemesi, gösteriye çevrilmemesi,
itibar suikastlarının engellenmesi… Yargılamalar daha ortaya çıkmadan
gazetelerde bunların yayınlanması asla kabul edilebilir şeyler değil. Bunlar,
usul hükümlerine de yine riayet edilmesi, lekelenmeme hakkı kapsamında
değerlendirilmesi gereken konulardır.
Adil
bir yargılamanın gereklerine hassasiyet gösterilmesi, muhakeme tedbirlerinin de
doğru, yerinde ve ölçülü icra edilmesiyle ancak başarılı olur. “Pardon” sözünü
lügatimizden çıkarmak için başta gözaltı ve tutuklama gibi tedbirlerin temel
hak ve özgürlükleri sınırlandıran muhakeme tedbirlerinde adalet terazisinin çok
hassas tartılmasının, tutulmasının gerekli olduğunu düşünüyoruz. 
Geride
bıraktığımız bu on altı yılda çok önemli reformlar oldu. Tutuklamayı bir tedbir
olarak oldukça sıkı şartlara bağlayan, Hükûmetimiz oldu. Adli kontrolü gerçek
bir tutuklama alternatifi hâline getiren, biz olduk. Ancak hayata geçirilmesi,
uygulanması konusu da en az yapılan düzenleme kadar önem arz ediyor.
Eksiklikler, uygulama hataları var mı? Evet, var. İşte 2019 yılı bu anlamda bir
milat olsun istiyoruz. Yargı reformunu bu anlamda önemsiyoruz. Bu nedenle
meselelerimizi daha katılımcı konuşalım istiyoruz. Uygulamada o yüzden bir
merkezî sınavı önemsiyoruz, o yüzden staj sürecini daha geniş tutalım diyoruz.
Hâkimlerimizin, savcılarımızın bu anlamda hakikaten suçu yok. 
FETÖ’nün
travmasından kurtulma, inşa süreci vardı ve şimdi bunu yapmaya çalışıyoruz. Bu
konuda gerçekten yüreği yananlar varsa tüm bu önerilere de açık olduğumuzu
söylüyoruz çünkü adalet hepimizin. Biz bugün buradayız, yarın başkaları var ama
adalet, gök kubbe başımızda olduğu sürece herkes için geçerli olacak. Bunu da
hep beraber korumak, hiçbir siyasi parti, hiçbir angajman, hiçbir ideolojik
bağ, hiçbir etnik aidiyet, hiçbir bölge, hiçbir yaş ayrımına tabi tutulmadan
hepimizin ortak görevi ve bu konuda elbette… 
“On
altı yıl iktidardaydınız.” Arkadaşlar, bu kadar çok, önemli işler yaptık. O
yüzden seçimler var. Daha fazlasını yapmak için oy istedik. Milletimiz güvendi,
verdi. Şimdi de diyoruz ki inşa süreci. Eksiklerimizin farkındayız, 2019 milat
olsun, eksiklerimizi tamamlayayım. Ekmek kadar aziz olan, su gibi aziz olan…
Hatta adalet olursa ekmeği de bulursunuz, suyu da bulursunuz. Hep beraber inşa
edelim diyoruz. (AK PARTİ ve MHP sıralarından alkışlar) 
Uzayan
bir soruşturma, uzun tutukluluk süreleri, bitmek bilmeyen yargılamalar elbette
kabul edilebilecek bir durum değil. Hâkim, savcı, avukat, vatandaş olarak
hiçbirimiz bunu istemiyoruz. Biz yargı sisteminin işte bu sorunları çözmesi
için, “Yargıda Hedef Süre” uygulamasına o yüzden…
(Mikrofon
otomatik cihaz tarafından kapatıldı)
BAŞKAN
– Buyurun, devam edin Sayın Bakan.
ADALET
BAKANI ABDULHAMİT GÜL (Devamla) – Hem ceza hem hukukta soruşturma ve dava
açıldığında yargının kum saati işlemeye başlayacak ve sistemde gecikme, tıkanma
nerede var, bir soruşturmanın şu tarihe kadar bitmesi gerektiğiyle ilgili,
taraflar alacak eline; eğer bir gecikme olursa elbette yargısal faaliyete
katılma değil ama nerede tıkanmalar var, mevzuatta mı, uygulamada mı, o
adliyede mi, personel mi eksik, bakış açısı mı, eğitim eksikliği mi; bunları
hep beraber göreceğiz arkadaşlar. Dolayısıyla, bu konuda, gerçekten, 1 Ocaktan
itibaren başlatacağımız bu uygulamayı da inşallah en güzeliyle uygulamakta
olacağız.
MUSTAFA
SEZGİN TANRIKULU (İstanbul) – Somut vaka Osman Kavala Sayın Bakan, somut vaka.
Osman Kavala somut vaka.
ADALET
BAKANI ABDULHAMİT GÜL (Devamla) – Adli görüşme odaları, yine, mağdurlara
ilişkin elbette çok önemli bir gelişmeydi, bunu geliştireceğiz. 
Yine,
hâkim sayısı ve istinafla ilgili, istinafların sayısı… 11 istinafımız var.
Yine, önümüzdeki dönemde 4 yerde daha istinaf açarak yargılamaların
hızlanmasını hedefliyoruz. 
Yine,
önümüzdeki dönemde Avrupa İnsan Hakları Sözleşmesi İhlallerinin Önlenmesine
İlişkin Eylem Planı’nı da güncelleme, yenileme sürecini başlatmış
bulunmaktayız. 
Cezaevleriyle
ilgili artış hususu da burada ifade edildi değerli milletvekillerimiz
tarafından. Biz cezaevi açtık diye övünmüyoruz, hiçbir hükûmet bunları açtı
diye övünmez. 
AYŞE
ACAR BAŞARAN (Batman) - Müjde diye mesaj atan milletvekiliniz var. 
ADALET
BAKANI ABDULHAMİT GÜL (Devamla) - Cezaevleri 2002’de 524 iken şu anda, 2018’de
cezaevi sayısı 389; 166 yeni cezaevi yapılmış, 301 cezaevi kapatılmış.
Cezaevlerindeki sayı artışlarının temel sebeplerini vaktim kısa olduğu için
özetle geçiyorum.
Değerli
arkadaşlar, cinsel saldırı suçunun yedi yıldı cezası, on iki yıla çıkartıldı.
Uyuşturucunun dört yıldı cezası, on yıla çıkartıldı. Bakın, infaz kurumlarında
yatan kişi sayısı itibarıyla, uyuşturucudan 2005 öncesi bir kişi, suçlu iki yıl
yatıyordu cezaevinde, şimdi yedi buçuk yıl yatıyor değerli arkadaşlar. 
AYŞE
ACAR BAŞARAN (Batman) – Hangi suçtan kimler yatıyor, onları da söyler misiniz.
ADALET
BAKANI ABDULHAMİT GÜL (Devamla) - Cinsel saldırıdan üç yıl yatıyordu daha önce,
şimdi dokuz yıl yatıyor; bunu Hükûmetimiz artırdı Meclisimizin takdiriyle. Yani
bu arada 4-5 kez boşalacakken cezaevleri niye kalabalık? Uyuşturucudan 57.674
kişi cezaevinde. Yani bunları almayalım diyorsak… Mahkemeler getiriyor, buna
yönelik kapasite artırılıyor, yapılıyor. Cinsel suçlardan 19.066 kişi, terörden
44.690 kişi… Daha önce bu suçlardan, adam öldürmeden… Değerli arkadaşlar, adam
öldüren birisi 2005 öncesi dokuz yıl yatıyordu, bugün yirmi dört yıl yatıyor. Dokuz
yıl yatıp çıkıyordu, istiyorsanız dokuz yıl yatsın, cezaevlerini boşaltırız.
Meclisin elinde, bugün verin teklifi bunu eleştiren arkadaşlarımız, hemen
cezaevlerinde bu sayılar gider. Yani ben burada bir realiteyi söylüyorum. Adam
öldürmeden dokuz yıl yatıp çıkıyordu, şimdi yirmi dört yıl. Bunların hepsi hep
beraber belirlediğimiz süreler. 
İstinaflar
çıktı, istinaflarda yüz on gündü ortalama süre, yüzde 70 Yargıtaya gitmeden
istinafta kesinleşiyor.
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın Sayın Bakan.
AYŞE
ACAR BAŞARAN (Batman) – Diğerlerini de saysanız Sayın Bakan. Diğerlerini da
sayın. 
ADALET
BAKANI ABDULHAMİT GÜL (Devamla) – Milletvekillerimiz cezaevlerine izin almadan
gidebiliyor, bu konuda izin almalarına gerek yok. Terör örgütü mensubuysa, bu
konuda Bakanlığın izni var.
ÖZKAN
YALIM (Uşak) – Nasıl yok? 6 defa istiyoruz Sayın Bakan, 6 defa, 7 defa
istiyoruz. 
ADALET
BAKANI ABDULHAMİT GÜL (Devamla) – Bağırmayın da söyleyeyim Özkan Bey, tamam.
BAŞKAN
– Siz devam edin Sayın Bakan, buyurun.
ADALET
BAKANI ABDULHAMİT GÜL (Devamla) – Soruyu soran arkadaşımız dinlemiyor. 
Bakan
Yardımcımız da burada. Tüm talepler karşılanmaya, cezaevinin koşulları,
personelimizin durumu, ilgili kurum kapasitesiyle karşılanmaya çalışılıyor, bu
konuda azami gayret var. Eksiklikler bugün de ifade edildi, Bakan Yardımcımız
da notunu aldı ama grup başkan vekillerimizden her an bana da ulaşıldığında, bu
konu elbette milletvekillerimizin en doğal hakkı, biz de elimizden gelen
desteği veririz, bu konuda niye milletvekillerimize böyle bir imkânı
vermeyelim? 
“Cezaevlerinde
-insanın olduğu yerde hata olabilir- hiçbir sorun yok.” diyemeyiz. Hata yapan
insanlarla çalışıyoruz ama bugün, az önce cezaevi denildi, polis karakolu
çıktı. Polis karakoluyla ilgili de benim elde ettiğim bilgiye göre,
güvenlikleri anlamında, boneleri verilmiş. İçişleri Bakanlığından asla
inançlarına karşı öyle bir şeyin olmadığı bilgisini aldım. Bu konuda elbette
bilgilenilecektir ama cezaevinde bu anlamda hangi ihlal varsa…
(Mikrofon
otomatik cihaz tarafından kapatıldı)
AYŞE
ACAR BAŞARAN (Batman) – Trabzon Cezaevi, Trabzon Beşikdüzü. 
BAŞKAN
– Tamamlayın Sayın Bakan.
Buyurun.
ADALET
BAKANI ABDULHAMİT GÜL (Devamla) – …bugün söyleyin, nerede ihlal varsa bu
konuyla ilgili en başta suç duyurusunu ben yaparım. 
CENGİZ
GÖKÇEL (Mersin) – Siz ne iş yapıyorsunuz! Devlet ne iş yapıyor!
ADALET
BAKANI ABDULHAMİT GÜL (Devamla) – Bakın burada hep böyle söyleniyor ama bire
bir de görüştüğümde Cezaevi Genel Müdürümüz, Bakan Yardımcımız, görüştüğünde,
Cezaevi Genel Müdürümüzle görüşüldüğünde, bütün milletvekillerimiz 10 tane
sorun varsa teşekkür edip ayrılıyor ama burada farklı bir şey geliyor.
AYŞE
ACAR BAŞARAN (Batman) – Van Barosunun raporu var, Trabzon Beşikdüzü, cevap
bekliyoruz. 
ADALET
BAKANI ABDULHAMİT GÜL (Devamla) – Elbette, yine dinleyebiliriz. İnsan Hakları
Komisyonu, Türkiye Büyük Millet Meclisi, her an tüm cezaevlerini tüm partiler,
milletvekilleri denetleyebiliyor. Avrupa’dan tüm kurumlar denetliyor, açık ve
bir eksiklik varsa en başta biz buna izin vermeyiz, gerekli teftişimizi
yaparız. Nerede varsa bu konularda, elbette ifade edilir.
AYŞE
ACAR BAŞARAN (Batman) – Trabzon Beşikdüzü’yle ilgili bir açıklama yapın. Van
Barosu gidip inceleme yaptı, bir açıklama yapın.
ADALET
BAKANI ABDULHAMİT GÜL (Devamla) – Sayın Başkanım, müsaadelerinizle
toparlıyorum. 
BAŞKAN
– Buyurun.
AYŞE
ACAR BAŞARAN (Batman) – Trabzon’la ilgili bir açıklama yapın Bakan Bey.
ADALET
BAKANI ABDULHAMİT GÜL (Devamla) – Değerli arkadaşlar, son olarak
milletvekillerinin yargılanmasıyla ilgili konu; milletvekillerini, yargı
ideolojik bakıyor, yargılıyor. 
AYŞE
ACAR BAŞARAN (Batman) – Cevap veremediğiniz şeylerde susuyorsunuz tabii! 
ÖZNUR
ÇALIK (Malatya) - Dinler misin ya! Bir dur ya! Bir dur ya, dinle! 
AYŞE
ACAR BAŞARAN (Batman) – Bir soru sorduk, cevap bekliyoruz. Her şeye cevap
veriyordu. 
ÖZNUR
ÇALIK (Malatya) - Dinle ve öğren bak ne diyor!
AYŞE
ACAR BAŞARAN (Batman) – Sen bana öğretecek değilsin, sen önüne bak! Sana
sormuyoruz!
ADALET
BAKANI ABDULHAMİT GÜL (Devamla) – Değerli arkadaşlar, HDP’den Ayşe Hanım, HDP
milletvekillerinden gelen ihlallerle ilgili geldiğinde Bakan Yardımcımızla
konuştu, ilgili milletvekili teşekkür etti, “Bizi yanıltmışlar.” dedi, bizi
konuşturmayın burada. Bire birde gelince teşekkür ediyorsunuz, burada gelince
şahin oluyorsunuz! (AK PARTİ sıralarından “Bravo” sesleri, alkışlar)
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Bakan.
ADALET
BAKANI ABDULHAMİT GÜL (Devamla) – Cezaevinde kim olursa olsun devlete
emanettir; hiçbir hak ihlali, insan hakkı ihlali olmaz. AİHM bunu böyle kabul
ediyor, siz kabul etmiyorsanız o sizin kendi sorununuz. 
Milletvekillerini
yargılama konusu da… Türk yargısı öyle bir heves içerisinde değil ama bugün
yüce Parlamentoda “Milletvekillerinin dokunulmazlıkları kalksın mı?”
denildiğinde AK PARTİ olarak “Evet, kalksın.” dedik, MHP “Evet, kalksın.” dedi,
ikimizin oyu yetmiyordu, HDP karşı çıktığına göre, demek ki CHP’nin oylarıyla
da 367 geçti ve Türk yargısının önüne geldi bu dosya. Niye Türk yargısını
suçluyoruz? Türk yargısı, önüne gelen konuda bir karar verdi.
MUSTAFA
SEZGİN TANRIKULU (İstanbul) – Sayın Bakan… Sayın Bakan, bakın…
ADALET
BAKANI ABDULHAMİT GÜL (Devamla) – Türk yargısı bağımsız, bizden Türk yargısına
müdahale etmeyi beklemeyin, yapmayız. Biz hâkim, savcı değiliz; hâkim,
savcıları rahat bırakın. (AK PARTİ sıralarından alkışlar) 
MUSTAFA
SEZGİN TANRIKULU (İstanbul) – Sayın Bakan, Eren Erdem dosyasında değişen
heyetlere bakın.
TUMA
ÇELİK (Mardin) – Bunun için karar yok, bunun için alınmış bir karar yok.
ADALET
BAKANI ABDULHAMİT GÜL (Devamla) – Sözlerimi toparlarken… 
MUSTAFA
SEZGİN TANRIKULU (İstanbul) – Eren Erdem dosyasında değişen heyetlere bakın,
sadece buna bakın Sayın Bakan, değişen heyetlere bakın.
ADALET
BAKANI ABDULHAMİT GÜL (Devamla) – Sezgin Bey, bir çay içelim, hepsini
bağırmadan beraber konuşuruz. 
TUMA
ÇELİK (Mardin) – Leyla Güven için alınmış bir karar yok.
MUSTAFA
SEZGİN TANRIKULU (İstanbul) – Bakın, değişen heyetlere bakın Sayın Bakan. Niye
heyetler değişiyor?
ADALET
BAKANI ABDULHAMİT GÜL (Devamla) – Hep beraber konuşacağız -baro başkanlığı
yaptınız- hep beraber yapacağız. Ama siz bir avukat olarak da… 
MUSTAFA
SEZGİN TANRIKULU (İstanbul) – Heyetler niye değişiyor?
BAŞKAN
– Sayın Tanrıkulu, lütfen…
ADALET
BAKANI ABDULHAMİT GÜL (Devamla) – Bu kararları bir Adalet Bakanı vermez. Biz
yürütmenin parçasıyız, yargı bağımsız olarak kararlarını verir. Bu konularla
ilgili hep beraber eksikleri toparlamak bizim görevimiz. Önümüzdeki dönemde de
bu yargı reformunu yapacağız.
(Mikrofon
otomatik cihaz tarafından kapatıldı)
BAŞKAN
– Evet, son bir kez açıyorum mikrofonu Sayın Bakan. 
Buyurun.
ADALET
BAKANI ABDULHAMİT GÜL (Devamla) – Ben bu duygularla, şimdiden tüm görüş ve
önerileri için, tüm bu değerli fikirleri… Biz eleştiriyi de elbette daha doğru
yapmak üzere alıyoruz. Bu konuda daha iyisini yapmak da inşallah hep beraber
nasip olur sizlerin desteğiyle diyorum. 
Hepinize
sevgi ve saygılarımı sunuyorum. (AK PARTİ ve MHP sıralarından alkışlar)
BAŞKAN
– Teşekkürler Sayın Bakan. 
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç…
ENGİN
ÖZKOÇ (Sakarya) – Efendim, Sayın Bakan konuşması esnasında CHP’yi, bir iki kere
tekrar ederek, adil olmayan şekilde personel alımlarıyla ilgili suçlamıştır. Bu
konuda sataşmadan söz istiyorum. 
BAŞKAN
– Buyurun Sayın Özkoç. (CHP sıralarından alkışlar) 
Süreniz
iki dakikadır.
VI.- SATAŞMALARA İLİŞKİN KONUŞMALAR (Devam)
5.- Sakarya Milletvekili Engin Özkoç’un, Adalet Bakanı Abdulhamit Gül’ün
10 sıra sayılı 2019 Yılı Bütçe Kanun Teklifi ile 11 sıra sayılı 2017 Yılı Kesin
Hesap Kanunu Tasarısı’nın üçüncü tur görüşmelerinde yürütme adına yaptığı
konuşmasında Cumhuriyet Halk Partisine sataşması nedeniyle konuşması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; en çok
üzüldüğüm şeylerden bir tanesi, Türkiye Cumhuriyeti’nde bizlerle ilgili tüm
burada oturanlara seslenirken yukarıda Allah, kalbimizde iman sevgisi olan
herkese karşı bir ajitasyon yapılmasıdır. 
Bakan,
bu kadar kişinin ve bu kadar Müslüman’ın arasında diyor ki: “Bizler kulağımıza
ezan okunarak büyüdük.” Bizimkine gazel mi okunuyordu? (CHP sıralarından
alkışlar) Bizimkine de ezan okunuyordu, bizim de alnımız secdeye gidiyordu. Sen
kim oluyorsun, kim oluyorsun sen? 
ZÜLFÜ
DEMİRBAĞ (Elâzığ) – Bakana niye soruyorsun, babana sor.
ENGİN
ÖZKOÇ (Devamla) – Benim babam şerefiyle mücadele etmiş ve vefat etmiş birisidir
ama sen hem annene hem babana kendini sor. Şerefsiz adam! (AK PARTİ
sıralarından gürültüler)
İLYAS
ŞEKER (Kocaeli) – Terbiyesizlik yapıyorsun. 
ÖZLEM
ZENGİN (Tokat) – Çok çirkin üslup bu.
Sayın
Başkan, çok çirkin bu.
ÖZNUR
ÇALIK (Malatya) – Yok böyle bir usul ya! 
BAŞKAN
– Lütfen, sataşma olmasın, karşılıklı olmasın.
Siz
devam edin. 
ENGİN
ÖZKOÇ (Devamla) – Değerli arkadaşlar, Adil Öksüz Fetullah Gülen cemaatinin bir
numaralı sanığıdır. Nerede Adil Öksüz, kim kaçırdı Adil Öksüz’ü? Adil Öksüz’ü
kaçıran hükûmet hangi hükûmettir? Adalet ve Kalkınma Partisidir. Zekeriya Öz’ü
-“Bu benim savcımdır.” diyen- Türkiye’den kim kaçırdı? Cumhurbaşkanı Recep
Tayyip Erdoğan’dır. (CHP sıralarından alkışlar, AK PARTİ sıralarından
gürültüler)
NİLGÜN
ÖK (Denizli) – Yuh be!
YASİN
UĞUR (Burdur) – Hadi oradan!
ENGİN
ÖZKOÇ (Devamla) – Bana diyorlar ki: “MHP’nin şerefli evlatlarını siz hâkim ve
savcı olarak atamayacak mısınız?” MHP’nin şerefli evlatlarını Türkiye
Cumhuriyeti’ne ve Cumhurbaşkanı da yaparsınız ama Engin Alan Paşa’yı cezaevine
koyan zihniyet bunu söyleyemez. (CHP sıralarından alkışlar) 
Türkiye
Cumhuriyeti’nin Genelkurmay Başkanını alacaksın, cezaevine koyacaksın, Türkiye
Cumhuriyeti’ne darbe yapan generalleri getireceksin, sen büyük Türkiye’nin
büyük iktidarı olacaksın. Sen büyük Türkiye’nin utanılacak iktidarısın. (CHP
sıralarından alkışlar; AK PARTİ sıralarından “Bağırma, bağırma.” sesleri)
(Mikrofon
otomatik cihaz tarafından kapatıldı)
İLYAS
ŞEKER (Kocaeli) – Kalpten gideceksin, kalpten. 
ABDULLAH
GÜLER (İstanbul) – Niye bağırıyorsun?
ŞAHİN
TİN (Denizli) – Bağırmadan… Kalbine dikkat et. 
İLYAS
ŞEKER (Kocaeli) – Kalpten gideceksin. 
BAŞKAN
– Tamamlayın Sayın Özkoç. 
ENGİN
ÖZKOÇ (Devamla) – Teşekkür ederim, sağ olun. 
Biz,
dokunulmazlıklarla ilgili, milletvekillerini, gazetecileri, masumları,
mağdurları tutuklayın diye dokunulmazlığı kaldırmadık. Biz “Bakanlarınızı,
hırsızlık yapan, arsızlık yapan, namussuzluk yapan siyasetçileri cezaevine
koyun.” dedik. (CHP sıralarından alkışlar) Defalarca masum insanları ve
milletvekillerini yargılarken “Bu beraat etmelidir.” diyen hâkimi, savcıyı o
gece görevden alıp ondan sonra ona ceza verecek hâkimi, savcıyı kim getirdiyse
Türkiye Cumhuriyeti’nde hukuku o katletmiştir. O savcı ve o hâkim Türkiye'nin
savcısı ve hâkimi değildir, terör örgütünündür, siz de onun sahibisiniz. (CHP
sıralarından “Bravo” sesleri, alkışlar) 
(Mikrofon
otomatik cihaz tarafından kapatıldı) 
ŞAHİN
TİN (Denizli) – Geç şunları ya. Terör örgütü sensin, sen! 
ENGİN
ÖZKOÇ (Devamla) – Toparlıyorum. 
Balyoz
ve Ergenekon davaları gibi davalarda Hitler’in mahkemelerinin benzerini
Silivri’de kurdunuz.
ŞAHİN
TİN (Denizli) – İlk önce konuşmayı öğren.
ENGİN
ÖZKOÇ (Devamla) – Orada yargılayıp cezaevine koyduklarınız, intihar edenler,
ölenler, namusu, bu bayrak ve Türkiye için öldüler ama sizin besledikleriniz,
terör örgütü, 250 kişiyi şehit etti. Onlar ne kadar teröristse siz o kadar
teröristsiniz. (CHP sıralarından alkışlar, AK PARTİ sıralarından “Hadi oradan
be, yuh!” sesleri, gürültüler)
BAŞKAN
– Teşekkürler Sayın Özkoç. 
ÖZLEM
ZENGİN (Tokat) – Sayın Başkan…
BAŞKAN
– Buyurun. 
ŞAHİN
TİN (Denizli) – Terörist sensin!
BAŞKAN
– Sayın milletvekilleri… Sayın milletvekilleri…
Sayın
Özkoç, lütfen yerinize geçin. 
ÖZLEM
ZENGİN (Tokat) – Sayın Başkan…
BAŞKAN
– Sayın Zengin, buyurun. 
İLYAS
ŞEKER (Kocaeli) – Eline ayağına sahip çık be! Yazıklar olsun sana! Diline sahip
ol be, ayıp ya! Yakışıyor mu sana!
ŞAHİN
TİN (Denizli) – Adam gibi konuşmayı öğreneceksin.
ÖZLEM
ZENGİN (Tokat) – Sayın Başkan…
BAŞKAN
– Buyurun Sayın Zengin.
ŞAHİN
TİN (Denizli) – Ayıp bir şey ya!
İLYAS
ŞEKER (Kocaeli) – Sana yazıklar olsun, sana! Eline ayağına sahip ol. Yazıklar
olsun sana! (AK PARTİ sıralarından gürültüler)
BAŞKAN
– Değerli milletvekilleri, lütfen sakin olalım, lütfen yerimize oturalım. 
İLYAS
ŞEKER (Kocaeli) – Ayıp be! Bir de grup başkan vekilisin be! Yazıklar olsun
sana! 
ŞAHİN
TİN (Denizli) – Grup başkan vekili gibi konuşmasını bilmiyorsun. 
BAŞKAN
– Sayın grup başkan vekili söz istemiştir. Lütfen sayın milletvekilleri…
Buyurun
Sayın Zengin.
ŞAHİN
TİN (Denizli) – Ayıp yaptığın.
İLYAS
ŞEKER (Kocaeli) – Ayıp be, ayıp yaptığın. Terbiyesizlik yapıyorsun!
Terbiyesizlik
yapıyor, o ne ya el ayak hareketleri? Ayıp be! Boyundan posundan utan be!
BAŞKAN
– Değerli milletvekilleri, grup başkan vekili kürsüde ve konuşmasını yapacak.
Lütfen sessiz olalım. 
ŞAHİN
TİN (Denizli) – Sen derebeyi misin ki böyle yapacaksın ha? (AK PARTİ ve CHP
sıraları arasında karşılıklı laf atmalar)
BAŞKAN
– Birleşime on dakika ara veriyorum. 
Kapanma Saati: 00.12
YEDİNCİ OTURUM
Açılma Saati: 00.34 
BAŞKAN: Başkan Vekili Mithat SANCAR
KÂTİP ÜYELER: Emine Sare AYDIN YILMAZ (İstanbul), İsmail OK (Balıkesir)
-----0-----
BAŞKAN
– Türkiye Büyük Millet Meclisinin 31’inci Birleşiminin Yedinci Oturumunu
açıyorum. 
2019
Yılı Merkezi Yönetim Bütçe Kanun Teklifi ile 2017 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2019 Yılı Merkezî Yönetim
Bütçesi
2) Çevre ve Şehircilik Bakanlığı 2017 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2019 Yılı Merkezî
Yönetim Bütçesi
2) Tapu ve Kadastro Genel Müdürlüğü 2017 Yılı Merkezî
Yönetim Kesin Hesabı
C) ADALET BAKANLIĞI (Devam)
1) Adalet Bakanlığı 2019 Yılı Merkezî Yönetim Bütçesi
2) Adalet Bakanlığı 2017 Yılı Merkezî Yönetim Kesin Hesabı
Ç) CEZA VE İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza ve İnfaz Kurumları ile Tutukevleri İşyurtları Kurumu
2019 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İşyurtları Kurumu
2017 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı Merkezî Yönetim Kesin
Hesabı
E) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2019 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2017 Yılı Merkezî Yönetim Kesin Hesabı
F) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2019 Yılı Merkezî Yönetim Bütçesi
2) Kişisel Verileri Koruma
Kurumu 2017 Yılı Merkezî Yönetim Kesin Hesabı
G) TARIM VE ORMAN BAKANLIĞI (Devam)
1) Tarım ve Orman Bakanlığı
2019 Yılı Merkezî Yönetim Bütçesi
Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2017 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2017 Yılı Merkezî Yönetim Kesin Hesabı
I) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2017 Yılı Merkezî Yönetim Kesin Hesabı
İ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2019
Yılı Merkezî Yönetim Bütçesi
2) Orman Genel Müdürlüğü 2017
Yılı Merkezî Yönetim Kesin Hesabı
J) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2019 Yılı Merkezî Yönetim Bütçesi
2) Devlet Su İşleri Genel
Müdürlüğü 2017 Yılı Merkezî Yönetim Kesin Hesabı
K) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2019 Yılı Merkezî Yönetim Bütçesi
2) Meteoroloji Genel Müdürlüğü
2017 Yılı Merkezî Yönetim Kesin Hesabı
L) TÜRKİYE SU ENSTİTÜSÜ (Devam)
1) Türkiye Su Enstitüsü 2019
Yılı Merkezî Yönetim Bütçesi
2) Türkiye Su Enstitüsü 2017
Yılı Merkezî Yönetim Kesin Hesabı
BAŞKAN
– Komisyon? Yerinde. 
Değerli
milletvekilleri, birleşime ara vermeden önce AK PARTİ Grubu Başkan Vekili Sayın
Özlem Zengin söz talebinde bulunmuştu, kendisine söz vermiştim.
Şimdi
tekrar kendisini kürsüye davet ediyorum.
Buyurun
Sayın Zengin. (AK PARTİ sıralarından alkışlar)
Süreniz
iki dakikadır. 
VI.- SATAŞMALARA İLİŞKİN KONUŞMALAR (Devam)
6.- Tokat Milletvekili Özlem Zengin’in, Sakarya Milletvekili Engin
Özkoç’un sataşma nedeniyle yaptığı konuşmasında Adalet ve Kalkınma Partisine
sataşması nedeniyle konuşması
ÖZLEM
ZENGİN (Tokat) – Sayın Başkan, çok değerli milletvekilleri; hepinizi saygıyla
selamlıyorum. Kürsüye gelme sebebim, herhâlde bütün hazirunun bilgisi
dâhilindedir diye düşünüyorum. 
Son
derece üzgünüm, grubumuz üzgün, konuşmayı yapanların da üzgün olduğu
kanaatindeyim fakat sükûnetle ve sakin bir dille konuşmak istiyorum. Bağırmanın
hiç kimseye, hiçbirimize faydası yok. Birbirimizi “FETÖ’cü” diye itham etmenin
de kimseye bir faydası yok. Burada mesele, gerçekten kim FETÖ’cüyse onun
cezalandırılması. 
Buradan
bakıldığı zaman…
NAZIR
CİHANGİR İSLAM (İstanbul) – Her gün diyorsunuz bunu. (AK PARTİ sıralarından
gürültüler) 
İLYAS
ŞEKER (Kocaeli) – Saygısız insan!
BAŞKAN
– Değerli arkadaşlar, lütfen… Lütfen… 
Değerli
milletvekilleri, lütfen, sessizce dinleyelim. 
Buyurun
Sayın Zengin, devam edin. 
ÖZLEM
ZENGİN (Devamla) – Buradan bakıldığı zaman, bir defa önce şunu söylemek
istiyorum: Kürsüye gelen arkadaşım çok enteresan bir konuşma yapıyor. “Sıkıysa
buraya gel!” “Git, kendi ananın babanın geçmişine bak!” Çok ağır bir üslupla
konuşuluyor. Bizim, hiçbirimizin, birbiriyle alakalı bu tarz şeyler söylemeye
hakkımız olmadığı kanaatindeyim. 
Sayın
Bakanın konuşmasını dinledim. Sayın Bakan şunu ifade etti: Geçmişte, bu ülkede yargı
mensupları belirlenirken çok büyük haksızlıklar oldu. Uzağa gitmeye gerek yok,
ben hayatımla buna şahitlik ediyorum. 
Ben,
üniversiteyi bitirmiş genç bir öğrenciyken hâkimlik sınavına başvurdum,
hâkimlik sınavına. Ben fakülteyi son derece yüksek notlarla bitirmiş fevkalade
başarılı bir öğrenciydim. Sınava kabul edilmedim. Sınava alınma hakkım bile
olmadı, evraklarım iade edildi. Sebep? Sadece verdiğim fotoğraf. 
Sayın
Bakanın söylediği, kastettiği şey şudur: Bu ülkede isteyen herkesin, eğer
Müslüman olarak dünyaya geldiğine ailesi inanıyorsa -ailesi, kendisinin bile
rızası yok- kulağına ezan okunur. Sayın Bakanın kastettiği şey bize okundu,
size okunmadı değil. Biz kendimizi tanımlarken kendimizi bununla tanımlayan
insanlarız. Sizler de tanımlıyor olabilirsiniz ama biz kendi tanımımızı
söylüyoruz diye sizi bunun dışında bırakmış olmuyoruz. Ama bizim hayatımız
maalesef sadece… 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Zengin. 
ÖZLEM
ZENGİN (Devamla) – Bizim hayatımız sadece ve sadece kendimiz gibi olmaya
çalıştığımız için sürekli dayak yiyerek geçti. Neden, ben gencecik bir insanken
hâkimlik sınavına giremiyorum ki sadece başörtülü olduğum için? Hiç sınava bile
alınma hakkım olmuyor. Biz bunu bugün söylemeyecek miyiz buralarda? Sayın Bakan
şunu söylüyor: “Dininiz, inancınız ne olursa olsun bu sınava girebilirsiniz.”
Türkiye'de hiç kimseye ne Kürt olduğu için ne Alevi olduğu için bu sınava
alınmamazlık yapılmıyor. (HDP sıralarından “Var, var.” sesleri.) Sadece ve
sadece… Sınavdan bahsediyorum, sınavdan bahsediyorum, sınavdan. 
EROL
KATIRCIOĞLU (İstanbul) – Kürtler nerede?
BAŞKAN
– Değerli milletvekilleri, lütfen.
ZEYNEL
ÖZEN (İstanbul) – Vekilim, ezan sesiyle büyüyenlerdenim.
ÖZLEM
ZENGİN (Devamla) – O sebeple, bu kürsülerde konuşurken bazı kelimeleri
tasarruflu kullanmak lazım, birbirimize “terörist” demeye kimsenin hakkı yok. 
MEHMET
RUŞTU TİRYAKİ (Batman) - Ama diyorsunuz.
ZEYNEL
ÖZEN (Devamla) - Her gün ne diyorsunuz? Her gün söylüyorsunuz.
BAŞKAN
– Değerli milletvekilleri, lütfen.
ÖZLEM
ZENGİN (Devamla) – Buradan konuşan hiç kimse AK PARTİ’ye “terörist” diyemez,
diyemez, söyleyemez ve bunun için özür bekliyoruz. (AK PARTİ sıralarından
alkışlar) 
Devamına
gelelim, devamına. Şimdi, efendim, diyorsunuz ki: “Biz onlardan uzağız.” Ya,
bu, Zaman gazetesinin önünde el çırpanlar kimlerdi? Zaman gazetesinde insanları
koruyanlar, kollayanlar kimlerdi, kimdi? (CHP sıralarından gürültüler)
HAYDAR
AKAR (Kocaeli) – Zaman gazetesini dağıtan sizlerdiniz.
(Mikrofon
otomatik cihaz tarafından kapatıldı)
BAŞKAN
– Sayın Zengin, tamamlayın artık.
Buyurun.
ÖZLEM
ZENGİN (Devamla) – Son kez söz istiyorum.
Daha
dün denilecek bir tarihte Genel Başkanınız Almanya’ya gitti, Almanya’da
FETÖ'nün en önemli sözcüsü Ercan Karakoyun toplantısındaydı.
HAYDAR
AKAR (Kocaeli) – Yapma Allah aşkına! Yapma! Biz de geleceğiz konuşacağız. Demin
konuştuklarınla tezat ama bunların hepsi.
ÖZLEM
ZENGİN (Devamla) – Evet, yapacağım. 
Gittiğiniz
her yerde FETÖ'cülerle temas, onların dışarıdaki uçlarıyla görüşme, içeriye geldiğiniz
zaman da “Bizim bir temasımız yok.” Daha dün danışmanı kendisinin, doçent olan
danışmanı bu konuda mahkûm edildi. Böyle baktığınız zaman, lütfen, masumiyet
içerisine girmeyin. Biz şunu yapıyoruz. (CHP sıralarından gürültüler)
Biz
şunu yapıyoruz: Bir defa şunu biliyoruz ki FETÖ, bugün konuşmamda da ifade
ettim, bütün siyasi partileri hedef almıştır, bütün siyasi partileri hedef
almıştır; hepsini ele geçirmeyi hedeflemiştir, hepsini Bunu görmemiz lazım.
Birbirimizi suçlamak yerine gerçek FETÖ'cüleri kovalayalım. Ve bu kürsüden AK
PARTİ’ye bir özür bekliyoruz. (AK PARTİ sıralarından alkışlar)
Artı,
son bir şey söyleyeceğim: Özellikle erkek vekil arkadaşlarımdan rica ediyorum,
muazzam hâkim bir erkek dil kullanılıyor, muazzam, “Sıkıysa dışarı gel.”
(Mikrofon
otomatik cihaz tarafından kapatıldı)
ÖZLEM
ZENGİN (Devamla) – Nerede? Dışarıda olsa ne olacak ya? (AK PARTİ sıralarından
alkışlar) 
BAŞKAN
– Teşekkürler Sayın Zengin. 
ÖZLEM
ZENGİN (Devamla) – Bir cümle daha söyleyeceğim: Aslolan kavgayı masada yapmaktır,
Mecliste yapmaktır, kürsüde yapmaktır. Dışarıda ne işiniz var ya? Gelin,
kavgayı burada yapın. (AK PARTİ sıralarından alkışlar) 
BAŞKAN
– Sayın Özkoç…
İLYAS
ŞEKER (Kocaeli) – Ne oldu, niye söz veriyor?
BAŞKAN
– İzin verin de ona biz karar verelim değerli milletvekilleri.
Buyurun.
İLYAS
ŞEKER (Kocaeli) – Ne oldu, bir açıklasın ya!
ENGİN
ÖZKOÇ (Sakarya) – Sözü Başkan veriyor…
BAŞKAN
– Sayın Özkoç, lütfen…
ENGİN
ÖZKOÇ (Sakarya) – Sana sorup da mı çıkacağım?
METİN
GÜNDOĞDU (Ordu) – Ya, orayla ne konuşuyorsun, çık konuş!
BAŞKAN
– Sayın Özkoç, siz kürsüye buyurun. 
ENGİN
ÖZKOÇ (Sakarya) – Arkadaş, Meclis Başkanı söz veriyor, sana mı soracağım!
İLYAS
ŞEKER (Kocaeli) – Tamam. Buyur, geç.
BAŞKAN
– Sayın Özkoç, siz kürsüye buyurun, lütfen.
7.- Sakarya Milletvekili Engin Özkoç’un, Tokat Milletvekili Özlem
Zengin’in sataşma nedeniyle yaptığı konuşmasında Cumhuriyet Halk Partisine ve
şahsına sataşması nedeniyle konuşması
ENGİN
ÖZKOÇ (Sakarya) – Sayın Başkan, değerli arkadaşlarım; sataşan kim, gözüküyor
arkadaşlar ya. Ben, Türkiye Büyük Millet Meclisinde yaptığım çalışmalarda -grup
başkan vekilleriniz çok iyi bilir- elimden geldiği kadar, bu Meclisin gerçekten
kendisine yakışır bir diplomasi içerisinde yürüyebilmesi için elimden gelen
gayreti gösteren birisiyim. (AK PARTİ sıralarından gürültüler) Eğer siz şimdi
böyle derseniz ben de size ne olduğunuzu söylemek zorunda kalıyorum. (CHP
sıralarından alkışlar) 
NİLGÜN
ÖK (Denizli) – Hâlâ devam ediyor, aynaya bak!
ENGİN
ÖZKOÇ (Devamla) – Böyle yaklaşırsanız olmaz.
BAŞKAN
– Sayın Özkoç…
Değerli
milletvekilleri, lütfen…
ENGİN
ÖZKOÇ (Devamla) – Biz arkada grup başkan vekillerinizle konuşuyoruz, oraya
çıktığımız zaman gerçekten Meclisi gerecek şeyler söylemeyelim diye. Şimdi, az
önce grup başkan vekiliniz Genel Başkanımıza kadar bizi gerecek şeyler
söylemedi mi? Biz cevap vermeyecek miyiz bunlara, cevap vermeyecek miyiz? (AK
PARTİ sıralarından gürültüler)
ÖZLEM
ZENGİN (Tokat) – Yapmayın, “terörist” diyorsunuz.
ÖZNUR
ÇALIK (Malatya) – Ya, bize “terörist” diyorsunuz ya! Terörist olan sizsiniz!
ENGİN
ÖZKOÇ (Devamla) – Arkadaşlar, Cumhuriyet Halk Partisinin iki tane kırmızı
noktası var; biri din, öteki terör. Bu konuda bize laf söylerseniz, ne
söylerseniz karşılığını alırsınız, ne söylerseniz. (CHP sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özkoç, devam edin.
ENGİN
ÖZKOÇ (Devamla) – Sayın Başkan, bir kişiye daha -çok sevdiğim için- buradan bir
şeyler söylemek istiyorum: Alpay kardeşim, ben seni çok seviyorum ve çok da
değer veriyorum, bir de Beşiktaşlıyım ben.
FEHMİ
AYPAY ÖZALAN (İzmir) – Ben Türk Millî Takımlıyım.
ENGİN
ÖZKOÇ (Devamla) – Bir dakika…
Şimdi,
bak burada futboldan gelen arkadaşlarımız var, biz sizleri hayallerimizde
herkesin sevgilisi olarak görüyoruz, hepimizin sevdiği insanlarsınız. 
ÖZNUR
ÇALIK (Malatya) – Hâlâ öyle!
ENGİN
ÖZKOÇ (Devamla) – Sizi, bizim başımızda, bizim zihnimizde falanca partili
olarak görmüyoruz, hangi sırada oturursanız oturun ama bu mücadelenin
içerisinde, bize yakışmayacak olan hareketlerin içerisinde senin olman
hepimizin canını acıtır. 
O
yüzden, senden özellikle rica ediyorum, özellikle rica ediyorum, geçen sefer
Genel Başkanımız varken aynı tavrı gösterdin, şimdi de aynı tavrı
gösteriyorsun.
(Mikrofon
otomatik cihaz tarafından kapatıldı) 
BAŞKAN
– Mikrofonu açalım.
ENGİN
ÖZKOÇ (Devamla) – O yüzden, senden, bir kardeşin olarak, burada, Türkiye Büyük
Millet Meclisinde herkesin sevgilisi olarak kalmanı rica ediyorum.
BURHAN
ÇAKIR (Erzincan) – Sen özür dile!
YELDA
EROL GÖKCAN (Muğla) – Özür dile! Özür dile!
ENGİN
ÖZKOÇ (Devamla) – Arkadaşlar, ben, bu çatı altındaki hiçbir milletvekilinin bir
terör örgütüyle ilişkisi olduğunu düşünmem. (AK PARTİ sıralarından “Niye
dedin?” sesleri) 
Ya,
arkadaş… 
BAŞKAN
– Sayın Özkoç, Genel Kurula hitap edin. 
ENGİN
ÖZKOÇ (Devamla) – Bir terör örgütüyle ilişkisi olduğunu düşünmem. 
BAŞKAN
– Bir dakika bekler misiniz Sayın Özkoç. Lütfen… 
ENGİN
ÖZKOÇ (Devamla) – Burada hukukun yargılayıp da “Bu terör örgütü mensubudur.”
demediği hiç kimse benim nazarımda terör örgütü mensubu değildir; herkes
milletvekilidir ve herkes saygın bir şekilde buradadır. (CHP sıralarından
alkışlar) 
Teşekkür
ediyorum.
BAŞKAN
– Teşekkürler Sayın Özkoç.
Değerli
milletvekilleri…
FEHMİ
ALPAY ÖZALAN (İzmir) – Sayın Başkan…
BAŞKAN
– Söz vereceğim Sayın Özalan biraz sonra.
FEHMİ
ALPAY ÖZALAN (İzmir) – Efendim, 69’a göre söz istiyorum. (AK PARTİ sıralarından
alkışlar)
BAŞKAN
– Sizi duyamıyorum.
FEHMİ
ALPAY ÖZALAN (İzmir) – İsmim geçti, sataşma var… 
BAŞKAN
– Sayın Özalan, neye göre söz istediğinizi duymadım.
FEHMİ
ALPAY ÖZALAN (İzmir) – Efendim, ismim geçti, ismimi andı, sataştı, 69’a göre
söz istiyorum.
BAŞKAN
– Size 60’a göre söz vereyim, yerinizden konuşun. (Gürültüler)
Değerli
milletvekilleri, lütfen…
ENGİN
ÖZKOÇ (Sakarya) – Sayın Başkan, gerçekten Türkiye'nin çok sevdiği birisi olduğu
için kürsüden konuşması bizi de onurlandırır.
BAŞKAN
– Peki, buyurun Sayın Özalan. (AK PARTİ sıralarından alkışlar)
8.- İzmir Milletvekili Fehmi Alpay Özalan’ın, Sakarya Milletvekili Engin
Özkoç’un sataşma nedeniyle yaptığı konuşmasında şahsına sataşması nedeniyle
konuşması
FEHMİ
ALPAY ÖZALAN (İzmir) – Şimdi, tabii, benim konuşmam yarındı, kendimi ona göre
hazırlıyordum ama kısmet bugüneymiş. 
Şimdi,
şunu söyleyeyim Sayın Başkan Vekilimiz: Ben kavganın içerisinde değil, ayıran
taraftaydım, yanlış anlamışsınız, yanlış görmüşsünüz. Bu bir. (AK PARTİ
sıralarından alkışlar) 
İkincisi,
Uluslararası Olimpiyat Komitesinin fair play ödülü verdiği Türkiye’deki tek
sporcuyum. (AK PARTİ sıralarından alkışlar) 
ENGİN
ÖZKOÇ (Sakarya) – Bravo! Buradan da al ama buradan da. 
FEHMİ
ALPAY ÖZALAN (Devamla) – Büyük işler gibi, büyük düşüncelerin de
çığırtkanlıklara ihtiyacı yoktur efendim. O yüzden, size tavsiyem… Burada iş
birliği içerisinde, ülkemizi daha ilerilere taşımak, daha büyük bir ülke olma
yolunda hep birlikte, güç birliğinde olmak benim en büyük amacımdır. Onun için
de AK PARTİ Hükûmeti ve AK PARTİ’nin bir neferi olarak bundan da gurur
duyuyorum efendim. 
Teşekkür
ederim. (AK PARTİ sıralarından alkışlar) 
BAŞKAN
– Teşekkürler Sayın Özalan. 
Değerli
milletvekilleri…
SAFFET
SANCAKLI (Kocaeli) – Alpay, bana niye sataşmadın? Ben de konuşsaydım. 
ENGİN
ÖZKOÇ (Sakarya) – Yok, sataşmadı.
MEHMET
NACİ BOSTANCI (Ankara) – Sayın Başkan…
BAŞKAN
– Buyurun Sayın Bostancı. 
IV.- AÇIKLAMALAR (Devam)
75.- Ankara Milletvekili Mehmet Naci Bostancı’nın, Meclisin memleket
için faydalı fikirlerin ortaya çıkacağı bir zemin olduğuna ilişkin açıklaması 
MEHMET
NACİ BOSTANCI (Ankara) – Sayın Başkanım, teşekkürler. 
Sayın
Engin Özkoç’a, Milletvekilimiz Alpay Bey’e aslında hem eleştiri hem övgü
anlamındaki sözlerinin övgü kısmı için teşekkür ediyoruz. Alpay için ifade
ettiği “Hepimiz seni seviyoruz.” sözlerini ben de buradaki, Meclisteki bütün
vekillerimiz için söylemek istiyorum şu bağlamda ki biz hiçbir vekilimizin hiç
şüphesiz bu Meclise yakışmayacak davranış içinde olmasını beklemeyiz. Bu sadece
Alpay’dan beklenecek bir tavır değildir, herkesten beklenecek bir tavırdır ve
buradaki insanlar tartışabilir, sözlere ilişkin olarak müzakere edebilir,
münakaşa edebilir ama netice itibarıyla Alpay’dan beklenen, Alpay’a atfedilen,
kendisinin kabul etmediği, bizim de kabul etmediğimiz türden bir davranış
hiçbir vekilimize yakışmaz. Kanaatimce Engin Bey de buna katılacaktır. 
İkincisi:
Zaman zaman burada gerilimler oluyor. O gerilimler içerisinde belki
konuşmacılar kendilerinin düşünmeyecekleri, istemeyecekleri hatta kabul
etmeyecekleri ifadeleri sehven kullanabiliyorlar ama erdem ve bilgelik odur ki
kişi…
(Mikrofon
otomatik cihaz tarafından kapatıldı)
BAŞKAN
– Buyurun.
MEHMET
NACİ BOSTANCI (Ankara) - …hem kendisine yakışmayan hem de Meclisin kesinlikle
müzakere diline uymayan bu tür ifadelere karşı, gelip tashih yapsın. Ben Sayın
Özkoç’un biraz önceki konuşmasını da bu bağlamda görüyorum. Sadece burada ifade
ettiği sözleri itibarıyla değil, tutanağa baktığımda, yine o karışıklık,
kargaşa ve tartışma ortamı içerisinde sehven söylendiğini düşündüğüm, zaman
zaman burada karşılaştığımız örnekleri de olan bir ifade var, tekrar
etmeyeceğim burada. Onun için de aynı zamanda, kesinlikle Engin Özkoç Bey’in o
beyefendi ve buradaki yapıcı tarzına uygun düşmeyen o ifade için de bir tashih
olarak kabul ediyorum buradaki sözlerini. Hepimizin Meclisteki müzakere
ortamına katkı vermesinin de faydalı olacağını düşünüyorum. Çünkü burası
sonuçta memleketin meselelerinin…
BAŞKAN
– Tamamlayın Sayın Bostancı.
MEHMET
NACİ BOSTANCI (Ankara) – …tartışma ve kavga zemininde değil, akıl zemininde
tartışılarak bu memleket için faydalı fikirlerin ortaya çıkacağı bir yerdir.
Buna hepimiz muhakkak katkı vereceğiz. Öfkeyle söylenen sözlerle değil, akıl ve
bilgelikle edilen sözlerle bunu yapacağız.
Çok
teşekkür ediyorum.
BAŞKAN
– Teşekkürler Sayın Bostancı.
Sayın
Bilgen…
76.- Kars Milletvekili Ayhan Bilgen’in, söz söylerken dikkatle, özenle
konuşulması gerektiğine ilişkin açıklaması
AYHAN
BİLGEN (Kars) – Sayın Başkan, ben de gecenin bu saatinde daha fazla uzatmak
istemiyorum ama herhâlde hepimiz bir kez daha hissettik ki kendimiz için
yakıştırmadığımız, duymak istemediğimiz bir sözü, bir tanımlamayı başkası için
de kullanmamak konusunda hepimizin özen ve dikkat göstermesi gerekiyor. Meşhur
misaldir, hani, o ilk taşı bu günahı işlemeyen atsın diye, bu ülkenin bu hâlde
olmasında hepimizin sorumluluğu, payı var. Dolayısıyla galiba söz söylerken de
bu dikkatle, bu özenle hepimizin konuşması gerekiyor. 
Teşekkür
ediyorum.
BAŞKAN
– Teşekkürler Sayın Bilgen.
Sayın
Özkoç, talebiniz var mı?
Buyurun.
77.- Sakarya Milletvekili Engin Özkoç’un, Ankara Milletvekili Mehmet
Naci Bostancı’nın yaptığı açıklamasındaki bazı ifadelerine ilişkin açıklaması
ENGİN
ÖZKOÇ (Sakarya) – Sayın AK PARTİ Grup Başkanının son söylediğiyle ilgili
söylüyorum. Gerçekten, kürsüdeki konuşmacıyla ilgili karşılıklı tartışmalar
olduğu zamanlarda bazen insanlar söylememesi gereken bazı sözleri ağzından
kaçırabiliyor. Bu benim açımdan da üzücü olur ve üzücüdür de. Söylediği söz
doğrudur, o konuda haklıdır. Ben, hiçbir arkadaşımı sarf ettiğim sözün muhatabı
olarak kabul etmem. Burada her arkadaşımız değerlidir ve o arkadaşlarımız,
bizim için, Türkiye Cumhuriyeti’nin burada kaderini belirleyecek
arkadaşlarımızdır. O yüzden, birlik ve beraberlik içerisinde hareket etmemiz,
bizim de kendi duygularımıza saygı gösterilerek… Burada memleketimizin
meselelerini çözmek için bundan sonra da el birliğiyle çalışacağız. 
Teşekkür
ediyorum. 
BAŞKAN
– Teşekkürler Sayın Özkoç. 
SAFFET
SANCAKLI (Sakarya) – Sayın Başkan, 60’a göre söz istedim ama mümkünse… 
BAŞKAN
– Buyurun Sayın Sancaklı. 
78.- Sakarya Milletvekili Saffet Sancaklı’nın, sporun birleştirici
olduğuna ilişkin açıklaması
SAFFET
SANCAKLI (Sakarya) – Sayın Başkan, teşekkür ederim. 
Arkadaşlar,
günlerdir burada yoruluyoruz. Gecenin bu saatinde, bu gerginliğinde bile bir
sporcu kardeşim mesele olunca sporun ne kadar birleştirici olduğu, ne kadar
fair play kuralları içerisinde olduğu… Hepimizi bir anda birleştirdi. Onun
için, demek ki Alpay ile beni biraz daha fazla konuşturmanız lazım gerginlik
olduğu zaman. (AK PARTİ sıralarından alkışlar) 
BAŞKAN
– Sizin söz almanız lazım Sayın Sancaklı, isterseniz veririz. 
SAFFET
SANCAKLI (Sakarya) – Şimdi, tabii, Alpay ile benim bir kusurumuz var. Biz
futbol oynadık Sayın Başkan. Bir futbol topu yarım kiloya yakındır. 70-80
kilometre hızla gelen yarım kiloluk bir cisme biz yirmi sene kafa attık. Ufak
tefek hatalarımızda da bizi lütfen mazur görün. (Gülüşmeler ve alkışlar) 
Söz
verdiğiniz için de teşekkür ederim Sayın Başkan. 
BAŞKAN
– Rica ederim. Teşekkürler Sayın Sancaklı. 
V.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Mithat Sancar’ın; Parlamentolarda
gerilimlerin yaşanmasının normal olduğuna ama öfkenin her şeyin önüne geçip
yaralayıcı olmaması gerektiğine ilişkin konuşması
BAŞKAN
– Değerli milletvekilleri, bu konuşmalar üzerine benim fazla söz söylememe
gerek kalmadı sanıyorum ama bir tek noktanın -burada herkes fark etmiştir
sanırım- ben de sadece altını çizerek yeniden dikkate alınmasını sağlamak için
şunu söyleyeceğim: Evet, bu tür gerilimler normal sayılır meclis ortamlarında,
parlamentolarda. Önemli olan, bunun karşılıklı fiilî saldırıya dönüşmemesidir,
bir.
İkincisi,
öfkemizin her şeyin önüne geçip sözlerimizin ağırlığını keskinliğe
dönüştürmemesidir, yaralayıcı olmamasıdır. 
Belki
bu konuşmalar, herkes için bir yüzleşme, kendisiyle bir yüzleşme vesilesi
olmuştur. Böyle olmuşsa, bugünkü gerilimin büyük bir kazancı sayarım ben bu
durumu.
Şimdi,
görüşmelere kaldığımız yerden devam ediyoruz.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2019 Yılı Merkezî Yönetim
Bütçesi
2) Çevre ve Şehircilik Bakanlığı 2017 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2019 Yılı Merkezî
Yönetim Bütçesi
2) Tapu ve Kadastro Genel Müdürlüğü 2017 Yılı Merkezî
Yönetim Kesin Hesabı
C) ADALET BAKANLIĞI (Devam)
1) Adalet Bakanlığı 2019 Yılı Merkezî Yönetim Bütçesi
2) Adalet Bakanlığı 2017 Yılı Merkezî Yönetim Kesin Hesabı
Ç) CEZA VE İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza ve İnfaz Kurumları ile Tutukevleri İşyurtları Kurumu
2019 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İşyurtları Kurumu
2017 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı Merkezî Yönetim Kesin
Hesabı
E) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2019 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2017 Yılı Merkezî Yönetim Kesin Hesabı
F) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2019 Yılı Merkezî Yönetim Bütçesi
2) Kişisel Verileri Koruma
Kurumu 2017 Yılı Merkezî Yönetim Kesin Hesabı
G) TARIM VE ORMAN BAKANLIĞI (Devam)
1) Tarım ve Orman Bakanlığı
2019 Yılı Merkezî Yönetim Bütçesi
Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2017 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2017 Yılı Merkezî Yönetim Kesin Hesabı
I) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2017 Yılı Merkezî Yönetim Kesin Hesabı
İ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2019
Yılı Merkezî Yönetim Bütçesi
2) Orman Genel Müdürlüğü 2017
Yılı Merkezî Yönetim Kesin Hesabı
J) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2019 Yılı Merkezî Yönetim Bütçesi
2) Devlet Su İşleri Genel
Müdürlüğü 2017 Yılı Merkezî Yönetim Kesin Hesabı
K) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2019 Yılı Merkezî Yönetim Bütçesi
2) Meteoroloji Genel Müdürlüğü
2017 Yılı Merkezî Yönetim Kesin Hesabı
L) TÜRKİYE SU ENSTİTÜSÜ (Devam)
1) Türkiye Su Enstitüsü 2019
Yılı Merkezî Yönetim Bütçesi
2) Türkiye Su Enstitüsü 2017
Yılı Merkezî Yönetim Kesin Hesabı
BAŞKAN
– Yürütme adına ikinci söz Çevre ve Şehircilik Bakanı Murat Kurum’da. 
Buyurun
Sayın Kurum. (AK PARTİ sıralarından alkışlar)
Süreniz
yirmi dakikadır.
ÇEVRE
VE ŞEHİRCİLİK BAKANI MURAT KURUM – Sayın Başkan, değerli milletvekilleri; Çevre
ve Şehircilik Bakanlığımız ile Tapu ve Kadastro Genel Müdürlüğümüzün gerçekleştirdiği
çalışmalar ve hedefleri hakkında sizlere bilgi vermek istiyorum. Bu vesileyle
de yüce heyetinizi saygıyla selamlıyorum.
Öncelikli
olarak, bugün Ankara’da meydana gelen elim tren kazasında hayatını kaybeden
vatandaşlarımıza Allah’tan rahmet, yaralı vatandaşlarımıza da acil şifalar
diliyorum.
Sayın
Başkan, değerli milletvekilleri; 2011 yılında Çevre ve Şehircilik Bakanlığı
olarak teşekkül ettirilen ve Cumhurbaşkanlığı yeni hükûmet sistemiyle birlikte,
TOKİ, Emlak Bankası, Milli Emlak ve Yerel Yönetimler Genel Müdürlüklerinin
bağlanmasıyla yeniden yapılanan Bakanlığımız, çevre koruma, imar, yapılaşma,
kentsel dönüşüm, hazine taşınmazları yönetimi ile yerel yönetimlere ilişkin
alanlarda görev ve sorumluluk üstlenmektedir. 
Günümüzde
teknolojik yeniliklerle birlikte artan nüfus ve şehirleşme, yaşam
standartlarının ve tüketim alışkanlıklarının farklılaşmasına yol açarak daha
çok atığın oluşmasına neden olmaktadır. Bakanlığımız etkin bir atık yönetiminin
sağlanması, verimli, entegre bir atık sisteminin ve ulusal çevre sektörünün
oluşması için yoğun mesai harcamaktadır. Bu kapsamda, çalışmalarımızda,
atıkların yaratacağı çevresel sorunları gidermeyi hedeflerken diğer yandan da
atıklardan ekonomimize kaynak oluşturma çabası içerisindeyiz. 2016-2023
yıllarını kapsayacak şekilde hazırladığımız Ulusal Atık Yönetimi ve Eylem
Planı’nı hayata geçirerek atık yönetiminde önemli bir adım attık. Böylece,
ülkemiz, atık yönetimini atık türlerine göre en ince ayrıntısına kadar planlama
ve uygulama fırsatına kavuşmuş oldu. Buradan hareketle geri kazanım ve bertaraf
yöntemleri belirlenmiş, ihtiyaç duyulan tesis yatırımları için kapasite,
lokasyon ve zaman bilgilerini de içeren plan, genel yatırım ve işletme
maliyetleri için de bir rehber olacaktır.
Bakanlığımızca
gelecek nesillere temiz ve gelişmiş bir ülke, yaşanabilir bir dünya bırakmak
amacıyla 2017 yılında Sıfır Atık Projesi başlatılmıştır. Sıfır Atık Projesi’yle
birlikte israfın önlenmesi, kaynakların daha verimli kullanılması, atık
oluşumunun sebeplerinin gözden geçirilerek atık oluşumunun engellenmesi veya
minimize edilmesi, atığın oluşması durumunda ise kaynağında ayrı toplanması ve
geri kazanımının sağlanması hedeflenen ve ilk defa Cumhurbaşkanlığı
Külliye’mizde, Bakanlığımızda hayata geçirilen Sıfır Atık Projesi, bugün 10 bin
kamu kurum ve kuruluşunda uygulamaya geçmiştir. 2023 yılına kadar tüm ülkede
sıfır atık sisteminin kurulumu tamamlanacaktır. Bu uygulamanın 2023 yılında
tamamen faaliyete geçmesiyle birlikte, yıllık 20 milyar lira tasarruf, 100 bin
kişiye de doğrudan istihdam kazandırmayı hedeflemekteyiz. Atık toplama
maliyetlerinin yüksek olması ve yerel yönetimlerin atık yönetimine ayırdıkları
bütçe paylarının yetersizliği nedeniyle etkin kaynakta ayrı toplama
sistemlerinin oluşturulamaması, geri kazanılabilir atıkların ekonomiye
kazandırılma sürecini olumsuz etkilemektedir. Bu maksatla, etkin bir atık
toplama sisteminin oluşturulması ve Sıfır Atık Projesi kapsamında gerekli
altyapı ihtiyaçlarının temini için kaynak oluşturulmasına yönelik ekonomik
araçlar üretilmesi hususunu içeren kanun teklifimiz, 29 Kasım 2018 tarihinde
Genel Kurulda görüşülerek kabul edilmiş ve 10 Aralık 2018 tarihli Resmî
Gazete’de yayımlanarak yürürlüğe girmiştir. Bu kanunla birlikte, başta içecek
ambalajları olmak üzere, ambalaj atıklarının etkin bir şekilde toplanabilmesi
için zorunlu depozitoya tabi olmaları konularında düzenleme yapılmıştır. Sıfır
atık uygulamasına geçen kurumlarda sıfır atık yönetimi sisteminin etkin bir
şekilde uygulanabilmesi için teşvik düzenlemesi de öngörülmektedir.
Geri
kazanım miktarı düşük ve çevresel kirliliğe neden olan plastik poşetlerin
kullanımının azaltılması amacıyla, plastik alışveriş poşetlerinin tüketiciye
ücretli verilmesi yönünde düzenleme yapılmıştır. Plastik poşetlerin
ücretlenmesiyle birlikte, kaynakların verimli kullanılması ve ekonomiye kazanç
sağlanması hedeflenmektedir. 2023 yılı hedefimiz, evsel geri atık kazanım
oranını en az yüzde 35 seviyelerine çıkarmaktır. 
Sayın
Başkan, değerli milletvekilleri; ülkemizde katı atık düzenleme, depolama tesisleriyle
ilgili çalışmaları her geçen gün artırarak devam ettiriyoruz. “Patlayan çöp
sahalarından düzenli depolama” sloganıyla başlattığımız süreç hızla gelişti.
Yerel yönetimleri modern atık tesislerin kurulması için teknik ve mali bakımdan
destekliyoruz. 
2002
yılında katı atık düzenleme tesisi sayısı sadece 15 iken 2018 yılı Kasım ayı
itibarıyla 88’e ulaşmıştır. Bu tesislerle 1.142 belediyeye nüfusun yüzde 75’i
olmak üzere, 55 milyon kişiye hizmet verilmektedir. Bu alanlarda sadece atığı
toplamak yerine, geri kazanıma öncelik veren ön işleme tesislerini de hayata
geçiriyoruz. Aynı zamanda, 58 depolama sahasında 194 megavat kapasiteyle
elektrik enerjisi de üretilmektedir.
2023
yılında tüm vatandaşlarımızı katı atık düzenleme hizmetine kavuşturmayı
hedefliyoruz.
Atık
suların arıtılarak alıcı ortama verilmesi, çevre kirliliğinin önlenmesi ve
sınırlı sayıda olan su kaynaklarımızın korunması açısından son derece
önemlidir. Ülkemizde çevreyi koruma amaçlı yapılan çalışmalar ve Bakanlığımızca
verilen maddi ve teknik destekler sonucunda, son yıllarda kanalizasyon şebekesi
ve atık su arıtma tesisiyle hizmet verilen belediye sayısında ve bu hizmetin
verildiği nüfusta önemli artış olmuştur. 2002 yılında belediye nüfusunun yüzde
35’ine atık su arıtma hizmeti verilirken 2018 yılında bu oran yüzde 85,5’e
ulaşmıştır. İnşallah, 2023 yılında atık suların tamamen arıtılarak doğaya
deşarjı hedeflenmektedir. 
Temiz
denizlerimizin bir göstergesi olan Mavi Bayraklı plaj sayımız yine 2002 yılında
151 adet iken 2018 yılında 459 adete ulaşmıştır. Bu alanda hedefimiz dünya
1’inciliğidir. 2002 yılında hiçbir limanda gemilerden atık alım hizmeti
verilmez iken bugün 296 adet kıyı tesisinde gemilerden atık alım hizmeti
verilmektedir. 
Çevresel
etki değerlendirmesi, yatırımların çevresel etkilerinin ölçülmesi ve gerekli
tedbirlerin alınması yönünde önemli bir süreçtir. ÇED Yönetmeliği, Avrupa
Birliği uyum çalışmaları ve ülkemizin ihtiyaçları doğrultusunda revize edilmiş,
sınırları aşan hususlar hariç Avrupa Birliği ÇED Direktifi’yle tam uyumlu hâle
getirilmiştir. 2005 yılında 36 istasyonla başlayan Hava Kalitesi İzleme Ağı, 81
il merkezinde 339 istasyona genişletilmiştir. Kurulu kapasitesi 10 bin metreküp
üzerinde olan atık su arıtma tesislerini 7/24 gerçek zamanlı izlemekteyiz. 2012
yılında 30 adet tesisle başlayan sürekli atık su izleme çalışmalarında
entegrasyonu sağlanan tesis sayısı günümüz itibarıyla 256 adede ulaşmıştır.
Havza bazında su kalitesinin belirlenmesine yönelik mevsimsel izleme faaliyeti
Ergene, Küçük Menderes, Gediz, Kuzey Ege, Sakarya ve Susurluk havzaları olmak
üzere 6 havzada 111 noktada yapılmaktadır. Denizlerimizde 353 nokta, ulusal
mevzuatımız ve uluslararası sözleşmeler çerçevesinde izlenmektedir.
Sayın
Başkan, değerli milletvekilleri; doğal sit alanları ve özel çevre koruma
bölgelerinin tüm planlama ve uygulama çalışmaları, korunan alanların tespiti,
tescili, korunması ve geliştirilmesi Bakanlığımız bünyesinde yürütülmektedir.
Ülkemizin tabii değerlerinin tespiti ve korunması için tüm doğal sit
alanlarında ve potansiyel yeni alanlarda dört mevsimi kapsayan ekolojik temelli
bilimsel araştırma çalışmaları tamamlanmış ve raporlar hazırlanmıştır.
Hazırlanan raporlar doğrultusunda doğal sit alanları yeni koruma kategorilerine
göre belirlenerek çalışmalara devam edilmektedir. Mogan Gölü Dip Çamuru
Temizlenmesi Projesi uygulaması çalışması 2016 yılında Ulaştırma ve Altyapı
Bakanlığıyla imzalanan protokol çerçevesinde başlatılmıştır. Proje, dip çamuru
temizleme çalışmaları sürecinde doğal dengenin bozulmaması, çevrenin ve halk sağlığının
korunması, görsel kirliliğin oluşmaması için titizlikle hazırlanmıştır. Mogan
Gölü tabanında 2 milyon 700 bin metreküp dip çamur taraması tamamlanmış ve
proje devam etmektedir. 
İklim
değişikliği insanlığın karşı karşıya kaldığı en önemli sorunlardan biri olarak
uluslararası gündemde yer almaktadır. Türkiye olarak küresel ölçekte çözümün
bir parçası olmak için sorumluluklarımızı yerine getiriyoruz. Nitekim, 21 Nisan
2016 tarihinde Paris Anlaşması’nı imzaladık. 2030 yılında sera gazı
emisyonlarından yüzde 21’e kadar artıştan azaltım yapabileceğimizi Birleşmiş
Milletler İklim Değişikliği Sekretaryasına bildirdik. Bakanlık olarak iklim
değişikliğiyle mücadele ve ozon tabakasının korunması çalışmaları kapsamında
yürütülmekte olan projelerde hem uluslararası sorumluluklarımız yerine
getirilmekte hem de ülkemizin iklim değişikliğiyle ilgili mücadeleye yönelik
teknik ve idari kapasitesi genişletilmektedir. Son olarak, Polonya’nın Katowice
şehrinde düzenlenen, 3 Aralıkta başlayan, 195 ülkenin temsilcilerinin katıldığı
Birleşmiş Milletler İklim Değişikliği Taraflar Konferansı’na katılım sağladık. 
Sayın
Başkan, değerli milletvekilleri; ülkemizde yaşanan depremler, sağlıksız yapı
stokunun yıkıma uğraması büyük can ve mal kayıplarına sebep olmuştur. Bu durum
denetimsiz yerleşme ve yapılaşmaların yol açacağı zararları bütün açıklığıyla
gözler önüne sermekte ve yapı denetiminin de ne kadar önemli olduğunu
göstermektedir. Yapılan değişiklikle, 4708 sayılı Kanun’la 1 Ocak 2019 tarihi
itibarıyla yapıların denetimi için görevlendirilecek yapı denetim
kuruluşlarının elektronik ortamda belirlenmesi suretiyle, kuruluşların denetim
görevlerini her türlü baskıdan ve suistimalden uzak ve daha objektif olarak
yerine getirecekleri bir yapı denetim sistemi oluşturulmuştur. 
Yine,
beton kalitemizi takip etmek adına inşa edilecek yapılarda beton imalatlarından
alınan numunelerin çip sistemiyle etiketlenerek izlenmesi ve beton deney
sonuçlarının laboratuvar ortamından anlık alınabilmesine yönelik pilot
çalışmalar başlatılmıştır. 
Bakanlığımızca,
5543 sayılı İskan Kanunu kapsamında farklı projeler sebebiyle yerleri
kamulaştırılan ailelerin iskanları yapılmaktadır. Hak sahiplerine yapılan iskan
talepleri, yöresel özellikler göz önünde bulundurularak karşılanmaktadır. 
Sayın
Başkan, değerli milletvekilleri; Bakanlığımız, planlamaya yön veren, yerel
yönetimlere rehberlik eden yapısıyla kimlikli, sağlıklı ve çevre dostu şehirler
için çalışmaktadır. Ecdadımızdan bize kalan şehir kültürümüzü, kendine özgü
eser ve zenginliklerini koruyarak yarınlara taşıyoruz. Bu anlamda, gayretimizin
en güzel örneklerinden birisi de Bizim Şehir Projemizdir. Şehirlerimizi daha
yeşil ve ferah yaşam alanları hâline dönüştürmek, şehirlerimizin yaşam ve çevre
kalitesini yükseltmek ve kimlikli şehirler oluşturmak üzere millet bahçeleri
inşa ediyoruz. Millet bahçeleri, halkı doğayla buluşturan, rekreasyon, dinlenme
ve sosyalleşme ihtiyaçlarını da karşılayan büyük yeşil alanlardır. Birinci 100
Günlük Eylem Planı’mızda 33 millet bahçesinde çalışmalarımıza başladık. Kasım
ayı içerisinde Sayın Cumhurbaşkanımız Recep Tayyip Erdoğan tarafından da
açılışı gerçekleştirilen İstanbul Kayaşehir, Başakşehir, Baruthane, Çırpıcı ve
Hoşdere millet bahçeleri olmak üzere 5 millet bahçemizin açılışı yapılmıştır.
Millet bahçelerinin 81 ilde yaygınlaştırılması için çalışmalarımız devam
etmektedir. İnşallah, her ilimize en az bir tane millet bahçesi yapmak
istiyoruz. İstanbul ve Ankara’da yapımı planlanan millet bahçelerinin
tamamlanmasıyla birlikte, kişi başına düşen yeşil alan miktarı İstanbul’da
yüzde 10, Ankara’da ise yüzde 6 artırılacaktır. 
Mekânsal
plan, sosyal, ekonomik ve çevre politikaları ile stratejilerini mekânla
ilişkilendirerek mekânsal gelişmeyi yönlendiren, ülke genelinde ve gerekli
görülen bölgelerde hazırlanan plandır. Hem sosyoekonomik politikaların mekânsal
organizasyonunun sağlanması hem de yatırımların ülke ölçeğinde bire bir
ilişkilendirilerek uyumlaştırılması için ülke genelinde onaylanmış 1/100.000
ölçekli çevre düzeni planı dâhil mevcut mekânsal planları yönlendirecek
mekânsal strateji planının yeni bir yaklaşımla hazırlanması gerekmektedir. Bu
çerçevede, Bakanlığımızın hedeflerinden biri olan arazi ihtiyacı iç ve dış
yatırımlarının önünü açacak Türkiye Mekânsal Strateji Planı çalışmaları
başlatılmıştır.
Sayın
Başkan, değerli milletvekilleri; ülke nüfusumuzun yüzde 71’i, topraklarımızın
yüzde 66’sı birinci ve ikinci derece deprem kuşaklarında yer almaktadır. Son
yüz yılda ülkemizde yaşanan depremlerle birlikte 56 deprem meydana gelmiş ve 80
bin vatandaşımızın canına ve malına mal olmuştur. Sağlıklı ve güvenli yaşama
çevreleri oluşturmak amacıyla çıkarılan 6306 sayılı Afet Riski Altındaki
Alanların Dönüştürülmesi Hakkında Kanun kapsamında altı yıllık uygulama
dönemini geride bırakmış bulunmaktayız. Ülke genelinde 592 bin konut ve iş
yerini riskli yapı statüsünde yeniliyoruz. Bunlardan 442 bin adet bağımsız
bölümün yıkımı gerçekleştirilmiş ve inşa çalışmaları da devam etmektedir.
Tüm
bu kentsel dönüşüm çalışmalarıyla birlikte öncelikle şehirlerimizin afet
riskine karşı dayanıklı olması amaçlanmış, bununla birlikte kentlerimizin
sosyal yapısını, kültürünü odak alarak yatay mimariyi esas alacak planlama ve
tasarım odaklı, kente değer katacak projeler oluşturulması amaçlanmıştır. 
Ülke
genelinde 6306 sayılı Kanun kapsamında 8 milyar 734 milyon TL kaynak
kullanılmıştır. Ayrıca, 6306 sayılı Kanun uygulamasında yaşanan sorunları
çözmek ve dönüşümü hızlandırmak üzere kanun teklifiyle birlikte 10 Aralık 2018
tarihli Resmî Gazete’de yayımlanarak yürürlüğe girmiştir. Düzenlemeyle başta
bina tamamlama sigortası olmak üzere, dönüşümün önünü açacak ve hızlandıracak
yeni uygulamalar getirilmektedir. 
Hükûmetimizin
ve Bakanlığımızın terörden etkilenen bölgelerimizde yürüttüğü çalışmalara da
değinmek istiyorum. Bölücü terör örgütünün Güneydoğu Anadolu Bölgesi’nde,
Diyarbakır Sur’da, Şırnak’ta, Merkez Cizre, Silopi ve İdil’de, Mardin
Nusaybin’de ve Hakkâri Yüksekova’da çıkardığı olaylar sonucu bu 7 ilçemizde
yaklaşık 25 bini ağır hasarlı ve yıkık olmak üzere 70 bine yakın bağımsız bölüm
zarar görmüştür. Zarar gören vatandaşlarımızın zararları karşılanmış, yeni
konutlar yapılmış, altyapılar yenilenmiş, bölgede yeni rekreasyon alanları
yapılmış, sokak sağlıklaştırma projeleriyle kentlerimiz yeni bir çehreye
kavuşmuştur. Bölgenin yeniden imar ve ihya çalışması tüm hızıyla devam
etmektedir. Bu kapsamda, 25 bine yakın yeni konut ve ticarethane yapılmış,
bölgenin sosyal ve kültürel yapısı dikkate alınarak çalışmalar sürdürülmüştür.
Özellikle, tarihî bir değere sahip olan Diyarbakır Suriçi’nde çalışmalar büyük
bir hassasiyetle yürütülmektedir. Suriçi’nin her bölgesinde yaşanan hasarı
gidermek hem alanın tarihî dokusunu ortaya çıkarmak hem de Suriçi’nin hak
ettiği değere kavuşmasına yönelik birçok yapım, düzenleme ve restorasyon
yürütülmektedir.
Sayın
Başkan, değerli milletvekilleri; 2/B arazilerinin satışı kapsamında 748 bin hak
sahibi, tapularına kavuşmuştur. Satışı yapılan 531 bin taşınmazın satış bedeli
11 milyar Türk lirası olup bugüne kadar 7 milyar 800 milyon TL’lik bölümü
tahsil edilmiştir. Hazineye ait tarım arazilerinin satışında 57 bin hak sahibi
tapularına ulaşmıştır. 
Çiftçilerimizin
tarımsal üretimlerinin destekleri gibi sözleşmeye bağlı haklardan yararlanması
ve sözleşmesiz kullanımdan kaynaklı ihtilafların giderilmesi amacıyla, hazineye
ait tarım arazilerinin ecrimisil bedelinin yarısı üzerinden doğrudan
kullanıcılarına kiralanmasına ilişkin düzenlemeyi hayata geçirdik. Başvuruda
yüzde 82 oranında bir başarı elde ettik. Başvuruları değerlendirmeye başladık
ve gerekli şartları taşıyan 3 bin vatandaşımızın kiralama işlemlerini
tamamladık. Bu kapsamda 180 bin çiftçimiz başvuruda bulunmuştur. Kiralama
işlemleri için gerekli çalışmaları devam ettiriyoruz. 
Sayın
Başkan, değerli milletvekilleri; Bakanlığımız, yerel yönetimlerin hizmet sunum
kalitesinin artırılması, hizmet standartlarının geliştirilmesi ve yerel
yönetimlere rehberlik edilmesi noktasında hızlı, yenilikçi adımlar atmaktadır.
Bu kapsamda KÖYDES ve e-belediye projeleriyle önemli kazanımlar elde
edilmiştir. Cumhuriyet tarihimizin en kapsamlı ve en önemli kırsal kalkınma
projelerinden biri olan KÖYDES projesiyle kırsal kesimin yol ve içme suyu gibi
en temel altyapı hizmetlerinin karşılanmasında çok önemli katkılar
sağlanmıştır. Bu proje kapsamında 2005-2018 yılları arasında 12 milyar 232 milyon
508 bin Türk lirası kaynak kullanılmış, 2018 yılı için ayrılan 1,5 milyar TL de
ilgili belediyelerimize aktarılmıştır. 
Yerel
yönetim hizmetlerine katkı sağlayacak çalışmalarımızdan bir diğeri de
e-belediye projesidir. Yılda 9 milyonu aşan işlemle 20 milyon vatandaşımıza
hizmet sunan Tapu ve Kadastro Genel Müdürlüğümüz etkin ve kaliteli bir hizmet
çalışmasıyla devam etmektedir. Tapu kadastro faaliyetleri kapsamında 2017
yılında hazineye 10 milyar 700 milyon TL, 2018 yılında Kasım ayı itibarıyla yaklaşık
10 milyar 200 milyon TL harç geliri sağlanmıştır. 
Tapu
kadastro bilgi sistemi kurulmuş ve ülkemizin tüm mülkiyet bilgileri elektronik
ortama aktarılmıştır. Vatandaşlar tapu müdürlüğüne gitmeden internet üzerinden
işlem başvurusu yapılabilmesi için “webtapu” sistemi kurulmuştur. Bu sistemle
ilgili gerekli belgeleri internet üzerinden tapu müdürlüklerine göndermek
suretiyle, sadece imza aşamasında tapu müdürlüğüne giderek işlemlerini
tamamlayabilmektedir. 
Ülke
genelinde kadastro çalışmalarının yüzde 99’u bitirilmiş olup tamamlanma
aşamasına gelmiştir. Çalışmalarımızı yürüttüğümüz ve kısa sürede faaliyete
geçmesi planlanan taşınmaz değerleme sistemiyle tapu işlemlerinde gerçekleşen
fiyatın kaydedilmesi, ülke genelinde değer haritalarının oluşturulması, deprem,
terör gibi nedenlerle ortaya çıkan değer erişimlerin takip edilmesi, kamu
yatırımları ve düzenlemeleri sonucu ortaya çıkan değer artışlarının
vergilendirilmesi, adil bir emlak vergi sisteminin kurulması, yatırımcılar için
yer seçim analizlerine katkı verilebilmesi gibi birçok alanda fayda
sağlanacaktır.
Sosyal
konut üretimine devletimizin girişimci ve üretici bir kurumu olan Toplu Konut
İdaresi, özellikle piyasa şartlarında alım gücü olmayan vatandaşlarımızın konut
ediniminde önemli bir fonksiyon yerine getirmektedir. TOKİ’nin on beş yıllık
süre içerisinde ürettiği konutların yüzde 86’sı sosyal konut niteliğindedir.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Bakan.
ÇEVRE
VE ŞEHİRCİLİK BAKANI MURAT KURUM (Devamla) - Özellikle son yıllarda ürettiğimiz
konutların ise yaklaşık yüzde 95’i sosyal konuttur. On beş yıl içinde ihale
edilen ve üretilen konut sayısı 833 bine ulaşmıştır.
TOKİ’nin
on yıllık konut üretim ortalaması yaklaşık 55 bindir. Bu konutlar öncelikle dar
ve orta gelir düzeyindeki vatandaşlarımıza verilmekte olup engelliler, şehit
aileleri, maluller ile emekliler için ayrı bir kontenjan ayrılmış durumdadır.
Özellikleri evi olmayan emekliler için her projeden ayırdığımız konut sayısı
yüzde 25’tir, iki yüz kırk aya kadar da vade yapılmaktadır.
Konut
üretimiyle birlikte bakanlıklar ve diğer kamu kuruluşlarıyla yapılan
protokoller çerçevesinde inşa edilen sağlık, eğitim, güvenlik, spor ve hizmet
binalarının inşası eş zamanlı olarak devam etmektedir. Bu konuda bazı rakamlar
vermek istiyorum. On beş yıl içinde Toplu Konut İdaresi Başkanlığımızca 23.284
derslikli 1.055 okul, 40.120 kapasiteli 266 hastane, 72 bin öğrenci kapasiteli
yurt, pansiyon, 933 ticaret merkezi, 211 kamu hizmeti binası, 19 stadyum ve
sevgievi olmak üzere engelsiz yaşam merkezi, huzurevi, halk eğitim merkezi,
kültür merkezi ve toplum merkezi gibi birçok sosyal donatı ve rekreasyon alanı
inşa edilmiştir.
TOKİ
tarafından 2017 yılında 2.092 şehit ve vazife malulü ailesine, 2018 yılında da
bugüne kadar 1.364 şehit ve vazife malulü aileye faizsiz konut kredisi
verilmiştir. 
Sayın
Başkan, değerli milletvekilleri; Bakanlık olarak önümüzdeki dönemde de çevreyi
korurken yatırımın ortamının iyileştirilmesiyle, sosyal donatı ve yeşil
alanlarıyla yatay mimarinin esas alındığı, yaşanabilir, sağlıklı ve güvenli
şehirlerin oluşturulması için çalışmaya devam edeceğiz. Bu duygu ve
düşüncelerle 2019 yılı bütçemizin ülkemize ve milletimize hayırlı olmasını
diliyorum. Katkılarından dolayı Plan ve Bütçe Komisyonunun değerli Başkan ve
üyelerine, milletvekillerimize teşekkür ediyor, hepinize saygılar sunuyorum.
(AK PARTİ sıralarından alkışlar) 
BAŞKAN
– Teşekkürler Sayın Bakan: 
Yürütme
adına son söz Tarım ve Orman Bakanı Bekir Pakdemirli’ye aittir. 
Buyurun
Sayın Pakdemirli. (AK PARTİ sıralarından alkışlar) 
Süreniz
yirmi beş dakikadır. 
TARIM
VE ORMAN BAKANI BEKİR PAKDEMİRLİ – Sayın Başkan, kıymetli milletvekilleri; ben
de yüce Meclisin çatısı altında sizlere hitap etmekten onur duyuyorum.
Öncelikle, tabii ki, bugünkü elim olayda, kazada hayatını kaybetmiş olanlara
rahmet diliyorum, geride kalanlara sabır, yaralı olanlara da acil şifalar
diliyorum. Bir teşekkür de benden önceki bakanlara, çünkü ben iki tane
bakanlığın birleşmesinden oluşan bir bakanlığa geldim ve hakikaten on beş yıl
boyunca da çok hizmet edilmiş. Bu hizmetlerin ötesinde -bu çıta da yüksek bir
çıta- bir hizmet bizden bekleniyor. 
Rahmetli
İnönü’nün bir sözü var “Muhalefet tasvip etmez.” Bu, çok doğru, çok da doğal
yani muhalefet eleştirecek ki iktidar da kendini daha toplayacak, daha iyi
hizmet verecek. Bundan daha doğal bir şey yok. 
ÖZKAN
YALIM (Uşak) – Fox Tv’nin muhabiri de sizden bir özür bekliyor Sayın Bakan.
Doğruya doğru. 
BAŞKAN
– Sayın Yalım, lütfen…
Buyurun
devam edin Sayın Bakan. 
TARIM
VE ORMAN BAKANI BEKİR PAKDEMİRLİ (Devamla) – Değerli milletvekillerimden rica
edersem, hakikaten sınırlı bir zaman, konuşmak istediğim çok konu var. Lütfen
beni dinlesinler. Olabildiğince burada Tarım Bakanlığıyla ilgili ne vizyon
koymaya çalışacağız, bunu anlatacağım ve gün boyunca konuşulan, özellikle
adreslenen ve genel problemlere de cevap vermeye çalışacağım.
Biraz
da, tabii, marifet de iltifata tabi. Yani hakikaten buraya geldik, bizim
marifetli olmamız için bir miktar da iltifat lazım. Benim, bu çatı altındaki
tüm milletvekillerimizin yardımına ihtiyacım var. “Neden yardıma ihtiyacın
var?” diyeceksiniz. Hakikaten zor bir ev ödevimiz var. Akşama kadar ev
ödevlerini verdik, aldık birbirimizden ama hakikaten tarımın ev ödevi zor.
Güllük gülistanlık bir dünyada olmadığımız gibi, enseyi de karartacağımız bir
dünyada da değiliz yani bunun da farkında olmamız lazım.
Tüm
dünyada da benzer problemler var. Almanya Tarım Bakanıyla oturuyorum. Almanya
Tarım Bakanı diyor ki: “Ya, bu köyden kente göçle ilgili ne yapıyorsun?
Gençleri nasıl tutuyorsun?” Ben de ona dedim ki: “Bak, bizim bir Genç Çiftçi
Projemiz var.” Aldı, ilgilendi ve belki benimle yirmi beş dakika konuştu.
ÖMER
FETHİ GÜRER (Niğde) - Köyde genç mi kaldı da projesi olsun?
TARIM
VE ORMAN BAKANI BEKİR PAKDEMİRLİ (Devamla) – Sayın milletvekillerim, bunu
lütfen dikkatli dinleyin, Birleşmiş Milletler verisidir: Türkiye Avrupa’da
tarımsal hasılada 1’incidir. Bunun lamı cimi yok. Dünyada da 7’ncidir. (AK
PARTİ sıralarından alkışlar) Daha da önemlisi, dünyada toprak kaynağı olarak
17’nciyiz. Bunun anlamı ne biliyor musunuz? Matematik bilen herkes şunu anlar:
Biz kaynaklarımızı iyi değerlendiriyoruz. Ha, daha iyisi olur mu? Olur. Daha
iyisi için hep birlikte çalışmamız lazım. 
Ben,
her konuşmamda şunu söylüyorum aşağı yukarı: Tarım savunma sanayisinden daha
önemlidir. “Ya, hoppala…” diyorlar. “Savunma sanayisinden daha önemli.” diyorum
çünkü yiyecek ekmeğiniz olacak önce, diğer hepsi gelir. Teknoloji gelir, bilgi
gelir, bilgi toplumu gelir, her şey gelir ama yiyecek ekmeğiniz olacak.
Geçenlerde,
sağ olsun, Millî Güvenlik Kurulu Genel Sekreteri beni ziyaret etti. Ben ona
dedim ki: “Ben Millî Güvenlik Kuruluna sunum yapmak istiyorum.” O da çok
sevindi ve sebeplerini de anlattım. İşte “Gıda güvenliği, gıda öz güvenliği,
gıda güvenilirliği; bu konular çok önemli, bizim Millî Güvenlik Kurulunda sunum
yapmamız lazım.” dedim ve hakikaten konuyu da aldı. İnşallah, bakalım,
ilerleyen zamanlarda bunu yapacağız. 
Ben
Davos’ta yaşadığım bir anekdotu anlatmak isterim, hikâyeyi anlatmak isterim.
Şunu söylediler, dediler ki: “Bugün henüz dünyada kurulmamış bir firma var ve
dünyanın en zengin firması olacak, 2035 yılından önce. Muhtemelen bu firma
uzaktan eğitim firması olacak.” İşte, Google’lar, Apple’lar kuruluyor ya, yirmi
sene önce bunlar yoktu. “Bugün olmayan ama 2035’ten önce dünyanın en zengin
firması uzaktan eğitim firması olacak.” dediler. Hoppala, yani diyeceksiniz ki:
Niye anlatıyorsun, Millî Eğitim Bakanı mısın? 2’nci veya 3’üncü büyük firmanın
da bir tarım ve gıda işleyen firma olacağını söylüyorlar. Yani hakikaten
dünyayı doyuran, dünyanın lideri olacak. 
Ben
81 ili dolaşıyorum. Yakında, çok yakında tüm paydaşlarla paylaştıktan sonra da
-sizlerle de elbette paylaşıyor olacağız çünkü sizlerin de desteğinize
ihtiyacımız var- tarımla ilgili beş yıllık iş planımızı ortaya koyacağız. Bu
hakikaten ezber bozan bir proje olacak ama burada hakikaten bizim yasamayla yan
yana, el ele yürüyor olmamız lazım. Mutlaka sizler de ikna olacaksınız buna ama
yasamayla mutlaka bu işi beraber götürüyor olmamız lazım.
Buradan
birkaç tane ana başlık ne olabilir? Birleşen iki bakanlıkla bu merkezî yönetimi
biraz daha aşağıya doğru göçertmemiz lazım ve havza bazlı yönetime de geçiyor
olmamız lazım. Çünkü DSİ’si var, ormanı var, tarımı var; biraz daha bizim merkezden
yavaş yavaş yetkilerimizi oraya veriyor olmamız lazım ki bu işi daha iyi
yönetebilelim. 
Bizim
merkezde çok değerli bürokratlarımız var, hepsi iyi niyetle işler yapıyor ama
birçok şeyi merkezîleştirdiğiniz zaman da bazı işleri de yanlış yapabiliyorsunuz.
Ben Bakanlığa gelir gelmez bürokrat arkadaşlarıma şöyle bir motto oluşturdum,
dedim ki: “Zoru hemen yapacağız arkadaşlar, imkânsız biraz zaman alır.”
Gerçekten bizim hemen yapılacak işlerimiz var, tarımda da yapısal
problemlerimiz de var. Bu yapısal problemleri adresleyip, bunları da zamana
yayıp zaman içerisinde de hallolmasını bekliyor olmamız lazım. Ben, yüce
Meclisin siz değerli mensuplarının desteğine talibim. 
Meslek
sahibi olmak lazım mı bu konuda? Rahmetli Özal hiçbir zaman aynı disiplinden
gelen adamlara iş vermemiştir yani maliyeciden Maliye Bakanı yapmamıştır. En
nihayetinde tarım da bir ekonomi değil midir? Bunu da unutmayın. Ha, diğer
tarafta, eğer söylemek gerekirse ben ailesinden bir tarım şehidi vermiş
insanım, rahmetli babam tarım makineleri yaparken vefat etti. Tarımın
içerisinde otuz beş yıldır varız, aile olarak varız; ben hâlâ varım, hâlâ üzüm
üreticisiyim, hâlâ zeytin üreticisiyim, hâlâ kümeslerim var, hâlâ zeytinyağı
üretiyorum, tarımın içindeyim.
Çok
kısa bir ufuk turuna çıksak, nasıl bir dünyada yaşıyoruz, nasıl bir dünyaya
doğru gidiyoruz? Yirmi yıl içerisinde 10 milyara varan bir nüfus, yüzde 55
kentleşmeden yüzde 70 kentleşmeye giden bir dünya, yüzde 50 daha fazla gıda
ihtiyacı; bunun yanında, çölleşme ve iklim değişimi. Türkiye'de de buna benzer
bir tablo var; 100 milyon olmayacak belki ama 98 milyon olacak bir nüfusumuz,
yüzde 80 kentleşme ve yüzde 50 daha fazla gıda artışına ihtiyacımız var.
Gerçekten bu ev ödevini yapmamız gerekiyor, bizim yirmi yıl içerisinde yüzde 50
artırmamız lazım. 
Bakanlığımızın
2 tane ana görevi var. Bir tanesi, üreticiyi korumak. Diğer tarafta tüketiciyi
de kollamamız gerekiyor. 
ÖMER
FETHİ GÜRER (Niğde) – İkisini de yapmıyorsunuz, ikisini de korumuyorsunuz, bir
aracıları koruyorsunuz.
TARIM
VE ORMAN BAKANI BEKİR PAKDEMİRLİ (Devamla) – Bunu dengeli bir şekilde
götürmemiz gerekiyor, üretici de para kazanacak, tüketici de çok pahalıya
yemeyecek.
Bir
ülke ithalat da yapabilir, ihracat da yapabilir yani tabii ki stratejik
ürünlerin hepsini üretmemiz lazım ama şunu unutmayın: Türkiye -ormanın içine
girerseniz bin tane hikâye bulursunuz arkadaşlar, ormanın içine girmeyelim- 17
milyar dolar ihracatıyla, 12 milyar dolar ithalatıyla net tarımsal ihracat
fazlası veren bir ülkedir. Net artıdadır. (AK PARTİ sıralarından alkışlar) 
ORHAN
SARIBAL (Bursa) – Ham madde, ham madde… Ham maddeyi söyleyin, ham maddeyi. 
TARIM
VE ORMAN BAKANI BEKİR PAKDEMİRLİ (Devamla) – Destekler…
ORHAN
SARIBAL (Bursa) – 1’e 6 ithalatçısınız. Ham madde… Ham maddeyi söyleyin. Biraz
önce tarımcı olduğunuzu söylediniz “Zeytin üretiyorum.” dediniz “Şunu, bunu
üretiyorum.” dediniz, bir çiftçi olarak söyleyin de anlayalım ne kadar iyi
bildiğinizi. 
TARIM
VE ORMAN BAKANI BEKİR PAKDEMİRLİ (Devamla) – Destekler…
ORHAN
SARIBAL (Bursa) – 1’e 6 ithalatçısınız.
BAŞKAN
– Devam edin Sayın Bakan. 
TARIM
VE ORMAN BAKANI BEKİR PAKDEMİRLİ (Devamla) – 2019 yılında 16 milyara varan
destekler var. Yani her zaman bunu konuşuyor olabiliriz, ben de Bakanlığa gelir
gelmez şunu sordum: “Arkadaşlar, bu kadar destek veriyoruz, bu işin bir etki
analizine bakalım.” Hakikaten de bakmak o kadar kolay da değil ama etki
analizine şöyle bir baktığımız zaman -genel bir perspektif yapalım- on altı
yılda destekler 8 kat artmış, yüzde 20 bitkisel üretim artmış, yüzde 180 hayvansal
üretim artmış, yüzde 146 süt üretimi artmış. Desteklerle ilgili genel bir ufak
eleştiri oldu burada, kalan desteklerin ödenmesiyle ilgili. Yılbaşından önce
bütün kalan destekleri ödeyeceğiz, buradan da bunu bildirmiş olalım. 
Tarımın
adresi diyeceğimiz üç beş tane ana kalem şey var: Planlama… Biraz daha iyi
planlama yapabiliriz. Burada optimizasyonu kullanırsak bu yüzde 50 gıda artış
ev ödevimizin yüzde 20-25’ini optimizasyondan alabiliriz gibi gözüküyor. 
Diğer
taraftan, spekülatif fiyatlar dünyanın her tarafında olabiliyor. Ben bu işin
içindeyim, kimse bana hikâye anlatmasın, geçen yıl Avrupa’da 20 euro/ton olan
patates bugün 340 euro arkadaşlar. Bu her ülkenin başına geliyor. Daha iyi
planlayalım mı? Daha iyi planlayalım. Bu spekülatif fiyatlardan tüketiciyi
koruyalım mı, üreticiyi koruyalım mı? Koruyalım ama buna hep birlikte
çalışalım. 
Diğer
bir alanımız ölçek. Yani işte Fransa’da 400 dönüm, İngiltere’de 950 dönüm,
bizde 60 dönüm. Bu ölçeği biraz daha büyütüyor olmamız lazım, buna çalışıyor
olmamız lazım. Toplulaştırmayla 6 milyon hektarı hallettik; 2,5 milyon hektarı
daha 2023’e kadar halletmemiz gerekiyor. 
Diğer
tarafta, lojistik kayıplarımız var. Yani tarladan sofraya ulaşana kadar fiyat
çok pahalılaşıyor diyoruz; tarlada bir yüzde 10 kaybımız var, yüzde 20 halde
kaybımız var, yüzde 10 markette kaybımız var, yüzde 10 da evde kaybediyoruz.
İşte hal yasası, perakende yasası… Hal yasasına çok dokunuyoruz, bunu çok
konuşuyoruz bu aralar. En iyi hâle inşallah getiririz, değerli Meclis getirir.
Ama perakende yasasını da bence konuşmamız lazım. Perakende yasası diyor ki…
(CHP sıralarından gürültüler) 
Lütfen
saygıdeğer milletvekilleri, bunu dinlerseniz…
…”Yüzde
1 yerel ürün veya coğrafi işaretli ürün satacaksın.” Hâlbuki ben diyorum ki
yüzde 20-25. Eğer ulusal market arka tarlada üretilen ürünün bir kısmını
önündeki manavda eğer satıyor ise o zaman lojistik problemlerin belki yüzde
80’ini de çözmüş olacağız. Çünkü bugün hal yasası toplamdaki tonajın yüzde
30’unu adresliyor, yüzde 70 bugün “modern kanal” dediğimiz zincir mağazalar
kanalındadır. O yüzden perakende yasasını da bununla beraber yavaş yavaş ele
almak lazım. 
Diğer
tarafta, sivil toplum elbette gelişmeli, demokrasi için bu şart ve birliklerin
bence tarımda önemi çok fazla ve birlikler bir değer yaratmalı. Ama bugün
itibarıyla 14.200 tane kooperatif ve birliğimiz var. Ben bakanlığın ilk
günlerinde çok iyi niyetli bir hesap yaptım, dedim ki her birine birer randevu
vereyim, yarımşar saat dinleyeyim. Tam iki buçuk yıl onlara randevu vermem
gerekiyor. Şükür gene, 80 milyonla karşı karşıya kalmaktansa 14.200 tane var
ama bunları değer yaratacak hâle getirmemiz lazım. Hep kooperatifçilik diyoruz
ya, kooperatifçiliği hakikaten işletmemiz lazım, birlikleri işletmemiz lazım.
Üretici ile tüketiciyi bunlara birleştirtmemiz lazım. 
Sulama
çok önemli. Sulamayla ilgili ben yüce Meclisimizden hakikaten yardım istiyorum.
Çok basit bir hesap var, hepiniz seçmene gidiyorsunuz, aklınızın bir kenarında
olsun: Bir hektar alanı sulamaya açmak için aşağı yukarı 40 bin lira para
harcıyoruz ama beş yılda kendini geri ödüyor. 
ORHAN
SARIBAL (Bursa) – Biz 20 binde hallederiz, müteahhitlere vermeyin, biz
hallederiz, yandaşları zengin etmeye gerek yok.
TARIM
VE ORMAN BAKANI BEKİR PAKDEMİRLİ (Devamla) – Evet, sulamayla ilgili planlarımızı
gerçekleştirirsek yüzde 31 tarımsal hasılayı artırmış oluyoruz. Biraz önce
optimizasyondan yüzde 20-25 dedik, yüzde 31. 
Maliyet
artışlarıyla ilgili… Evet, tarım sektörü ne yazık ki emtia fiyatlarına bağlı ve
tarım sektörü, tarım dövizin artışından en çok etkilenen sektörlerden bir
tanesi ama bizim de uyuduğumuzu sanmayın. Bunun köylünün üzerindeki etkilerini
en aza indirmek için destekleri nasıl artırırız, etki en aza nasıl iner,
bunlara baktık ve artan maliyetleri de kontrol ettik, zaman zaman belki
piyasayı da rahatsız ettik bundan ama artan maliyetleri kontrol etmenin
yollarına baktık. Yüzde 15 mümkün mertebe yemde, yüzde 15 gübrede indirimler
yaptık. Buğday ve arpanın desteklerini 5 kuruştan 10 kuruşa çıkardık, gübre
desteğini de 4 liradan 8 liraya çıkardık. 
Şimdi,
genel bir şey daha var: “Yüzde 1 gayrisafi millî hasılanın desteğini vermeniz
lazım.” Bakın, verdiğimiz desteklere DSİ’nin yatırımlarını, sübvanse
kredilerini koyduğumuz zaman, bu, yüzde 2’lere neredeyse yaklaşıyor. Gönül
ister daha fazla olsun, daha fazla dağıtabilelim köylülerimize.
ORHAN
SARIBAL (Bursa) – İlgili maddeyi bir daha okuyun Sayın Bakan, “yüzde 1 doğrudan
destek” diyor, o yasayı bir daha okuyun.
TARIM
VE ORMAN BAKANI BEKİR PAKDEMİRLİ (Devamla) – Şarbon… Bakın, çok önemli bir
konuya daha değiniyorum, son defa bu şarbonla ilgili konuşuyor olacağım,
şarbonla ilgili ilk ve son defa Meclisten konuşuyor olacağım.
Bakın,
şarbon bir deri hastalığıdır, antibiyotikle geçer ve hayvanlardan insana
bulaşabilir.
MURAT
EMİR (Ankara) – Akciğer hastalığıdır, akciğer, Sayın Bakan.
TARIM
VE ORMAN BAKANI BEKİR PAKDEMİRLİ (Devamla) – Bununla ilgili hiçbir şekilde
yakın bir zamanda Türkiye’de ölüm vakası olmamıştır insanlarda ve geçen yıl,
ondan önceki yıl, ondan bir önceki yıl, ondan bir önceki yıl Türkiye’de ne
kadar görüldüyse o kadar görülmüştür. Bu, ithal gelen hayvanlarla ithal edilen
bir şey değildir çünkü Brezilya’dan bir hayvanı yüklediğiniz zaman kuluçka
süresi beş gündür. Buraya transfer süresi otuz gün olan bir hayvanın beş gün
içerisinde yolda ölmesi lazım. Bu çok basit şeyleri lütfen ama lütfen aklınızda
tutun. Bakın, şarbonu konuştuğunuz sürece yavrularınızın okullarından gereksiz
yere menülerinden etler çıktı, gereksiz yere Türkiye’de et tüketimi düştü.
ÖMER
FETHİ GÜRER (Niğde) – Dünyada 2,5 milyon insan ölüyor Sayın Bakan, “Türkiye’de
yok.” diyebilir misiniz?
TARIM
VE ORMAN BAKANI BEKİR PAKDEMİRLİ (Devamla) – Şimdi, bize bugün diyorsunuz ya
“Eti fazla ithal etmişsin.” Yok, et tüketimi Türkiye’de düştü. Bu konunun artık
Türkiye’de mevzu olmaması gerekiyor. Hangi düşünceye sahip olursa olsun hiçbir
bakan, hiçbir hükûmet vatandaşına bile bile kötü bir ürün yedirmez arkadaşlar.
(AK PARTİ sıralarından alkışlar, CHP sıralarından gürültüler)
ORHAN
SARIBAL (Bursa) – Polonya’dan deli dana eti geliyor! 
TARIM
VE ORMAN BAKANI BEKİR PAKDEMİRLİ (Devamla) – Şimdi, söylediklerinize geliyorum:
Amerika’dan süt mamulleri geliyormuş değil mi? 4 kilo ithal edilmiş,
Amerika’dan 4 kilo süt mamulleri ithal etmişiz arkadaşlar. Lütfen,
eleştirecekseniz, eleştirecek malzeme bulamıyorsanız bana gelin, ben size
malzeme vereyim ama böyle hikâye şeylerle gelmeyin. 
ÖMER
FETHİ GÜRER (Niğde) – 270 bin ton süt tozu geldi mi gelmedi mi? Bakanın cevabı
var! Tarım Bakanı söyledi, 270 bin ton süt tozu ithal etmişsiniz, bunu sizin
bakanınız söyledi!
BAŞKAN
– Sayın Gürer, lütfen…
Buyurun
Sayın Bakan, devam edin.
ÖMER
FETHİ GÜRER (Niğde) – Sayın Başkan, kendi bakanları söylüyor, biz söylemiyoruz.

BAŞKAN
- Sayın Gürer, lütfen, Sayın Bakan konuşmasını yapsın.
Buyurun
Sayın Bakan, devam edin.
TARIM
VE ORMAN BAKANI BEKİR PAKDEMİRLİ (Devamla) – Bravo, hepinize teşekkür ediyorum,
4 kilogram süt mamulü Amerika’dan ithal ettik diye koskoca Tarım Bakanlığını
eleştirebiliyorsunuz, bravo, teşekkür ediyorum. 
ÖMER
FETHİ GÜRER (Niğde) – 270 bin ton süt tozu! Bende cevabı, gelin vereyim. 270
bin ton süt tozunun yazılı cevabını bakan bana verdi, size de vereyim. 
TARIM
VE ORMAN BAKANI BEKİR PAKDEMİRLİ (Devamla) – Bir konu daha var, Sudan konusu.
Bu hakikaten çok eleştirilen bir konu ama ben kozalarında olan siyasetçilere
hakikaten dışarıya baksınlar diyorum. (AK PARTİ sıralarından alkışlar) Eğer biz
Türkiye olarak, Türkiye’de tarım yapacaksak ufka da bakacağız arkadaşlar, ufka
da bakmadan tarım yapamayız. Sudan’da bize tahsis edilen arazi tüm Türkiye’deki
bugün sulanabilir dâhil arazilerimizin yüzde 10’u ve bedelsizdir. Bunu biz Türk
çiftçisine tahsis edeceğiz. 
ÖMER
FETHİ GÜRER (Niğde) – Nasıl edeceğiz?
TARIM
VE ORMAN BAKANI BEKİR PAKDEMİRLİ (Devamla) – Yarın kıtlık olabilir, başka bir
şey olabilir. Neden bize bedava tahsis edilmiş bir araziyi alıp kullanmayalım?
(CHP sıralarından gürültüler) Amerika bunu kullanıyor, Çin bunu kullanıyor,
Fransa bunu kullanıyor, İngiltere kullanıyor; neden, neden, neden? (AK PARTİ
sıralarından alkışlar) Kozanızdan çıkın artık ya! Kozanızdan çıkın, kozanızdan
çıkın! (CHP sıralarından gürültüler)
BAŞKAN
– Değerli milletvekilleri, lütfen yerimizden bu kadar sözlü müdahale etmeyelim.
Lütfen değerli milletvekilleri…
Siz
devam edin Sayın Bakan. 
TARIM
VE ORMAN BAKANI BEKİR PAKDEMİRLİ (Devamla) – Benim gerçekten de bir tebriğim
var ama bu gerçekten bir tebrik. Orman alanlarıyla ilgili bir soru geldi, şu an
hatırlamıyorum hangi arkadaşımızdan. Çok güzel, matematiğe dayanan bir soru,
benim de Orman Bakanlığındaki arkadaşlarıma sorduğum bir soru: “Ya kardeşim,
bir hesap tutmuyor, bir bakın ya, nedir bu? Yani, bu kadar milyar adedi diktik,
ne oldu?” falan. Bana genel olarak şunu söylediler ki beni de ikna ettiler: Bir
defa, fidanlar ufak dikiliyor. Ufak dikildiği için çok sık dikiliyor, o yüzden
az alanda çok fazla fidan oluyor, sonra onları aralıyorlar ama kısa hesapla şu:
5,2 milyon hektara 4 milyar 200 bin fidan dikilmiş, 1 hektarda 808 adet.
İnanmıyorsan git say. (AK PARTİ sıralarından alkışlar) 
SALİH
CORA (Trabzon) – O kadar!
CAVİT
ARI (Antalya) – Yani çok sempatiksiniz Sayın Bakan, çok sempatiksiniz, evet!
TARIM
VE ORMAN BAKANI BEKİR PAKDEMİRLİ (Devamla) – Orman yangınlarında dünyada
1’inciyiz.
CAVİT
ARI (Antalya) – Aklı sıra dalga geçiyorsunuz!
TARIM
VE ORMAN BAKANI BEKİR PAKDEMİRLİ (Devamla) – Arkadaşlar, lâmı cimi yok; orman
yangınlarında dünyada 1’inciyiz. On beş dakika olan müdahale süremiz de benim
Bakanlığımdan sonra arkadaşların motive olması, benim de yaz boyu onlarla
beraber yangınların içinde dolaşmamdan dolayı on üç dakikaya inmiştir. Ben
arkadaşlarımdan inşallah on dakika performansı da bekliyorum. (AK PARTİ
sıralarından alkışlar) İnşallah Türkiye’de 1 ağaç yanmayana kadar bizim
mücadelemiz devam edecektir. (CHP sıralarından gürültüler)
ALİ
ŞEKER (İstanbul) – Uçan sarayla mı söndürüyorsunuz?
BAŞKAN
– Sayın milletvekilleri, lütfen… 
CAVİT
ARI (Antalya) – Nasıl yandığını çok iyi biliyoruz. 
BAŞKAN
– Değerli milletvekilleri… (CHP sıralarından gürültüler)
Lütfen,
yerimizden bu kadar yoğun konuşursak Genel Kurulun görüşme düzenini sağlamamız
mümkün olmaz. Ne olur, lütfen…
Siz
konuşmanıza devam edin. 
TARIM
VE ORMAN BAKANI BEKİR PAKDEMİRLİ (Devamla) – Tarım dışına çıkan alanlar… 
AYHAN
BARUT (Adana) – Atamalar ne oldu atamalar?
TARIM
VE ORMAN BAKANI BEKİR PAKDEMİRLİ (Devamla) – Bunda hakikaten eleştiri söz
konusu. Ben de bunlara baktım. 1989 yılı ile 2005 yılları arasında senelik 120
bin hektar tarım dışına çıkmış. 2005 yılında bir kanun çıkmış…
KEMAL
ZEYBEK (Samsun) – 2012’de…
TARIM
VE ORMAN BAKANI BEKİR PAKDEMİRLİ (Devamla) –…ve 2016 yılına kadar da 60 bin
hektara düşmüşüz. 2017 yılında 39 bin hektara düşmüşüz. Ben de bu işi biraz
galiba kasıyorum, bize de çok talep geliyor ama 2018 yılında da 17.500
hektardayız arkadaşlar. Burada başarılı bir performans var, inşallah daha da
iyi olacak. (AK PARTİ sıralarından alkışlar)
ÖZKAN
YALIM (Uşak) – Bırakmadınız ki, kavak ağaçları kaldı.
TARIM
VE ORMAN BAKANI BEKİR PAKDEMİRLİ (Devamla) – Barajlar… 276 baraj 541 baraj
olmuş, 105 tane HES 534 tane olmuş. Bu ülkeye her kim çivi çaktıysa Allah ondan
razı olsun, başta Cumhurbaşkanımız Recep Tayyip Erdoğan’dan. (AK PARTİ
sıralarından alkışlar) Neden?
ALİ
ŞEKER (İstanbul) – Çakılan çivileri sattınız ama. Çakılan çivileri satanlara ne
diyeceksin?
TARIM
VE ORMAN BAKANI BEKİR PAKDEMİRLİ (Devamla) – Burada dediler ki “Rahmetli
Demirel şunları yaptı.” 2002’ye kadar bizim HES’lerin kurulu kapasitesi 12.533
megavat, 2018’de 28.410 megavata gelmişiz. (AK PARTİ sıralarından alkışlar) 
AYHAN
BARUT (Adana) – Atamalar, mühendis atamaları ne oldu?
TARIM
VE ORMAN BAKANI BEKİR PAKDEMİRLİ (Devamla) – Ona da geleceğim, eğer şey
yaparsanız ona da geleceğim. 
Biz
memleketi samana şey… (CHP sıralarından gürültüler) 
CAVİT
ARI (Antalya) – Samanı ithal ettiniz, sayenizde bunu da gördük Sayın Bakan. 
ALİ
ŞEKER (İstanbul) – Samana muhtaç ettiniz. 
TARIM
VE ORMAN BAKANI BEKİR PAKDEMİRLİ (Devamla) – Tabii, saman, değil mi, evet. 
CAVİT
ARI (Antalya) – Samanı sayenizde ithal etmeyi gördük, sayenizde. 
TARIM
VE ORMAN BAKANI BEKİR PAKDEMİRLİ (Devamla) –Türkiye’nin kaba yem ihtiyacı 66
milyon ton, sadece 10 bin ton saman ithal edilmiş. 66 milyon tonda 10 bin ton
ithal edilmiş.
CAVİT
ARI (Antalya) – Ayıp ama ayıp, ülkeyi bu hâle getirdiniz, çok ayıp!
TARIM
VE ORMAN BAKANI BEKİR PAKDEMİRLİ (Devamla) – Lütfen bana geldiğiniz zaman
rakamlarla gelin. Hikâye anlatmayın arkadaşlar. (AK PARTİ sıralarından
alkışlar) 
ŞAHİN
TİN (Denizli) – Vallahi sapla samanı karıştırıyorsunuz ya, ne alakası var! Sap
ayrı, saman ayrı, başak ayrı! 
TARIM
VE ORMAN BAKANI BEKİR PAKDEMİRLİ (Devamla) –Atamalar… Hakikaten bu konu çok
merak konusu ama şunu unutmayın arkadaşlar: Birçok bakanımız, benden önceki
bakanlarımız da söz vermiş olabilir. Bakın, söz verilen bakanlıkların bir
tanesi mülga Gıda, Tarım ve Hayvancılık Bakanlığı, diğeri de mülga Orman
Bakanlığı. İki bakanlık bir araya geldi. Ben de istiyorum ki gerçekten işsiz
gençlerimizin bir kısmını Bakanlığımızda istihdam edebilelim. Tabii ki tek
istihdam kapısı devlet değildir, bunu da unutmamamız lazım ama en azından bir
kısmını mutlaka istihdam edelim. 
Benim
Bakanlığımın ilk günlerinde hemen -tespitlerimden bir tanesi de- gittim dedim
ki Millî Eğitim Bakanımıza: İlk on beş yılında çocuklarımızı toprakla
buluşturmamız lazım. O yüzden bu tarım liselerini tekrar açacağız dedik ve
2019’da da ilk örneklerini görmeye başlayacağız. Hemen YÖK’e çıktım, gittim
dedim ki: Ziraat mühendisliğini, veterinerliği, su ürünlerini, orman
mühendisliğini tekrar nasıl daha değerli hâle getiririz? Bunları daha değerli
hâle getirmemiz gerekiyor. Bu atamalarla ilgili söyleyeceğim şudur…
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Bakan.
TARIM
VE ORMAN BAKANI BEKİR PAKDEMİRLİ (Devamla) – İki bakanlığımız birleşti. Şu an
norm kadro çalışmalarını yapıyoruz. Norm kadro çalışmaları da tahmin ediyorum
birkaç aya kadar biter. Ondan sonra oturup bir ihtiyaç planı çıkaracağız ve
gerekli bakanlıklarımıza da başvurduktan sonra atamayla ilgili isteklerimiz
yenilenecek. Zaten geçmişte bakanlarımızın yaptığı atamayla ilgili talepler şu
an Hazine ve Maliye Bakanlığında ama en nihayetinde biz norm kadroyu
çıkardıktan sonra bununla ilgili bir ihtiyacımız varsa ki olabilir diye
düşünüyorum, biz de gerekli atamaları yapmak için gerekli adımları atacağız. 
Narenciyeyle
ilgili bir şey söylendi, Çin’le ilgili. İnanın, Çin’e gitmek için çok da çaba
sarf ettik. Çin’e ürün satışında şu ana kadar kirazla ilgili bir başarımız var.
İnşallah, narenciyeyi de yapmak için en kısa zamanda biz Çin’den, Çin Tarım
Bakanından randevu bekliyoruz. Randevuyu aldığımız gün çantamız elimizde oraya
gidiyoruz çünkü pazarımızı çeşitlendirmemiz gerekiyor, sadece Rusya pazarıyla
bu işi yapamayız.
GDO
konusu… Türkiye “GDO free” bir ülkedir arkadaşlar. Türkiye’deki müktesebatımız
Avrupa Birliğinin müktesebatının ötesinde ve bu konu da aslında bizim yan
pazardan bir miktar daha pahalıya ürün alıyor olmamızı gerektiriyor. GDO
konusunda, Türkiye’de GDO’lu herhangi bir ürün yoktur.
ÖMER
FETHİ GÜRER (Niğde) – GDO’lu yem var, GDO’lu yem var.
ÖZKAN
YALIM (Uşak) – Şeker fabrikalarını kurtarmadınız. 
TARIM
VE ORMAN BAKANI BEKİR PAKDEMİRLİ (Devamla) – Sadece yem sektöründe, mısır ve
soyada onayladığımız GDO’lu 35 tane gen var, Avrupa Birliğinin onayladığı 120
tane gen var arkadaşlar. (AK PARTİ sıralarından alkışlar)
ÖZKAN
YALIM (Uşak) – Sayın Bakan, şeker fabrikalarıyla ilgili iki kelime istiyoruz.
BURCU
KÖKSAL (Afyonkarahisar) – Pancarla ilgili hiçbir şey söylemediniz Sayın Bakan.
TARIM
VE ORMAN BAKANI BEKİR PAKDEMİRLİ (Devamla) – Türkiye, Avrupa’dan daha temiz bir
ülkedir. Geçen gün Azerbaycan’a gittim, dedim ki: Türkiye’nin ürünlerinin
hepsini alabilirsiniz. Bizim ne pamuğumuzda ne ürünlerimizde ne meyvemizde ne
sebzemizde ne buğdayımızda GDO var, bunların hiçbirinde GDO yok arkadaşlar.
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın Sayın Bakan.
TARIM
VE ORMAN BAKANI BEKİR PAKDEMİRLİ (Devamla) – Evet, söyleyecek çok şeyim vardı
ama ben 2019 yılı bütçemizin hayırlara vesile olmasını diliyorum. Başta
grubumuza, siz değerli milletvekillerine, Plan ve Bütçe Komisyonumuza ve en çok
da Saygıdeğer Cumhurbaşkanımıza bu konuda teşekkür ediyorum.
Hepinize
saygı sunuyorum. (AK PARTİ sıralarından alkışlar)
BAŞKAN
– Teşekkürler Sayın Bakan.
ENGİN
ÖZKOÇ (Sakarya) – Sayın Başkan, 60’a göre söz istiyorum.
BAŞKAN
– Sayın Özkoç, buyurun. 
IV.- AÇIKLAMALAR (Devam)
79.- Sakarya Milletvekili Engin Özkoç’un, yapılanlar bu kadar iyiyse
milletin neden bu kadar perişan, neden bu kadar yoksul olduğunu Tarım ve Orman
Bakanından öğrenmek istediğine ilişkin açıklaması
ENGİN
ÖZKOÇ (Sakarya) – Sayın Bakanı çok dikkatle dinledik, esprili bir anlatım şekli
var, o yüzden de arkadaşlarımızı sık sık güldürdü, kendisine teşekkür ediyoruz.
Kendisini
dinlerken bir fıkra aklıma geldi benim de: Boksör devamlı dayak yerken
antrenörü “Çok iyisin evladım.” diyormuş. Boksör perperişan köşesine gelmiş
antrenör “Hâlâ çok iyisin.” diyormuş. Boksör “Ya, ben çok iyiysem beni döven
kim?” diye sormuş. (CHP sıralarından gülüşmeler ve alkışlar)
TARIM
VE ORMAN BAKANI BEKİR PAKDEMİRLİ – Sizi millet dövüyor.
ENGİN
ÖZKOÇ (Sakarya) – Sayın Bakana ben de soruyorum: Gerçekten -milletimizin
durumu- siz bu kadar iyiyseniz milletimizi kim dövüyor, milletimiz neden bu
kadar perişan, neden bu kadar yoksul? (CHP sıralarından alkışlar) Asıl
odasından çıkması gereken… Kılığınıza, kıyafetinize, şeklinize bakınca çok
beyefendi bir insan olarak gözüküyorsunuz ama biraz tarım arazilerine çıkın,
çiftçilerle konuşun, odanızdan çıkın, çiftçimizin hâlini görün, o zaman
anlayacaksınız. 
Sayın
Başkan, Sayın Bakan konuşması esnasında önceki bakanlara teşekkür etti.
Nedenini anlayamadım, önceki bakanlar Türkiye’yi samana muhtaç etmişti. 
TARIM
VE ORMAN BAKANI BEKİR PAKDEMİRLİ – Ya söyledik ya samanı. 
ENGİN
ÖZKOÇ (Sakarya) – Kendisi bundan daha iyi bir duruma getireceğini söylüyorsa…
Aman, kendisi bu samana muhtaç edenlere bizi muhtaç etmesin yeter. 
Yurt
dışında, Sudan’da arazi kiraladığını söylüyor, bunu Amerika’nın, Çin’in falan
kiraladığını söylüyor. Amerika’nın, Çin’in toprağı nedir bilmiyorum ama…
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özkoç. 
ENGİN
ÖZKOÇ (Sakarya) – Amerika’nın, Çin’in ne kadar toprağa ihtiyacı vardır
bilmiyorum ama Türkiye’ye yetecek kadar toprak, yetecek kadar su Allah’ımız
vermiştir, yeteri kadar da insanımız vardır, hiç kimseye muhtaç değiliz, yeter
ki siz bizi başkasına muhtaç edecek politikalarınızı üretmeye devam etmeyin. 
Teşekkür
ediyorum. (CHP sıralarından alkışlar) 
BAŞKAN
– Teşekkürler Sayın Özkoç. 
Sayın
Bakan… 
80.- Tarım Ve Orman Bakanı Bekir Pakdemirli’nin, en iyi terazinin
milletin terazisi olduğuna ilişkin açıklaması 
TARIM
VE ORMAN BAKANI BEKİR PAKDEMİRLİ – Ben yorumlar için teşekkür ediyorum ama
konuştuğumuz konuları bir daha konuşuyoruz. Samanla ilgili rakamları verdim.
Bunlar İngilizcede “…”(X)
yani hiç kale alınmayacak derecede ufak rakamlar, sadece 9 bin ton. 
OKAN
GAYTANCIOĞLU (Edirne) – 25 milyon dolar ya! 
TARIM
VE ORMAN BAKANI BEKİR PAKDEMİRLİ – 9 bin ton arkadaşlar, 66 milyon tona karşı 9
bin ton. 
En
iyi terazi milletin terazisidir. (AK PARTİ sıralarından alkışlar) Millet de
sizin hakkınızı veriyor, hiç merak etmeyin. Bu topraklar yetiyor ama elli sene
sonra yetmeyecek. Elli yıl sonra belki gelirseniz “AK PARTİ iyi yapmış, iyi ki
Sudan’dan arazi kiralamış.” dersiniz. (AK PARTİ sıralarından alkışlar) 
FAHRETTİN
YOKUŞ (Konya) – Önce seçil de gel. Atanmış bir bakan seçilmişlere laf atıyor.
Böyle bir dünya yok ya! Seçil gel önce, seçil!
ENGİN
ÖZKOÇ (Sakarya) - Sayın Başkan… 
BAŞKAN
– Sayın Özkoç… 
ENGİN
ÖZKOÇ (Sakarya) – Kayıtlara geçmesi için söylüyorum. 
Bakanlar
sıkıştıkları zaman, kendi konularına cevap veremeyince “En iyiyi millet bilir.”
diyorlar. Millette iyiyi bilecek bir hâl bırakmadılar, insanlar gerçekten çok
mağdurdur, gerçekten çok mağdurdur.
İLYAS
ŞEKER (Kocaeli) – Sen halkı mı küçümsüyorsun ya, halkı mı küçümsüyorsun?
RECEP
ÖZEL (Isparta) – Millete hakaret ediyorsun ya, millete hakaret ediyorsun!
Millete “Bilmez.” diyorsun ya!
ENGİN
ÖZKOÇ (Sakarya) – Sayın Bakanın kendisine tavsiyem, kendi görevini iyi yaparak
milleti muhtaç duruma getirmesin. Tarım çiftçisi kendisini tanımıyor, tarımla
ilgili sektör kendisini tanımıyor.
RECEP
ÖZEL (Isparta) – Tanıyor, tanıyor.
ENGİN
ÖZKOÇ (Sakarya) – Ama kendisini tanıyan insanlar da şu anda dışarıda değil. O
yüzden kendisi kendi hâlini bir iyi düşünsün.
BAŞKAN
– Teşekkürler Sayın Özkoç.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2019 Yılı Merkezî Yönetim
Bütçesi
2) Çevre ve Şehircilik Bakanlığı 2017 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2019 Yılı Merkezî
Yönetim Bütçesi
2) Tapu ve Kadastro Genel Müdürlüğü 2017 Yılı Merkezî
Yönetim Kesin Hesabı
C) ADALET BAKANLIĞI (Devam)
1) Adalet Bakanlığı 2019 Yılı Merkezî Yönetim Bütçesi
2) Adalet Bakanlığı 2017 Yılı Merkezî Yönetim Kesin Hesabı
Ç) CEZA VE İNFAZ KURUMLARI İLE TUTUKEVLERİ İŞYURTLARI KURUMU
(Devam)
1) Ceza ve İnfaz Kurumları ile Tutukevleri İşyurtları Kurumu
2019 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İşyurtları Kurumu
2017 Yılı Merkezî Yönetim Kesin Hesabı
D) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı Merkezî Yönetim Kesin
Hesabı
E) TÜRKİYE İNSAN HAKLARI VE
EŞİTLİK KURUMU (Devam)
1) Türkiye İnsan Hakları ve
Eşitlik Kurumu 2019 Yılı Merkezî Yönetim Bütçesi
2) Türkiye İnsan Hakları ve
Eşitlik Kurumu 2017 Yılı Merkezî Yönetim Kesin Hesabı
F) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2019 Yılı Merkezî Yönetim Bütçesi
2) Kişisel Verileri Koruma
Kurumu 2017 Yılı Merkezî Yönetim Kesin Hesabı
G) TARIM VE ORMAN BAKANLIĞI (Devam)
1) Tarım ve Orman Bakanlığı
2019 Yılı Merkezî Yönetim Bütçesi
Ğ) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2017 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2017 Yılı Merkezî Yönetim Kesin Hesabı
I) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2017 Yılı Merkezî Yönetim Kesin Hesabı
İ) ORMAN GENEL MÜDÜRLÜĞÜ (Devam)
1) Orman Genel Müdürlüğü 2019
Yılı Merkezî Yönetim Bütçesi
2) Orman Genel Müdürlüğü 2017
Yılı Merkezî Yönetim Kesin Hesabı
J) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2019 Yılı Merkezî Yönetim Bütçesi
2) Devlet Su İşleri Genel
Müdürlüğü 2017 Yılı Merkezî Yönetim Kesin Hesabı
K) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2019 Yılı Merkezî Yönetim Bütçesi
2) Meteoroloji Genel Müdürlüğü
2017 Yılı Merkezî Yönetim Kesin Hesabı
L) TÜRKİYE SU ENSTİTÜSÜ (Devam)
1) Türkiye Su Enstitüsü 2019
Yılı Merkezî Yönetim Bütçesi
2) Türkiye Su Enstitüsü 2017
Yılı Merkezî Yönetim Kesin Hesabı
BAŞKAN
– Değerli milletvekilleri, şimdi, şahıslar adına, aleyhte söz talebinde bulunan
Aydın Milletvekili Süleyman Bülbül’e söz veriyorum.
Buyurun.
(CHP sıralarından alkışlar)
RECEP
ÖZEL (Isparta) – O ne? O ne?
SÜLEYMAN
BÜLBÜL (Aydın) – Toprak, toprak…
BAŞKAN
– Sayın Bülbül, süreniz beş dakikadır.
SÜLEYMAN
BÜLBÜL (Aydın) – Sayın Başkan, değerli milletvekilleri; Genel Kurulu saygıyla
selamlıyorum. 
Ne
yazık ki burada halkın bütçesiyle değil, doymak bilmeyen saray bütçesiyle karşı
karşıyayız, açık ve net diyorum. (AK PARTİ sıralarından gürültüler) Bu bütçe,
finansta faiz lobilerinin, tarımda ise ithalat lobisinin bütçesidir.
Değerli
milletvekilleri, “ithal tarım ürünü” demek tarımda yapılacak en büyük
ihanettir.
Sayın
Tarım Bakanı, Manisalısınız, Manisa’dansınız, Ege’yi bilirsiniz, Ege’de Gediz
Ovası, Büyük Menderes Ovası, Küçük Menderes Ovası arazileri, verimli toprakları
bitiyor, bunu biliyor musunuz?
Sayın
Çevre Bakanı, yine, Ege’de bu verimli tarım arazilerinde jeotermal termik
santralleriyle, JES’lerle ve kurulan birçok santralle tarım arazilerinin
bittiğini biliyor musunuz?
Bakınız,
ben buraya tarımla ilgili konuşmak için gelmiştim, bu toprağı Aydın’dan
getirdim. Bu toprağı açıp da şunu söyleyecektim Tarım Bakanına, Çevre Bakanına:
Kızılcaköy’de JES’lere karşı -meşru müdafaa- haklarını arayıp mücadele eden
ancak biber gazı yiyen, ancak yerlerde sürüklenen kadınların hâlini biliyor
musunuz sayın bakanlar? (CHP sıralarından alkışlar) Sayın bakanlar, Çevre
Bakanı ve Tarım Bakanımız, Aydın’a gelin, o JES’lerin bacalarından çıkan gazla
yağan asitli yağmurun altında kalın; gelin Aydın’a, pencereyi açın o çürük
yumurta kokusunu hissedin; ondan sonra çıkın, o Kızılcaköylü kadınların
mücadelesine karşı saygı duyun; başka diyecek hiçbir şey yok arkadaşlar. (CHP
sıralarından alkışlar) Yoksa bu toprak, toprak, toprak…
ENGİN
ÖZKOÇ (Sakarya) – Yo, yo!
SÜLEYMAN
BÜLBÜL (Devamla) - Sayın Grup Başkan Vekilim, atmayacağım toprağı, diyeceğim
şey şu: Bu toprak bile sizi kabul etmeyecek sayın bakanlarım. (CHP sıralarından
alkışlar) 
ÖZNUR
ÇALIK (Malatya) – Yere dökülüyor, yere dökülüyor; toprağı yere döküyorsun.
RECEP
ÖZEL (Isparta) – Ona sen ne karışıyorsun, toprak kabul edecek, etmeyecek ya?
SÜLEYMAN
BÜLBÜL (Devamla) – Değerli arkadaşlar, ben tarımla ilgili bütçe konuşmamı
bırakıyorum, ben bir hukukçuyum, hukukçudan tarımcı çıkarmaya kalktık, hukuka
geçiyorum. 
Sayın
Adalet Bakanım, burada söyleyeceklerim geçmiş ile bugün arasındaki bir bağlantıdır,
bu elimdeki toprak da o çiftçinin, ezilen çiftçinin, yoksul çiftçinin
toprağıdır arkadaşlar. (CHP sıralarından alkışlar) 
Sayın
Bakanım, ben Cumhuriyet Halk Partisi ilçe başkanıyken…
RECEP
ÖZEL (Isparta) – Hangi ilçe o, hangi ilçe; hangi ilçenin?
SÜLEYMAN
BÜLBÜL (Devamla) - …12 Eylül 2010 tarihinde yapılan o Anayasa oylamasında
“Yargıda vesayeti kaldıracağız.” “Yargının bağımsızlığını getireceğiz,
tarafsızlığını getireceğiz.” diyerek FETÖ’cülere yargıyı teslim eden AKP değil
miydi?
RECEP
ÖZEL (Isparta) – Sen hangi ilçe başkanıydın, nerenin, hangi ilçenin?
SÜLEYMAN
BÜLBÜL (Devamla) – Sayın Bakanım, üzülerek söylemek istiyorum ki… Bugün çok
üzüldüm, şu nedenle üzüldüm: Sayın Bakandan bütçeyle ilgili yapılan
eleştirileri yanıtlayan bir konuşma beklerdik, Sayın Bakandan bütün partileri
kucaklayıcı bir üslup beklerdik.
RAMAZAN
CAN (Kırıkkale) – Dersini çalışmamışsın.
MELİHA
AKYOL (Yalova) – Öyle yaptı zaten.
SÜLEYMAN
BÜLBÜL (Devamla) - Sayın Bakandan Anayasa’nın 138’inci maddesi gereği
yargıçları, yargı mensuplarını ayrıştırıcı, onların kararlarını etkileyici
konuşma yapmamasını beklerdik. 
Sayın
Bakandan, Türkiye'de adil yargılanma hakkının tecellisi için, bütün partilere,
MHP’den HDP’ye, AKP’den İYİ PARTİ’ye kadar eşit mesafede durmasını beklerdik. 
Sayın
Bakandan, yargı teşkilatını temsil eden bir kişi olarak, söyleminin anayasal
çerçevede olmasını beklerdik, dünyevi olayları anlatmasını beklerdik. 
Sayın
Bakandan, Anayasa’nın 70’nci maddesi gereği liyakat ilkesini öne çıkarmasını
beklerdik. 
Sayın
Bakandan, geçmişten bugüne kadar gelen olayları da objektif değerlendirmesini
beklerdik.
Bakınız,
arkadaşlar, 1990’lı yılları eleştirecekseniz, 1990’lı yıllardaki hâkimleri,
savcıları eleştirecekseniz, atamaları eleştirecekseniz, bugünü de
eleştireceksiniz, objektif olacaksınız.
Biraz
dönelim, yakın geçmişe dönelim, yakın geçmişte neler vardı? 
Sayın
Bakanım, hâkimlik sınavında taban puanı kaçtan kaça indirdiniz. Niçin
düşürdünüz, daha sonra niçin yukarı çıkardınız? Birinci sorum bu.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bülbül.
RECEP
ÖZEL (Isparta) – Sen nerenin ilçe başkanıydın, onu söylemedin ama, sen soruya
cevap ver!
SÜLEYMAN
BÜLBÜL (Devamla) – Bu indirme sonrası AKP teşkilatında görev yapmış kaç kişiyi
hâkim yaptınız? İkinci sorum da bu.
Bakınız,
arkadaşlar, hâkimler endişeli, yargıçlar endişeli; vereceğimiz karardan sonra
acaba başımıza bir iş gelecek mi diye endişeli. Avukatlar endişeli; yapacağımız
savunmadan sonra cezaevine düşer miyiz diye endişeli. Ömer Kavili’yi biliyorsunuz,
başka avukatları da biliyorsunuz, Genel Başkanımızın davasında kaç tane
hâkimin, yargıcın değişerek verdiği kararları da hepimiz biliyoruz arkadaşlar.
(CHP sıralarından alkışlar)
Anayasa
Mahkemesi Başkanının çıkıp da 30 Ağustos resepsiyonunda verdiği selamı
unutmadık. Danıştay Başkanının önünü iliklemek için düğme aradığını unutmadık.
Şunu hiç unutmadık: Yargıtayın 150’nci yıl resepsiyonunda, Sayın Cumhurbaşkanı
Tayyip Erdoğan’ın çıkıp da “Bir memlekette adalet çığlığı varsa o memlekette
yargı yoktur.” demesini hiç unutmadık. 
RECEP
ÖZEL (Isparta) – 28 Şubattaki hâkimleri unuttun mu?
SÜLEYMAN
BÜLBÜL (Devamla) – Arkadaşlar…
(Mikrofon
otomatik cihaz tarafından kapatıldı) 
BAŞKAN
– E, artık toparlayalım Sayın Bülbül. Son konuşma, son bir dakika, lütfen…
SÜLEYMAN
BÜLBÜL (Devamla) – Hukuk toprak gibidir arkadaşlar, hukuk toprak gibidir.
RECEP
ÖZEL (Isparta) – Ya sen o toprağı nereden getirdin?
İLYAS
ŞEKER (Kocaeli) – Saksı toprağı mı?
RECEP
ÖZEL (Isparta) – “Meclisin seralarından getirdi onu.” diyorlar sana ya!
SÜLEYMAN
BÜLBÜL (Devamla) – Toprağı iyi beslerseniz iyi ürün alırsınız ama tarafsız
olmazsanız, objektif olmazsanız, bağımsız olmazsanız kötü meyve alırsınız. 
Hepinizi
saygıyla selamlıyorum. Sağ olun, var olun. (CHP sıralarından alkışlar) 
BAŞKAN
– Teşekkürler Sayın Bülbül. 
Değerli
milletvekilleri, üçüncü turdaki konuşmalar tamamlanmıştır. 
Şimdi
soru-cevap işlemine geçiyoruz. 
Bu
işlem için toplam yirmi dakika süremiz var. Bu sürenin on dakikasını sorulara,
on dakikasını da cevaplara ayırıyoruz. 
Şimdi
sisteme giriş sırasına göre değerli milletvekillerine yerlerinden söz
vereceğim.
Sayın
Taşkın…
ALİ
CUMHUR TAŞKIN (Mersin) – Teşekkür ederim Sayın Başkan.
Öncelikle
Ankara’da meydana gelen ve hepimizi büyük bir üzüntüye sevk eden yüksek hızlı
tren kazasında hayatını kaybeden vatandaşlarımıza Allah’tan rahmet, yaralılara
acil şifalar diliyorum. 
Birinci
sorum Sayın Çevre ve Şehircilik Bakanımıza olacaktır. Tescil harici alanların
ekonomiye kazandırılmasıyla ilgili Bakanlığımızın herhangi bir çalışması var
mıdır? 
İkinci
sorum ise Sayın Tarım ve Orman Bakanımıza. Orman Genel Müdürlüğü zor arazi
koşullarında ormancılık faaliyetlerini fedakârca yürüten bir kurumumuzdur.
Özellikle temel ormancılık faaliyetleri olan ağaçlandırma, erozyonla mücadele,
orman yangınlarıyla mücadele, üretim ve benzeri çalışmalar için her yıl
ortalama 2.500 kilometre orman yolu inşa edilmektedir. Bu başarılı çalışmaları
yürütürken ihtiyaç duyduğu iş makinelerini satın almaktadır. Orman Genel
Müdürlüğümüzce bu iş makinelerinin satın alımlarında yerli ve millî olmasına
özen gösteriliyor mu? Bu konudaki çalışmalar nelerdir?
Teşekkür
ederim.
BAŞKAN
– Sayın Özyavuz…
İBRAHİM
ÖZYAVUZ (Şanlıurfa) – Teşekkür ediyorum Sayın Başkan.
Öncelikle
tren kazasında hayatını kaybeden vatandaşlarımıza Allah’tan rahmet, yakınlarına
ve milletimize başsağlığı, yaralılara da acil şifalar dilerim. 
Sayın
Tarım Bakanım, sulu tarımın yapıldığı Şanlıurfa, Harran, Akçakale ve Suruç
bölgesinde toprak çoraklaşmasıyla ilgili sorunlar yaşanmaktadır. Toplulaştırma
yasasıyla birlikte drenaj kanalları projesinin de devam etmesi gerekirken Gıda,
Tarım ve Hayvancılık Bakanlığının yapılanması zaman kaybına ve çiftçilerimizin
mağduriyetine neden olmuştur. Bu mağduriyetlerin sona erdirilmesi için bir an
önce toplulaştırmada eksik kalan alanların bitirilmesi ve drenaj sisteminin de
bir an önce tamamlanması gereklidir. Aksi takdirde bu bölgelerde topraklar
işlenemez hâle gelecek ve millî sermaye heba olacaktır.
İkinci
sorum: Toprak dağıtım parselleri hak sahiplerine ilk dört yıl ödemesiz, on eşit
taksitle, her yıl bir senet taksit ödemesi yapılabilmektedir. Toprak dağıtımı
üzerinden otuz bir yıl geçen köylerimiz var ve dağıtım parseli borçları bitmiş
parseller mevcuttur.
(Mikrofon
otomatik cihaz tarafından kapatıldı)
İBRAHİM
ÖZYAVUZ (Şanlıurfa) – Bu parsellerde miras hükümleri dışında intikal ve satış
işlemi yapılamamaktadır. Tarımsal faaliyete yönelik alınacak likit fonlar için
Ziraat Bankasından talep edilen krediler ipotek engeli nedeniyle hak sahibine
ve çiftçilere verilememektedir. Hak sahibi çiftçilerin vefatı sonrasında mevcut
arazilerin mirasçıları kuşaktan kuşağa el değiştirmektedir.
BAŞKAN
– Sayın Hürriyet…
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Sayın
Adalet Bakanı, kayda geçsin diye bir kere daha sormak istiyorum. Seçim bölgem
olan Kocaeli’de yapılması planlanan adliye binasıyla ilgili son durum nedir ve
ne zaman projelendirilip ne zaman hayata geçecek? Bunu sormak istiyorum.
Avukatlara
yeşil pasaport konusunda bir çalışma var mı?
Genç
avukatların, özellikle çalışma koşullarıyla ilgili iyileştirmeye ihtiyacı var,
CMK ve adli yardım uygulamalarından kaynaklı sıkıntıları var. Bunlarla ilgili
bir iyileştirme yapılacak mı?
İkinci
sorum Çevre Bakanına. Dilovası’nda kömürcüler OSB çok ciddi bir sorun
yaratıyor. Bunu ben Plan ve Bütçede de sordum ama ne yazık ki Çevre Bakanı bu
konuda cevap vermedi. Belediye başkanı da ziyaret etmişti. Belediye başkanının
ziyaretinde ne konuştunuz? Bu Kömürcüler OSB oradan kaldırılacak mı?
İzmit’in
akciğerlerine, tek ormanlık alanına çöp fabrikası yapılmak isteniyor.
İzmitliler buna ciddi karşı. İnsanları zehirleme pahasına bu çöp fabrikasını
yapmaya kararlı mısınız?
Gebze’de
Hürriyet ve Yavuz Selim Mahallelerinde tapu sorunları vardır. Bu sorunları
çözecek misiniz?
BAŞKAN
– Sayın Özdemir…
SİBEL
ÖZDEMİR (İstanbul) – Teşekkür ederim Sayın Başkan.
Tarım
Bakanının sunumunda ortaya koyduğu mükemmel tablo, maalesef bugün bütün gün
muhalefetin dile getirdiği tarım sektörü, çiftçilerin sorunları ve ülke
gerçeklerinden uzak cevapları, tavır ve üslubu nedeniyle ben kendisine sorumu
geri çekiyorum. Çevreyi ve doğayı katleden bir iktidarın sonunda dâhiyane
millet bahçelerimiz de olduğuna göre Çevre Bakanına da sorum yok ancak Sayın
Adalet Bakanı, üç yıl aradan sonra Reform ve Eylem Grubu Toplantısı’nın
yapılmış olmasını önemsemekle birlikte, somut adımlar atılmadığı sürece bir
karşılığı olmayacağını belirtmek isterim. Bu anlamda, adil yargılanma, uzun
tutukluluk süreleri, iddianamesiz tutukluluk, basın özgürlüğü, yargı bağımsızlığı,
AİHM kararlarının yok sayılması gibi konularda, gündelik yaşama doğrudan etkisi
olacak ve özellikle uluslararası alanda ve Avrupa Birliği nezdinde olumlu
karşılanacak demokratikleşme ve özgürlükler bağlamında toplumun beklediği hangi
somut adımları atacaksınız? 
Teşekkür
ederim. 
BAŞKAN
– Sayın Kayışoğlu…
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan. 
Sayın
Tarım Bakanı, Tarım Kanunu 21’inci maddeye göre çiftçilere bütçeden ödenmesi
gereken yüzde 1 payı ne zaman ödeyeceksiniz? 
Yine
Büyükşehir Yasası’yla belediyelere geçen ve büyük şirketlere kiralanan meraları
köylülere ne zaman geri vereceksiniz? 
Üçüncüsü,
Sayın Çevre Bakanı, kentsel dönüşüm mağdurlarıyla ilgili bir çalışmanız var mı?

Yine,
Bursa’da Vatan, Millet ve Zafer Mahallelerinde binlerce konut yapıldıktan sonra
su taşkını sahası nedeniyle SİT alanı ilan edildi buralar. Konut sahipleri
mağdur. Bununla ilgili bir adım atılmıştı, son durum nedir? 
Sayın
Adalet Bakanı, hukukçular isyanda, ülkede hâkim kalmadı; var olanlar da hukuka
göre değil, siyasi iradeye göre karar veriyorlar. Hak ihlali dosyaları durmadan
birikiyor ve bu dosyaları ötelemek için durmadan uzlaşma komisyonları
kuruyorsunuz. Hocalar artık üniversitede hukuk dersi anlatmanın
anlamsızlığından bahsediyor ama maalesef ben de biraz önceki konuşmanızdan
gördüm ki ne bu sorunları görmek ne de çözmek gibi bir niyetiniz var. Ben de
bir şey sormuyorum. 
Teşekkürler.

BAŞKAN
– Sayın Köksal…
BURCU
KÖKSAL (Afyonkarahisar) – Teşekkürler Sayın Başkan. 
Birinci
sorum Adalet Bakanına: Adliyelerde arşiv, posta, evrak, mutemet dâhil kalemin
hemen her işleminden ve evraklardan sorumlu olan ama yardımcı hizmetler
sınıfında yer alan mübaşirlerin genel idare hizmetleri sınıfına alınması
gerekmektedir. Onlara bu kadar sorumluluk yükleyip özlük haklarını ve
maaşlarını yardımcı hizmetler sınıfına tabi tutmak büyük bir haksızlıktır. Bu
haksızlığı gidermek için adliyelerde çalışan mübaşirleri genel idare hizmetleri
kadrosuna geçirmeyi düşünüyor musunuz? 
İkinci
sorum Tarım ve Orman Bakanına: Üretim maliyetlerinin artması ve hayvancılıkta
ithalata önem ve öncelik verilmesi yüzünden zarar eden hayvan üreticilerine bir
darbe de kesim için müracaat ettiklerinde vuruluyor. Bugün hayvanını kesim için
müracaat eden besiciye iki üç ay sonrasına gün veriliyor. Bu yüzden de
besicilerin mağduriyeti artıyor. Sayın Bakan, bu mağduriyet ne zaman bitecek?
Bu sorunu çözmek için bir girişimde bulunacak mısınız?
Ayrıca,
konuşmanızda, özelleştirme sonucu mağdur olan pancar üreticilerinden hiç
bahsetmediniz. Onların sorunlarını çözmek için hiçbir girişimde bulunacak
mısınız?
BAŞKAN
– Sayın İlyas Şeker…
İLYAS
ŞEKER (Kocaeli) – Teşekkür ediyorum Sayın Başkanım.
Sorularım
Çevre ve Şehircilik Bakanımıza.
Birinci
soru: Türkiye'nin elli altı yılda bitirilemeyen kadastrosu AK PARTİ’yle beş
yılda tamamlandı. Ancak AK PARTİ öncesi yapılan kadastronun büyük bir
çoğunluğu, yaklaşık 22 milyon parsel grafik yani yüzergezer, coğrafi bilgi
sisteminin de ana modüllerinden olan kadastro, ne yazık ki ülke koordinat
sistemine bağlı olmadığı için kullanılamıyor. Kadastronun coğrafi bilgi
sisteminde de kullanılabilmesi için, geçmiş yıllarda eski teknolojiyle sayısal
olarak üretilmemiş yerlerde kadastronun sayısal hâle getirilmesi ve varsa
hatalarının düzeltilmesi noktasında nasıl bir çalışma yürütülmektedir? Bugüne
kadar kaç parselde bu çalışmaları yaptınız? Bu çalışmalar ne zaman
tamamlanacak?
İkinci
sorum: Tapu ve Kadastro Genel Müdürlüğü yılda 30 milyonun üzerinde insanımıza
hizmet vermekte ve saniyede bir tapu yapmaktadır. Tapu ve Kadastro Genel
Müdürlüğünde tapu işlemi yaptıran vatandaşlarımızın memnuniyetini nasıl
ölçüyorsunuz?
BAŞKAN
– Sayın Çilez…
HASAN
ÇİLEZ (Amasya) – Teşekkürler Sayın Başkan.
Çevre
ve Şehircilik Bakanımız Amasya’mızı ziyaretinde Amasya’mıza çok büyük müjdeler
verdiler. Öncelikle, tüm Amasyalı hemşehrilerim adına kendilerine çok çok
teşekkür ediyorum.
Sayın
Bakanım, TOKİ’yle yapılan işler büyük bir başarı hikâyesidir. TOKİ’ler
iktidarımız döneminde daha önceki dönemlere göre 20 kat daha fazla iş yapmış,
iktidarımız dönemine kadar 40 bin konut üreten TOKİ bizim iktidarımızla
birlikte 840 bin konuta ulaşmıştır. TOKİ’deki üretimler sizin de Bakanlığınız
döneminde devam edecek midir? Bu birinci sorum.
İkinci
sorum da plastik poşetlerden alınan paralar nerede kullanılacaktır, hangi
kaynaklarda kullanılacaktır? Bunu da sizlerden öğrenmek istiyor, teşekkür
ediyorum.
BAŞKAN
– Sayın Aycan…
SEFER
AYCAN (Kahramanmaraş) – Sayın Başkan, Sayın Bakanlara sormak istiyorum.
Kahramanmaraş’ta Aksu ve Ceyhan Nehirlerinin kirliliği devam etmektedir. OSB
dışında sanayi kuruluşu kurulmasını, sanayi kuruluşlarının atıklarının
akarsularımızı kirletmesini nasıl önleyeceksiniz?
Termik
santrallerin, özellikle Afşin-Elbistan Termik Santrali’nin havayı ve suyu
kirletmesini nasıl önleyeceksiniz? 
Çevre
sağlığı denetimi yapmak için Bakanlığınızda, belediyelerde çevre sağlığı
teknisyeni ve teknikeri istihdam etmeyi düşünüyor musunuz?
2018
yılında açıklanan şeker pancarı taban fiyatı 235 Türk lirasıdır. Girdi
maliyetleri yüzde 50 artmış; buna göre şeker pancarı taban fiyatını artırmayı
düşünüyor musunuz?
Teşekkür
ederim.
BAŞKAN
– Sayın Ali Şeker…
ALİ
ŞEKER (İstanbul) – Teşekkür ediyorum Sayın Başkan.
Öncelikle
bugün tren kazasında kaybettiklerimize Allah’tan rahmet diliyorum, yaralılara
acil şifalar diliyorum.
Dünyanın
en güvenli ulaştırma yöntemi olan demir yolu ulaşımı, sayenizde can pazarına
döndü. Bu çağda milyarlarca dolara saray yaptırıyorsunuz, dinozor parkı
yaptırıyorsunuz, onun hemen yanı başında sinyalizasyon için para
ayırmadığınızdan dolayı insanlar maalesef göz göre göre ölüyor. Bu, fıtrat
değil. Bu kazadan sonra yine sıfır istifa mı göreceğiz, hiç kimse sorumluluk
üstlenmeyecek mi? Bu konunun araştırılması için önerge verdiğimizde burada yine
“Hayır.” mı diyeceksiniz?
Sayın
Çevre Bakanına bir sorum olacak. Deprem fonlarında biriken paraları insanlar
güvenli konutlarda yaşasın diye kullanmayı düşünüyor musunuz?
Sayın
Tarım Bakanı da az önce “Şarbonun beş gün kadar bir kuluçka süresi var.” dedi.
Şarbonun bir ile on iki gün kadar kuluçka süresi vardır ama yirmi bir güne
kadar da uzar.
BAŞKAN
– Teşekkürler Sayın Şeker. 
Şimdi
söz cevap kısmında. 
Sayın
Bakanlar, on dakikalık sürenin aranızda nasıl paylaşılacağına sizin karar
vermenizi istiyorum.
ÇEVRE
VE ŞEHİRCİLİK BAKANI MURAT KURUM – Cumhurbaşkanlığı Külliyemizin kaçak olduğu
ithamı var. Bu Külliye’nin Ankara Kültür ve Tabiat Varlıkları Koruma Kurulunun
3 Haziran 2011 tarihli Kararı’yla bu alana ait koruma amaçlı imar planı
yapılmış, 17 Haziran 2011 tarihinde onaylanmıştır. Külliyemize, milletin
külliyesine ait yapı ruhsatı 17 Temmuz 2012 tarihinde alınmış, ana binanın
iskân ruhsatı da 23/10/2014 tarihinde alınmıştır. Ruhsat ve iskânlar buradadır.
Bakanlığımızın
ilk yüz günlük eylem planları çerçevesinde tescil harici alanların tescil
edilmesi ve bu alanların ekonomiye kazandırılması noktasında çalışmalar
başlatılmıştır. Bu kapsamda 24 milyon metrekare hazine arazisinin tescili
yapılmış, bu araziler de ekonomiye kazandırılmak üzere çalışılmaktadır. 
Kocaeli
ilinde kentsel dönüşüm strateji planı hazırlıyoruz. Bu strateji planı
içerisinde kömürcüler, OSB, Dilovası ve Kocaeli’de ihtiyaç gördüğümüz, öncelik
gördüğümüz tüm alanlar bu çerçevede, inşallah AK PARTİ iktidarıyla en kısa
zamanda dönüşecektir. 
“Kentsel
dönüşüm mağdurları için çalışma var mıdır?” Evet vardır. Kentsel dönüşümle
alakalı Meclisimizden geçen hafta geçen ve Resmî Gazete’de yayımlanan yasada,
vatandaşlarımızın mağdur olmaması adına Bakanlığımızın belirlediği teminatları
sağlama ve tamamlama sigortası yapma zorunluluğu getirdik. 
Plastik
poşetlerden elde edilen kaynaklar, bu kaynakların geri toplanması için, atılan
ürünlerin geri toplanması için Bakanlığımızca kullanılacaktır. 
2002’de
başlayan AK PARTİ iktidarıyla ulaşımdan sanayiye, ekonomiden sağlığa, savunma
sanayisinden turizme kadar birçok sektörde büyük bir atılım
gerçekleştirilmiştir. Bu atılımlar çerçevesinde biz de ülkemize hizmet
etmişizdir. Toprağın kabul edip etmeyeceğini de Allah’tan başka kimse bilemez. 
Ege
Bölgesi’nde jeotermal santrallerle alakalı sorunlar vardır. Buna ilişkin
bölgede jeotermal santraller düzenli denetlenmektedir. Son üç yılda 208 denetim
yapılmıştır, 1 milyon 735 bin ceza kesilmiştir. Bölgeye ilişkin de yine yeni
çevre projeleri geliştirilmektedir. 
Ülkemizde
kadastro çalışmalarıyla alakalı -İlyas Şeker Vekilimiz sordu- geçmişten
günümüze yürütülen kadastro çalışmaları sonucunda haritaların eski teknolojiyle
sayısal olarak üretilmemiş yerlerde bu haritaların yenilenmesine yönelik
güncelleme çalışmaları yapılmaktadır. Bu kapsamda 2010 yılından bugüne kadar
10,3 milyon parselde güncelleme işlemleri tamamlanmıştır. Ülkemiz genelinde 22
milyon parselde güncelleme ihtiyacı bulunmaktadır. Tapu ve Kadastro Genel
Müdürlüğü tarafından hazırlanan stratejik plan doğrultusunda beş yıl içerisinde
bu çalışmaların tamamlanması hedeflenmiştir. 
(Mikrofon
otomatik cihaz tarafından kapatıldı) 
BAŞKAN
– Buyurun.
ADALET
BAKANI ABDULHAMİT GÜL – Sayın Başkan, değerli milletvekilleri; Sayın Bülbül’ün
“Hâkimlik sınavı puanını neden düşürdünüz? Kaç AK PARTİ’li aldınız?” soruları…
Biz, alınan hâkim adaylarına Türk bağımsız yargısının mensubu olarak, cübbeyi
giyen nitelikli hâkim, savcı olarak bakıyoruz. Siyasi aidiyetine göre
bakılmadığı için bu konuda bilgi bizde yok. Böyle bir refleks eski Türkiye'nin
refleksiydi ama böyle bir alışkanlık olmadığı için bağımsız komisyon karar
veriyor. (AK PARTİ sıralarından alkışlar) O nedenle, hukuk mezunu olmaya ve
Türkiye'nin 81 milyonuna hitap edecek nitelikteki bir yapıya bakılıyor.
Dolayısıyla bu konuyla ilgili bir bilgi benim uhdemde yok. Komisyon da bağımsız
olarak karar veriyor. 
“Hâkimlik
sınavı puanını neden düşürdünüz?” Özellikle yargıdaki ihtiyaç sebebiyle 2016’da
yapılan bir düzenlemeyle yapılmış bir husustur ancak biz bu konuyla ilgili
geçenlerde de açıklama yaptık, reform belgemizde de olacak; bu puanın yine 70
bandında olması ve daha nitelikli olması hususunda önümüzde bir gayret var.
Dolayısıyla 70 puanı tekrar düşünüyoruz. 
Sayın
Hürriyet’in Kocaeli Adalet Sarayı Projesi’yle ilgili sorusu vardı. Bu konuyla
ilgili de milletvekillerimiz yakından takip ediyorlar. Avan proje kısmı
tamamlanmış, ilgili belediyece inceleme işlemleri devam ediyor. Yine,
Bakanlığımızla ilgili birim inceledikten sonra uygulama projeleri hazırlanacak.

Avukatlarımız
için ve mali hakları için yeşil pasaport ve stajyerlerle ilgili konuları zaten
yine YRS bünyesinde, reform belgesi bünyesinde tüm paydaşlarla
değerlendiriyoruz. İçişleri, Dışişleri Bakanlarımızla da görüştük. Bu husus
mesleğimizle ilgili, gündemimizde olan bir konu. 
Yine,
mübaşirlerimizle ilgili bir soru vardı, bu konu zaten bizim gündeme
getirdiğimiz bir husustu. Mübaşirlerimizi -avukatlık yapanlar da bilir-
yargının, mahkeme kaleminin tozunu yutan arkadaşlarımızı, yargı
emekçilerimizi buradan sevgiyle selamlıyorum. O sorunu biz gündeme getirdik, sorunu
çözmek için de ilgili bakanlarımızla görüşüyoruz. Elbette bu konuda da hak
ettikleri tüm çalışmayı hep beraber gerçekleştireceğiz. 
Sayın
Özdemir’in Reform Strateji Belgesi’nde halka dokunan başlıklarla ilgili, Reform
Eylem Grubunun toplanmasıyla ilgili bir sorusu ve bu anlamda bir
değerlendirmesi vardı. REG, Reform Eylem Grubu toplantısında geçenlerde yine
ilgili bakanlarımızla bir araya geldik, bu irademizi ortaya koyduk. Özellikle
hem üniversite hocaları hem barolar hem uygulayıcılar, toplumun farklı birçok
kesimiyle bu belgemizi oluşturmaya çalışıyoruz. 
Yine,
bugünlerde Adalet Komisyonunda tüm partilerin temsilcileriyle de bu belgemiz
üzerine, taslak üzerine çalışacağız. Az önce de söylediğim gibi, bu belge tüm
Türkiye’ye uygulanacağı için, arzu ettiğimiz çerçevede tüm değerlendirmeleri
hep birlikte almayı düşünüyoruz. Hem tutukluluk hem bu konuyla ilgili adil
yargılama, makul sürede yargılanma gibi çalıştığımız başlıklar var; burada
mevzuat ya da uygulamada olup olmadığını da değerlendirmek üzere bu çalışmamızı
elbette yapıyoruz.
Yine,
CMK, adli yardım, avukatların mali anlamdaki hakları, kamu avukatlarının
ihtiyaç duydukları özlük haklarıyla ilgili de yine çalışmalarımız gündemde.
Maliye Bakanlığımızdan ilgili arkadaşlar da çalışma grubu toplantılarına
katıldılar. 
Teşekkür
ederim. 
BAŞKAN
– Buyurun.
TARIM
VE ORMAN BAKANI BEKİR PAKDEMİRLİ – Sayın Başkan, değerli milletvekilleri; Sayın
Ali Cumhur Taşkın, AK PARTİ Milletvekili: “Orman Genel Müdürlüğünce iş makinesi
satın alımlarının yerli ve millî olmasına özen gösteriliyor mu?” Bakanlık
olarak bu konuda hassas davranıyoruz. Genel Müdürlüğümüzce 2018 yılında 28 adet
traktör TÜMOSAN, 29 adet kazıcı-yükleyici MST Hidromek, 59 adet ekskavatör MST
Hidromek, 44 adet greyder Hidromek olmak üzere yerli firmalardan yaklaşık 100
milyon liraya alınmıştır. 
MHP
Kahramanmaraş Milletvekili Sefer Aycan: “Pancar fiyatını artırmayı düşünüyor
musunuz?” Bugün itibarıyla pancarın alım fiyatı 235 lira, çiftçinin -maliyet
fiyatı- 185 lira civarında bir maliyeti gözüküyor. Bugün itibarıyla bununla
ilgili herhangi bir değişiklik yok, yeni sezon için ayrı bir fiyat açıklanacak
tabii ki. 
BURCU
KÖKSAL (Afyonkarahisar) – Kota cezasını kaldıracak mısınız?
TARIM
VE ORMAN BAKANI BEKİR PAKDEMİRLİ (Devamla) – Şeker pancarıyla ilgili,
özelleştirmeyle ilgili mağdur olan çiftçiler konusuna gelince de bakın “Kar
altında kaldı.” filan deniliyor ama her zaman, devlette de olsa, özel sektörde
de olsa ocağa kadar alım planları devam ediyor. Bazen özel sektörde bu iş biraz
daha… Yani mali unsurları düşünüyor olabilirler ama Şeker Dairesi olarak biz bu
işi hakikaten çok sıkı bir şekilde takip ediyoruz arkadaşlar.
BURCU
KÖKSAL (Afyonkarahisar) – Sayın Bakan, eskiden bu kadar insan pancarlarını
söküp yol kenarlarına dökmüyordu, özelleştirmeden sonra oldu bunlar. 
TARIM
VE ORMAN BAKANI BEKİR PAKDEMİRLİ – Şarbonla ilgili de… Otuz gün transfer zamanı
olan bir hayvanın Türkiye’ye yurt dışından bir şekilde ithal edilmiş olma
ihtimali yok. Şarbon, coğrafyamızda yaşayan ve meralarımızda elli altmış yıl saklanabilen
bir mikroptur. Bunu tekrar tekrar konuşmayalım arkadaşlar. Toplum sağlığını
tehdit eden bir unsur değildir.
Meralarla
ilgili eleştiriye gelince… Belediyelere mera filan verdiğimiz yok. Sadece
hayvancılık yapmak üzere mera tahsis edilir. Özel sektöre asla, kişilere asla
mera tahsis edilmez. Bazı özel durumlarda kamuya meraların tahsisi mümkündür. 
BURCU
KÖKSAL (Afyonkarahisar) – Kırk dokuz yıllığına kiralanmayan mera bırakmadınız. 
TARIM
VE ORMAN BAKANI BEKİR PAKDEMİRLİ – Şanlıurfa, Harran, Suruç ve Akçakale
bölgelerinde drenaj çalışmaları DSİ tarafından yapılmaktadır. Şanlıurfa’da
arazilerin hak sahiplerine dağıtılmasıyla ilgili de çalışmalarımız devam
etmektedir. (CHP sıralarından gürültüler)
Yani
“Kucaklayıcı ol.” diyorsunuz da müsaade etmiyorsunuz ki arkadaşlar ya. Nasıl
kucaklayıcı olacağız? 
CAVİT
ARI (Antalya) – Bizi kucaklamayın ya!
BAŞKAN
– Sayın Bakan, siz devam edin.
ORHAN
SARIBAL (Bursa) – Sayın Bakan, 8 polarlı bir şeker pancarındaki şu maliyeti bir
çıkarın, 235 liraya karşılık ne geliyor bir söyleyin, tarımcı olduğunuzu
anlayalım.
TARIM
VE ORMAN BAKANI BEKİR PAKDEMİRLİ – Olur, çalışalım, çıkaralım.
ORHAN
SARIBAL (Bursa) – 9 polarlı şeker pancarı üreticisinin cebine kaç lira giriyor?

TARIM
VE ORMAN BAKANI BEKİR PAKDEMİRLİ – Çalışalım Sayın Vekilim, çalışalım.
ORHAN
SARIBAL (Bursa) – Çalışmana gerek yok, sen biliyorsun. 
TARIM
VE ORMAN BAKANI BEKİR PAKDEMİRLİ – Ama bir konuştur ya, bir konuştur ya!
BURCU
KÖKSAL (Afyonkarahisar) – Bir tane şeker fabrikasının önüne gidin, o pancar
üreticisini bir dinleyin. 
BAŞKAN
– Sayın Köksal, Sayın Sarıbal, lütfen…
ORHAN
SARIBAL (Bursa) – 9 polarlı 140 lira, 140. Maliyetine “180” diyorsunuz, 40
kuruş zarar. İnsan mı kandırıyorsunuz?
TARIM
VE ORMAN BAKANI BEKİR PAKDEMİRLİ – Bakın, çok sesiniz çıkıyor ama Türkiye’yi,
işte, bakın, bunlara mahkûm ettiniz zamanında. Kuyruklara mahkûm ettiniz. İşte,
sizin Türkiye’niz bu! (AK PARTİ sıralarından alkışlar, CHP sıralarından
gürültüler)
ORHAN
SARIBAL (Bursa) – Siz ettiniz, siz. 
BURCU
KÖKSAL (Afyonkarahisar) – Siz de gidin, özelleşen şeker fabrikalarının önüne
gidin, pancar üreticilerini bir dinleyin.
ÖMER
FETHİ GÜRER (Niğde) – Millete domuz eti yediriyorsunuz, at eti, eşek eti
yediriyorsunuz.
BAŞKAN
– Teşekkürler. 
Sayın
Kurum, kısa bir süre vereyim, siz de bir dakika süre içinde açıklamanızı
tamamlayın. 
ÇEVRE
VE ŞEHİRCİLİK BAKANI MURAT KURUM – Niğde Milletvekilimiz Ömer Fethi Gürer
Bey’in asbestsiz borularla alakalı sorusu… Bor Belediyesi içme suyu asbestli
borularını kendi imkânlarıyla değiştirmiş, İller Bankamızdan herhangi bir
talepte bulunmamıştır.
ÖMER
FETHİ GÜRER (Niğde) – Kemerhisar ve Kızılca’yı sordum, Bor belediyesini
sormadım.
ÇEVRE
VE ŞEHİRCİLİK BAKANI MURAT KURUM - Kemerhisar Belediyesi içme suyu asbestli
boruların değişimi için İLBANK tarafından proje çalışmalarına başlanmış,
finansman çalışmaları devam etmektedir. 2000 yılından bu yana asbestli boru
kullanılmamaktadır. Asbestli boru hatlarının da yüzde 75’i değiştirilmiştir.
Ergene
havzasındaki kirlilik: Evet, biz orada inşallah, balık yüzdüreceğiz. Bu balık
için de 2011 yılında Sayın Cumhurbaşkanımızın başlattığı Türkiye'nin en büyük
çevre projesi başlatılmış, bu kapsamda 5 atık su arıtma tesisi ve bu atık su
arıtma tesislerinden denize derin deşarjını sağlayacak altyapı erişimi
projelendirilmiş ve inşaatına başlanmıştır. Bu inşaat çerçevesinde 3 atık su
arıtma tesisi tamamlanmış, 2 tanesinin de yapımı devam etmektedir. Bu sayede o
bölgede belediyeler tarafından kirletilen, Tekirdağ, Kırklareli, Edirne
Belediyesi tarafından kirletilen Ergene ve Çorlu Nehirleri de
temizletilecektir.(AK PARTİ sıralarından alkışlar, CHP sıralarından gürültüler)
(Mikrofon
otomatik cihaz tarafından kapatıldı) 
BURCU
KÖKSAL (Afyonkarahisar) – Sayın Bakan, hayvanların kesimi için müracaat
edildiğinde iki üç ay sonrasına gün veriliyor. O soruyu cevaplamadınız.
BAŞKAN
– Teşekkürler Sayın Bakan.
Değerli
milletvekilleri, görüşmelerin soru-cevap kısmı da tamamlandı. 
BURCU
KÖKSAL (Afyonkarahisar) – Kuruyan gölleri ne yapacaksınız? Göller bölgesindeki
göller ne olacak?
BAŞKAN
- Değerli milletvekilleri, artık oylama işlemine geçeceğiz, izin verin.
Değerli
milletvekilleri, şimdi sırasıyla üçüncü turda yer alan kamu idarelerinin
bütçeleri ile kesin hesaplarına geçilmesi hususunu ve bütçeleri ile kesin
hesaplarını ayrı ayrı okutup oylarınıza sunacağım:
Çevre ve Şehircilik Bakanlığının 2019 yılı merkezî
yönetim bütçesine geçilmesini oylarınıza sunuyorum: Kabul edenler...
Etmeyenler... Kabul edilmiştir.
Genel toplamı okutuyorum:
27) ÇEVRE VE ŞEHİRCİLİK BAKANLIĞI
1) Çevre ve Şehircilik Bakanlığı 2019 Yılı Merkezî
Yönetim Bütçesi
ÖDENEK CETVELİ













 GENEL
TOPLAM 2.573.286.000
BAŞKAN
– Kabul edenler... Etmeyenler... Kabul edilmiştir.
Çevre
ve Şehircilik Bakanlığının 2019 yılı merkezî yönetim bütçesi kabul edilmiştir.
Çevre
ve Şehircilik Bakanlığının 2017 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Genel
toplamları okutuyorum:
2) Çevre ve Şehircilik Bakanlığı 2017 Yılı Merkezî
Yönetim Kesin Hesabı










Toplam Ödenek 5.474.229.256,67
Bütçe Gideri 5.080.750.535,38
İptal Edilen Ödenek 171.748.888,40
Ertesi Yıla Devredilen Ödenek 221.729.832,89
BAŞKAN
– Kabul edenler... Etmeyenler... Kabul edilmiştir.
Çevre
ve Şehircilik Bakanlığının 2017 yılı merkezî yönetim kesin hesabının bölümleri
kabul edilmiştir.
Tapu
ve Kadastro Genel Müdürlüğünün 2019 yılı merkezî yönetim bütçesine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel
toplamı okutuyorum:
27.75) TAPU VE KADASTRO GENEL
MÜDÜRLÜĞÜ
1) Tapu ve Kadastro Genel Müdürlüğü 2019 Yılı Merkezî
Yönetim Bütçesi
ÖDENEK CETVELİ













 GENEL
TOPLAM 1.113.861.000
BAŞKAN
– Kabul edenler... Etmeyenler... Kabul edilmiştir.
Tapu
ve Kadastro Genel Müdürlüğünün 2019 yılı merkezî yönetim bütçesi kabul edilmiştir.
Tapu
ve Kadastro Genel Müdürlüğünün 2017 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Genel
toplamları okutuyorum:
2) Tapu ve Kadastro Genel Müdürlüğü 2017 Yılı Merkezî
Yönetim Kesin Hesabı
(A) CETVELİ










Toplam Ödenek 1.172.940.019,80
Bütçe Gideri 937.197.999,71
İptal Edilen Ödenek 80.971.435,94
Ertesi Yıla Devredilen Ödenek 154.770.584,15
BAŞKAN
– Kabul edenler... Etmeyenler... Kabul edilmiştir.
Tapu
ve Kadastro Genel Müdürlüğünün 2017 yılı merkezî yönetim kesin hesabının
bölümleri kabul edilmiştir.
Adalet
Bakanlığının 2019 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel
toplamı okutuyorum: 
08) ADALET BAKANLIĞI
1) Adalet Bakanlığı 2019 Yılı Merkezî Yönetim Bütçesi
ÖDENEK CETVELİ













 GENEL
TOPLAM 18.035.989.000
BAŞKAN
– Kabul edenler... Etmeyenler... Kabul edilmiştir.
Adalet
Bakanlığının 2019 yılı merkezî yönetim bütçesi kabul edilmiştir.
Adalet
Bakanlığının 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel
toplamları okutuyorum:
2) Adalet Bakanlığı 2017 Yılı Merkezî Yönetim Kesin
Hesabı
(A) CETVELİ










Toplam Ödenek 13.296.119.300,00
Bütçe Gideri 13.171.963.056,19
Ödenek Üstü Gider 65.216,77
İptal Edilen Ödenek 124.221.460,58
BAŞKAN
– Kabul edenler... Etmeyenler... Kabul edilmiştir.
Adalet
Bakanlığının 2017 yılı merkezî yönetim kesin hesabının bölümleri kabul
edilmiştir.
Ceza
ve İnfaz Kurumları ile Tutukevleri İşyurtları Kurumunun 2019 yılı merkezî
yönetim bütçesine geçilmesini oylarınıza sunuyorum: Kabul edenler… Etmeyenler…
Kabul edilmiştir.
Genel
toplamı okutuyorum:
40.41) CEZA VE İNFAZ KURUMLARI İLE
TUTUKEVLERİ İŞYURTLARI KURUMU 
1) Ceza ve
İnfaz Kurumları ile Tutukevleri İşyurtları Kurumu 2019 Yılı Merkezî Yönetim Bütçesi













 GENEL
TOPLAM 986.824.000
BAŞKAN
– Kabul edenler... Etmeyenler... Kabul edilmiştir.
KEMAL
ZEYBEK (Samsun) – Bu insanlar nasıl yaşayacak bu parayla?
ADALET
BAKANI ABDULHAMİT GÜL – PKK’lılar giriyor, FETÖ’cüler giriyor, istismarcılar
giriyor. 
BAŞKAN
- Gelir cetvelinin toplamını okutuyorum: 
GELİR CETVELİ













 TOPLAM 986.824.000
BAŞKAN
– Kabul edenler... Etmeyenler... Kabul edilmiştir.
Ceza
ve İnfaz Kurumları ile Tutukevleri İşyurtları Kurumunun 2019 yılı merkezî
yönetim bütçesi kabul edilmiştir.
Ceza
ve İnfaz Kurumları ile Tutukevleri İşyurtları Kurumunun 2017 yılı merkezî
yönetim kesin hesabının bölümlerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
Genel
toplamları okutuyorum:
2) Ceza ve İnfaz Kurumları ile Tutukevleri İşyurtları
Kurumu 2017 Yılı Merkezî Yönetim Kesin Hesabı






(A) CETVELİ



Toplam Ödenek 4.090.709.000,00
Bütçe Gideri 3.699.258.269,31
İptal Edilen Ödenek 391.450.730,69
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(A) CETVELİ










Bütçe Geliri Tahmini 1.075.795.000,00
Tahsilat 3.973.660.169,16
Ret ve İadeler 1.716.597,70
Net Tahsilat 3.971.943.571,46
BAŞKAN
– Kabul edenler… Etmeyenler… Kabul edilmiştir.
Ceza
ve İnfaz Kurumları ile Tutukevleri İşyurtları Kurumunun 2017 yılı merkezî
yönetim kesin hesabının bölümleri kabul edilmiştir.
Türkiye
Adalet Akademisinin 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel
toplamları okutuyorum:
40.10) TÜRKİYE ADALET AKADEMİSİ
1) Türkiye Adalet Akademisi 2017 Yılı Merkezî Yönetim
Kesin Hesabı
(A) CETVELİ










Toplam Ödenek 24.328.500,00
Bütçe Gideri 18.329.431,98
İptal Edilen Ödenek 5.999.068,02
BAŞKAN
– Kabul edenler… Etmeyenler… Kabul edilmiştir.
(B)
cetvelinin genel toplamlarını okuyorum: 
(A) CETVELİ









(TL)



Bütçe Geliri Tahmini 22.244.000,00
Tahsilat 17.734.344,57
Ret ve İadeler 1.005,92
Net Tahsilat 17.733.338,65
BAŞKAN
–Kabul edenler… Etmeyenler… Kabul edilmiştir.
Türkiye
Adalet Akademisinin 2017 yılı merkezî yönetim kesin hesabının bölümleri kabul
edilmiştir.
Türkiye
İnsan Hakları ve Eşitlik Kurumunun 2019 yılı merkezî yönetim bütçesine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel
toplamı okutuyorum:
40.61) TÜRKİYE İNSAN HAKLARI VE
EŞİTLİK KURUMU
1) Türkiye İnsan Hakları ve Eşitlik Kurumu 2019 Yılı
Merkezî Yönetim Bütçesi
ÖDENEK CETVELİ













 GENEL
TOPLAM 12.972.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum: 
GELİR CETVELİ













 TOPLAM 12.972.000
AŞKAN
– Kabul edenler… Etmeyenler… Kabul edilmiştir.
Türkiye
İnsan Hakları ve Eşitlik Kurumunun 2019 yılı
merkezî yönetim bütçesi kabul edilmiştir.
Türkiye
İnsan Hakları ve Eşitlik Kurumunun 2017 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Genel
toplamları okutuyorum:
2) Türkiye
İnsan Hakları ve Eşitlik Kurumu 2017 Yılı Merkezî Yönetim Kesin Hesabı
(A) CETVELİ










Toplam Ödenek 6.844.000,00
Bütçe Gideri 4.135.008,99
İptal Edilen Ödenek 2.708.991,01
BAŞKAN
– Kabul edenler… Etmeyenler… Kabul edilmiştir.
(B)
cetvelinin genel toplamlarını okuyorum: 
(A) CETVELİ










Bütçe Geliri Tahmini 6.844.000,00
Tahsilat 4.563.274,24
BAŞKAN
– Kabul edenler… Etmeyenler… Kabul edilmiştir.
Türkiye
İnsan Hakları ve Eşitlik Kurumunun 2017
yılı merkezî yönetim kesin hesabının bölümleri kabul edilmiştir.
Kişisel
Verileri Koruma Kurumunun 2019 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel
toplamı okutuyorum:
42.11) KİŞİSEL VERİLERİ KORUMA
KURUMU
1) Kişisel Verileri Koruma Kurumu 2019 Yılı Merkezî
Yönetim Bütçesi













 GENEL
TOPLAM 33.770.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum:
GELİR CETVELİ













 TOPLAM 33.770.000
BAŞKAN
– Kabul edenler... Etmeyenler... Kabul edilmiştir.
Kişisel
Verileri Koruma Kurumunun 2019 yılı merkezî yönetim bütçesi kabul edilmiştir.
Kişisel
Verileri Koruma Kurumunun 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel
toplamları okutuyorum:
2) Kişisel
Verileri Koruma Kurumu 2017 Yılı
Merkezî Yönetim Kesin Hesabı
(A)CETVELİ










Toplam Ödenek 15.020.000,00
Bütçe Gideri 6.524.539,80
İptal Edilen Ödenek 8.495.460,20
BAŞKAN
– Kabul edenler… Etmeyenler… Kabul edilmiştir.
(B)
cetvelinin genel toplamı okutuyorum: 
(B)CETVELİ










Tahsilat 15.288.137,68
BAŞKAN
– Kabul edenler… Etmeyenler… Kabul edilmiştir.
Kişisel
Verileri Koruma Kurumu Kurumunun 2017 yılı merkezî yönetim kesin hesabının
bölümleri kabul edilmiştir.
Tarım
ve Orman Bakanlığının 2019 yılı merkezî yönetim bütçesine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel
toplamı okutuyorum:
30) TARIM VE ORMAN BAKANLIĞI
1) Tarım ve Orman Bakanlığı 2019 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 33.743.778.000
BAŞKAN
– Kabul edenler... Etmeyenler... Kabul edilmiştir.
Tarım
ve Orman Bakanlığının 2019 yılı merkezî yönetim bütçesi kabul edilmiştir
Gıda,
Tarım ve Hayvancılık Bakanlığının 2017 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Genel
toplamları okutuyorum:
30) GIDA, TARIM VE HAYVANCILIK
BAKANLIĞI
1) Gıda, Tarım ve Hayvancılık Bakanlığı 2017 Yılı Merkezî
Yönetim Kesin Hesabı
(A) CETVELİ










Toplam Ödenek 19.690.528.685,81
Bütçe Gideri 19.212.268.129,38
İptal EdilenÖdenek 478.260.556,43
Ertesi Yıla Devredilen Ödenek 243.622.098,36
BAŞKAN
– Kabul edenler... Etmeyenler... Kabul edilmiştir.
Gıda,
Tarım ve Hayvancılık Bakanlığının 2017 yılı merkezî yönetim kesin hesabı kabul
edilmiştir.
Orman
ve Su İşleri Bakanlığının 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel
toplamları okutuyorum:
33) ORMAN VE SU İŞLERİ BAKANLIĞI
1) Orman ve Su İşleri Bakanlığı 2017 Yılı Merkezî
Yönetim Kesin Hesabı
(A) CETVELİ










Toplam Ödenek 14.845.351.085,64
Bütçe Gideri 14.164.630.431,16
İptal Edilen Ödenek 680.720.654,48
Ertesi Yıla Devredilen Ödenek 27.165.915,81
BAŞKAN
– Kabul edenler... Etmeyenler... Kabul edilmiştir.
Orman
ve Su işleri Bakanlığının 2017 yılı merkezî yönetim kesin hesabının bölümleri
kabul edilmiştir.
Tütün
ve Alkol Piyasası Düzenleme Kurumunun 2017 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Genel
toplamları okutuyorum:
42.09) TÜTÜN VE ALKOL PİYASASI
DÜZENLEME KURUMU
1) Tütün ve Alkol Piyasası Düzenleme Kurumu 2017 Yılı
Merkezî Yönetim Kesin Hesabı
(A) CETVELİ










Toplam Ödenek 155.000.000,00
Bütçe Gideri 150.528.116,46
İptal Edilen Ödenek 4.471.883,54
BAŞKAN
– Kabul edenler… Etmeyenler… Kabul edilmiştir.
(B)
cetvelininin genel toplamlarını okutuyorum:
(B) CETVELİ










Bütçe Geliri Tahmini 140.000.000,00
Tahsilat 168.620.706,54
Ret ve İadeler 18.092.590,08
Net Tahsilat 150.528.116,46
BAŞKAN
– Kabul edenler… Etmeyenler… Kabul edilmiştir.
Tütün
ve Alkol Piyasası Düzenleme Kurumunun 2017 yılı merkezî yönetim kesin hesabı
kabul edilmiştir.
Orman
Genel Müdürlüğünün 2019 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel
toplamı okutuyorum:
40.17) ORMAN GENEL MÜDÜRLÜĞÜ
1) Orman Genel Müdürlüğü 2019 Yılı Merkezî Yönetim Bütçesi













 GENEL
TOPLAM 3.310.410.000
Gelir cetvelinin
toplamını okutuyorum:
GELİR CETVELİ













 TOPLAM 3.310.410.000
BAŞKAN
– Kabul edenler... Etmeyenler... Kabul edilmiştir.
Orman
Genel Müdürlüğünün 2019 yılı merkezî yönetim bütçesi kabul edilmiştir.
Orman
Genel Müdürlüğünün 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel
toplamları okutuyorum:
2) Orman Genel Müdürlüğü 2017 Yılı Merkezî Yönetim
Kesin Hesabı
(A) CETVELİ










Toplam Ödenek 3.373.136.488,62
Bütçe Gideri 3.266.234.207,91
İptal Edilen Ödenek 103.896.800,78
Ertesi Yıla Devredilen Ödenek 3.005.479,93
BAŞKAN – Kabul
edenler… Etmeyenler… Kabul edilmiştir.
(B) cetvelininin
genel toplamlarını okutuyorum:
(B) CETVELİ










Bütçe Geliri Tahmini 3.113.820.000,00
Tahsilat 3.398.625.326,42
Ret ve İadeler 9.867.197,28
Net Tahsilat 3.388.758.129,14
BAŞKAN
– Kabul edenler … Etmeyenler… Kabul edilmiştir.
Orman
Genel Müdürlüğünün 2017 yılı merkezî yönetim kesin hesabının bölümleri kabul
edilmiştir.
Devlet
Su İşleri Genel Müdürlüğünün 2019 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel
toplamları okutuyorum:
40.57) DEVLET SU İŞLERİ GENEL
MÜDÜRLÜĞÜ
1) Devlet Su İşleri Genel Müdürlüğü 2019 Yılı Merkezî
Yönetim Bütçesi













 GENEL
TOPLAM 9.206.045.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum: 
GELİR CETVELİ













 TOPLAM 9.201.045.000
BAŞKAN
– Kabul edenler... Etmeyenler... Kabul edilmiştir.
Devlet
Su İşleri Genel Müdürlüğünün 2019 yılı merkezî yönetim bütçesi kabul
edilmiştir.
Devlet
Su İşleri Genel Müdürlüğünün 2017 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Genel
toplamları okutuyorum:
2) Devlet Su İşleri Genel Müdürlüğü 2017 Yılı Merkezî
Yönetim Kesin Hesabı
(A) CETVELİ










Toplam Ödenek 13.606.382.145,95
Bütçe Gideri 13.581.152.236,56
İptal Edilen Ödenek 21.071.572,56
Ertesi Yıla Devredilen Ödenek 21.426.784,34
BAŞKAN
– Kabul edenler… Etmeyenler… Kabul edilmiştir.
(B)
cetvelininin genel toplamlarını okutuyorum:
(A) CETVELİ










Bütçe Geliri Tahmini 12.881.062.000,00
Tahsilat 14.029.373.173,17
Ret ve İadeler 2.242.483,45
Net Tahsilat 14.027.130.689,72
BAŞKAN
– Kabul edenler… Etmeyenler… Kabul edilmiştir.
Devlet
Su İşleri Genel Müdürlüğünün 2017 yılı merkezî yönetim kesin hesabının
bölümleri kabul edilmiştir.
Meteoroloji
Genel Müdürlüğünün 2019 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel
toplamı okutuyorum:
30.75) METEOROLOJİ GENEL MÜDÜRLÜĞÜ
1) Meteoroloji Genel Müdürlüğü 2019 Yılı Merkezî
Yönetim Bütçesi













 GENEL
TOPLAM 416.750.000
BAŞKAN
– Kabul edenler... Etmeyenler... Kabul edilmiştir.
Meteoroloji
Genel Müdürlüğünün 2019 yılı merkezî yönetim bütçesi kabul edilmiştir.
Meteoroloji
Genel Müdürlüğünün 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel
toplamları okutuyorum:
2) Meteoroloji Genel Müdürlüğü 2017 Yılı Merkezî
Yönetim Kesin Hesabı
(A) CETVELİ










Toplam Ödenek 330.694.939,67
Bütçe Gideri 321.597.062,55
İptal Edilen Ödenek 9.097.877,12
Ertesi Yıla Devredilen Ödenek 7.776.656,34
BAŞKAN
– Kabul edenler… Etmeyenler… Kabul edilmiştir.
Meteoroloji
Genel Müdürlüğünün 2017 yılı merkezî yönetim kesin hesabının bölümleri kabul
edilmiştir.
Türkiye
Su Enstitüsünün 2019 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel
toplamı okutuyorum:
40.58) TÜRKİYE SU ENSTİTÜSÜ
1) Türkiye Su Enstitüsü 2019 Yılı Merkezî Yönetim
Bütçesi













 GENEL
TOPLAM 3.958.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum: 
GELİR CETVELİ













 TOPLAM 3.958.000
BAŞKAN
– Kabul edenler... Etmeyenler... Kabul edilmiştir.
Türkiye
Su Enstitüsünün 2019 yılı merkezî yönetim bütçesi kabul edilmiştir.
Türkiye
Su Enstitüsünün 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel
toplamları okutuyorum:
2) Türkiye Su Enstitüsü 2017 Yılı Merkezî Yönetim Kesin
Hesabı
(A) CETVELİ










Toplam Ödenek 5.579.000,00
Bütçe Gideri 4.290.486,81
İptal Edilen Ödenek 1.288.513,19
BAŞKAN
– Kabul edenler… Etmeyenler… Kabul edilmiştir.
(B)
cetvelinin genel toplamlarını okuyorum: 
(B) CETVELİ










Bütçe Geliri Tahmini 5.579.000,00
Tahsilat 3.517.712,47
BAŞKAN
– Kabul edenler… Etmeyenler… Kabul edilmiştir.
Türkiye
Su Enstitüsünün 2017 yılı merkezî yönetim kesin hesabının bölümleri kabul
edilmiştir.
Değerli
milletvekilleri, böylece üçüncü turda yer alan kamu idarelerinin bütçeleri ve
kesin hesapları kabul edilmiştir. Hayırlı olmalarını temenni ederim. 
Üçüncü
tur görüşmeleri böylece tamamlanmıştır.
Programa
göre, kamu idarelerinin bütçe kesin hesaplarını sırasıyla görüşmek için 14
Aralık 2018 Cuma günü saat 11.00’de toplanmak üzere birleşimi kapatıyorum.
Kapanma Saati: 02.43




(C)
10,11 S. Sayılı Basmayazılar ve Ödenek Cetvelleri 10.12.2018 tarihli 28’inci
Birleşim Tutanağı’na eklidir


(x) Bu bölümde hatip tarafından Türkçe
olmayan kelimeler ifade edildi.


(X) Bu bölümde hatip tarafından Türkçe
olmayan bir kelime ifade edildi.




