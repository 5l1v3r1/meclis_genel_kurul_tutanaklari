



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 40’ıncı
Birleşim
 14
Aralık 2016 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay Başkanlığı
Tezkeresi (3/834) ile Plan ve Bütçe Komisyonu Raporu (S.Sayısı: 434)
A) AİLE VE SOSYAL POLİTİKALAR BAKANLIĞI 
1) Aile ve Sosyal Politikalar Bakanlığı 2017 Yılı Merkezî Yönetim
Bütçesi
2) Aile ve Sosyal Politikalar Bakanlığı 2015 Yılı Merkezî Yönetim Kesin
Hesabı

B) GÜMRÜK VE TİCARET BAKANLIĞI 
1) Gümrük ve Ticaret Bakanlığı 2017 Yılı Merkezî Yönetim Bütçesi
2) Gümrük ve Ticaret Bakanlığı 2015 Yılı Merkezî Yönetim Kesin Hesabı
C) REKABET KURUMU 
1) Rekabet Kurumu 2017 Yılı Merkezî Yönetim Bütçesi
2) Rekabet Kurumu 2015 Yılı Merkezî Yönetim Kesin Hesabı
Ç) MALİYE BAKANLIĞI 
1) Maliye Bakanlığı 2017 Yılı Merkezî Yönetim Bütçesi
2) Maliye Bakanlığı 2015 Yılı Merkezî Yönetim Kesin Hesabı
D) GELİR İDARESİ BAŞKANLIĞI 
1) Gelir İdaresi Başkanlığı 2017 Yılı Merkezî Yönetim Bütçesi
2) Gelir İdaresi Başkanlığı 2015 Yılı Merkezî Yönetim Kesin Hesabı
E) KAMU İHALE KURUMU 
1) Kamu İhale Kurumu 2017 Yılı Merkezî Yönetim Bütçesi
2) Kamu İhale Kurumu 2015 Yılı Merkezî Yönetim Kesin Hesabı
F) ÖZELLEŞTİRME İDARESİ BAŞKANLIĞI 
1) Özelleştirme İdaresi Başkanlığı 2017 Yılı Merkezî Yönetim Bütçesi
2) Özelleştirme İdaresi Başkanlığı 2015 Yılı Merkezî Yönetim Kesin
Hesabı
G) KAMU GÖZETİMİ, MUHASEBE VE DENETİM STANDARTLARI KURUMU
1) Kamu Gözetimi, Muhasebe ve Denetim Standartları Kurumu 2017 Yılı
Merkezî Yönetim Bütçesi
2) Kamu Gözetimi, Muhasebe ve Denetim Standartları Kurumu 2015 Yılı
Merkezî Yönetim Kesin Hesabı
Ğ) GELİR BÜTÇESİ

IV.- SATAŞMALARA İLİŞKİN KONUŞMALAR
1.- İstanbul Milletvekili Filiz Kerestecioğlu Demir’in, Bursa
Milletvekili Bennur Karaburun’un 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın
dokuzuncu tur görüşmelerinde AK PARTİ Grubu adına yaptığı konuşması sırasında
Halkların Demokratik Partisine sataşması nedeniyle konuşması
2.- Çanakkale Milletvekili Bülent Turan’ın, İstanbul Milletvekili Hüda
Kaya’nın 433 sıra sayılı 2017 Yılı Bütçe Kanunu Tasarısı ile 434 sıra sayılı
2015 Yılı Kesin Hesap Kanunu Tasarısı’nın dokuzuncu tur görüşmelerinde HDP Grubu
adına yaptığı konuşması sırasında Adalet ve Kalkınma Partisine sataşması
nedeniyle konuşması
3.- İstanbul Milletvekili Hüda Kaya’nın, Çanakkale Milletvekili Bülent
Turan’ın sataşma nedeniyle yaptığı konuşması sırasında şahsına sataşması
nedeniyle konuşması

4.- Çanakkale Milletvekili Bülent Turan’ın, İstanbul Milletvekili Garo
Paylan’ın 433 sıra sayılı 2017 Yılı Bütçe Kanunu Tasarısı ile 434 sıra sayılı
2015 Yılı Kesin Hesap Kanunu Tasarısı’nın dokuzuncu tur görüşmelerinde HDP
Grubu adına yaptığı konuşması sırasında şahsına sataşması nedeniyle konuşması
5.- İstanbul Milletvekili Garo Paylan’ın, Çanakkale Milletvekili Bülent
Turan’ın sataşma nedeniyle yaptığı konuşması sırasında şahsına sataşması
nedeniyle konuşması
6.- Yozgat Milletvekili Abdulkadir Akgül’ün, Antalya Milletvekili Çetin
Osman Budak’ın 433 sıra sayılı 2017 Yılı Bütçe Kanunu Tasarısı ile 434 sıra
sayılı 2015 Yılı Kesin Hesap Kanunu Tasarısı’nın dokuzuncu tur görüşmelerinde
CHP Grubu adına yaptığı konuşması sırasında şahsına sataşması nedeniyle konuşması
7.- Antalya Milletvekili Çetin Osman Budak’ın, Yozgat Milletvekili
Abdulkadir Akgül’ün sataşma nedeniyle yaptığı konuşması sırasında şahsına
sataşması nedeniyle konuşması
8.- Çanakkale Milletvekili Bülent Turan’ın, Zonguldak Milletvekili Ünal Demirtaş’ın
433 sıra sayılı 2017 Yılı Bütçe Kanunu Tasarısı ile 434 sıra sayılı 2015 Yılı
Kesin Hesap Kanunu Tasarısı’nın dokuzuncu tur görüşmelerinde CHP Grubu adına
yaptığı konuşması sırasında Adalet ve Kalkınma Partisine sataşması nedeniyle
konuşması
9.- İstanbul Milletvekili Engin Altay’ın, Çanakkale Milletvekili Bülent
Turan’ın sataşma nedeniyle yaptığı konuşması sırasında Cumhuriyet Halk
Partisine sataşması nedeniyle konuşması
10.- Osmaniye Milletvekili Ruhi Ersoy’un, İzmir Milletvekili Aytun
Çıray’ın 433 sıra sayılı 2017 Yılı Bütçe Kanunu Tasarısı’nın 6’ncı maddesi
üzerinde CHP Grubu adına yaptığı konuşması sırasında Milliyetçi Hareket
Partisine sataşması nedeniyle konuşması
11.- Çanakkale Milletvekili Bülent Turan’ın, İzmir Milletvekili Aytun
Çıray’ın 433 sıra sayılı 2017 Yılı Bütçe Kanunu Tasarısı’nın 6’ncı maddesi
üzerinde CHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
12.- İstanbul Milletvekili Engin Altay’ın, Osmaniye Milletvekili Ruhi
Ersoy’un sataşma nedeniyle yaptığı konuşması sırasında Cumhuriyet Halk
Partisine sataşması nedeniyle konuşması

V.- AÇIKLAMALAR
1.- İstanbul Milletvekili Engin Altay’ın, Kütahya Milletvekili Ahmet
Tan’ın 433 sıra sayılı 2017 Yılı Bütçe Kanunu Tasarısı ile 434 sıra sayılı 2015
Yılı Kesin Hesap Kanunu Tasarısı’nın dokuzuncu tur görüşmelerinde AK PARTİ
Grubu adına yaptığı konuşmasındaki bazı ifadelerine ilişkin açıklaması
2.- İstanbul Milletvekili Engin Altay’ın, Meclisin öncelikli görevinin
Türkiye’nin ayrışmasına vesile olacak değil, birleşip güçlenmesine vesile
olacak söz ve eylemler olduğuna ve tüm milletvekillerini sağduyuya davet
ettiğine ilişkin açıklaması
3.- Çanakkale Milletvekili Bülent Turan’ın, İstanbul Milletvekili Garo
Paylan’ın sataşma nedeniyle yaptığı konuşmasındaki bazı ifadelerine ilişkin
açıklaması
4.- İstanbul Milletvekili Filiz Kerestecioğlu Demir’in, Mecliste hiçbir
parti grup başkan vekilinin bir parti logosunun bombalarla donatılmış olarak
yapılmış fotoğrafını beğenmemesi gerektiğine ve Çanakkale Milletvekili Bülent
Turan’ın cinsiyetçi söylemini kınadığına ilişkin açıklaması
5.- Yozgat Milletvekili Abdulkadir Akgül’ün, Antalya Milletvekili Çetin
Osman Budak’ın sataşma nedeniyle yaptığı konuşmasındaki bazı ifadelerine
ilişkin açıklaması
6.- Kütahya Milletvekili Vural Kavuncu’nun, Uşak Milletvekili Özkan
Yalım’ın 433 sıra sayılı 2017 Yılı Bütçe Kanunu Tasarısı ile 434 sıra sayılı
2015 Yılı Kesin Hesap Kanunu Tasarısı’nın dokuzuncu tur görüşmelerinde CHP
Grubu adına yaptığı konuşmasındaki bazı ifadelerine ilişkin açıklaması
7.- İstanbul Milletvekili Filiz Kerestecioğlu Demir’in, Aile ve Sosyal
Politikalar Bakanı Fatma Betül Sayan Kaya’nın 433 sıra sayılı 2017 Yılı Bütçe
Kanunu Tasarısı ile 434 sıra sayılı 2015 Yılı Kesin Hesap Kanunu Tasarısı’nın
dokuzuncu tur görüşmelerinde Hükûmet adına yaptığı konuşmasındaki bazı ifadelerine
ilişkin açıklaması
8.- İstanbul Milletvekili Yakup Akkaya’nın, Aile ve Sosyal Politikalar
Bakanı Fatma Betül Sayan Kaya’nın 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın
dokuzuncu tur görüşmelerinde Hükûmet adına yaptığı konuşmasındaki bazı
ifadelerine ilişkin açıklaması
9.- Aydın Milletvekili Deniz Depboylu’nun, Aile ve Sosyal Politikalar
Bakanı Fatma Betül Sayan Kaya’nın 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın
dokuzuncu tur görüşmelerinde Hükûmet adına yaptığı konuşmasındaki bazı
ifadelerine ilişkin açıklaması
10.- Muş Milletvekili Ahmet Yıldırım’ın, Tunceli Milletvekili Alican
Önlü’nün kötü bir muameleyle gözaltına alınmasına ve bütün sorunların çözümünü
HDP’ye dönük antidemokratik yönelimlerle çözmeye çalışan bir iktidar
zihniyetiyle karşı karşıya olunduğuna ilişkin açıklaması
11.- Muş Milletvekili Ahmet Yıldırım’ın, Diyarbakır Milletvekili Çağlar
Demirel’in tutuklanma gerekçesinin kaçma şüphesi olduğuna ve Tunceli
Milletvekili Alican Önlü’nün akıbetini öğrenmek, bu hukuk dışı işleme karşı bir
netice almak üzere bugünkü Genel Kurul konuşmalarından feragat ettiklerine ilişkin
açıklaması
12.- Düzce Milletvekili Ayşe Keşir’in, Afyonkarahisar Milletvekili Burcu
Köksal’ın 433 sıra sayılı 2017 Yılı Bütçe Kanunu Tasarısı’nın 3’üncü maddesi
üzerinde şahsı adına yaptığı konuşmasındaki bazı ifadelerine ilişkin açıklaması
13.- Afyonkarahisar Milletvekili Burcu Köksal’ın, Düzce Milletvekili
Ayşe Keşir’in yaptığı açıklamasındaki bazı ifadelerine ilişkin açıklaması
14.- Kocaeli Milletvekili Haydar Akar’ın, geçiş ücretlerinin yüksekliği
nedeniyle Osmangazi Köprüsü’nün kullanılamadığına ve bununla ilgili bir çalışma
yapılması gerektiğine ilişkin açıklaması
15.- Mersin Milletvekili Aytuğ Atıcı’nın, Mersin’in Anamur, Bozyazı ve
Aydıncık ilçelerinde meydana gelen fırtına nedeniyle seraların büyük bir
kısmının hasar gördüğüne ve bir kız yurdunda başkanlık sistemi propagandası
yapılmasına karşı çıkan CHP gençlik kolları üyelerinin gözaltına alınmaya
çalışıldığına ilişkin açıklaması

VI.- YAZILI SORULAR VE CEVAPLARI
1.- Balıkesir Milletvekili Ahmet Akın’ın, KHK’lar ile kamudan ihraç
edilenlere ve ihraç kararlarına ilişkin Başbakandan sorusu ve Başbakan
Yardımcısı Nurettin Canikli’nin cevabı (7/9072)
14 Aralık 2016 Çarşamba
BİRİNCİ OTURUM
Açılma Saati: 11.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Özcan PURÇU
(İzmir), Fehmi KÜPÇÜ (Bolu)
----0----
BAŞKAN
– Türkiye Büyük Millet Meclisinin 40’ıncı Birleşimini açıyorum.
Toplantı
yeter sayısı vardır, gündeme geçiyoruz.
Sayın
milletvekilleri, gündemimize göre 2017 Yılı Merkezi Yönetim Bütçe Kanunu
Tasarısı ile 2015 Yılı Merkezi Yönetim Kesin Hesap Kanunu Tasarısı üzerindeki
görüşmelere devam edeceğiz.
Program
uyarınca bugün dokuzuncu turdaki görüşmeleri yapacağız.
Dokuzuncu
turda Aile ve Sosyal Politikalar Bakanlığı, Gümrük ve Ticaret Bakanlığı,
Rekabet Kurumu, Maliye Bakanlığı, Gelir İdaresi Başkanlığı, Kamu İhale Kurumu,
Özelleştirme İdaresi Başkanlığı, Kamu Gözetimi, Muhasebe ve Denetim
Standartları Kurumu bütçe ve kesin hesapları ile gelir bütçesi yer almaktadır. 

III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (x)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme Raporunun
Sunulduğuna İlişkin Sayıştay Başkanlığı Tezkeresi (3/831), 2015 Yılı Faaliyet
Genel Değerlendirme Raporunun Sunulduğuna İlişkin Sayıştay Başkanlığı Tezkeresi
(3/832), 6085 Sayılı Sayıştay Kanunu Uyarınca Hazırlanan 2015 Yılı Kalkınma
Ajansları Genel Denetim Raporunun Sunulduğuna İlişkin Sayıştay Başkanlığı
Tezkeresi (3/834) ile Plan ve Bütçe Komisyonu Raporu (S.Sayısı: 434) (x)
A) AİLE VE SOSYAL POLİTİKALAR BAKANLIĞI 
1) Aile ve Sosyal Politikalar Bakanlığı 2017 Yılı Merkezî Yönetim
Bütçesi
2) Aile ve Sosyal Politikalar Bakanlığı 2015 Yılı Merkezî Yönetim Kesin
Hesabı
B) GÜMRÜK VE TİCARET BAKANLIĞI 
1) Gümrük ve Ticaret Bakanlığı 2017 Yılı Merkezî Yönetim Bütçesi
2) Gümrük ve Ticaret Bakanlığı 2015 Yılı Merkezî Yönetim Kesin Hesabı
C) REKABET KURUMU 
1) Rekabet Kurumu 2017 Yılı Merkezî Yönetim Bütçesi
2) Rekabet Kurumu 2015 Yılı Merkezî Yönetim Kesin Hesabı
Ç) MALİYE BAKANLIĞI 
1) Maliye Bakanlığı 2017 Yılı Merkezî Yönetim Bütçesi
2) Maliye Bakanlığı 2015 Yılı Merkezî Yönetim Kesin Hesabı
D) GELİR İDARESİ BAŞKANLIĞI 
1) Gelir İdaresi Başkanlığı 2017 Yılı Merkezî Yönetim Bütçesi
2) Gelir İdaresi Başkanlığı 2015 Yılı Merkezî Yönetim Kesin Hesabı
E) KAMU İHALE KURUMU 
1) Kamu İhale Kurumu 2017 Yılı Merkezî Yönetim Bütçesi
2) Kamu İhale Kurumu 2015 Yılı Merkezî Yönetim Kesin Hesabı
F) ÖZELLEŞTİRME İDARESİ BAŞKANLIĞI 
1) Özelleştirme İdaresi Başkanlığı 2017 Yılı Merkezî Yönetim Bütçesi
2) Özelleştirme İdaresi Başkanlığı 2015 Yılı Merkezî Yönetim Kesin
Hesabı
G) KAMU GÖZETİMİ, MUHASEBE VE DENETİM STANDARTLARI KURUMU
1) Kamu Gözetimi, Muhasebe ve Denetim Standartları Kurumu 2017 Yılı
Merkezî Yönetim Bütçesi
2) Kamu Gözetimi, Muhasebe ve Denetim Standartları Kurumu 2015 Yılı
Merkezî Yönetim Kesin Hesabı
Ğ) GELİR BÜTÇESİ
BAŞKAN
– Komisyon? Yerinde.
Hükûmet?
Yerinde.
Sayın
milletvekilleri, bilindiği üzere, turda yer alan bütçelerle ilgili olarak soru
sormak isteyen sayın milletvekillerinin sisteme girmeleri gerekmektedir. 
Şimdi,
dokuzuncu turda söz isteyen konuşmacıların listesini okuyorum: 
Adalet
ve Kalkınma Partisi Grubu adına; Bursa Milletvekili Sayın Bennur Karaburun,
Düzce Milletvekili Sayın Ayşe Keşir, Ankara Milletvekili Sayın Lütfiye Selva
Çam, Samsun Milletvekili Sayın Hasan Basri Kurt, Eskişehir Milletvekili Sayın
Emine Nur Günay, İstanbul Milletvekili Sayın Hasan Sert, İzmir Milletvekili
Sayın Necip Kalkan, Kütahya Milletvekili Sayın Ahmet Tan, Tekirdağ Milletvekili
Sayın Mustafa Yel, Ordu Milletvekili Sayın Ergün Taşcı, Kırklareli Milletvekili
Sayın Selahattin Minsolmaz ve Muş Milletvekili Sayın Mehmet Emin Şimşek
konuşacaklardır. 
Halkların
Demokratik Partisi Grubu adına; İstanbul Milletvekili Sayın Filiz Kerestecioğlu
Demir, Siirt Milletvekili Sayın Besime Konca, Mardin Milletvekili Sayın Erol
Dora, Tunceli Milletvekili Sayın Alican Önlü, Muş Milletvekili Sayın Burcu
Çelik Özkan, İstanbul Milletvekili Sayın Garo Paylan konuşacaklardır. 
Milliyetçi
Hareket Partisi Grubu adına; Aydın Milletvekili Sayın Deniz Depboylu, Denizli
Milletvekili Sayın Emin Haluk Ayhan, Konya Milletvekili Sayın Mustafa Kalaycı, İstanbul
Milletvekili Sayın İsmail Faruk Aksu konuşacaklardır.
Cumhuriyet
Halk Partisi Grubu adına; Kocaeli Milletvekili Sayın Fatma Kaplan Hürriyet,
Tekirdağ Milletvekili Sayın Candan Yüceer, Antalya Milletvekili Sayın Çetin
Osman Budak, Denizli Milletvekili Sayın Kazım Arslan, Uşak Milletvekili Sayın
Özkan Yalım, Zonguldak Milletvekili Sayın Ünal Demirtaş ve İstanbul
Milletvekili Sayın Bihlun Tamaylıgil konuşacaklardır. 
Şahsı
adına; Rize Milletvekili Sayın Hasan Karal ve İstanbul Milletvekili Sayın Arzu Erdem
konuşacaklardır. 
Sayın
milletvekilleri, şimdi, 2017 yılı Merkezi Yönetim Bütçe Kanunu Tasarısı’nın
“Gelir ve finansman” başlıklı 2’nci maddesini okutuyorum: 
Gelir ve finansman
MADDE 2 - (1) Gelirler: Bu Kanuna bağlı (B) işaretli cetvellerde gösterildiği
üzere, 5018 sayılı Kanuna ekli;
a) (I) sayılı cetvelde yer alan genel bütçenin gelirleri 586.696.152.000
Türk Lirası,
b) (II) sayılı cetvelde yer alan özel bütçeli idarelerin gelirleri
9.777.075.350 Türk Lirası öz gelir, 70.286.212.900 Türk Lirası Hazine yardımı
olmak üzere toplam 80.063.288.250 Türk Lirası,
c) (III) sayılı cetvelde yer alan düzenleyici ve denetleyici kurumların
gelirleri 4.186.853.000 Türk Lirası öz gelir, 30.000.000 Türk Lirası Hazine
yardımı olmak üzere toplam 4.216.853.000 Türk Lirası, olarak tahmin edilmiştir.
(2) Finansman: Bu Kanuna bağlı (F) işaretli cetvellerde gösterildiği
üzere, 5018 sayılı Kanuna ekli (II) sayılı cetvelde yer alan özel bütçeli
idarelerin net finansmanı 49.222.000 Türk Lirası olarak tahmin edilmiştir.
BAŞKAN
– Sayın milletvekilleri, birleşime on beş dakika ara veriyorum ve grup başkan
vekillerini toplantıya davet ediyorum. 
Kapanma Saati: 11.06
İKİNCİ OTURUM
Açılma Saati: 11.40
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Özcan PURÇU
(İzmir), Fehmi KÜPÇÜ (Bolu)
----0----
BAŞKAN – Sayın
milletvekilleri, Türkiye Büyük Millet Meclisinin 40’ıncı Birleşiminin İkinci
Oturumunu açıyorum.
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon
ve Hükûmet yerinde.
Şimdi,
Adalet ve Kalkınma Partisi Grubu adına ilk olarak Bursa Milletvekili Sayın
Bennur Karaburun konuşacaktır.
Buyurun
Sayın Karaburun. (AK PARTİ sıralarından alkışlar) 
Adalet
ve Kalkınma Partisinin konuşmacılarının konuşma süresi beşer dakikadır. 
AK
PARTİ GRUBU ADINA BENNUR KARABURUN (Bursa) – Sayın Başkan, değerli
milletvekilleri; 2017 bütçe tasarısının Aile ve Sosyal Politikalar Bakanlığı
üzerinde grup adına söz almış bulunmaktayım.
Öncelikle,
geçtiğimiz günlerde yapılan hain terör saldırısında şehit olan polis ve sivil
vatandaşlarımıza Allah-ü Teala’dan rahmet, yaralı kardeşlerimize de acil
şifalar diliyorum.
Esasen,
bugün Genel Kurula Bakanlığımızın engelliler, yaşlılar, şehit ve gazilerimiz
için yapmış olduğu çalışmalardan bahsedecektim ancak içinde bulunduğumuz süreç
ve Genel Kurulda yapılan bazı konuşmalardan dolayı yalnızca şehit ve
gazilerimizle ilgili birkaç kelam etmek istiyorum. 
Büyük
bir şeref olarak kabul ettiğimiz şehit yakınları ve gazilere hizmet kapsamında
2014 yılında tamamlanan mevzuat düzenlemeleriyle sağlanan haklarda
iyileştirmeler yapıldı. Şehitlerimizin mirasçılarına çeşitli başlıklar adı
altında ciddi miktarda nakdî tazminat ödeniyor. Sosyal Güvenlik Kurumu
tarafından kendilerine hak ettikleri emekli aylığı veya emsal aylık bağlanıyor,
otuz yıl üzerinden ikramiye ödeniyor. Okul çağındaki çocuklara öğrenim yardımı
yapılıyor, özel okullarda kontenjan ayrılıyor. Kredi Yurtlar Kurumunda burs
veriliyor. Yurtlardan öncelikli olarak faydalanmaları sağlanıyor. Sağlık
hizmetlerinden katılım payı onlardan alınmıyor. İhtiyaç duyan ailelere faizsiz
konut kredisi verilerek uygun şartlarda ev sahibi olmaları temin ediliyor.
Türkiye genelinde yaşlılar ve engellilerle birlikte gaziler, şehit yakınları ve
vazife malullerini de kapsayacak şekilde ücretsiz seyahat uygulaması
başlatıldı. Şehit yakınlarının bir olan istihdam hakkı ikiye çıkarıldı. Vazife
malulleri ile terör olaylarında hayatını kaybeden sivil vatandaşlara da bir
istihdam hakkı sağlandı. 
Tüm
bunların ötesinde belirtmek istediğim birkaç husus daha var. Türkiye, tüm etnik
kökenli vatandaşlarıyla birlikte çok büyük bir devlettir. Bu ülkeyi bölmeye
hiçbir terör örgütünün, hiçbir dış mihrakın gücü yetmeyecektir. Bunun en büyük
ispatı da 15 Temmuz gecesi şanlı milletimizin direnişidir. Bugün burada bir kez
daha belirtiyorum. Terörle mücadelemiz son teröristi, son haini cehennem
çukuruna tıkana kadar devam edecektir. (AK PARTİ sıralarından alkışlar)
Ayetikerimede de buyurulduğu gibi: “De ki, ey kâfirler, yenileceksiniz ve
toplanıp cehennemin dibine sürüleceksiniz.” Yüce milletimizin önünde soruyorum:
“Sırtımızı terör örgütlerine yasladık.” söylemiyle milletin vekili olduğunu
iddia edenler bir gün olsun hain PKK örgütünün ismini vererek bu terör örgütünün
saldırılarını kınamışlar mı? Mecliste grubu bulunan partilerin yayınladıkları
ortak bildiriye imza atmışlar mı? Bir gün olsun bu vatanın şehitlerinin
cenazelerine katılmışlar mı? Bir damla gözyaşı dökmüşler mi? Varsa yoksa terör
örgütü propagandası ve sözde demokrasi havariliği yaparlar. İktidarı faşist ve
baskıcı, Sayın Cumhurbaşkanımızı da diktatör olarak suçlarlar. Hiç merak
etmeyin, bu millet her şeyi görüyor ve yaptıklarının hesabını da devlet eliyle
soruyor. 
Geçenlerde
Mecliste bu malum partinin sözde vekillerinden biri koridorda kendi söylemiyle
volta atıyor ve bana şöyle söylüyor: “Siz bizi hapishaneye atıyorsunuz ya, biz
de alıştırma yapıyoruz, volta atıyoruz.” Şu pişkinliğe bakar mısınız. Şu
hadsizliğe bakar mısınız. Siz bu milletin iradesine, vatanın bölünmez
bütünlüğüne kastedeceksiniz, sonuçlarına gelince de mağdur edebiyatı
oynayacaksınız. Siz katillik yapacaksınız, faturasını da birçok konuda olduğu
gibi terör hususunda kendisini ispatlamış meşru iktidara çıkaracaksınız. Yok
öyle bir şey. Hayal dünyasında yaşıyorsunuz. Bu terör örgütleriyle bağlantılı
olanlara, destekleyenlere, siyasi uzantıları ve bizzat mensuplarına bir kez
daha sesleniyorum: Dünyayı başınıza yıkacağız ve hesabını vereceksiniz. (AK
PARTİ sıralarından alkışlar) PKK, PYD, TAK, DEAŞ, DHKP-C, FETÖ ismi her ne
olursa olsun bu terör örgütleri yerle bir olacak. Ülkemizde, bu hapis urla
canla başla mücadele eden, başta Sayın Cumhurbaşkanımız Recep Tayyip Erdoğan’a,
Başbakanımız Binali Yıldırım’a, bakanlarımız ve tüm güvenlik güçlerimize şahsım
ve milletim adına bir kez daha teşekkür ediyorum. 
Bu
duygu ve düşüncelerle, daha aydınlık yarınlara ve adil bir düzene kavuşmak
ümidiyle, Genel Kurulu saygıyla selamlıyorum. (AK PARTİ ve MHP sıralarından
alkışlar) 
BAŞKAN
– Teşekkür ederim Sayın Karaburun. 
Sayın
Başkan…
BAŞKAN
– Buyurun Sayın Kerestecioğlu. 
FİLİZ
KERESTECİOĞLU DEMİR (İstanbul) – Grubumuza açık bir sataşmada bulunulmuştur. 
BAŞKAN
– Nedir? Ne dedi? 
FİLİZ
KERESTECİOĞLU DEMİR (İstanbul) – Hakaret daha doğrusu… 
BAŞKAN
– Açıklayıcı biraz bilgi verir misiniz, ne dedi hakaret ederek, ona göre karar
vereceğim. 
FİLİZ
KERESTECİOĞLU DEMİR (İstanbul) – “Sırtını yaslayan milletvekilleri”…
AHMET
YILDIRIM (Muş) – “Kınamayan, sözde vekiller…”
FİLİZ
KERESTECİOĞLU DEMİR (İstanbul) – …”kınamayan sözde vekiller”, “Volta atarak
bizi ceza evine koyuyorsunuz.” dediler. “Fütursuzluğa, hadsizliğe bakar
mısınız.”, “Katiller…” Daha sayayım mı? 
BAŞKAN
– Buyurun iki dakika…
IV.- SATAŞMALARA İLİŞKİN KONUŞMALAR
1.- İstanbul Milletvekili Filiz Kerestecioğlu Demir’in, Bursa
Milletvekili Bennur Karaburun’un 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın
dokuzuncu tur görüşmelerinde AK PARTİ Grubu adına yaptığı konuşması sırasında
Halkların Demokratik Partisine sataşması nedeniyle konuşması
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; Sayın
Grup Başkan Vekilimiz İdris Baluken, burada defalarca bazı şeyleri tekrar
ederdi, ben de bakardım, derdim ki: Acaba niye tekrar tekrar söylüyor? Her
seferinde gelirdi, “Bakın size tekrar söylüyorum.”, “Bakın, size tekrar
söylüyorum.” diye. 
Biz
defalarca, eğer burada siyaset yapıyorsak herkes kendi dilini kullanma
özgürlüğüne sahiptir. Ama siz “Yok, bunun adı demokrasi değil, sadece bizim
çizdiğimiz çerçevede bir dili kullanmak gerekiyor.” diyorsanız tamam o başka.
Ama bizim kendi dilimiz var. Yıllardır, biz, olan her şiddeti kınadığımızı ve
bu ülkede barışın, demokrasinin olmasını arzu ettiğimizi ifade ettik. Ama şunu
istiyorsanız bilemiyoruz: Şimdi, on dört yıldır biz iktidarda değiliz, on dört
yıldır istihbarat örgütleri bizim elimizde değil, on dört yıldır polis
teşkilatı bizim elimizde değil, on dört yıldır askerle biz ilişki içerisinde
değiliz. E, o zaman, kusura bakmayın da birazcık izan, yani hakikaten… Eğer
şunu istiyorsanız: “HDP istihbarat örgütünü kursun, hani, o önlesin bu
saldırıları, son bir yılda yapılan 20 patlamayı mesela HDP önleyebilirdi,
gerçekten o yapabilirdi.” diyorsanız, tamam. 
BÜLENT
TURAN (Çanakkale) – Bunu istemiyoruz Başkan, sadece “İmza atın anlaşmaya.”
diyoruz. 
FİLİZ
KERESTECİOĞLU DEMİR (Devamla) – Ama şimdi kalkıp da hakikaten bunca yıl
iktidarda olup yani iktidarda olmayan, muhalefet eden ve kendine uygun bir
siyaset diliyle muhalefet eden bir partiye her şeyi havale etmeye kalkıp, onu
kriminalize edip daha şu anda burada konuştuğumuz anda televizyonlarda “Bütün
HDP milletvekilleri tutuklansın.” diyenlere yol açıp siyaset yapacaksınız. Biz
bunu asla kabul etmeyeceğiz. 
Saygılar
sunarım. 
BAŞKAN
– Teşekkür ederim. 
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/834) ile Plan ve Bütçe Komisyonu Raporu (S.Sayısı: 434)
(Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2017 Yılı Merkezî Yönetim
Bütçesi
2) Aile ve Sosyal Politikalar Bakanlığı 2015 Yılı Merkezî Yönetim Kesin
Hesabı
B) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2017 Yılı Merkezî Yönetim Bütçesi
2) Gümrük ve Ticaret Bakanlığı 2015 Yılı Merkezî Yönetim Kesin Hesabı
C) REKABET KURUMU (Devam)
1) Rekabet Kurumu 2017 Yılı Merkezî Yönetim Bütçesi
2) Rekabet Kurumu 2015 Yılı Merkezî Yönetim Kesin Hesabı
Ç) MALİYE BAKANLIĞI (Devam)
1) Maliye Bakanlığı 2017 Yılı Merkezî Yönetim Bütçesi
2) Maliye Bakanlığı 2015 Yılı Merkezî Yönetim Kesin Hesabı
D) GELİR İDARESİ BAŞKANLIĞI (Devam)
1) Gelir İdaresi Başkanlığı 2017 Yılı Merkezî Yönetim Bütçesi
2) Gelir İdaresi Başkanlığı 2015 Yılı Merkezî Yönetim Kesin Hesabı
E) KAMU İHALE KURUMU (Devam)
1) Kamu İhale Kurumu 2017 Yılı Merkezî Yönetim Bütçesi
2) Kamu İhale Kurumu 2015 Yılı Merkezî Yönetim Kesin Hesabı
F) ÖZELLEŞTİRME İDARESİ BAŞKANLIĞI (Devam)
1) Özelleştirme İdaresi Başkanlığı 2017 Yılı Merkezî Yönetim Bütçesi
2) Özelleştirme İdaresi Başkanlığı 2015 Yılı Merkezî Yönetim Kesin
Hesabı
G) KAMU GÖZETİMİ, MUHASEBE VE DENETİM STANDARTLARI KURUMU (Devam)
1) Kamu Gözetimi, Muhasebe ve Denetim Standartları Kurumu 2017 Yılı
Merkezî Yönetim Bütçesi
2) Kamu Gözetimi, Muhasebe ve Denetim Standartları Kurumu 2015 Yılı
Merkezî Yönetim Kesin Hesabı
Ğ) GELİR BÜTÇESİ (Devam)
BAŞKAN
– Adalet ve Kalkınma Partisi Grubu adına ikinci olarak Düzce Milletvekili Ayşe
Keşir konuşacaktır. 
Buyurun
Sayın Keşir. (AK PARTİ sıralarından alkışlar)
AK
PARTİ GRUBU ADINA AYŞE KEŞİR (Düzce) – Sayın Başkan, değerli milletvekilleri;
Aile ve Sosyal Politikalar Bakanlığı 2017 bütçesi üzerine söz almış
bulunuyorum. 
Öncelikle,
10 Aralık günü İstanbul’da yiğit vatan evlatlarını ailelerinden, sevdiklerinden
koparan kalleş saldırıyı lanetliyorum. Şehrim Düzce’nin damadı, komşumuz
Ereğli’nin evladı Özel Kuvvetler Şube Müdürü Vefa Karakurdu kardeşimizi toprağa
verdik. Vefa Müdürümüz şahsında tüm şehitlerimizi rahmet ve minnetle anıyorum.
Aziz milletimizin başı sağ olsun. 
Millî
marşı “Korkma” diye başlayan milleti ölümle korkutmayı başaramayacaklar. İster
tek tek ister 40 ister 240, bu aziz Türk milletinin evlatları şehit olmakla
bitmeyecek, yılmayacak, vazgeçmeyecek. (AK PARTİ sıralarından alkışlar)
Sayın
milletvekilleri, 2011 yılında Aile ve Sosyal Politikalar Bakanlığı
kurulduğunda, sosyal yardım ve sosyal hizmetlerde bütüncül politikalar üretmek
anlayışıyla, farklı bakanlıklar bünyesinde bulunan kurumlar tek çatı altında
toplandı. Anayasa’nın sosyal devlet ilkesini çağdaş formlarda yerine getirmek
için 2017 yılı bütçesinde Aile Bakanlığı yüzde 4 payla altıncı sırada yer
almaktadır. 
Sayın
milletvekilleri, zamanın ruhuna uygun olarak aile yapımız da değişim, dönüşüm
göstermektedir. Göç ve şehirleşme bu değişimi sağlayan başlıca unsurlardandır.
Aile politikalarımızda temel yaklaşımımız, kadim doğrulara sıkı sıkı sarılarak
yeni gerçekleri göz önünde bulunduran politikalar üretmektir. Sosyal
politikalar alanlarına ilişkin sorunları birbirinden ayrı düşünemeyiz. Aileye
ait sorunlar ve üretilecek politikalar kadın, engelli, yaşlı, yoksulluk,
bağımlılıkla mücadele, eğitim, sağlık ve benzeri ilişkin konuların dışında
değildir; ondan dolayıdır ki bütüncül yaklaşımları önemli bir paradigma
değişikliği olarak görmekteyiz. 
Kadın
hakları savunuculuğuyla aile bütünlüğü savunuculuğu birbirinin hasmı,
alternatifi, rakibi değildir; birini diğerine tercih etmek zorunda değiliz.
Ailenin her bireyini güçlendirirken aynı zamanda aile yapısını da
güçlendirebiliriz. Ailenin sağlıklı şartlarda kurulması, sağlıklı yapısının
devamının desteklenmesi, çözüm üretme kapasitesinin artırılması, çocuğun yüksek
yararını gözeten politikaların oluşturulması temel hedeflerimizdendir. Boşanma
sürecinde ise sosyal destek verilerek sürecin sağlıklı geçirilmesinin
sağlanması, boşanma sonrası çocuk ile sağlıklı ebeveyn ilişkilerinin devamı
aile politikalarımızın temelini oluşturmaktadır. 
Bu
çerçevede, Evlilik Öncesi Eğitim Programı kapsamında yaklaşık 500 bin aileye,
Aile Eğitim Programı kapsamında ise 539 bin vatandaşımıza eğitim verilmiştir.
Boşanma öncesinde, esnasında ve sonrasında olmak üzere üç aşamada aile ve
boşanma süreci danışmanlığı verilmektedir. Bu kapsamda, bu hizmeti talep eden 8
bin çifte danışmanlık hizmeti verilmiştir. Ülkemizin sahip olduğu dinamik nüfus
yapısının korunması ve ailenin güçlendirilmesi amacıyla Doğum Yardımı Programı,
öksüz ve yetim çocuklarımız için Öksüz ve Yetim Yardımı Programı hayata
geçirilmiştir.
Sayın
Başkan, değerli milletvekilleri; Roman vatandaşlarımızın toplumsal hayata
katılımını desteklemek için hazırlanan ve 2016-2021 yıllarını kapsayan Strateji
Belgesi uygulamaya geçirilmiştir. Bu vesileyle, Düzceli Roman hemşehrilerime de
buradan selamlarımı iletiyorum. 
Aile
Bakanlığı, ayrıca, terör olaylarından etkilenen ailelere ve terör saldırısı
mağdurlarına ulaşarak psikososyal destek sunmaktadır.
Sayın
Başkan, değerli milletvekilleri; uluslararası Çocuk Hakları Sözleşmesi’ni kabul
etmiş bir ülke olarak, çocuk haklarının etkin uygulanması ve koordinasyonunun
sağlanması için 2013-2017 yıllarını kapsayan Çocuk Hakları Strateji Belgesi
hâlen uygulanmaktadır. 
Yoksulluk
nedeniyle tek bir çocuğumuzun dahi ailesinden ayrı kalmasına müsaade edemeyiz.
Bunun için, Sosyo-Ekonomik Destek kapsamında, çocuklarımızın ailelerinin
yanında kalması sağlanmaktadır. Son on iki yılda 11.181 çocuğumuz Kuruluş
bakımından ailesinin yanına döndürülmüştür. 
Sayın
Cumhurbaşkanımızın değerli eşlerinin himayesinde yürütülen Gönül Elçileri
Projesi’nin ilk etabı koruyucu aileleri kapsamaktadır ve bu anlamda, koruyucu
aile sayımız geçen yıllar itibarıyla yaklaşık 10 kat artırılmıştır. 
Çocuk
hizmetlerinde temel hedefimiz, kurum bakımından ziyade ev tipi bakıma
geçmektir. Bu anlamda, yüzde 92 oranında kurumlarımız dönüştürülmüştür. 
Daha
çok anlatacak şeyimiz var bu anlamda çünkü on dört yılda hayli hizmet yaptık
ama sürem yetmediğinden dolayı hepinizi saygıyla selamlıyorum, bütçemizin
hayırlı olmasını diliyorum. Sayın Bakana, Komisyon üyelerine, yüce heyetinize
teşekkür ediyorum, saygılarımı sunuyorum. (AK PARTİ sıralarından alkışlar)
BAŞKAN
- Teşekkür ederim Sayın Keşir.
Adalet
ve Kalkınma Partisi Grubu adına şimdi de Ankara Milletvekili Sayın Lütfiye
Selva Çam konuşacak.
Buyurun
Sayın Çam. (AK PARTİ sıralarından alkışlar)
AK
PARTİ GRUBU ADINA LÜTFİYE SELVA ÇAM (Ankara) - Sayın Başkanım, değerli
milletvekilleri; Aile ve Sosyal Politikalar Bakanlığının 2017 bütçesini
konuşmak üzere AK PARTİ Grubu adına söz almış bulunmaktayım. Gazi Meclisimizi
ve aziz milletimizi saygıyla selamlıyorum.
Aslında
bugün burada Aile Bakanlığımızın birbirinden önemli ve kıymetli faaliyetleri
ile bütçesi hakkında konuşmayı planlamıştım ancak cumartesi akşamı o menfur,
hain bombalı saldırıyla hepimizin yürekleri dağlandı. 
15
Temmuz FETÖ’nün alçak darbe girişimiyle Ankara’mızda şehit olan 53 Özel Harekât
polisimizin ardından çoğu hayatının baharında Çevik Kuvvet polislerimizi de
ebediyete uğurladık. Dillerin tutulduğu, gözlerin dolduğu, sözlerin tükendiği
bugünlerde başta yiğit polislerimize yönelik yapılan saldırıları kınıyor, bu
vatan uğruna canlarını ortaya koyan tüm görevlilere şükranlarımı sunuyorum.
Yüce
Meclisin değerli üyeleri, terör, vahşet ve katliamla hiçbir siyasi hareket
sonuç alamaz. Terörle mücadele, öncelikli olarak bu çatının altında başlamalı
ve bu mücadelede samimi ve ahlaklı olmalı; çift karakterli olmamalı; kapalı
kapılar ardında başka, ekran karşısında başka olmamalı. Sözde kadın siyasetini
yaptığını iddia edenler, en büyük zulmü bu toprakların kadınlarına yapmaktadır.
Yaradılıştan gelen kadınlarımıza ait merhamet, asalet, cesaret, ahlak, sabır
gibi pek çok özellikleri bir tarafa bırakıp dağ siyasetine alet olmamalı. İnsan
Hakları Günü’nün güya kutlandığı bu dönemde ne çocukların ne de kadınların kan
ve gözyaşları diniyor. Bombalar, kimyasal gazlar altında Halep’in sokaklarında
katliamlar yaşandı, yanı başımızda çocuklar kurşuna dizildi. Türkiye'nin
devreye girmesiyle ateşkes sağlandı. Maalesef dünya tüm bu katliamlara seyirci
kaldı. Başta gönül coğrafyamız olmak üzere dünyadaki mazlumlara Ankara’nın
dışında sahip çıkabilecek başka bir başkent yoktur. Halep’in, Musul’un,
Telafer’in, Şam’ın, Bağdat’ın, Kırım’ın, Ahıska’nın, Filistin’in, Kerkük’ün,
Arakan’ın ve daha pek çok beldenin kadınları, çocukları ve mazlumları
yüreğimizde. Onların derdi, derdimiz. Biz gözleri görmeyen, kulakları
duymayanlardan olmadık, bundan sonra da olmayacağız. Adı ne olursa olsun, FETÖ,
DAİŞ, PKK ve uzantıları YPG, PYD, TAK ve bilumum terör örgütlerine karşı
azimle, kararlı mücadele bu çatı altında, bu Gazi Mecliste, bir ve diri
olduğumuz sürece hem topraklarımızın hem de gönül coğrafyamızın kadın ve
ailelerine sahip çıkma imkânı olacak. 
Değerli
milletvekilleri, AK PARTİ kurulduğu günden bu yana, on dört yıllık iktidarı
boyunca kadını, aileyi ve çocuğu hayatın merkezine koydu. Bu bağlamda, 2011
yılında ayrı bir icracı Bakanlık olarak hizmet üretmek üzere Aile ve Sosyal
Politikalar Bakanlığını kurdu. Bakanlığımız Anayasa’da belirtildiği gibi,
sosyal bir hukuk devleti olma yükümlülüğünü ciddi oranda yerine getiriyor.
Nitekim, AK PARTİ hükûmetlerinin sosyal politikalar tarihindeki yeri hepinizin
malumu. Öyle ki bizim sosyal politikalarımızı ve sosyal devlet anlayışımızı
eleştirenlerin, özellikle stratejilerini sosyal politikalar üzerine kurmakta
olduklarını gördük. 
Bakanlığımız,
kadınlarımızın yanındadır, her türlü ihmal ve istismar riskine karşı açık
durumda kalan çocuklarımızın yanındadır. İnanıyorum ki bundan sonra aile,
kadının statüsü, engelli, yaşlı, şehit yakınları, gazi ve korumaya muhtaç
kesimler için hayırlı hizmetler üretmeye devam edecektir. Bizler de partimizin
kadın kolları teşkilatı ve 4,5 milyon kadın üyesiyle 7/24 çalışan Bakanlık
personelinin ve Sayın Bakanımızın yanındayız. 
Bu
duygularla tüm şehitlerimizi bir kez daha rahmet ve minnetle anıyor, kederli
ailelerine sabır, gazilerimize acil şifalar diliyorum. Bilmelidirler ki
şehitlerimizin yakınları asla yalnız değildir. Onlar bu vefalı millete ve
milletimizin adına da Aile ve Sosyal Politikalar Bakanlığımıza emanettir. 
Bu
vesileyle başta Sayın Bakanımız olmak üzere tüm çalışanlara teşekkürlerimi
ifade ediyor, bütçenin Bakanlığımıza ve milletimize hayırlı olmasını temenni
ediyor ve Yüce Meclisimizi ve Sayın Başkanımızı saygıyla selamlıyorum. (AK
PARTİ sıralarından alkışlar)
BAŞKAN
– Teşekkür ederim Sayın Çam.
Adalet
ve Kalkınma Partisi Grubu adına dördüncü olarak Samsun Milletvekili Hasan Basri
Kurt konuşacaktır.
Buyurun
Sayın Kurt. (AK PARTİ sıralarından alkışlar)
AK
PARTİ GRUBU ADINA HASAN BASRİ KURT (Samsun) – Sayın Başkan, kıymetli
milletvekilleri; konuşmamın başında, geçtiğimiz cumartesi günü Beşiktaş'ta hain
bir pusuda şehit düşen polislerimizi ve vatandaşlarımızı rahmetle anıyorum.
Geride bıraktıkları kederli ailelerine Allah’tan sabrıcemil niyaz ediyorum.
Ağır yaralı durumda olan kardeşlerimize de buradan acil şifalar diliyorum. İki
gün önce Samsun Çarşamba ilçesinde bu yiğit kardeşlerimizden Mustafa Öztürk'ü
ellerimizle toprağa verdik. 
Terör
örgütü PKK ve onun destekçileri, bu milleti korkutamayacak, yıldıramayacaktır.
Bu hain saldırının hesabını sormak hepimizin boynunun borcudur. Terörle
mücadele konusunda ülkemiz, bütün güvenlik birimleriyle kararlı bir şekilde
çalışmalarını sürdürmektedir. Türkiye, NATO üyesi bir ülke olarak PKK, DAEŞ ve
FETÖ başta olmak üzere DHKP-C, PYD gibi birçok terör örgütüyle etkin bir
mücadele vermektedir. Bu şekilde aynı anda içeriden ve dışarıdan saldırıya
geçmiş terör örgütleriyle mücadele eden başka bir NATO üyesi söz konusu
değildir. FETÖ örgütünün 15 Temmuz darbe girişiminden sonra özellikle devletin
farklı birimlerine yuvalanmış olan hücrelerinin temizlenmesi konusundaki
mücadelemiz de kararlı bir şekilde devam etmektedir.
Sayın
Başkan, kıymetli milletvekilleri; belki de insanlık tarihinin en acımasız
dönemlerinden birini bugün Halep’te yaşıyoruz. Rejim ve destekçileri bunun en
büyük sorumlusudur. Halep’in doğusunda yaralı insanların dışarı çıkmasına izin
dahi verilmiyor. İnsanlık dışı ne varsa bugün Halep'te yaşanıyor ama biz
gayretlerimize devam edeceğiz. Herkes sussa, biz Türkiye olarak susmayacağız.
Bir taraftan açıklamalarımızla diğer taraftan da çözüm için uluslararası toplum
nezdindeki diplomatik gayretlerimize devam edeceğiz. 
Halep'te
yaşanan katliam, bu Meclis çatısı altında bulunan herkesin ortak acısıdır.
Rejim, Halep'te açıkça bir insanlık suçu ve savaş suçu işlemektedir. Bu da
aslında Halep'te ve diğer bölgelerde rejimin asıl niyetinin ne olduğunu açık
bir şekilde ortaya koymuştur. Bu insanlık dramına bir dur denmesi için bütün
uluslararası toplumun da harekete geçmesi gerekiyor. 
Cumhurbaşkanımız
ve Hükûmetimiz, Halep'te bir ateşkes sağlanması ve insani yardımların
ulaştırılması noktasında bildiğiniz gibi özellikle Rusya Federasyonu’yla yoğun
bir diplomasi trafiği yürüttü. Sayın Cumhurbaşkanımız, bu konuyla ilgili
defalarca telefon görüşmeleri yaptı. Geçen hafta da Rusya’yı ziyaret eden Sayın
Başbakanımız burada özellikle Halep konusunda insani yardımların ulaştırılması
ve koridorun açılması konusunda çok ciddi bir diplomasi gerçekleştirdi.
Dün
akşam neticesini aldığına inandığımız şey, maalesef bölgede bulunan rejim
güçleri ve Şii güçler tarafından bugün sabah saatlerinde tekrar bombalarla
ateşkes sona erdirildi. Bizim bugün yine çağrımız, çatışmaların, saldırıların
bir an önce sona ermesi, insani yardımların ulaştırılması ve daha geniş
kapsamda siyasi bir geçiş süreci için gerekli adımların atılmasıdır. Bu
çerçevede Türkiye olarak biz, insani yardım noktasında üzerimize düşen görevi
yerine getirmeye devam ediyoruz. Uluslararası toplum, bölgesel aktörler bu
konuda adım atsalar da atmasalar da Türkiye, bu konudaki insani, vicdani
sorumluluğunu yerine getirmeye devam edecektir.
Halep’te
zulmeden de bu zulme sessiz kalan da aynı şekilde sorumludur. Biz, bugün ve
yarın, tüm dünyayla, Halep’in çığlığını tüm dünyaya duyurmak için var gücümüzle
çalışacağız ve bu konuda, insani yardımların ulaştırılması konusunda
girişimlerimizi sürdüreceğiz. 
Sözlerimi
bitirirken Erdem Bayazıt’ın bir şiiriyle Halep’e buradan seslenmek istiyorum.
“Ahh! diyorduk/ Kanıyordu içimizdeki yara/ Bir bıçakla sökülüp alınıyordu sanki
yüreğimiz/ Bedenimizden/ Ahh! diyorduk/ Bir başka şey gelmiyordu elimizden./
Ama sen şair/ Tekrar bir sayfa aralamalısın/ Sure sure/ Ayet ayet/ Fevc fevc
gelen Fetihten!/ Ki kulaklarda çınlasın/ Yüreklerde tutuşsun/ Damarlara yürüsün
dalga dalga/ Bir çağdan bir çağa gelip/(…)(x) (AK PARTİ sıralarından
alkışlar) 
BAŞKAN
– Teşekkür ederim.
Adalet
ve Kalkınma Partisi Grubu adına beşinci olarak Eskişehir Milletvekili Sayın
Emine Nur Günay konuşacak. 
Buyurun
Sayın Günay. (AK PARTİ sıralarından alkışlar) 
AK
PARTİ GRUBU ADINA EMİNE NUR GÜNAY (Eskişehir) – Sayın Başkan, değerli
milletvekilleri; 2017 Merkezi Yönetim Bütçe Kanun Tasarısı kapsamında Gümrük ve
Ticaret Bakanlığı üzerine AK PARTİ Grubu adına söz almış bulunmaktayım. Sizleri
ve yüce Divanı saygıyla selamlıyorum. 
Sözlerime
başlamadan önce, tüm şehitlerimize Allah’tan rahmet diliyor, yakınlarına ve tüm
milletimize de başsağlığı diliyorum. 
Evet,
biz terörün ne olduğunu bilen, terör politikasını net anlatan ve milletin
seçilmiş vekilleri olarak da bu kürsüden her tür terör örgütünü net olarak
ifade eden ve mücadelesini sürdüren bir grubuz. 
Ne
yaşadığımıza şöyle bir bakalım ve bazı verileri o kapsamda değerlendirelim. 
15
Temmuz hain darbe girişimi. Hedef: Tüm Türk milleti. Yöntem: Askerî, siyasi,
ekonomik, psikolojik ve sosyolojik bir çöküntü yaratmak. Birincil ekonomi
etkisi 18-22 Temmuz haftası görüldü. Borsa endeksi yüzde 13,4 değer kaybederken
yüzde 8,5 olan gösterge tahvil faiz oranı yüzde 9,4 düzeyine yükseldi. 2,89
olan dolar/TL kuru, 22 Temmuzda 3,07’yle kapandı. Aynı haftada, yabancıların
portföy yatırımlarında 523 milyon dolar çıkış yaşandı. 18-22 Temmuz arasında
birçok piyasada yaşanan kayıplar sonraki haftalarda telafi edildi. Toparlanma
sürecinde Türk halkının hain darbe girişimine karşı kenetlenmesi ve birlik içinde
hareket etmesi tüm oyunları bozdu. 
İstediklerini
elde edemeyen iç ve dış odaklar ekonomi üzerinde ikinci dalga saldırıları kredi
derecelendirme kuruluşları üzerinden yaptı. S&P, başarısız darbe girişimi
sonrası, alelacele, artan riskleri gerekçe göstererek Türkiye’nin kredi notunu
1 basamak düşürerek yatırım yapılabilir seviyenin 2 basamak altına indirdi;
üstelik Hazine Müsteşarlığı ile S&P arasında yapılan resmî bir sözleşme
olmamasına rağmen. 21 Eylülde yaptığı açıklamada 15 Temmuzda yaşanan başarısız
darbe girişiminin Türk ekonomisinde yarattığı şokun büyük ölçüde dağıtılmakta
olduğunu belirttikten sonra ne oldu da 23 Eylülde Moody’s açıkladığı süreyi
beklemeden Türkiye’yi yatırım yapılabilir seviyenin en alt düzeyine indirdi? 
Evet,
ekonomimizde hassas olan ve sürekli gündemde olan iki konuya ve bu alanda
alınan tedbirlere bugün açıklık getirmek istiyorum. Bunlardan ilki cari açık,
ikincisi dış borçlar. Ancak, bu değerleri yine gayrisafi yurt içi hasıla
içindeki oran olarak gözlemlememiz gerektiğini vurguluyorum. Cari açığın
gayrisafi yurt içi hasıla içindeki oranı 2011 yılında yüzde 9 iken 2015 yılında
yüzde 4,5 olarak gerçekleşti yani uluslararası kabul edilebilir eşik olan yüzde
5’in altında. Dış borcu incelerken de vade yapısını dikkate almamız gerektiğini
düşünüyorum. 
Ekonomide
bir söz vardır “Bir grafik, bin kelimeye bedel.” diye. Evet, belki bu grafikler
biraz daha zihnimizde yer eder. Burada çok net görüldüğü gibi, kısa vadeli dış
borçlar toplamında belli bir oranda trend devam ederken uzun vadeli dış
borçlanmaya doğru bir eğilim var. Ama, bunlara hem vade açısından hem de kamu
ve özel sektör açısından baktığımızda; kamu sektörünün toplam borcu 2004’te
yüzde 19’ken yüzde 17’ye düşmüştür 2016 yılının ilk iki çeyreğinde, özel
sektörün kısa vadeli borçları ise yüzde 7’den 2016’da yüzde 13’e çıkmıştır,
uzun vadeli özel sektör dış borçları ise yüzde 9,5’ten gördüğünüz gibi burada
yüzde 29’a çıkmıştır. Yani, burada çok net olarak şunu görüyoruz: Gayrisafi
yurt içi hasıla içindeki oranlarda özel sektörün kısa vadeli dış borçları çok
net kontrol ediliyor ve tüm gerekli önlemler alınıyor. Tabii ki biz bunlarla
yetinmiyoruz, diğer önlemleri de politikaları da gündeme getiriyoruz. Özel
sektörün yüzde 36’sı döviz üzerinden borçlu, ihracat yapan firmaların yüzde
23’ü döviz üzerinden borçlu; ihracat yapmayan firmalarda yüzde 13’tür. 
Peki,
biz bu arada ne yapıyoruz? Bu tür küresel dalgalanmalara karşı birçok ülkede
olan Varlık Fonu, 19 Ağustos 2016 tarihinde burada yasalaştı. İç tasarrufu
artırmak için de BES uygulamasına geçiyoruz. Kısacası, yapmamız gereken, sağlam
makroekonomik temeller üzerine mikro odaklı yapısal reformlarımızı devam
ettirmek, güçlü demokrasiyle yolumuza devam etmektir. 
Gümrük
ve Ticaret Bakanlığının 2017 bütçesinin hayırlı olmasını diliyorum. (AK PARTİ
sıralarından alkışlar) 
BAŞKAN
– Teşekkür ederim. 
Adalet
ve Kalkınma Partisi Grubu adına altıncı olarak İstanbul Milletvekili Sayın
Hasan Sert konuşacaktır.
Buyurun
Sayın Sert. (AK PARTİ sıralarından alkışlar) 
AK
PARTİ GRUBU ADINA HASAN SERT (İstanbul) – Sayın Başkan, değerli
milletvekilleri; Gazi Meclisi saygıyla selamlıyor, tüm şehitlerimizi rahmetle
anıyorum. 
2017
mali yılı Gümrük ve Ticaret Bakanlığı bütçesi hakkında konuşma yapmak üzere AK
PARTİ Grubu adına söz almış bulunmaktayım.
Gümrük
ve Ticaret Bakanlığı, yapmış olduğu çalışmalarla girişimcisine, esnafına,
tüccarına, sanayicisine, kooperatifçisine, ihracatçısına, ithalatçısına
yenilikler getirmiş, katma değer sağlamıştır. 
Bakanlığımız,
Türkiye'nin uluslararası arenada etkin bir ülke olmasını sağlamak üzere iş
adamlarımızı güçlendirmeyi hedeflemektedir. Ayrıca, ticaretin her alanının daha
kolay ve daha güvenli yapılması için yenilikçi düşünce yapısıyla ihtiyaç olan
yeni ve kapsamlı çalışmalar geliştirerek ticari sistemlerin işleyişini
düzenleyip yaşanabilecek problemleri de ortadan kaldırarak minimum bürokrasi
için yeni projeler geliştirip hizmetlerine devam etmektedir. 
Bütün
bu çalışmaları gerçekleştirirken de dünyadaki en doğru ve en verimli
uygulamaların ülkemizde olması gerektiği düşüncesiyle Türkiye'nin gümrük ve
ticaret işlemlerini yürütmektedir. Ülkemizde 3 milyon 668 bin ticari işletme
bulunmaktadır. 2016 yılının ilk 10 ayında ülkemiz gümrük kapılarından 280
milyar dolar dış ticaret gerçekleşmiş ve 78 milyon tüketici de bu hizmetten
istifade etmiştir. Ayrıca, milyonlarca insan ve araç, gümrük kapılarından giriş
çıkış yapmıştır. 
Böyle
önemli bir noktada faaliyetlerini gerçekleştiren Gümrük ve Ticaret Bakanlığı,
hem Hükûmetimizin ekonomik hedefleri kapsamında önemli çalışmalar yaparken hem
de yapmış olduğu çalışmalarla iş dünyamızın dünya ticaretinde aktif rol
almasını sağlayıp onların küresel piyasalardaki rekabet gücünü de
artırmaktadır. 
Ülkelerin
büyümesinde ve gelişmesinde önemli rol oynayan dış ticaret, ülkemiz için de önemli
büyüme yollarından biridir. Firmalarımızın dünya arenasında var olması ve
küresel pazarlarda ticari faaliyetler gerçekleştirmesi, ülkemizin ekonomik
açıdan büyümesine ve gelişmesine de önemli katkılar yapmaktadır.
Değerli
milletvekilleri, ülkemizin dış ticaret rakamlarını inceleyecek olursak 2015
yılında 69 bin firmamız ihracat, 77 bin firmamız da ithalat yapmıştır. Bunun
karşılığında 351 milyar dolarlık dış ticaret hacmi gerçekleşmiştir. 2002
yılında 1 milyar doların üzerinde ihracat yaptığımız ürün sayımız 9 iken bu
rakam son yıllarda 29’a yükselmiştir. 2002 yılında 1 milyar doların üzerinde
ihracat yaptığımız ülke sayısı 8 iken bu rakam 2015 yılında 30 olmuştur. 2002
yılında 1 milyar doların üzerinde ihracat yapan 5 şehrimiz varken bu rakam 2015
yılında 15’e yükselmiştir. 
Tüm
bu artış gösteren dış ticaret rakamlarının yanı sıra bu ticaretlerin
gerçekleştiği gümrük kapılarımız, Avrupa’nın en büyük gümrük kapılarından biri
olan Kapıkule Gümrük Kapısı başta olmak üzere, Habur, Cilvegözü, Gürbulak, Hamzabeyli,
İpsala, Nusaybin, Dilucu, Çıldır ve Esendere Gümrük Kapıları, değişen ve
gelişen dünya ticaretine ayak uyduracak şekilde modernize edilmiş olarak
hizmetine devam etmektedir. Dolayısıyla, Bakanlığımız bu hizmetlerine,
faaliyetlerine 2017 mali yılı içerisinde 1 milyar 131 milyon 320 bin Türk
lirası bütçesiyle devam etmektedir.
Konuşmamın
bu bölümünde de Mecliste izlediğim ve olumsuz gördüğüm bazı konulara değinmek
istiyorum. Genel Kurulda bazı milletvekili arkadaşlarımızın tavrını ve
kullandığı dili doğru bulmadığımı tekrar bildirmek istiyorum. “Katil asker”,
“katil polis”, “Devlet katliam yapıyor.”, “saray darbesi” gibi söylemleri;
“Hesap soracağız.”, “Bu bütçe savaş bütçesi.”, “Devlet zulme soyundu.”, “Devlet
katliam yapıyor.” gibi söylemleri kınıyorum, kendilerini bizzat bizzat
kınıyorum. 
Teröre
destek vermeyen ve bölücülük yapmayan tüm milletvekilleri bizim için değerlidir
ve önemlidir. Ayrıca, Türkiye’de terörün beli kırılana kadar olağanüstü hâlin
devam etmesi gereğine inanıyorum. “Kürdistan Kürdistan” diyenlerin, bölücülük
yaptığını ve Kürt kardeşlerimize zulmettiğini düşünüyorum. “Özgürlük özgürlük”
diyenlerin, özgürlük isteyenleri nasıl tehdit ettiğini ve masum vatan
evlatlarını nasıl katlettiğini hep birlikte görmekteyiz. Güneydoğu illerinde dağıtılan
“Demokratik Halk İnisiyatifi” imzalı “…”(x) bildirilerini
dağıtanları ve destekleyenleri kınıyorum.
2017
bütçesinin hayırlı olmasını temenni ediyor, saygılar sunuyorum. (AK PARTİ
sıralarından alkışlar) 
BAŞKAN
– Teşekkür ederim Sayın Sert.
Adalet
ve Kalkınma Partisi Grubu adına yedinci olarak İzmir Milletvekili Sayın Necip
Kalkan konuşacak.
Buyurun
Sayın Kalkan. (AK PARTİ ve CHP sıralarından alkışlar) 
AK
PARTİ GRUBU ADINA NECİP KALKAN (İzmir) – Muhterem Başkanım, değerli, kıymetli
milletvekilleri; Gümrük ve Ticaret Bakanlığımıza bağlı Rekabet Kurumunun 2017
yılı bütçesi için AK PARTİ Grubum adına söz almış bulunuyorum. Gazi Meclisimizi
ve aziz milletimizi saygıyla selamlıyorum.
Değerli
milletvekilleri, biz kürsüde söz aldığımız zaman mümkün olduğu kadar gündemin
dışına çıkmamaya gayret edip konuyla ilgili görüşlerimizi bildiriyorduk ama
acımız büyük, birkaç cümleyle gündem dışına çıkacağım.
Geçtiğimiz
günlerde, birkaç gün evvel İstanbul’da güvenlik güçlerimiz hedef alınarak
gerçekleştirilen hain terör saldırısını kınıyorum, lanetliyorum. Alçaklara,
katillere de sesleniyorum: Hepinizin boynu devrilsin! (AK PARTİ ve CHP
sıralarından alkışlar)
Değerli
üyeler, bütün bu olaylara rağmen, her şeye rağmen ülkemiz 2023 hedefine hızla
ilerliyor. Bu yoldaki rakiplerimiz güçlü ama biz gücümüzü milletten alıyoruz.
Milletimizin güveni devam ettikçe hiçbir engel, Türkiye Cumhuriyeti’nin önünde
duramayacaktır. (AK PARTİ sıralarından “Bravo” sesleri, alkışlar) İsmi FETÖ,
PKK, DEAŞ ne olursa olsun hiçbir alçaklığa, kalleşliğe hele de 15 Temmuz gibi
milletin iradesine kastedecek hainliğe müsaade etmedik, bundan sonra da müsaade
etmeyeceğiz, yedi dünya bunu böyle bilsin. (AK PARTİ sıralarından alkışlar) 
Saygıdeğer
milletvekilleri, Anayasa’mızın 167’nci maddesi devlete piyasaların sağlıklı,
güvenli işlemeleri için gerekli tedbirleri alma, tekelleşme ve kartelleşmeyi
önleme görevini vermiştir. Bu doğrultuda, 1994 yılında 4054 sayılı Rekabetin
Korunması Hakkında Kanun yüce Meclisimizde kabul edilmiştir. Buna bağlı olarak
Rekabet Kurumu ise 1997 yılı sonunda faaliyete geçmiştir. 
Rekabet
Kurumu, yaklaşık yirmi yıldır ülkemizdeki tüm mal ve hizmet piyasalarında
rekabetin sağlanması, korunması ve geliştirilmesi amacıyla faaliyet
göstermektedir. Bu durum, firmaları varlıklarının devam etmesine, rakiplerine
göre daha etkin, daha verimli olmaya, bu amaçla da maliyetlerini azaltmaya ve
AR-GE yapmaya teşvik eder. Dolayısıyla, bu zaman dilimi, firmaların
tüketicilere daha düşük fiyatlarla daha yüksek kalitede, daha çeşitli ürün ve
hizmet sunmalarına yol açar. 
Öte
yandan, rekabet politikasının faydaları bunlarla sınırlı değildir. İktisadi
anlamda rekabet olgusu, sosyal adaleti ve ekonomik etkinliği sağlar. Rekabet
politikasının sağlıklı bir şekilde işlediği ülkelerde ortaya çıkan düşük fiyatlar,
enflasyonda düşüşü beraberinde getirir. Buna bağlı olarak artan tüketici
talebi, firmaları üretim kapasitesini artırmaya veya daha ileri teknoloji
kullanmaya, bu konuda yatırım yapmaya teşvik eder. Bu durum, iş gücü
verimliliğinin yanı sıra istihdam artışı getirir, ekonomik büyümeyle
uluslararası alanda rekabette başarılı olmaya yol açar. Türkiye ekonomisinde
son on yılda yaşanan olumlu sonuçlar ortadadır. Rekabet Kurumu, kurulduğu
günden bugüne kadar rekabet koşullarının bozulduğu vakalarda verdiği kararlarla
etkin uygulama göstermiştir. 
Benim
sözlerimin daha devamı var, beş dakikada ancak bu kadar konuşuluyor. Ben, bu
Kurumun bütçesinin geçen yıla göre yüzde 10,2 arttığını, takribî 78 milyara
ulaştığını söylüyorum, eski parayla tabii, eski-yeni artık onu şey etmedim. 
Ben,
bu Kurumun, başarılı, Türkiye ekonomisine, Türk ticaretine faydalı olduğuna
inanıyor, Kurumdaki arkadaşlarımıza, Bakanlığımıza, herkese şükranlarımı
sunuyor, hepinizi saygıyla selamlıyorum. (AK PARTİ ve CHP sıralarından alkışlar)
BAŞKAN
– Teşekkür ederim Sayın Kalkan. 
İzmir
milletvekillerinin bu dayanışması da gözlerden kaçmıyor yani Sayın Çam.
MUSA
ÇAM (İzmir) – İzmir dayanışması efendim. 
BAŞKAN
– Güzel, çok güzel.
ÖZKAN
YALIM (Uşak) – Başkanım biz de alkışladık.
BAŞKAN
– Güzel, Sayın Kalkan, muhalefet de alkışlamış sizi, teşekkür edersiniz
sanıyorum. 
KADİM
DURMAZ (Tokat) – İsmiyle müsemmadır.
BAŞKAN
– Evet. 
Peki,
Adalet ve Kalkınma Partisi Grubu adına sekizinci olarak Kütahya Milletvekili
Sayın Ahmet Tan konuşacak.
Buyurun
Sayın Tan. (AK PARTİ sıralarından alkışlar)
AK
PARTİ GRUBU ADINA AHMET TAN (Kütahya) – Teşekkür ediyorum.
Sayın
Başkan, değerli milletvekilleri; Maliye Bakanlığının 2017 yılı bütçesi üzerinde
grubum adına söz almış bulunuyorum. Yüce heyetinizi ve aziz milletimizi
saygıyla selamlıyorum.
Bütçe,
genel olarak milletten toplanıp yine millete hizmet olarak harcanan
gelirler-giderler manzumesidir. On beş yıldır AK PARTİ hükûmetlerinin bütçedeki
temel mantığı, bu anlayışla süregelmiş ve milletimiz tarafından her defasında
da tescillenmiştir. Günümüzde ve yaşadığımız coğrafyada hem ekonomik hem de
siyasal gelişmeler çerçevesinde para ve maliye politikalarının önemi bir kez
daha artmıştır. 
Gezi
olayları, 17-25 Aralık ve 15 Temmuz darbe kalkışmalarının devamında uluslararası
birtakım güçlerin darbecilerle ve teröristlerle birlikte bölgemiz ve ülkemiz
üzerindeki operasyonların olduğu bu dönemde devletimizin bekasının güvencesi
olan milletimiz, vatanına, bayrağına, ezanına sahip çıktığı gibi seçilmiş
Cumhurbaşkanına, Meclisine ve Hükûmetine de sahip çıkmaktadır. Şimdi de,
dövizlerini bozdurarak parasına da sahip çıktığını göstermektedir. Böyle bir
millete sahip olduğumuz için Yüce Rabb’imize ne kadar şükretsek azdır. 
Bu
gönül coğrafyamızın kan ve gözyaşı içinde boğulmaya çalışılmasının sebeplerini
de biliyoruz. Hemen yanı başımızda Halep’te tüm dünyanın gözlerinin önünde yüz
karası bir katliam ve yıkım gerçekleşiyor. Halep’te masum insanlar, dünyada
insanlık ölüyor. Yıllardır kapitalist anlayışın sömürüsüne maruz kalan bu
coğrafyanın elleri, kolları budanarak bir insanlık dramı oluşturulmakta, bütün
mazlum milletlerin birbirleriyle dayanışmasının, kenetlenmesinin önüne
geçilmek, yalnızlaştırılmak, sömürü ve tahakkümün devam etmesi istenmektedir. 
Sayın
milletvekilleri, geçenlerde CHP Sakarya Milletvekili Sayın Engin Özkoç’un Genel
Kurulda “Bir gün dünyanın emperyalist ülkeleri, ABD gibi, tıpkı Orta Doğu’da
yaptıkları gibi Türkiye’ye demokrasi getirmek için, bu ülkeyi dörde-beşe bölmek
için o kaçak saraya girerlerse ve Türkiye’ye girerlerse ve Suriyeli vatandaşlar
gibi bizler de Akdeniz’in karanlık sularında kendimize vatan aramaya başlarsak
yazık değil mi Türkiye’ye?” şeklindeki açıklamalarına da değinmeden
geçemeyeceğim. 
Bu
ifadeler üzerine şimdi soruyorum: Emperyalistlerin hep birlikte üzerimize
geldiği Birinci Dünya Savaşı ve Kurtuluş Savaşı’mızda Mustafa Kemal Atatürk
kaçtı mı ki kaçacaksınız, Mustafa Kemal Atatürk yeni vatan aradı mı ki vatan
arayacaksınız? Dost, düşman şunu herkes bilsin ki biz, vatanımızı hiç kimseye bırakıp
yeni vatan aramaya kesinlikle kalkmayız çünkü biz biliyoruz ve inanıyoruz ki:
“Bayrakları bayrak yapan üstündeki kandır, toprak eğer uğrunda ölen varsa
vatandır.” (AK PARTİ sıralarından alkışlar) 
Bizler,
hamiyetperver bir anlayışla, adaleti ön plana çıkararak bir imparatorluk kurmuş
ecdadın nesilleriyiz. Zaman zaman izlerini gördüğümüz müstemleke zihniyetlerin
yenilenme vaktinin geldiğini, hatta geçiyor olduğunu ifade etmek, hatırlatmak
istiyorum. Bu aziz milletimizle birlikte yeniden güçlü bir Türkiye oluşturma
yolunda iktidar ve muhalefet olarak birlikte yürümemiz gerekmektedir. 
Değerli
milletvekilleri, 2017 yılı bütçemiz, ülkemizin ekonomik, siyasal yapısı göz
önüne alınarak büyümeyi önceleyen “büyüme dostu” parolasıyla düzenlenmiştir. Bu
manada, bütçemiz, gelir dağılımındaki adaleti sağlayan, bölgesel ve sektörel
dengeleri içine alan, milletimiz için hazırlanmış bir bütçedir. 
Devletimizin
mali bünyesinde dikkate alınması gereken bir çalışma daha var ki daha sistemli,
daha ciddi ve daha profesyonel bir çalışma alanı oluşturmak için Maliye
Bakanlığının iş yükünü alan, çok yoğun ve risk ortamında faaliyet gösteren,
aynı zamanda tahakkuk görevlisi gibi çalışan, devletin gelirlerinin büyük
kısmının inceleme, kayıt ve denetimini yapan mali müşavirlerin tahsilat ve KDV
problemlerinin giderilmesiyle inanıyorum ki Bakanlık ve mükellef arasında köprü
vazifesi olan bu mesleğin itibarı daha da artacak, dolayısıyla bütün muhasebe
sistemi ve beyanlar çok daha sağlıklı hâle gelecektir. 
Sayın
Başkan, değerli milletvekilleri; 2017 yılı bütçemizin ülkemize ve milletimize
hayırlı olmasını diliyor, bu vesileyle vatan uğrunda canını feda eden tüm
şehitlerimize Allah’tan rahmet, yaralılarımıza da acil şifalar diliyorum. (AK
PARTİ sıralarından alkışlar)
BAŞKAN
– Teşekkür ederim Sayın Tan.
Sayın
Altay sizi dinliyorum. 
V.- AÇIKLAMALAR
1.- İstanbul Milletvekili Engin Altay’ın, Kütahya Milletvekili Ahmet
Tan’ın 433 sıra sayılı 2017 Yılı Bütçe Kanunu Tasarısı ile 434 sıra sayılı 2015
Yılı Kesin Hesap Kanunu Tasarısı’nın dokuzuncu tur görüşmelerinde AK PARTİ
Grubu adına yaptığı konuşmasındaki bazı ifadelerine ilişkin açıklaması
ENGİN
ALTAY (İstanbul) - Sayın Başkan, sayın hatibin, Sakarya Milletvekilimizin dün
söylediği sözlerle ilgili iddiası milletvekilimizin kastının dışında bir
değerlendirme olarak buraya yansıdı. Milletvekilimizin kastı, bu bölge
üzerinde, bu topraklar üzerinde emperyal güçlerin tarih boyunca sürdürdükleri
kimi hesapları, kimi senaryoları, kimi paylaşım anlayış ve yaklaşımlarına
yönelik olarak Hükûmete, Hükûmetin özellikle de Orta Doğu politikasına, bölge
politikasında gördüğü eksikliklere dayalı bir samimi uyarıdan ibarettir. Bu
toprakları kimsenin terk etmeye niyeti yoktur. Biz hep birlikte öyle bir
milletin torunlarıyız ki bir kişi kalana kadar bu topraklarda kimse Türk
milletinin hâkimiyetine son veremez. 
Genel
Kurula arz ederim. (CHP sıralarından alkışlar)
BAŞKAN
– Teşekkür ederim Sayın Altay.
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/834) ile Plan ve Bütçe Komisyonu Raporu (S.Sayısı: 434)
(Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2017 Yılı Merkezî Yönetim
Bütçesi
2) Aile ve Sosyal Politikalar Bakanlığı 2015 Yılı Merkezî Yönetim Kesin
Hesabı
B) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2017 Yılı Merkezî Yönetim Bütçesi
2) Gümrük ve Ticaret Bakanlığı 2015 Yılı Merkezî Yönetim Kesin Hesabı
C) REKABET KURUMU (Devam)
1) Rekabet Kurumu 2017 Yılı Merkezî Yönetim Bütçesi
2) Rekabet Kurumu 2015 Yılı Merkezî Yönetim Kesin Hesabı
Ç) MALİYE BAKANLIĞI (Devam)
1) Maliye Bakanlığı 2017 Yılı Merkezî Yönetim Bütçesi
2) Maliye Bakanlığı 2015 Yılı Merkezî Yönetim Kesin Hesabı
D) GELİR İDARESİ BAŞKANLIĞI (Devam)
1) Gelir İdaresi Başkanlığı 2017 Yılı Merkezî Yönetim Bütçesi
2) Gelir İdaresi Başkanlığı 2015 Yılı Merkezî Yönetim Kesin Hesabı
E) KAMU İHALE KURUMU (Devam)
1) Kamu İhale Kurumu 2017 Yılı Merkezî Yönetim Bütçesi
2) Kamu İhale Kurumu 2015 Yılı Merkezî Yönetim Kesin Hesabı
F) ÖZELLEŞTİRME İDARESİ BAŞKANLIĞI (Devam)
1) Özelleştirme İdaresi Başkanlığı 2017 Yılı Merkezî Yönetim Bütçesi
2) Özelleştirme İdaresi Başkanlığı 2015 Yılı Merkezî Yönetim Kesin
Hesabı
G) KAMU GÖZETİMİ, MUHASEBE VE DENETİM STANDARTLARI KURUMU (Devam)
1) Kamu Gözetimi, Muhasebe ve Denetim Standartları Kurumu 2017 Yılı
Merkezî Yönetim Bütçesi
2) Kamu Gözetimi, Muhasebe ve Denetim Standartları Kurumu 2015 Yılı
Merkezî Yönetim Kesin Hesabı
Ğ) GELİR BÜTÇESİ (Devam)
BAŞKAN
– Adalet ve Kalkınma Partisi Grubu adına dokuzuncu olarak Tekirdağ Milletvekili
Sayın Mustafa Yel konuşacak.
Buyurun
Sayın Yel. (AK PARTİ sıralarından alkışlar)
AK
PARTİ GRUBU ADINA MUSTAFA YEL (Tekirdağ) – Sayın Başkan, değerli
milletvekilleri, saygıdeğer vatandaşlarımız; 2017 mali yılı Gelir İdaresi
Başkanlığı bütçesi üzerinde AK PARTİ Grubu adına söz almış bulunmaktayım.
Grubum ve şahsım adına yüce heyetinizi saygıyla selamlıyorum. 
Öncelikle,
10 Aralık Cumartesi günü eli kanlı terör örgütünün İstanbul’daki terör
saldırısı neticesinde yaşamını yitiren polislerimize ve sivil vatandaşlarımıza
Cenab-ı Allah’tan rahmet, yaralılarımıza da acil şifalar diliyorum.
Şehitlerimizin aileleriyle Emniyet teşkilatımıza, 2 mensubunu saldırılarda
kaybeden Beşiktaş Kulübümüze ve milletimize başsağlığı diliyorum. 
Sayın
Başkan, değerli milletvekilleri; küreselleşen ekonomide ülkelerin katma değerli
üretim yapması, istihdamın artması, rekabet gücünün yükselmesi daha da önem arz
etmektedir. Bunun için iki temel politika, para ve maliye politikalarıdır.
Maliye politikası içinde de vergiler önemli bir paya sahiptir. 
Vergiler,
bir taraftan ekonomiyi yönlendirme aracı olarak kullanılmakta, diğer taraftan
devlet harcamalarının en önemli kaynağını teşkil etmektedir. Gelir idareleri,
kamu hizmetlerinin finansmanının en önemli kaynağı olan vergilerin
toplanmasında önemli bir rol oynamaktadır. Bu kapsamda, faaliyetlerini ve
örgütlenmelerini, gelişen ekonomiyi kavrayacak ve teknolojik gelişmelere uyum
sağlayacak bir biçimde sürekli olarak geliştirmek durumundadır. 
Nitekim,
2005 yılında, 5345 sayılı Kanun’la, gelir politikasını adalet ve tarafsızlık
içinde uygulamak, vergi ve diğer gelirleri en az maliyetle toplamak,
mükelleflerin vergiye gönüllü uyumunu sağlamak, mükellef haklarını gözeterek yüksek
kalitede hizmet sunmak suretiyle yükümlülüklerini kolayca yerine getirmeleri
için gerekli tedbirleri almak, saydamlık, hesap verilebilirlik, katılımcılık,
verimlilik, etkinlik ve mükellef odaklılık temel ilkelerine göre görev yapmak
üzere, Maliye Bakanlığına bağlı Gelir İdaresi Başkanlığı kurulmuştur. Vergi
uygulamalarından sorumlu olan Başkanlık, doğrudan merkeze bağlı taşra
teşkilatına da sahiptir. 
Gelir
İdaresi, 2005 yılında yenilenen yüzüyle, sorumlu olduğu alanlarda etkin,
verimli, uzmanlaşmış, adil, şeffaf, hesap verebilen bir yönetim anlayışı
çerçevesinde önemli işlere imza atmıştır. Özellikle gönüllü uyumu artırma
alanında birçok uygulama hayata geçirilmiş, mükellef hakları gözetilmiş ve
güçlendirilmiş, mükelleflerimizin uyum maliyetleri azaltılmış ve kayıt dışı
ekonomiyle mücadelede etkinlik sağlanmıştır. Mükelleflerimizin büyük zaman
kaybettikleri beyanname verme, borç ödeme gibi işlemlerini vergi dairelerine
gitmeden, elektronik ortamlarda gerçekleştirmeleri sağlanmıştır. Artık, vergi
borçları, banka ve internet yoluyla rahatlıkla ödenebilmekte, mükellefler
beyannamelerini internet üzerinden verebilmektedir. Vergi kimlik numarası
sorgulama, e-vergi levhası sorgulama, gecikme zammı ve faizi hesaplama, motorlu
taşıt vergisi sorgulama, hesaplama ve kredi kartıyla ödeme ve daha birçok
işlemi “on-line” olarak gerçekleştirebilmektedir. Bunun yanında, yasal olarak
tutulması zorunlu olan defterlerin elektronik ortamda tutulması ve faturaların
elektronik ortamda düzenlenmesine imkân tanınmıştır. Bu kapsamda, 2016 yılında
e-fatura ve e-defter uygulamasında kullanıcı sayısının 52 bine, düzenlenen
e-fatura sayısının ise 330 milyona ulaşması mükellef hizmetleri alanında
yapılan işlemlere çok güzel bir örnek teşkil etmektedir. 
E-bilet
uygulamasıyla, kara, deniz ve hava yolu yolcu taşımacılığında düzenlenen yolcu
biletleri ile sinema, konser, tiyatro, spor müsabakaları ve benzeri
etkinliklere ait giriş biletlerinin elektronik ortamda oluşturulmasına,
iletilmesine, muhafaza ve ibraz edilmesine olanak sağlanarak mükelleflerin
kâğıt bilet kullanımından kaynaklanan maliyetlerinde tasarruf sağlanmaktadır. 
E-ticarette
vergiye gönüllü uyumun sağlanması ihtiyacı dikkate alınarak mükelleflere
vergisel yükümlülükleri konusunda bilgi vermek amacıyla geliştirilen “egirişimci.gov.tr”
web portalında bu alanda gerekli bilgilendirme yapılmaktadır. Mükelleflerimizin
vergisel sorunlarını rahatlıkla iletebilecekleri ve danışmanlık hizmeti
alabilecekleri Vergi İletişim Merkezi (VİMER) telefonla ve internet ortamında
ihbar bildirimlerini de almaya başlamıştır. 
Yeni
eylem planı 5 bileşen ve 62 eylemden oluşmaktadır. Planın hayata geçirilmesinde
15 sorumlu kuruluş ve 51 iş birliği yapılacak kuruluş görev almaktadır. Eylem
planının uygulanmasıyla, 2018 yılı sonunda kayıt dışı ekonomi ve kayıt dışı
istihdamın büyüklüğünün daha düşük seviyelere inmesi hedeflenmektedir. 
Yaptığı
çalışmaların bir kısmından bahsettiğim Gelir İdaresi Başkanlığı, bu yıl, 6736
sayılı Bazı Alacakların Yeniden Yapılandırılmasına İlişkin Kanun’un kendi
alanına giren hükümlerini de başarıyla uygulamış, olumlu sonuçlar alınmasına
büyük katkı sağlamıştır. 
Bu
duygu ve düşüncelerle, bu tasarıda emeği geçen herkese teşekkür ediyor, Gelir
İdaresi Başkanlığımızın 2017 mali yılı bütçesinin ülkemiz ve milletimiz için
hayırlara vesile olmasını diliyor, saygılar sunuyorum. (AK PARTİ sıralarından
alkışlar)
BAŞKAN
– Teşekkür ederim Sayın Yel. 
Adalet
ve Kalkınma Partisi Grubu adına onuncu olarak Ordu Milletvekili Sayın Ergün
Taşcı konuşacaklardır. 
Buyurun
Sayın Taşcı. (AK PARTİ sıralarından alkışlar)
AK
PARTİ GRUBU ADINA ERGÜN TAŞCI (Ordu) – Sayın Başkan, değerli milletvekilleri;
Kamu İhale Kurumu bütçesi üzerine AK PARTİ Grubu adına söz almış bulunmaktayım.
Yüce Meclisi saygıyla selamlıyorum. 
Sözlerime
başlamadan önce, İstanbul Beşiktaş’ta meydana gelen hain terör saldırısında
hayatlarını kaybeden 44 evladımıza Allah’tan rahmet, gazilerimize acil şifalar
diliyorum. 
Yine,
yanımızda, başucumuzda yaşanan bir vahşete, bir insanlık dramına ses vermek
isterim. Halep, kan ağlıyor. Sadece son on beş gün içerisinde bine yakın masum,
kadın, çocuk, yaşlı demeden katledildi. Dünya sessiz, dünya ilgisiz. Dünya, bu
mazlumların, bu masumların çığlıklarına sağır olmuş. İnsanlık sadece bu drama
sessiz kalmadı; Ruanda’da da 1994’te ölen 800 bin kişiye sessiz kaldı;
Avrupa’nın göbeğinde, Bosna’da 100 bin kişinin canice katledilmesine, soykırım
uygulanmasına sessiz kaldı; Myanmar’da, Filistin’de ve dünyanın birçok yerinde
mazlumların, masumların, çocukların katledilmesine gözler kapandı. Bu hususun
altını yüce Meclisin huzurunda çizmek isterim. 
Sayın
Başkan, değerli milletvekilleri; söz almış bulunduğum Kamu İhale Kurumuyla
ilgili birkaç hususun altını çizmek isterim. 
Kamu
kaynaklarının en çok kullanıldığı alanlardan birisi olan kamu ihalelerinin
rekabetçi ve şeffaf bir ortamda gerçekleştirilmesi, kamu kaynaklarının etkin
kullanılması çok önemlidir. Bu bakımdan, ihale mevzuatımızın doğru bir şekilde
düzenlenmesi, ihalelerde rekabeti sağlayarak kamu ihtiyaçlarının uygun
şartlarla ve zamanında karşılanmasının teminini sağlayacak bir şekilde
oluşturulması elzemdir. 
Kamu
kaynaklarıyla kamu alımlarında rekabeti, verimliliği, hesap verilebilirliği,
kamuoyu denetimini ve eşit muamelenin sağlanmasını temel ilke olarak kabul eden
4734 sayılı Kamu İhale Kanunu, ihale sürecini sıkı kurallara bağlamış ve
akabinde ihale süreci sonucunda 4735 sayılı Kamu İhale Sözleşmeleri Kanunu da
aynı amaçla yürürlüğe konulmuştur. 
Kamu
İhale Kanunu’yla birlikte kamu alımları alanında uygulama birliğinin
sağlanması, ihale sürecinde ortaya çıkan uyuşmazlıkların sözleşme öncesinde
hızlı bir şekilde çözümlenmesi, karara bağlanması için düzenleme ve inceleme
ağırlıklı olmak üzere Kamu İhale Kurumu kurulmuş. 2002 yılında kurulan bu
kurum, bu gelinen süreç itibarıyla, uzman kadrosuyla profesyonel bir şekilde bu
süreci düzenleyen, denetleyen bir kurum olarak görevini devam ettirmektedir.
Kurulduğu günden itibaren etkin ve rekabetçi bir kamu alımları sisteminin
oluşturulması yönündeki çalışmaları, özverili gayretleri faaliyet olarak devam
etmektedir. 
Sayın
Başkan, değerli milletvekilleri; kamu kaynaklarının etkin kullanılması, kamu
alımları sisteminin daha etkin hâle getirilmesi temel amaçtır. Söz konusu
kanunun yürürlüğü tarihinden itibaren yeni ihtiyaçların ortaya çıkması, Avrupa
Birliğiyle müktesebat uyumunun sağlanması, kamu alımlarını gerçekleştiren
idarelerin, isteklilerinin ve diğer paydaşların talepleri ve yargı kararları
neticesinde bu süreç devam etmektedir. Dolayısıyla, büyük yatırımların hız
kazandığı, dünya ölçeğinde büyük projeler gerçekleştiren ülkemizde de hızlı bir
değişim kendini hissettirmektedir. Dolayısıyla, kurumun ve diğer yargı
kararlarının uygulamadaki farklılıkları nedeniyle yasada, kamu ihale
mevzuatında da değişiklik ihtiyacı sık sık, her zaman önümüze gelmektedir.
Bunlara örnek vermek gerekirse, aşırı düşük teklif değerlendirme süreci itiraza
ve itirazen şikâyete konu olmakta ve bunun sonucunda yargı kararları beklenen
hizmeti ve yatırımları geciktirmektedir. 
Yine,
örnek olarak vermek gerekirse, yabancı belgelerle ilgili ihtilafa konu olan ve
yargıda çözülmesini uzun süre engelleyen bir sorunun da, ihale mevzuatımızdaki
bu ihtiyacın temel çözümü, muhalefetle beraber uzlaşı içerisinde, dinamik alanı
çok sağlıklı bir şekilde düzenleme noktasında, regülasyon konusunda hep
beraber, paydaş bir şekilde bu konuya eğilmekten geçmektedir.
Yine,
itirazen şikâyet sürecindeki iddia sahibinin, isteklilerin iddialarının
korunması yanında kamu kaynaklarının da ötelenmesini engelleyecek şekilde bir
yaklaşımın kamu ihale mevzuatında birlikte, adil bir şekilde bir yerde
buluşması elzem durum olarak karşımıza çıkmaktadır. 
(Mikrofon
otomatik cihaz tarafından kapatıldı) 
ERGÜN
TAŞCI (Devamla) - Sayın Başkan, değerli milletvekilleri; vakit çok sınırlı
olduğu için, özverili bir şekilde çalışmalar yürüten bu kurumumuzun bütçesinin
hayırlara vesile olmasını diliyorum ve bu kurumda çalışan gayretli
kardeşlerimizin çalışmalarının devamını diliyorum. Bütçemizin hayırlı olmasını
diliyorum. 
Sağ
olun, var olun. (AK PARTİ sıralarından alkışlar) 
BAŞKAN
– Teşekkür ederim Sayın Taşcı.
Adalet
ve Kalkınma Partisi Grubu adına on birinci olarak Kırklareli Milletvekili Sayın
Selahattin Minsolmaz konuşacaklar.
Buyurun
Sayın Minsolmaz. (AK PARTİ sıralarından alkışlar)
AK
PARTİ GRUBU ADINA SELAHATTİN MİNSOLMAZ (Kırklareli) – Teşekkür ederim Sayın
Başkan.
Sayın
Başkan, değerli milletvekilleri; Özelleştirme İdaresi Başkanlığımızın 2017
bütçesi hakkında AK PARTİ Grubumuz adına söz almış bulunuyorum. Yüce
heyetinizi, Gazi Meclisi ve aziz milletimizi saygıyla selamlıyorum.
Sayın
milletvekilleri, sözlerime başlarken, 15 Temmuzda millî irade hırsızlığına
kalkışan hain darbeciler ile birlikte yaşama irademizi, kardeşliğimizi ve
barışı hedef alan İstanbul Beşiktaş’taki hain saldırıyı lanetle kınıyorum.
Milletimizin geleceğine, huzuruna, barış ortamına kasteden tüm terör
eylemcilerinin ve destekçilerinin yapmış oldukları bu eylemlerle milletimizin
geleceğine kastetme imkânları bulunmadığını buradan, yüce Meclisin kürsüsünden
tekrar haykırmak istiyorum. Hayatını kaybeden sivil vatandaşlarımıza,
polislerimize ve şehitlerimize Allah’tan rahmet, yaralılarımıza da acil şifalar
diliyorum.
Sayın
Başkan, değerli milletvekilleri; Özelleştirme İdaresi Başkanlığımızın 2017 yılı
gider bütçesinde toplam 31,2 milyon lira seviyesinde ödenek teklif edilmiştir.
Bilindiği üzere, özelleştirme, liberal ekonomi politikalarının başladığı
1980’li yıllarda ülkemizin gündemine girmiş, bununla birlikte ithal ikameci
kalkınma amacıyla ekonomik faaliyet yürüten devletin rolünde bir değişim olmuş,
özelleştirme fikri ve uygulamalarıyla devletimiz asli görevi olan halkın refahı
ve güvenliğine odaklanabilmiştir. 
Değerli
arkadaşlar, AK PARTİ hükûmetlerimizin gerçekleştirdiği reformlar sayesinde tüm
kurum ve kuruluşlarımız gibi Özelleştirme İdaresi Başkanlığı da kamu
kaynaklarının etkili, ekonomik, verimli ve hukuka uygun olarak kullanılmasında
azami hassasiyet göstermektedir. Bu çerçevede, idare, gerçekleştirdiği
özelleştirme ihalelerinde rekabet ortamının sağlanmasını, özelleştirme
ihalelerinde en yüksek değerin bulunmasını ve çalışanların mağdur edilmemesini
ön koşul olarak belirlemiştir. Hükûmet olarak özelleştirme uygulamalarının her
adımında hesap verebilir olmayı önemsiyor ve gerçekleştirdiğimiz tüm
özelleştirme ihalelerinde kamuoyuna açık ve şeffaf bir şekilde bilgi veriyoruz.
Bu kapsamda özelleştirme uygulamalarında sağlanan şeffaflık ve açık rekabet
ortamı yerli ve yabancı yatırımcıların güvenini artıran önemli unsurlardan
birisi olmuştur. 
İktidara
geldiğimiz 2002 yılına kadar gerçekleştirilen özelleştirme uygulamaları
yaklaşık 8 milyar dolarla sınırlı iken hükûmetlerimiz döneminde
gerçekleştirilen ve sözleşmeye bağlanan uygulamaların toplamı 60 milyar doların
üzerine çıkmıştır. Toplam özelleştirme gelirlerinin yüzde 88’i hükûmetlerimiz
döneminde elde edilmiştir. Gerçekleştirilen bu özelleştirmeler sonucunda kamu
iktisadi teşebbüslerinin devlet bütçesi üzerindeki finansman yükü hafiflemiş,
rekabete dayalı piyasa ekonomisi gerçekleştirilmiş, atıl tasarruflar ekonomiye
kazandırılarak sermaye piyasamız geliştirilmiş ve özelleştirmelerden elde
edilen kaynaklarla devletimiz eğitim, sağlık, ulaştırma gibi önemli altyapı
hizmetlerini gerçekleştirebilmiştir.
Değerli
arkadaşlar, tüm bu uygulamalar hayata geçirilirken çalışanların mağdur
edilmemesine azami gayret gösterilmiş, özelleştirme sonrasında özelleştirilen
kuruluşlarda çalışan işçilerin büyük bir kısmının diğer kamu kurum ve
kuruluşlarında istihdamı ve bu kuruluşlara atanması sağlanmıştır. Bu esaslar
çerçevesinde bugüne kadar toplam 37.910 kişiye çeşitli kamu kurum ve
kuruluşlarında 4/C statüsünde çalışma imkânı sağlanmıştır. 
Sayın
Başkan, değerli milletvekilleri; ayrıca enerji sektörüne yönelik
özelleştirmelerin kararlı bir şekilde yürütülmesi sonucunda 2001 yılında 28 bin
megavat olan kurulu gücümüz 2016 yılı Ekim ayı itibarıyla yaklaşık 78.500
megavat düzeyinin üzerine çıkarılmıştır. Bu konuda çok ciddi bir hizmetin özel
sektör tarafından sağlanması bu imkânlar neticesinde elde edilmiştir.
Sayın
Başkan, değerli milletvekilleri; milletçe sahip olduğumuz tüm kaynakların etkin
ve verimli kullanılması dileklerimle 2017 bütçemizin ülkemize ve milletimize
hayırlı olmasını temenni ediyorum. Tüm Maliye Bakanlığı çalışanları ve
Özelleştirme İdaresi Başkanlığımızın çalışanlarına teşekkür ediyor, yüce heyetinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Minsolmaz.
Adalet
ve Kalkınma Partisi Grubu adına son olarak Muş Milletvekili Sayın Mehmet Emin
Şimşek konuşacak.
Buyurun
Sayın Şimşek. (AK PARTİ sıralarından alkışlar) 
AK
PARTİ GRUBU ADINA MEHMET EMİN ŞİMŞEK (Muş) - Sayın Başkan, değerli
milletvekilleri; Kamu Gözetimi, Muhasebe ve Denetim Standartları Kurumunun ve
Gelir İdaresinin 2017 yılı bütçesi üzerinde grubum adına söz almış bulunuyorum.
Yüce heyetinizi saygıyla selamlıyorum.
Sözlerimize
başlarken 10 Aralıkta İstanbul Beşiktaş'ta meydana gelen hain terör saldırısını
şiddetle kınıyorum; şehitlerimize Allah’tan rahmet, yüce milletimize
başsağlığı, yaralılara da acil şifalar diliyorum. Ve yine, Halep’teki katliamları
kınıyor, duyarsız kalan bütün dünyayı bu katliamlara karşı duyarlı olmaya davet
ediyorum.
Değerli
arkadaşlar, bilindiği üzere, 2000'li yılların başından itibaren gelişmiş ülke
ekonomilerinde karşılaşılan büyük şirket iflasları ve muhasebe skandalları, finansal
tabloları hazırlayan ve denetleyenlerin güvenilirliklerini büyük ölçüde
zayıflatmış, etkin bir denetim ve kamu gözetimi sisteminin önemini gündeme
getirmiştir. Yaşanan bu skandallar neticesinde, 2011 yılı sonunda 660 sayılı
Kanun Hükmünde Kararname’yle Kamu Gözetimi, Muhasebe ve Denetim Standartları
Kurumu kurularak, bu alan da bütüncül bir hukuki yapıya kavuşturulmuştur. 
Bağımsız
denetim kuruluşlarında bugüne kadar 16.243 meslek mensubu yetkilendirilmiş,
bunların 14.276'sı Bağımsız Denetçi Resmî Sicili’ne kaydedilmiştir. Öte yandan,
26 üniversiteyle iş birliği yapılarak 20 bin meslek mensubuna bulundukları
illerde eğitim alma imkânı sağlanmıştır. Tarafsız, doğru ve güvenilir bir
finansal raporlama ve bunun teminatı olan güçlü ve bağımsız bir denetim sistemi
Türkiye ekonomisinin gelişmesi bakımından çok önemlidir. Bu kapsamda, kuruma
2014 yılı faaliyet dönemine ilişkin 4.605, 2015 yılı faaliyet dönemine ilişkin
5.549 denetim sözleşmesi bildirilmiştir. 2016 faaliyet dönemine ilişkin ise şu
ana kadar sözleşmeler bildirilmiştir, 2016 yılı için söz konusu rakamın 5.900'e
ulaşması hedeflenmektedir. 
Bu
bilinçle önümüzdeki yıllarda kamu gözetimi denetimi faaliyetlerinin önemiyle
birlikte bir taraftan büyük projeler üretilirken bir taraftan hesap verebilir olmak;
örneğin, bir taraftan üçüncü havaalanı yapılırken diğer taraftan kamu gözetimi
sağlamak; bir taraftan üçüncü köprü inşa edilirken diğer taraftan yapı tekniği
ve yapı kalitesi tanımını geliştirmek; bir taraftan Boğaz’ı tüp geçitlerle
geçerken diğer taraftan zemin mekaniğinde ve tanımında sınıf atlamak; bir
taraftan bin günde bin gölet yaparken ve yine, Muş Ovası’nda yaklaşık olarak 1
milyon dönüm araziyi ıslah edip sulamaya açarken diğer taraftan
vatandaşlarımıza karşı bize verilen vekâlet hesabını verebilir olmak; bir
taraftan 15’inci bütçeyi yaparken diğer taraftan her bütçede bir önceki bütçeye
göre daha güçlü ve daha büyüyen bir bütçe yapabilmek; bir taraftan sürekli
büyümeyi ve istihdamı hedefleyen bir bütçe sergilerken bir taraftan da
bütçesinin en büyük payını, yaklaşık olarak yüzde 20’sini, yani 122 milyarını
eğitime ve yine bütçedeki en büyük ikinci payı, yaklaşık olarak yüzde 17’sini
yani 111 milyarını sağlık hizmetlerine ayıran bir bütçe yapabilmek ve yine,
2017 yılı bütçesinde sosyal güvenlik işveren prim desteği, BAĞ-KUR prim
desteği, yatırım teşvikleri, ihracat destekleri, turizm sektörü destekleri,
KOBİ destekleri, esnaf kredileri faiz desteği ve tarımsal kredi faiz desteği
gibi teşvik ve desteklerle, toplam 32,4 milyar lira tutarında kaynakla reel
sektörü destekleyebilmek; ödeme gücü olmayan 9 milyon vatandaşımızın prim
gideri için 7,2 milyar, 508 bin engelli vatandaşımızın ev bakımına destek
amacıyla 5,8 milyar lira, 65 yaş üstü ve engelli aylıkları için yaklaşık 1
milyon 220 bin kişiye bağlanan aylıklar yapabilmek… Evet, bizlere bunları
yapabilme şansı verdiği için Yüce Allah’ımıza hamdediyoruz. 
Konuşmamıza
son verirken, 2017 yılı bütçesinin hayırlara vesile olmasını diliyor, emeği
geçen tüm kesimlere teşekkür ediyoruz. 
Yüce
heyetinizi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Şimşek. 
Sayın
milletvekilleri, böylelikle Adalet ve Kalkınma Partisi Grubunun konuşmaları
sona ermiştir. 
Şimdi,
Halkların Demokratik Partisi Grubu adına konuşma yapacak olan sayın
milletvekillerini dinleyeceğiz. 
Halkların
Demokratik Partisi Grubu adına ilk olarak İstanbul Milletvekili Sayın Filiz
Kerestecioğlu Demir konuşacaktır. 
Buyurun
Sayın Kerestecioğlu Demir. 
Süreniz
on dakika. 
HDP
GRUBU ADINA FİLİZ KERESTECİOĞLU DEMİR (İstanbul) - Sayın Başkan, değerli
milletvekilleri; Aile ve Sosyal Politikalar Bakanlığı bütçesi üzerine söz almış
bulunuyorum. 
Öncelikle,
aslında birçok kez değişik mecralarda ve bu kürsüden de ifade etmiş olduğum
gibi, Aile ve Sosyal Politikalar Bakanlığı yerine ülkede bir kadın bakanlığının
kurulması gerekmektedir. Çünkü, kadın sadece ailede var olan ve ailenin
içerisine hapsedilebilecek bir birey değil ve kadınlar aslında yıllardır dile
getirdikleri birçok sorunla, kendilerinin mücadeleleriyle olması gerekeni ifade
ediyorlar.
Şimdi,
on bir ayda 71 kadına tecavüz edilmiş, 368 kız çocuğuna yönelik de cinsel
istismar vakası tespit edilmiş. Bunlara baktığımız zaman, kadın cinayetlerinin
büyüklüğüne ve yoğunluğuna baktığımız zaman, zaten aslında buna karşı çok
sistemli ve ciddi bir mücadele yürütülmesi gerektiğini görüyoruz. 
Şimdi,
esas olarak yukarıdan kurulan söylemlere; kadınları düşmanlaştıran, onları
erkeklerin şiddet hedefi hâline getiren söylemlere de birçok kez değindik,
vurgu yaptık, dedik ki: Söylenmesi gerekenin, kadının erkekle eşit olduğunun
daha yüksek mercilerden, siyasilerden, kanaat önderlerinden, her alanda her
insan tarafından ifade edilmesi gerekir ki gündelik hayatımızda biz bunu
metrobüste bir tekme, başka bir yerde “Sen benden boşanmak istiyorsun, bunun
için ben seni öldürme hakkına sahibim.” ya da yargıda “Evet, kısa etek mi
giymiş? Yan mı bakmış? Facebook’a, sosyal medyaya şu fotoğrafı mı koymuş? O
zaman indirim nedeni olur.” gibi uygulamalarla karşı karşıya kalmayalım. Bunun nedeni,
gerçekten, aslında yıllardır hükûmetlerin sürdürdüğü politikalardır. Bu
politikalar, bakanların söylemleri, zaman zaman Cumhurbaşkanının söylemleri
maalesef bu noktaya getirmiştir kadına yönelik şiddeti. Oysa, kadın
mücadelesinin çok önemli bir tarihi vardır. Kadınlar da -en son 25 Kasım Kadına
Yönelik Şiddetle Mücadele Günü’nde de gördüğümüz gibi, 8 Martta da gördüğümüz
gibi- hiçbir zaman, tarihleri boyunca bu ülkede geri adım atmadılar ve bunlara
karşı da yine adım atmayacaklar. Buna hiçbir kuşkum yok ama önemli olan, eğer
ortada bununla sorumlu bir Bakanlık varsa bu Bakanlığın üstüne düşen görevleri
yerine getirmesidir.
Şimdi,
bu Bakanlıkta en fazla bütçe sosyal yardımlara ayrıldığında, aslında
vatandaşların hak bilincine de bir darbedir bu. İnsanların hak ettiği şeyler
vardır. Evet, sosyal yardım, destekler yapılması gereken şeylerdir ama
öncelikle bu ülkede geliştirilmesi gereken şey, herkesin hakları olduğu
bilincidir. Yardım alması gerektiği ya da bununla yaşaması gerektiği gerçeği
başka bir şey ama “Hak mı, inayet mi?” sorusuyla insanları, kendimizi karşı
karşıya bırakmamamız gerekiyor. 
Şimdi,
kadın cinayetleri, evet… Seçilmiş kadınlar… Bu ülkede seçilmiş kadınlar var,
seçilmiş belediye başkanları var ve seçilmiş belediye başkanları özellikle, şu
anda birçoğu görevinden alınmış olan ya da tutuklu olan belediye başkanları,
özellikle kadın cinayetlerine karşı mücadele eden kadınlardı. Eş başkanlık
sistemi zaten sadece bizim partimiz için ya da bizlerin oy aldığı
belediyelerde, o bölgelerde gereken ve o bölgeler için iyi uygulamalar değil;
aynı zamanda Türkiye için, Türkiye'nin demokrasi tarihi için önemli bir nokta,
geleceği için önemli bir nokta. Çünkü kadınların ve erkeklerin eşitliğini
sadece söylemde değil, aynı zamanda fiiliyatta da ortaya koyan ve bunu gösteren
bir noktadır eş başkanlık ve bir kadın partisi olduğunu defaaten söyleyen
partimiz de aslında yüzde 40’a ulaşan ama yüzde 50’ye ulaşmadığı için kadın
sayısı, bundan üzüntü duyan bir partidir. Bu da çok önemli bir noktadır ve bu
partimizden dün gözaltına alınıp sonra tutuklanan Sayın Grup Başkan Vekilimiz
Çağlar Demirel ve Kadın Meclisi sözcümüz Besime Konca’nın da aralarına
katılımıyla 7 kadın milletvekilimiz tutukludur şu anda. Yani biz kadın sayısını
artırmaya çalışırken bazıları kadın sayısını, siyasette temsili azaltmaya
çalışıyorlar. Bu, bu ülke açısından, bu ülkenin geleceği açısından yazıklanması
gereken bir durumdur ve aslında Aile ve Sosyal Politikalar Bakanlığının da bu
konuda bir tepki vermesi, en azından kadın milletvekilleriyle ilgili sesini
yükseltmesi gerekirdi diye düşünüyoruz. Hele ki kendisi Genel Kurulda birçok
kez cezaevlerindeki, gözaltılardaki işkenceye ve kötü muameleye karşı
konuşmalar yapmış olan Sevgili Besime Konca’nın -Kadın Meclisi sözcümüz-
kendisinin işkenceye uğramış olması, kendi sözleriyle de ifade edersek,
gerçekten korkunç bir durumdur. Besime Konca Diyarbakır’dan Batman’a
götürüldüğü yol boyunca Emniyet görevlileri tarafından işkenceye tabi tutulmuş,
kendisine sürekli marşlar dinletilmiş, “Yerin ya musalla taşı ya da cezaevi.”
gibi sözlerle tahrik edilmiş ve bu muameleye maruz kalmıştır.
Şimdi,
Besime Konca bu Parlamentonun bir milletvekilidir ve bu Parlamentonun
itibarıdır söz konusu olan, Halkların Demokratik Partisinin itibarı değildir.
Biz bu baskıları biliyoruz, biz bu baskıları hayatımız boyunca gördük. Hepimiz
farklı kesimlerden geliyoruz, hiçbirimiz birbirimize benzemiyoruz aslında bu
partinin içerisinde. Hele ki 7 Hazirandaki durumumuza baktığınızda, daha da
renkli, daha da çeşitliydik ve hiçbirimiz birbirimize benzemememize rağmen o
kadar benziyordu ki aslında geçmişimiz; bu zulüm, baskı ve gördüğümüz
muameleler anlamında gerçekten çok benzer bir geçmişi yaşamıştık ve bugün yine
aynı şey, aynı baskı bu kadın arkadaşlarımıza uygulanmaktadır.
O
nedenle, dediğim gibi, bu bizim partimize yönelik bir baskı değildir. Bu Meclis
gerçekten kendi itibarı için bir şeyler yapmak istiyorsa, aynı zamanda Meclis
Başkanının da buna tepki göstermesi, hiçbir milletvekiline işkence
yapılamayacağını, hiçbir insana işkence ve kötü muamele yapılamayacağını da çok
net olarak ifade etmesi gerekir diye düşünüyoruz. 
Çocuk
hakları daimî komisyonunun bu Mecliste artık derhâl kurulması ve faaliyete başlaması gerekmektedir. Biz Çocuk
İstismarını Önleme ve Araştırma Komisyonunda çalıştık. Bir rapor hazırlandı,
hâlâ bu rapor Meclise sunulmadı. Bu Meclisin her zaman kadınlardan ve
çocuklardan daha önemli işleri oluyor maalesef. Tabii ki o “önemli”yi tırnak
içerisinde söylüyorum. Ama aynı şekilde, az önce kadın cinayetleriyle ilgili
ifade ettiğim şeyler çocuklar için de geçerli. Çocuklar ciddi biçimde istismara
uğruyorlar ve bunu Karaman’da gördük, Adıyaman’da gördük. En son olarak, bugün
bir soru önergesi verdim mesela, 11 Aralık 2016 tarihinde Bursa’da devlete
bağlı bir koruma yurdunda kalan 4 kız çocuğu toplu intihar girişiminde
bulunmuş. 4 kız çocuğundan bahsediyorum, bileklerini keserek intihar etmeye
kalkışmışlar, böyle bir iddia var basında. Evet, bunu Sayın Bakana sormak
istiyorum. Bugün soru önergesiyle bunu yönelttim zaten kendisine. 
Evet,
en son olarak aslında şunu ifade ederek bitireyim: Kaç gündür bu Meclis çatısı
altında, fotoğraflarımızın görülmesini engellemek için kameramanlar herhâlde
talimatla uğraşırken, diğer tarafta, bu Genel Kurulda bakanlarımızın
arkasındaki manzarayı da görmediler. Sadece erkekler oturuyor orada. Uzmanlar,
gerçekten, bürokratlar…
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Devamla) – …maalesef sadece erkeklerden oluşuyor. Aslında
kameramanların ve Meclisin bunu da göstermesi gerekiyordu halkımıza. 
Teşekkür
ediyorum. 
BAŞKAN
– Teşekkür ederim Sayın Kerestecioğlu Demir. 
Halkların
Demokratik Partisi Grubu adına şimdi de İstanbul Milletvekili Sayın Hüda Kaya
konuşacak. 
Buyurun
Sayın Kaya. 
HDP
GRUBU ADINA HÜDA KAYA (İstanbul) – Sayın Başkan, sayın milletvekilleri;
saygıyla selamlıyorum sizleri. 
Öncelikle,
içinde bulunduğumuz, Türkiye ve halkımızın karşı karşıya kaldığı demokratik
katliam ve Beşiktaş gibi, halkımızın canına kastedilen katliamlar, halkımızın
iradesinin ortaya konulduğu, milyonlarca insanımızın iradesini temsilen
Parlamentoya gönderdiği tüm vekilleri hak ettikleri, konuşması ve vazifelerini
yapmaları gereken koltuklarda bulunamamalarından dolayı, bütün bu acılarla
ilgili üzüntülerimi paylaşıyorum ve bütün kalbimle tüm bu kıyımları, linçleri,
katliamları yürekten kınıyorum. 
Sevgili
milletvekilleri, geçtiğimiz günlerde İstanbul’da “Kudüs İçin Parlamenterler
Birliği” diye bir uluslararası toplantıya katıldık. HDP adına 2 milletvekili
-Mehmet Ali Aslan Vekilimiz ile ben- temsilen orada bulunduk. Sayın
Cumhurbaşkanının orada yaptığı bir konuşma vardı. O konuşmanın tamamına,
Filistin ve Filistinliler üzerine yapılan konuşmaya, İsrail zindanlarında
bulunan Filistinli milletvekilleri, başkanlar, Filistinli halkın iradesini
temsilen seçip gönderdiği vekiller, iradeleri linç edilip İsrail’in
zindanlarında aylardır, yıllardır hapis kalan milletvekilleri üzerinden yaptığı
konuşmaya ben de katıldım. Katıldığım nokta… Orada, “İsrail” kelimelerini
yerinden çıkarıp, “Filistin halkı” kelimelerini yerinden çıkarıp oraya
“Türkiye”yi yerleştirdiğimizde Cumhurbaşkanı bizi anlatıyor dedim. 
Konuşmalarına
bakınız arkadaşlar, katılmamak mümkün mü? “Buradan Filistin’in kahraman
gençlerini, Ramallah’ın ve Gazze’nin her biri cesaret abidesi vakur
insanlarını, Kudüs namusumuzdur diyerek canı pahasına Kudüs’e sahip çıkan
kadınları, genç kızları, hanım kardeşlerimi selamlıyorum. Bu salondan,
Filistin’den koparılmanın acısını on yıllardır gönüllerinde bir kor gibi
taşıyan tüm Filistinli mültecileri selamlıyorum.” 
Bugün
“Şırnak” diye bildiğimiz bir şehir yok oldu ve içinde yaşayan halkın tamamı
mülteci durumunda. 
İSMAİL
TAMER (Kayseri) – Kim yaptı onu?
HÜDA
KAYA (Devamla) – Türkiye uçakları yaptı, Türkiye uçakları yaptı, kimin
yaptığını çok iyi biliyorsunuz.
Devam
ediyor konuşma: “Bir çocuk düşünün…” Evet, tam bizi anlatan bölüm. “Her gün
namlusu kendisine çevrilmiş silahların gölgesinde okula gidiyor. Bir genç
düşünün, geleceğe dair hayalleri beton duvarların soğukluğunda, dikenli tellerin
vahşiliğinde kayboluyor. Bir kadın düşünün, yıllarca gözü gibi baktığı, el
emeği çeyizleriyle içini donattığı evi bir anda buldozerlerle üzerine
yıkılıyor.” 
Bu
buldozerlerin kimlerin olduğunu çok iyi biliyoruz.
İSMAİL
TAMER (Kayseri) – Belediyelerin buldozerleri onlar, sizin elinizdeki
belediyelerin buldozerleri, PKK’nın.
HÜDA
KAYA (Devamla) – Onlara siz zaten el koymuştunuz, siz el koymuştunuz zaten.
“Bir
baba düşünün, sudan sebeplerle çocukları hapse atılıyor, evlatların geleceği
çalınıyor. Ve bir millet düşünün, yüz yıllardır meskûn oldukları topraklarda,
kendi öz yurtlarında horlanıyor, parya muamelesi görüyor. Filistinli
çocukların, gençlerin, kadınların, babaların hemen her gün yaşadıkları hayat
işte budur.” 
Çok
duygulu, çok güzel bir konuşma. Keşke bunu bir de Türkiye toprağında, kendi
ülkemizde devlet terörüyle gerçekleştirilen, katliamlarla kıyım edilen halkımız
için de kullanabilseydik.
İLKNUR
İNCEÖZ (Aksaray) – Yazıklar olsun!
BAŞKAN
– Sayın Kaya, lütfen temiz bir dille konuşunuz.
OSMAN
AŞKIN BAK (Rize) – Ne devlet terörü be! Nerede devlet terörü var ya? PKK terörü
var, onu söyle sen.
İSMAİL
TAMER (Kayseri) – “Devlet terörü.” diyemezsiniz siz.
İLKNUR
İNCEÖZ (Aksaray) – Devlet terör uygulamaz ama senin gibi sözcüler gelir,
bunları burada konuşur.
HÜDA
KAYA (Devamla) – Filistin’de her gün kendini tekrar eden bir zulüm, bir baskı
düzeni olduğunu, bu adaletsizliğin bütün dünyanın…
BAŞKAN
– Sayın Kaya, sözlerinize lütfen dikkat ediniz.
OSMAN
AŞKIN BAK (Rize) – Sen “PKK terörü.” desene, “PKK terörü.”, onu söyle.
BAŞKAN
- Sayın milletvekilleri, ikazı ben yapıyorum, lütfen.
İLKNUR
İNCEÖZ (Aksaray) – Bak, milletin kürsüsüne geliyor, bu hak veriliyor, “Devlet
terörü.” diyor burada.
HÜDA
KAYA (Devamla) – Vaktimi çalıyorlar.
İki
dakikamı çaldınız.
BAŞKAN
– Ne kadar çabuk akıyor sizin zamanınız.
HÜDA
KAYA (Devamla) – Filistin’de her gün kendini tekrar eden bir zulüm ve baskı
düzeni olduğunu, bu adaletsizliğin bütün dünyanın gözünün önünde sayısız
Birleşmiş Milletler kararlarına rağmen yarım asırdır katmerlenerek devam
ettiğini vurguladı Sayın Cumhurbaşkanı ama Birleşmiş Milletler, aynı Birleşmiş
Milletler, buradaki, ülkemizde yaşanan insan haklarına, iradeye yapılan linç ve
saygısızlıklarla ilgili bir karar açıkladığında “Siz kim oluyorsunuz ey
Birleşmiş Milletler!” diyebiliyorsunuz. 
İSMAİL
TAMER (Kayseri) – PKK’nın öldürdükleri insan değil mi? Onların çocukları insan
değil mi? Bir de onu söyleyin bakalım.
HÜDA
KAYA (Devamla) – Gene devam ediyor konuşma. Evet, İsrail de Filistinlilere aynı
sizin dediğinizi diyor ve onlara “Terörist.” diyor. 
İSMAİL
TAMER (Kayseri) – PKK’nın öldürdükleri insan değil mi, askerlerimiz insan değil
mi, polisimiz insan değil mi?
BAŞKAN
– Sayın milletvekilleri, lütfen…
OSMAN
AŞKIN BAK (Rize) – PKK teröristlerine de bir şey söyle, PKK’ya bir şey söyle. 
HÜDA
KAYA (Devamla) – Aynen Mavi Marmara davasını harcadığınız gibi bizim kendi
halkımızı da harcıyorsunuz.
İSMAİL
TAMER (Kayseri) – Teröristlere de bir şey söyle, PKK’ya bir şey söyle. 
BAŞKAN
– Sayın Tamer, lütfen…
HÜDA
KAYA (Devamla) – İkiyüzlü bir politikayla Mavi Marmara davasını, Filistinlileri
siz sattınız. 
“Çünkü
hukukun üstünlüğü yerine üstünlerin hukukunun geçerli olduğu mevcut küresel
sistemde bu kararların hiçbiri uygulanamıyor.” diyor Sayın Cumhurbaşkanı. 
Evet,
iç politikaya döndüğümüzde aynen kendi içimizde yaşadığımız paradoksları tekrar
tekrar önümüze getiriyoruz arkadaşlar. Halep’i Halepliler yönetsin evet,
Gazze’yi Gazzeliler yönetsin evet; peki, 6 milyondan fazla insanımızın
iradesini nasıl terörize eden bir politikaya, bir pratiğe, bir zihniyete sahip
olabiliyorsunuz?
İSMAİL
TAMER (Kayseri) – Bu bayrağın altında herkes aynı, eşittir; Kürt de eşittir,
Türk de eşittir. Bunu unutma.
HÜDA
KAYA (Devamla) – Sizin zihniyetiniz, iradeyi terörize etmektir. Tarih bunu
yazıyor. Tarih bunu yazıyor.
İSMAİL
TAMER (Kayseri) – Terörü yapan PKK. Bir kere onu söyle bakalım. Bir sefer de
oradan söyle bakalım PKK’nın terörünü.
OSMAN
AŞKIN BAK (Rize) – Söyleyemez, nerede söyleyecek?
HÜDA
KAYA (Devamla) – Siz eğer… Gerçekten bir kez daha söylüyorum, bakın, ülkemizde
çok büyük acılar yaşanıyor. Biz bu acıların yaşanması…
OSMAN
AŞKIN BAK (Rize) – Ya Kürt, Türk kardeştir, PKK kalleştir. Onu söyle! PKK
teröristtir, söyle!
İSMAİL
TAMER (Kayseri) – Kürt kardeşlerimizi PKK’nın elinden kurtaracağız, kurtaracağız
PKK’nın elinden.
HÜDA
KAYA (Devamla) – Sesinizi kesin, dinleyin. Sesinizi kesin dinleyin önce.
BAŞKAN
– Sayın milletvekilleri, karşılıklı konuşmayın lütfen.
OSMAN
AŞKIN BAK (Rize) – PKK teröristtir, onu söyle.
HÜDA
KAYA (Devamla) – Siz gerçekten barış için samimiyseniz, o şehitler için
yüreğiniz yanıyorsa…
OSMAN
AŞKIN BAK (Rize) – PKK’ya da bir şey söyle!
HÜDA
KAYA (Devamla) – …asker, polis, genç, kadın, erkek ölmesin diyorsanız,
kardeşim, ülkeyi siz yönetiyorsunuz, ülkeyi siz yönetiyorsunuz…
İSMAİL
TAMER (Kayseri) – Kırk senedir öldürüyor orada PKK, bir de onu söyle.
HÜDA
KAYA (Devamla) – …bütün güç elinizde, bir adım atalım hep birlikte. Barışı
gerçekleştirmenin önünde hiçbir engel yok.
İSMAİL
TAMER (Kayseri) – Hendekleri, çukurları kazın. 
HÜDA
KAYA (Devamla) – Bunu başaramayacak hiçbir güç yok. Amerika mı bize engel
olacak?
İSMAİL
TAMER (Kayseri) – Çözüm sürecini bitiren çukurları kazın o zaman, onlardan da
bahset. 
HÜDA
KAYA (Devamla) – Amerika mı bizim barışı gerçekleştirmemize engel olacak?
İsrail mi bizim barışı gerçekleştirmemize engel olacak? Kimden akıl alacağız
biz?
İSMAİL
TAMER (Kayseri) – PKK onların maşası, siz de onlara su taşıyorsunuz. 
HÜDA
KAYA (Devamla) – Bu ülkede tek bir irade vardır, burada bize karşı
yükselttiğiniz sesi, eleştiriyi, terörize dillerinizi biraz da barışa bir adım
atın diye sayın üst yöneticilere söylemeniz, iletmeniz lazım, düşüncelerinizi.
Teşekkür
ediyorum.
İSMAİL
TAMER (Kayseri) – Sen bir kere PKK’ya söyle bakayım aynı kelimeleri.
Diyemiyorsun PKK’ya karşı bir şey.
OSMAN
AŞKIN BAK (Rize) – Bir kelime söyle bakalım PKK’ya.
İSMAİL
TAMER (Kayseri) – Diyemiyorsun PKK’ya karşı bir şey. 
BAŞKAN
– Sayın Kaya, Türkiye Cumhuriyeti devleti terörle mücadele ediyor, katliam
yapmıyor. İfadenizi bu şekilde tekrar ederseniz daha gerçekçi ve daha anlamlı
ve bu kürsüye yakışır bir ifade sarf etmiş olursunuz.
İSMAİL
TAMER (Kayseri) – “Devlet terörü.” diyor utanmadan sıkılmadan.
BEHÇET
YILDIRIM (Adıyaman) – Biraz sakin. 
İSMAİL
TAMER (Kayseri) – Ne diyorsun sen ya! 
BEHÇET
YILDIRIM (Adıyaman) – Gerçekler seni incitmesin!
BÜLENT
TURAN (Çanakkale) – Sayın Başkan...
BAŞKAN
– Buyurun Sayın Turan.
BÜLENT
TURAN (Çanakkale) – Sayın Başkan, Hükûmete ve grubumuza yönelik sataşma var.
Söz almak istiyorum.
BAŞKAN
– Buyurun, iki dakika... (AK PARTİ sıralarından alkışlar)
IV.- SATAŞMALARA İLİŞKİN KONUŞMALAR (Devam)
2.- Çanakkale Milletvekili Bülent Turan’ın, İstanbul Milletvekili Hüda
Kaya’nın 433 sıra sayılı 2017 Yılı Bütçe Kanunu Tasarısı ile 434 sıra sayılı
2015 Yılı Kesin Hesap Kanunu Tasarısı’nın dokuzuncu tur görüşmelerinde HDP
Grubu adına yaptığı konuşması sırasında Adalet ve Kalkınma Partisine sataşması
nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; dün söylemiştim,
bütçe görüşmelerinin kendine has teamülleri gereği elimizden geldiğince
suhuletle süreci götürmek istiyoruz ancak bazen Meclise uğrayan, Meclisteki
teamüllerin ne olduğunu bilmeyen, hatta kendi partisinin de duruşunu muhtemelen
takip edemeyen bazı vekillerin çıkıp buraya hadsizce ne idiği belirsiz bir
yaklaşım içerisinde Meclisi, devleti, Parlamentoyu, Hükûmeti aşağılamasını
lanetle kınıyorum bir defa öncelikle. (AK PARTİ sıralarından alkışlar)
Burada,
daha üç gün önce 44 şehidimizin olduğu bir atmosferde bir kez lanet olsun,
aşağılık PKK bu işi yaptı demeyen bir insanın çıkıp burada “Devlet terörü.”
demesi aşağılık bir yaklaşımdır; bu Meclise, bu kültüre, Parlamentoya
yakışmamaktadır öncelikle. (AK PARTİ sıralarından alkışlar)
Onun
ötesinde, değerli arkadaşlar, Filistin-İsrail örneğinden, ikileminden çıkıp da
sözüm ona terörle arasına mesafe koyamayan, her gün teröre sırtını
yasladığından dolayı gurur duyan vekillerin Filistinli kahramanlara
benzetilmesi acayip bir yanlıştır, farklı bir yanlıştır, izahı yoktur. Sadece
geçmişinden dolayı size yazıklar olsun diyebiliyorum Sayın Vekil.
Değerli
arkadaşlar, Filistin ile İsrail meselesinde HDP ile Hükûmet arasında ilişki
kurulacaksa PKK’yı kınamayanlar İsrail’in askerleri olabilir ancak, onu
söylemek isterim. (AK PARTİ sıralarından alkışlar)
Onun
dışında, değerli arkadaşlar, sizler dokunulmazlık kaldırılırken burada ısrarla
“Kaldıralım, hodri meydan!” dediniz. Kaldırdık, şimdi faturaya, ektiğinizin
biçilmesine karşı çıkıyorsunuz. Sadece temsil görevi vekillerin değildir, bizim
Gençlik Kolları Başkanımız Diyarbakır’da şehit edilirken neredeydi aklınız,
ağzınızı açtınız mı? Siz, 44 şehidin Beşiktaş’taki katliamından sonra 3
partinin burada ortak olarak imzaladığı metne imza atma inceliğini de
gösteremediniz. Utanmadan “Devlet terörü.” diyorsunuz. Aynaya bakın, şu an
ektiğinizi biçiyorsunuz.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Sayın milletvekilleri…
HÜDA
KAYA (İstanbul) – Sayın Başkan, söz hakkımı talep ediyorum, cevap hakkımı.
BAŞKAN
– Niçin? 
HÜDA
KAYA (İstanbul) – Çünkü, bana bir sataşma ve ithamda bulundu. 
BÜLENT
TURAN (Çanakkale) – Hak ettiğinin yarısını verdik Sayın Başkan. 
İLKNUR
İNCEÖZ (Aksaray) – İki dakika da yarısına bile yetmedi. 
HÜDA
KAYA (İstanbul) – Ve “aşağılık” diye ağır ifadeler kullandı. 
İSMAİL
TAMER (Kayseri) – “Devlet terörü” diyen herkese aynı kelime kullanılır. 
BAŞKAN
– Sayın milletvekilleri, sizin şahsınızla ilgili bir şey söylemedi.
AHMET
YILDIRIM (Muş) – Olur mu Sayın Başkan? 
BAŞKAN
– Sadece konuşmanızla ve ifadenizle ilgili bazı şeyler söyledi ki ben de size
yeteri kadar…
HÜDA
KAYA (İstanbul) – Haddini aşan ifadeler kullanmıştır. 
OSMAN
AŞKIN BAK (Rize) – Ya, siz hiç haddinizi aşmadınız mı? Devlete “terörist”
diyorsunuz ya, “Devlet terörü yaptınız.” diyorsunuz ya. Bir de PKK’ya bir şey
söyleyin. 
RAVZA
KAVAKCI KAN (İstanbul) – “Filistin’i sattınız.” diyorsunuz, yapmayın Hüda
Hanım. 
HÜDA
KAYA (İstanbul) – Haddini aşan ifadeler kullanmıştır Sayın Başkan. 
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Sayın Kerestecioğlu, oturur musunuz, ben Sayın Kaya’yla konuşuyorum. 
HÜDA
KAYA (İstanbul) – Sayın Başkan, haddini aşan ifadeler kullanmıştır. 
BAŞKAN
– Ben de size yeterli ikazda bulundum. Lütfen, bu kürsüye yakışan konuşmalar
yapmak zorundasınız. 
HÜDA
KAYA (İstanbul) – Söz hakkımı kullanmak istiyorum.
BAŞKAN
– Bu açıklamayı yapmak istiyorsanız iki dakika size söz vereceğim, aksi
takdirde sözünüzü keseceğim. 
BÜLENT
TURAN (Çanakkale) – Hangi sataşma Sayın Başkan, ona göre cevap versinler.
BAŞKAN
– Sataşma konusu neyse ona cevap verelim lütfen. 
FİLİZ
KERESTECİOĞLU DEMİR (İstanbul) – Meclise gelmeyen, partisi içindeki duruşu bile
belli olmayan…
BÜLENT
TURAN (Çanakkale) – Gelmiyor, grubunun farkında değil. 
OSMAN
AŞKIN BAK (Rize) – Kaç defa geldi ya? 
AHMET
YILDIRIM (Muş) – Siz ne kadar geliyorsunuz Bülent Bey? Bir arkanıza dönün
bakın, bir arkanıza dönün bakın ya. 
BAŞKAN
– Buyurun Sayın Kaya. 
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Sayın Kerestecioğlu, ben Sayın Kaya’yla konuşuyorum şu anda. 
İSMAİL
TAMER (Kayseri) – Kaç sefer geliyorsunuz? 
OSMAN
AŞKIN BAK (Rize) – Ya, kaç defa geldi?
AHMET
YILDIRIM (Muş) – Bir arkanıza dönün bakın, ne kadarı gelmiş ya, ne kadarı
gelmiş? 
OSMAN
AŞKIN BAK (Rize) – Üç aydır yoktunuz be. 
BAŞKAN
– Sayın milletvekilleri…
3.- İstanbul Milletvekili Hüda Kaya’nın, Çanakkale Milletvekili Bülent
Turan’ın sataşma nedeniyle yaptığı konuşması sırasında şahsına sataşması
nedeniyle konuşması
HÜDA
KAYA (İstanbul) – Sayın milletvekilleri, çok ayıp ifadeler kullanıyorsunuz. 
BÜLENT
TURAN (Çanakkale) – Hak ettiğinizin yarısını vermedik. 
İLKNUR
İNCEÖZ (Aksaray) – Senin kadar değil, senin kadar değil. 
HÜDA
KAYA (Devamla) – Çok ayıp ifadeler kullanıyorsunuz. 
OSMAN
AŞKIN BAK (Rize) – “Devlet terörü yapıyorsunuz.” diyorsunuz ya, PKK’ya da bir
şey söyle. 
HÜDA
KAYA (Devamla) – Bakın, benim konuşmamın içinde istediğinizi anlıyorsunuz,
istediğiniz…
OSMAN
AŞKIN BAK (Rize) – Teröristlere bir şey söyle. Bu ülkenin evlatlarına
saldıranlara bir şey söyleyin ya.
İSMAİL
TAMER (Kayseri) – “Devlet terörü” diyemezsiniz. Bu şart altında hiçbir zaman
diyemezsiniz “devlet terörü”.
HÜDA
KAYA (Devamla) – Vaktimi kullanmasınlar lütfen. 
BAŞKAN
– Ben vaktinizi takip ediyorum Sayın Kaya, siz devam edin konuşmanıza. 
AHMET
YILDIRIM (Muş) – Ama Sayın Başkan, konuşturmuyorlar ki. 
OSMAN
AŞKIN BAK (Rize) – Lütfen ya, nasıl bir şey bu iş? Lütfen…
HÜDA
KAYA (Devamla) – Sussunlar, vaktimi…
BAŞKAN
– Sayın milletvekilleri, siz de lütfen müdahale etmeyin. 
OSMAN
AŞKIN BAK (Rize) – Efendim, Türkiye Cumhuriyeti’ne, devletine laf söylenir mi
bu kürsüden ya? 
İSMAİL
TAMER (Kayseri) – “Devlet terörü” diyemez kimse. 
OSMAN
AŞKIN BAK (Rize) – Terörle mücadele ediyoruz. 
BAŞKAN
– Sayın Bak, şu anda kürsüde Sayın Kaya var.
OSMAN
AŞKIN BAK (Rize) – Aslanlar gibi mücadele ediyorlar. Böyle bir şey olur mu? 
HÜDA
KAYA (Devamla) – Sesinizi keserseniz konuşacağım. 
BAŞKAN
– Sayın Kaya, siz devam edin lütfen. 
HÜDA
KAYA (Devamla) – Konuşmamın arasında istediğinizi cımbızlayıp seçmeyin. Bunu
her yerde yapıyorsunuz. 
OSMAN
AŞKIN BAK (Rize) – Ne alakası var? 
HÜDA
KAYA (Devamla) – Bunu her yerde yapıyorsunuz. 
OSMAN
AŞKIN BAK (Rize) – PKK, Kürtleri katlediyor, Kürt genç kızlarını katlediyor,
onları dağa çıkartıyor. 
HÜDA
KAYA (Devamla) – Konuşmamın içinde hem iradeyi…
OSMAN
AŞKIN BAK (Rize) – Onlara da bir şey söyle.
HÜDA
KAYA (Devamla) – Başkan, lütfen sussunlar. 
BAŞKAN
– Sayın Kaya, siz devam edin lütfen. 
HÜDA
KAYA (Devamla) – Hayır, ben kendi konuştuğumu anlamıyorum. 
BAŞKAN
– Lütfen, devam edebilir misiniz. 
AHMET
YILDIRIM (Muş) – Nasıl devam edecek Sayın Başkan? 
HÜDA
KAYA (Devamla) – Provokatörlük yapmasınlar. 
BAŞKAN
– Sayın Bak, siz de lütfen müdahale etmeyin. 
Dinliyorum,
buyurun.
HÜDA
KAYA (Devamla) – Konuşmaları cımbızlama âdetiniz olduğundan dolayı hâlâ buna
devam ediyorsunuz sayın arkadaşlar. Konuşmamın içinde, bakın, yüreğim yanarak
hem siyasi lince hem Beşiktaş gibi tüm katliamlara…
BÜLENT
TURAN (Çanakkale) – Kim yaptı Beşiktaş’ı? 
İLKNUR
İNCEÖZ (Aksaray) – Kim yaptı? Adını da söyleyin, yapanın adını. 
HÜDA
KAYA (Devamla) – …Kobani’den tutun hepsini yürekten kınadığımı ve üzüldüğümü
ifade ediyorum.
İSMAİL
TAMER (Kayseri) – PKK’yı bir lanetleyin “Beşiktaş’ı yaptınız.” diye. 
HÜDA
KAYA (Devamla) – Bu sonuçları biz yaşamamalıyız, ülkemizi daha iyi günlere hep
birlikte götürmeliyiz. 
İSMAİL
TAMER (Kayseri) – Ya, bir sefer lanetleyin, bir sefer. 
HÜDA
KAYA (Devamla) – Biz bunun için dayanışma içinde olmak zorundayız. 
OSMAN
AŞKIN BAK (Rize) – PKK’yla aranıza mesafe koyun. Siyaset yapın, burada siyaset
yapın.
HÜDA
KAYA (Devamla) – Bu ülkeye başkaları gökten ordularla gelmeyecek. Bu ülkeye
dışarıdan…
OSMAN
AŞKIN BAK (Rize) – PKK’yla aranıza mesafe koyun ya!
HÜDA
KAYA (Devamla) – Susar mısınız. 
Bu
ülkeye dışarıdan insanlar gelmeyecek. Bunu ne yapıp edip yine de bizler
gerçekleştirmek zorundayız. Halkımızı bu acılara mahkûm etmeyelim. 
Bakın,
Kobani olayları araştırılsın diyoruz, reddediyorsunuz. 
HÜSNÜYE
ERDOĞAN (Konya) – Bırak Kobani’yi de Beşiktaş’a gel, Beşiktaş’a.
HÜDA
KAYA (Devamla) – Cinayetler araştırılsın diyoruz, reddediyorsunuz.
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Kaya. 
HÜDA
KAYA (Devamla) – Ondan sonra “Devlet eleştirilmez.” diyorsunuz. 
İSMAİL
TAMER (Kayseri) – Devlete “Terör yapıyor.” diyorsunuz ama.
HÜDA
KAYA (Devamla) – İşte, ortaya çıksın. 
İSMAİL
TAMER (Kayseri) – Demeyeceksiniz. 
AHMET
YILDIRIM (Muş) – Sayın Başkan…
BAŞKAN
– Sayın Yıldırım…
İSMAİL
TAMER (Kayseri) – Devlete bu kürsüden söyleyemezsiniz ama.
BAŞKAN
– Sayın Kaya… Sayın Tamer… Lütfen…
İLKNUR
İNCEÖZ (Aksaray) – Bir gözünü kapatıp da bir taraftan bakarak konuşuyorlar.
AHMET
YILDIRIM (Muş) – Ben kayıtlara geçsin diye söylüyorum. 
BAŞKAN
– Buyurun. 
AHMET
YILDIRIM (Muş) – Sayın Turan ifade etti, sadece yanlış biliyor; Diyarbakır
Gençlik Kolları Başkanı falan öldürülmedi, bir ilçe başkanı öldü. 
BÜLENT
TURAN (Çanakkale) – Ne alakası var? 
OSMAN
AŞKIN BAK (Rize) – Eski gençlik kolları başkanı canım, niye?
AHMET
YILDIRIM (Muş) – O veya herhangi bir sivil siyasetçi, hangi partiden olursa
olsun ilk kınayan partilerden biriyiz; kimden gelirse gelsin, bugün yine
kınıyoruz. 
BÜLENT
TURAN (Çanakkale) – Ya, yapmayın bunu Allah aşkına ya!
İSMAİL
TAMER (Kayseri) – PKK’yı kınayın, PKK’yı.
BAŞKAN
– Sayın milletvekilleri…
AHMET
YILDIRIM (Muş) – Ancak, hani bunu kınama yürekliliğini göstermekten söz
edenler…
BÜLENT
TURAN (Çanakkale) – Dürümlü’ye kim gitti Sayın Başkan?
AHMET
YILDIRIM (Muş) - …önceki gün kendi açıklamaları sonrasında harekete geçen bazı
çetelerin önceki gün Balıkesir il binamızı silahlarla taramasına, dün Konya il
binamızı yerle bir eden vandallara dair bir kınama mesajı yayınlayabilecek mi,
biz merak ediyoruz. 
Bir
de arkadaşımızın Meclise gelip gelmeme çetelesini nereden tuttu, bilmiyoruz.
Eğer öyleyse, Mecliste bulunmak sadece oy kullanma esnasında burada bulunmak
değildir; bir geriye dönüp baksın, ne kadar buradalar, görülür. 
BAŞKAN
– Teşekkür ederim Sayın Yıldırım. 
OSMAN
AŞKIN BAK (Rize) – Biz hep buradayız, yoklamalar belli. 
AHMET
YILDIRIM (Muş) – Bir geriye dönüp bakın, görürsünüz. 
BÜLENT
TURAN (Çanakkale) – Sayın Başkan…
BAŞKAN
– Sayın Turan… 
BÜLENT
TURAN (Çanakkale) – Mesele çetele tutmak falan değil. Mesele şu: Her partinin
bir duruşu vardır. Bu duruşun da en güzel temsilcisi vekillerdir. Sabahtan beri
HDP’lileri dinliyoruz, belli bir dengede konuşuyorlar, dünden beri daha
itidalli konuşuyorlar. Çıkıp buraya -ilk defa geldiğini ondan söylüyorum-
“devlet terörü” demek, askeri aşağılamak, İsrail askerine benzetmek kabul
edilir bir şey değil. Bunu ben HDP’nin de kabul etmediğini düşünmek istiyorum.
O yüzden bir daha söylüyorum devamsızlıkla ilgili meseleyi.
BAŞKAN
– Peki, teşekkür ederim. 
Birleşime
yirmi dakika ara veriyorum. 
Kapanma Saati: 13.17
ÜÇÜNCÜ OTURUM
Açılma Saati: 13.46
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Özcan PURÇU
(İzmir), Fehmi KÜPÇÜ (Bolu)
----0----
BAŞKAN – Sayın
milletvekilleri, Türkiye Büyük Millet Meclisinin 40’ıncı Birleşiminin Üçüncü
Oturumunu açıyorum.
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Birleşime
beş dakika ara veriyorum.
Kapanma Saati: 13.47
DÖRDÜNCÜ OTURUM
Açılma Saati: 13.50
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Özcan PURÇU (İzmir), Fehmi KÜPÇÜ (Bolu)
----0----
BAŞKAN – Sayın
milletvekilleri, Türkiye Büyük Millet Meclisinin 40’ıncı Birleşiminin Dördüncü
Oturumunu açıyorum.
2017 Yılı
Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin Hesap
Kanunu Tasarısı’nın görüşmelerine devam ediyoruz.
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin Olarak Hazırlanan 2015
Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/834) ile Plan ve Bütçe Komisyonu Raporu (S.Sayısı: 434)
(Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2017 Yılı Merkezî Yönetim
Bütçesi
2) Aile ve Sosyal Politikalar Bakanlığı 2015 Yılı Merkezî Yönetim Kesin
Hesabı
B) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2017 Yılı Merkezî Yönetim Bütçesi
2) Gümrük ve Ticaret Bakanlığı 2015 Yılı Merkezî Yönetim Kesin Hesabı
C) REKABET KURUMU (Devam)
1) Rekabet Kurumu 2017 Yılı Merkezî Yönetim Bütçesi
2) Rekabet Kurumu 2015 Yılı Merkezî Yönetim Kesin Hesabı
Ç) MALİYE BAKANLIĞI (Devam)
1) Maliye Bakanlığı 2017 Yılı Merkezî Yönetim Bütçesi
2) Maliye Bakanlığı 2015 Yılı Merkezî Yönetim Kesin Hesabı
D) GELİR İDARESİ BAŞKANLIĞI (Devam)
1) Gelir İdaresi Başkanlığı 2017 Yılı Merkezî Yönetim Bütçesi
2) Gelir İdaresi Başkanlığı 2015 Yılı Merkezî Yönetim Kesin Hesabı
E) KAMU İHALE KURUMU (Devam)
1) Kamu İhale Kurumu 2017 Yılı Merkezî Yönetim Bütçesi
2) Kamu İhale Kurumu 2015 Yılı Merkezî Yönetim Kesin Hesabı
F) ÖZELLEŞTİRME İDARESİ BAŞKANLIĞI (Devam)
1) Özelleştirme İdaresi Başkanlığı 2017 Yılı Merkezî Yönetim Bütçesi
2) Özelleştirme İdaresi Başkanlığı 2015 Yılı Merkezî Yönetim Kesin
Hesabı
G) KAMU GÖZETİMİ, MUHASEBE VE DENETİM STANDARTLARI KURUMU (Devam)
1) Kamu Gözetimi, Muhasebe ve Denetim Standartları Kurumu 2017 Yılı
Merkezî Yönetim Bütçesi
2) Kamu Gözetimi, Muhasebe ve Denetim Standartları Kurumu 2015 Yılı
Merkezî Yönetim Kesin Hesabı
Ğ) GELİR BÜTÇESİ (Devam)
BAŞKAN –
Komisyon yerinde.
Hükûmet yerinde.
Şimdi, Halkların
Demokratik Partisi Grubu adına Ağrı Milletvekili Sayın Dirayet Taşdemir
konuşacak.
Buyurun Sayın
Taşdemir. (HDP sıralarından alkışlar)
HDP
GRUBU ADINA DİRAYET TAŞDEMİR (Ağrı) – Sayın Başkan, Aile ve Sosyal Politikalar
Bakanlığı bütçesi üzerine, aslında, partimizin politikalarını Siirt
Milletvekilimiz Sayın Besime Konca ifade edecekti ama maalesef -dün de bu
kürsüde ifade ettim- Besime arkadaşımız önceki gece Grup Başkan Vekilimiz
Çağlar Demirel’le birlikte gece yarısı araçlarının önü kesilerek gözaltına
alındı. Besime arkadaşımız araçtan zorla indirildi, elleri kelepçelenerek gece
yarısı Batman’a götürüldü. Batman’da, ne hikmetse, tahliye eden, daha doğrusu
tutuklama kararı vermeyen mahkemenin birkaç saat sonra ne değişti kararlarında
ya da en azından, Besime arkadaşımızı sorumlu olarak gördükleri fiillerde ne
değişti de tekrardan Besime arkadaşımız Diyarbakır’da gözaltına alındı ve yine
tutuklama kararı verildi? İki arkadaşımız da bugün Kandıra Cezaevine götürüldü.
Elbette ki partimize, bize, kadınlara yönelik bu politikalar bizler açısından
yeni değil. Aslında, açıkçası, 4 Aralıktan beri partimize yönelik, kadınlara
yönelik ciddi bir linç kampanyası başlatılmış bulunmakta. Bizler teker teker
hedef hâline getiriliyoruz. Ülkeyi açıkçası troller yönetiyor. Kimin
tutuklanacağını, kime hangi cezayla cezai yaptırım uygulanacağını, kimin hedef
hâline getirileceğini, kimin hangi söyleminden kaynaklı ne dediğini troller
çarşaf çarşaf sosyal medyada paylaşıyor. Bu troller maalesef bazen gazeteci
oluyor, bazen siyasetçi oluyor, bazen de ismini cismini bilmediğimiz onlarca
kişi oluyor. Bu trollerin hedef göstererek, aslında siyasetini oluşturarak,
konseptini oluşturarak başlattıkları bu linç kampanyasından sonra zorunlu bir
şekilde mahkemeler devreye giriyor, ya tutukluyor ya gözdağı veriyor ya da
farklı yöntemlerle insanlar sindirilmeye çalışılıyor. Burada özellikle
trollerin günlerdir sosyal medyada kullandığı cinsiyetçi dili, küfürleri,
hakaretleri bir kez daha bu kürsüden kınadığımı, kadın özgürlük mücadelesi
önündeki bu tutumu da kınadığımı ifade etmek istiyorum.
Açıkçası,
bu politikalar, bu söylem ve bugün ülkenin içerisine sokulduğu psikolojik durum
bizler açısından, kadınlar açısından hiç de tesadüfi değildir. Çünkü,
kadın-erkek eşitliğine inanmadığını açıkça beyan eden bir Hükûmet, bir
Cumhurbaşkanı tarafından yönetiliyoruz. Bizler, kadınlar, kadın mücadelesini
yürütenler yıllardır eşit haklar, eşit muamele ve eşit ve özgür bir yaşam için
mücadele ettiğimiz hâlde özellikle “aile reisliği” kavramını bizler Anayasa’da,
yasalarda, yürütmede kaldırmak için verdiğimiz mücadeleyi maalesef bir gün,
Hükûmet politikalarıyla “reislik” kavramıyla siyasetin en tepesine oturtmuş
durumda.
Dolayısıyla,
bütün bu politikalar kadınlar açısından yüz yıllardır bir OHAL sürecidir.
Kadınlar hiçbir zaman olağan bir durum, olağan bir hâl yaşamadı. Bugün
istatistiklere baktığımızda evde, iş yerinde, sokakta, cezaevlerinde, siyasi
partilerde kadınların yıllardır bir OHAL süreci yaşadığını bizler biliyoruz.
Ama özellikle on dört yıllık AKP iktidarı döneminde kadınların bu OHAL durumu
gittikçe ağırlaşmış bulunmakta. Politikalarınızla, cinsiyetçi söylemlerinizle
gittikçe kadınların yaşamı çekilmez duruma gelmiştir. 
Bakın,
kadınlar, sadece şort giydiği için ya da sokakta, parkta spor yaptığı için
şiddete maruz kalıyor. Bu şiddeti uygulayanlar önce mahkemeler tarafından
serbest bırakılıyor, sonra kadınların itirazları ve mücadelesi sonucunda -bu da
ayrıca garip bir durum- bunlara yaptırım uygulanıyor ya da tutuklanmalarına
karar veriliyor. Açıkçası, kadınlar bir cins kırımı yaşıyor. Bu politikalarınız
da açıkçası bu kırımı gittikçe derinleştiriyor. 
Kadınların
yüz yıllık mücadelesiyle kendi yaşamlarına, özgürleşme perspektiflerine ket
vuracak politikalarla bütün bunları geri almaya çalışıyorsunuz. Bakın, sadece
OHAL sürecinde eş başkanlığa yaklaşımınız, açıkçası kadınların bu tarihsel
kazanımları karşısındaki duruşunuzu açık ve net gösteriyor. Neden eş
başkanlıktan bu kadar korkuluyor? Çünkü, sizler kadınların özgürleşme fikrinden
korkuyorsunuz. Kadınların özgürleştiği bir toplum özgür bir toplumdur,
politikanın özgürce yapıldığı bir toplumdur, eşitliğin açık ve net bir şekilde
toplumsallaştırıldığı bir toplum gerçekliğidir. Bu toplum gerçekliğinde sizin
bugün açıkçası yaşamsallaştırmaya çalıştığınız politikaların bir karşılığı
olmayacaktır. Onun içindir ki kadınlar bu kadar hedefte, eş başkanlık
sistemimiz bu kadar hedefte. Bunun içindir ki günlerdir, hatta aylardır eş
başkanlarımız cezaevlerinde ya da görevlerinden uzaklaştırılmış bulunmakta. 
Bakın,
AKP’li 18 büyükşehir belediyesi, 49 il, 558 ilçe belediye başkanının içinde
sadece 7’si kadın. HDP’de ise yani Demokratik Bölgeler Partisinde ise 101 belediye
eş başkanı var. Bu 101 belediyenin yarısı eş başkanlar yani kadın iradesinin
temsil edildiği belediyelerdir. Dolayısıyla, bu özgürleşme, toplumu dönüştürme
ve eşitliği yaratma fikrine karşı duyduğunuz antipati, açıkçası cinsiyetçi
söylemler kadınları hedef hâline getiriyor. Eş başkanlık sistemimizi, eşitlikçi
sistemimizi bir şekilde saldırılarınıza açık hedef hâline getirmiş
bulunuyorsunuz.
Bakın,
bu, cinsiyetçi, kadın düşmanı siyasete sadece gazetelerde, toplumsal yaşamda
değil, açıkçası çokça bu Mecliste, çıkarılan yasalarda, tartışılan konularda
da, açık ve net ifade edebilirim ki, çokça bizler tanıklık ettik. Daha geçen
gün bu kürsüde bakanlar düzeyinden tutalım da milletvekillerine kadar çokça
cinsiyetçi söylemler kullanıldı. Kadınları aşağılayan ifadeler kullanıldı.
Bizlerin bir kez daha burada tüm bu siyaseti kınadığımızı da ifade etmek
istiyorum.
Yine,
Aile ve Sosyal Politikalar Bakanlığının savaş gündemine entegre edildiğini
açıkça ifade edebilirim. ASDEP aracılığıyla Savunma Bakanlığının taşeronu bir
bakanlık gibi çalışmalarını yürütüyor. Dönemin Aile ve Sosyal Politikalar
Bakanı Sema Ramazanoğlu’nun Aile Bütünlüğünün Sağlanması Komisyonu
toplantısında, Aile Sosyal Destek Projesi’yle ilgili olarak verdiği bilgiler
bunun kanıtıdır. Ramazanoğlu, ASDEP Projesi’nin Cizre, Şırnak, Silopi ve Mardin
olmak üzere terör mağduru 4 ilde ve ilçelerde ve 11’i doğu illerinde hayata
geçirildiğini vatandaşların sorunlarının aile odaklı çözülmesinin
hedeflendiğini ifade etmiştir. Aile ve Sosyal Politikalar Bakanlığı bütçesinin
yüzde 84’ünün sosyal yardımlara ayrılmasının ardında bu politika yatmaktadır. 
Bakanlığın
çalışmalarında ailede dinî değerlerin ve Türk kültür yapısının aktarımı
üzerinden tekçi bir yaklaşım ortaya konuluyor. Türkiye’de Sünni İslam dışındaki
dinî değerler, Türk gelenek, görenekleri dışındaki kültürel değerler açıkçası
göz ardı ediliyor. Yani açıkça ifade etmek gerekir ki, on dört yıllık AKP
iktidarının kafasında bir kadın prototipi var. Bu makul kadın prototipi,
açıkçası evde oturan, 3 çocuk doğuran bir prototiptir. Kadınların özgürleşme
mücadelesine ket vurmak isteyen, geriye itmek isteyen, kazanımlarını
elinden almak isteyen bir siyasetle kadınlar karşı karşıyadır ama şunu ifade
edeyim ki: Biz kadınlar yüz yıldır eril, cinsiyetçi, tahakkümcü bu siyasete
karşı yaşamın her alanında mücadele verdik, bundan sonra da bu politikalar
karşısında tekrardan mücadelemizi yükselteceğiz ve mutlaka kadınlara eşit,
özgür bir yaşam armağan edeceğimizi de bir kez daha buradan ifade edeyim.
Sözlerimi
bitirmeden önce, tutuklu bulunan eş genel başkanlarımıza buradan selam ve
sevgilerimi gönderiyorum. Yine milletvekillerimize ve başta kadın eş
başkanlarımıza da buradan bir kez daha selamlarımı, sevgilerimi iletiyorum. 
BAŞKAN
– Halkların Demokratik Partisi Grubu adına şimdi de Iğdır Milletvekili Mehmet
Emin Adıyaman konuşacak.
Buyurun
Sayın Adıyaman.
HDP
GRUBU ADINA MEHMET EMİN ADIYAMAN (Iğdır) – Sayın Başkan, değerli
milletvekilleri; hepinizi saygıyla selamlıyorum.
Tabii,
günlerdir 2017 bütçe görüşmeleri üzerine bir tartışma yürütüyoruz, onlarca
milletvekili arkadaşımız görüşlerini dile getirdiler. Hakikat şu ki: 2017
bütçesi gerçekten bu ülkenin yoksullarına, emekçilerine, kadınlarına, özcesi
halklarımıza özgürlüğü, barışı, mutluluğu getiren bir bütçe olarak düzenlenmemiştir.
Dolayısıyla, 2017 bütçesinin 2017 yılı içerisinde asgari ücretlileri,
çalışanları, emekçileri, köylüleri, esnafımızı daha da yoksullaştıracağı,
ekonomik krizin daha da büyüyeceği, dolayısıyla, doların daha çok artacağı,
devalüasyonun bir miktar daha artacağı gerçeğiyle bizi yüz yüze bırakmış
gözükmektedir.
Değerli
arkadaşlar, bütçe görüşmelerinin sadece rakamsal ifadelerle, kâğıt üzerinde
veya Hükûmetin önümüze getirdiği matematiksel hesaplarla, gerçek anlamda sonuç
elde eden, ülkenin refahına, sosyal yaşamına, ülkenin barışına bir katkı
sunması mümkün değildir. Hiç şüphesiz, bütçelerin ve doğal olarak Hükûmetin
bütçe üzerinden uygulamaya koyduğu siyaset ve politikaların ülkemiz
gerçekliğinde sonuç elde edebilmesinin, barışın, kardeşliğin ve ortak yaşam
duygusunun pekişmesinin biricik yolu, öncelikle ülkede kronik sorunların,
yapısal sorunların çözümüne bağlı olarak gerçekleşecektir. Siz ne kadar
mükemmel bütçe yaparsanız yapın, ama ülkede çatışmanın, ülkede ayrışmanın,
ötekileştirmenin, dışlamanın mevcut olduğu koşullarda, hiç şüphesiz, barış
olmadığı sürece bir sonuç elde edilemez. 
Değerli
arkadaşlar, bu Meclis kürsüsünde, aslında pek çok arkadaşımız pek çok sorunu
dile getirdi, ama bu Meclis kürsüsünde ülkenin içinde bulunduğu süreç, çatışmalı
süreç, toplumsal yaşamın paramparça olması gibi temel sorunlar üzerine beyin
yorulacağına, çözüm üretileceğine, çözüm dili geliştirileceğine, aksine hamaset
siyaseti üzerinden, aksine sloganvari söylemlerle, belki geldiği yörenin
duygularını okşayacak tarzda kahramanlık ifade eden sözlerle, bu ülkede,
maalesef, bir çözüm üretemeyiz. 
Bu
ülkede, bugün temel kronik sorunların başında, hiç şüphesiz, yüz yıllık olan
Kürt sorunu var. Yine, inanç bakımından yüz yıldır devam eden Alevi inancına
ilişkin sorunlar var. Diğer inanç birimleri ve diğer kültürel yapılara ilişkin
temel sorunlar var. Bu sorunları ortak bir paydada, ortak yaşam iradesi
etrafında çözmek yerine, buna yönelik çözümler üretmek yerine sürekli bir
biçimde, çoğunluk olan inancın, çoğunluk olan etnik yapının üzerinden bir
siyaset üretmek, bunun üzerinden söylemler geliştirmek elbette bu ülkeye barışı
getiremeyeceği gibi, günlük yaşamda biz siyasetçilerin, biz bu kürsüye çıkıp
konuşanların ötesinde, sokakta ortaklık yapan, örneğin, bir Kürt’le bir Türk
arasındaki ortaklığın bozulmasına; örneğin, büyük şehirlerde giderek etnik
temelde ya da inanç temelinde gettolaşmaya, ayrışmış mahallelerin kurulmasına,
günübirlik, aynı apartmanda yaşayan insanlar arasındaki duygu kırılmasına neden
olmaktadır. 
Bir
gerçeğin altını çizmek zorundayız. Burada inkâr etsek de, gözlerimizi kapatsak,
kulaklarımız duymasa dahi güneşin gerçekliği kadar, bu ülkede bir Kürt
gerçekliği vardır ve doksan yıldır Kürt halkının doğuştan gelen temel hakları
yok farz ediliyor. Bu yok farz edilmenin belki de doruk noktası 12 Eylül 1980
darbesidir. Bugün her çıkan hatibin “terör”, “terörizm”, “teröristler”
kavramıyla ifade ettiği PKK bir sonuçtur, bir sebep değil. Elbette biz “AKP’yle
birlikte bu sorun doğdu.” demiyoruz, AKP’den önce de vardı bu sorun. Özellikle
doksan yıllık politika ama özel olarak 12 Eylül askerî darbesinin uygulamaları
PKK’yi ortaya çıkardı, doğurdu. 
O
hâlde, bizim burada sloganlar üzerinden, tehdit diliyle, kibir diliyle ya da
demokratik meşru zeminde seçilmiş HDP’ye -ki Türkiye’nin üçüncü büyük partisi-
bunun demokratik siyaset zeminindeki meşruiyetine zede getirecek tarzda
kriminalize ederek, eş genel başkanları ve 10 milletvekilini içeri tıkarak
muhatapsızlık, bu Mecliste tartışma zeminini, bu Mecliste çözüm zeminini yok
etmek demek, ülkemizde ortak yaşam iradesine sahip halklarımız arasında
düşmanlığı, ayrışmayı, çatışmayı teşvik etmek demektir. Daha yanı başımızda
Suriye gerçeğiyle yüz yüzeyiz. Suriye kendi mezhepsel sorunlarını, etnik
temelden kaynaklı sorunlarını Esad-Baas milliyetçiliği temelinde bastırmamış
olsaydı, yıllardır Baas diktatörlüğü bu meselelere demokratik meşru zeminde
çözüm üretmiş olabilseydi, bugün Suriye’de yaşanan sorunlar yaşanmamış
olacaktı. Ama, ne yazık ki on dört yıllık AKP iktidarı, Kürt sorununu çözmek
yerine, Kürt sorununu demokratik zeminde çözmek yerine merkeziyetçi otoriter
yapıyı ademimerkeziyetçileştirecek, yerel yönetimleri güçlendirici, yetkileri
yerel yönetimlerle paylaşan bir sistem getirmek yerine, bu temelde bir çözüm
üretmek yerine, tam tersine, daha diktatöryal, daha otoriter, daha merkezî bir
devlet örgütlenmesine, devlet yapılanmasına gittiği gibi, “terör sorunu” diye
tarif ettiği Kürt sorununu on dört yıl içinde çözemediği gibi, maalesef
karşımıza daha bağnaz, daha barbar iki yeni sorun daha çıkarmış oldu.
Çözümsüzlüğün
doğası budur zaten. Nedir bu? On dört yıl içinde kendi bağrında beslediği,
koalisyon yaptığı, bütün devlet imkânlarını sunduğu, “hazretler” düzeyine
çıkardığı FETÖ örgütlenmesi kendi karşısına yepyeni bir şiddet sarmalı olarak,
bir darbe girişimi olarak çıkmış oldu. Bunu üreten, sistem içinde buna fırsat
veren, bu darbeyi tetikleyen, aslında on dört yıllık AKP iktidarının ta
kendisi.
Yine,
bütün yabancı IŞİD militanlarının ya da teröristlerinin, elini kolunu
sallayarak Suriye’ye geçen bu yabancı unsurlu teröristlerin neredeyse yüzde 80,
90’ı Türkiye sınırları üzerinden geçmiştir. Bugün Halep düştü. Baas rejimi bir
şekilde kuzeye doğru, Türkiye sınırlarına doğru bu terörist grupları
sürüklemektedir ve Türkiye üzerinden giden bu teröristler tekrar Türkiye’nin
içine dönmeye başlayacaktır. Yani, başımıza bir FETÖ terörünü de, bir IŞİD
terörünü de son on dört yıl içinde yaratan AKP iktidarı oldu. 
Şimdi,
değerli arkadaşlar, burada yapmamız gereken şey şudur: Bu Meclisin üzerine
düşen tarihsel görev… Anayasa Mahkemesinin yasamaya ilişkin, yasama hakkına
ilişkin mahkeme kararı ortada dururken, yine milletvekillerimizin konumuyla
benzer durumda olan birtakım milletvekillerinin geçmişte cezaevinden
tahliyelerine ilişkin içtihadı ortada olduğu hâlde, bu içtihat görmezden
gelinerek -tıpkı Cumhurbaşkanının Anayasa Mahkemesinin kararlarını tanımaması
gibi- hiyerarşik en alt sırada olan sulh ceza mahkemelerinin dahi Anayasa
Mahkemesinin içtihadını tanımayarak yasama faaliyetlerinden men edilen
milletvekillerimizin bugün cezaevinde tutuklu olmaları -yargılanmalarından
bahsetmiyorum- Anayasa Mahkemesinin içtihadına açık bir aykırılıktır.
Dolayısıyla, Anayasa Mahkemesinin içtihatlarının tanınmadığı bir ülkede yargı
bağımsızlığından, yargı tarafsızlığından bahsetmek, siyasetin etkisinden
kurtulduğundan söz etmek mümkün değildir. 
(Mikrofon
otomatik cihaz tarafından kapatıldı) 
MEHMET
EMİN ADIYAMAN (Devamla) – Dilerim, bu Meclis tarihsel misyonunu yerine getirir,
demokrasi dilini, barış dilini tekrar oluşturur. 
Hepinizi
saygıyla selamlıyorum. 
BAŞKAN
– Teşekkür ederim Sayın Adıyaman. 
Halkların
Demokratik Partisi Grubu adına, beşinci olarak, Muş Milletvekili Sayın Burcu
Çelik Özkan konuşacaklardır. 
Buyurunuz
Sayın Çelik Özkan. (HDP sıralarından alkışlar) 
HDP
GRUBU ADINA BURCU ÇELİK ÖZKAN (Muş) – Sayın Başkan, değerli milletvekilleri;
son zamanlarda eş başkanlarımız ve milletvekillerimize yönelik tutuklamalar
hepinizin malumudur. Ne yazık ki toplum üzerindeki baskılar Türkiye Büyük Millet
Meclisine kadar uzanmıştır. 100 binlerce oyla seçilen milletvekillerimiz hiçbir
hukuk devletinde tutuklama sebebi olamayacak gerekçelerle cezaevinde
tutulmaktadırlar. Daha dün, Siirt Milletvekilimiz Sayın Besime Konca ve Grup
Başkan Vekilimiz Çağlar Demirel yine tutuklama sebebi olamayacak suçlamalarla,
keyfî bir şekilde tutsak edilmişlerdir. 
Bu
baskılar, aslında, tarihten ne kadar ders almadığımızı göz önüne sermektedir.
Bundan yıllar önce de aynı zulüm ve baskılarla üzerimize gelinmiş ancak, hepinizin
çok iyi bildiği üzere, bizi daha güçlü bir hâle getirmiştir. Bugün de
bilinmelidir ki biz bu karanlık günlerden aydınlık yarınlara er geç çıkacağız.
Değerli
milletvekilleri, bugün sizinle konuşmak istediğim konulardan biri, Meclisimizin
tek kadın Eş Başkanı Sayın Yüksekdağ’ın cezaevi koşullarıdır. Kendisi Kandıra 1
No.lu F tipi cezaevinde tek kişilik bir hücrede tutulmaktadır. Ancak, Eş
Başkanımıza özel bir tecrit uygulanmakta. 16 Kasımdan beri, avukat görüşlerinde
ne Sayın Yüksekdağ’ın ne de avukatların yazılı olarak not almalarına izin
verilmemektedir. Ayrıca, ziyarete giden avukatlar Genel Başkanımıza davalarla
ilgili belge ve dosya dahi verememektedir. Bunlar hem tecrit hem de en temel
savunma hakkının ve müvekkil-avukat ilişkisinin dokunulmazlığının açık
ihlalidir, öte yandan da açık bir işkencedir.
Değerli
arkadaşlar, cezaevi idaresi özellikle bilgi ve belge alışverişi için kendince
bir çözüm bulmuş ve şunu söylemiş avukatlara: “Eğer not alamıyorsanız, eğer
belge alışverişi yapamıyorsanız aklınızda tutun.”
Değerli
arkadaşlar, sayısız cezaevi ziyaret eden biri olarak, cezaevi idarelerinin
keyfî ve hukuksuz muamelelerinin Kandıra Cezaevinde de devam ettiğini
görmekteyiz. Eş Başkanımızın kaldığı hücrenin bulunduğu blok tamamen
boşaltılmıştır. Cezaevinde hiç kimseyle iletişim kurmasına izin verilmemekte,
var olan sohbet, ortak alana çıkmak gibi hakların kullanılması da
engellenmektedir. Tüm bu yaşananlar sadece HDP şahsında Eş Başkanlarımızın
cezalandırılması değil, kadınlar şahsında bir kadın lidere yönelik
tahammülsüzlüğün yansımalarıdır. Oysaki Sayın Yüksekdağ Adana’da doğup Van’da
milletvekili seçilerek köklü bir barış köprüsü oluşturmuştur. Birlikte yaşamdan
ve barıştan bahseden Eş Başkanımızın tutuklanması aslında savunduğu görüşlere
yönelik bir engellemedir. Yaşananlar, ülkede birlikte yaşama azmine yönelik bir
saldırıdır.
Şimdi
size Başkanımızın bir mesajını okumak istiyorum: “Hayatı, dünyası ve kaygıları
kendi bedeni ve ihtiraslarıyla sınırlı olanların, halkıyla bütünleşmiş bir
fikrin mücadelesini vermemiş olanların bizim bedenimizi rehin alınca HDP’yi
rehin aldıklarını zannetmeleri çok normaldir. Tıpkı baharı engellemek için
çiçekleri koparmaya çalışmak gibi bir şeydir bu. Oysa, daha önce de
belirttiğimiz gibi, bizim cismimiz içeride olsa da fikirlerimiz, halkımız ve
mücadelemiz dışarıdadır. Bizler yaklaşmakta olan adalet ve özgürlüğün bir
bedende vücut bulmuş hâliyiz sadece. Bizi tutsak edenler baharı teslim
alamayacaklardır.” 
Değerli
arkadaşlar, hep söyledik, yine söylüyoruz: Demokratik siyaset ve diyalog alanı
daraldıkça şiddetin, silahların, savaşların alanı genişler; ilki sebep,
ikincisi ise sonuçtur. Azıcık aklı ve mantığı olan biri sonucu değiştirerek
sebebi değiştiremeyeceğini, tersini yapması gerektiğini çok iyi bilir. 
Dayandığınız
tek bir kavram var, millet. Devamlı bir millet kavramından bahsediyorsunuz,
analizinizin başladığı ve bittiği yer bu kavram. Peki, nedir millet? Size
sorsak ortak tarih, ortak kültür diye sıralamaya başlarsınız. Peki, bizim
neyimiz ortak, farklı olan ne? Servetimiz mi, gelirimiz mi, haklarımız mı,
özgürlüklerimiz mi; neyimiz? Sizin “millet” diye adlandırdığınız şey kendi
içinde bir bütün değil, ezenler ile ezilenler arasında cereyan eden bir iç
çatışma toplamıdır. “Millet” dediğiniz bütün patronlar ile işçiler arasında,
Türk ve Kürt halkları arasında, erkek egemen zihniyet ile kadın arasında, tüm
inançlar arasında cereyan eden ve siyasi iktidarın bu kutuplaşmalardan
beslenerek hükmünü sürdüğü bir coğrafyadır burası. 
Dolayısıyla
geriye tek soru kalıyor: İktidarın “millet” diyerek var olan kutuplaşmaları
daha da derinleştirmesine mi izin vereceğiz yoksa Türkiye halklarının
inancıyla, düşüncesiyle, kültürüyle, tarihiyle bütün olan çoğulcu yapısına
sahip mi çıkacağız değerli arkadaşlar? 
Bizim
yolumuz başından bellidir; Türkiye siyasi tarihinin çok görmediği bir biçimde
farklılıkların bir arada yaşamasını arzuladık. “Asla bir araya gelemez.”
denilen farklı grupları bir araya getirerek birleştirici bir güç olduk. Biz
artık çatışmak değil, birlikte, emekten yana, kadından yana barış içinde yeni
bir yaşam kurmak istiyoruz dedik. HDP 7 Haziranda bu gücü ortaya koyarak var
olan gidişata dur dedi. İşte, tam da bu başarıdır HDP’yi hedef tahtasına
oturtan sebep. 
İktidar
için bunun üstesinden gelmenin yolu da bellidir değerli arkadaşlar. Bu ortak
mücadele hattını, halklar arası bu köprüyü güçlendirenleri, ülkede kalıcı
barışı tesis etmek isteyenleri, özgürlük ve demokrasi mücadelesi verenleri
baskı altında tutmak, tutuklamak ve bir şekilde aslında Türkiye halklarının
sesini kısmaktır.
Değerli
milletvekilleri, üzerinde konuşmak istediğim diğer bir konu da anayasa yapım
sürecidir. Herhâlde bütün parti gruplarının var olan Anayasa’yı değiştirmek,
Türkiye’nin çoğulcu yapısına uygun bir anayasayı açığa çıkarmak noktasında
hemfikir olduğunu düşünüyorum. Mevcut Anayasa’nın bir darbe ürünü olması, temel
insan hak ve özgürlüklerinin olmadığı bir süreçte kabul edilmiş olması birçok
eksikliği beraberinde getirmiştir. Bu sebeple yıllar içerisinde Anayasa yamalı
bohçaya dönmüştür. Bugünlerde benzer koşullarda Anayasa değişikliğinin
konuşulması da tesadüf değildir. Ülkenin geleceğini belirleyecek olan Anayasa
değişikliğinin var olan OHAL koşullarında tartışılması bile, ortaya çıkacak
anayasanın kapsayıcı, çoğulcu ve temel insan hak ve özgürlüklerini esas alan
bir anayasa olmayacağını açık bir şekilde bize göstermektedir. Anayasa
tartışmalarına geçmeden önce yapılması gereken, demokratik tartışma zeminini
ortadan kaldıran OHAL’in kaldırılmasıdır değerli arkadaşlar. Anayasa’nın
toplumsal sözleşme olması nedeniyle mevcut ekonomik, sosyal, siyasal kutuplaşma
ortamında anayasa yapılma koşullarının olmadığı açıktır. Anayasa değişikliği
sırasında atlanmaması gereken en temel husus, toplumun tüm kesimlerinin sürece
dâhil edilmesidir. Kapalı kapılar ardında siyasi hesaplar çerçevesinde bir
ülkenin geleceğinden ziyade dar bir çerçevenin geleceğini kurgulayan bir
anayasa kabul edilemez.
Değerli
milletvekilleri, Anayasa değişiklik teklifini madde madde inceledim.
Parlamentonun denetim yetkisinin elinden alınacağı, bu kapsamda gensoru ve
Meclis soruşturma mekanizmalarının kaldırılacağı, denetim ve karar
mekanizmalarının tek elde toplanılacağı, istenildiğinde her konuda kanun
hükmünde kararnameyle karar verilebileceği bir teklifle karşı karşıyayız. Bu
teklif, yasama, yürütme ve yargı erkleri arasındaki kuvvetler ayrılığını “kuvvetler
birliği ve uyumu” adıyla tek kişinin iradesi altında toplama çalışmasıdır. Bu
hâliyle Türkiye’de uzun yıllardır sürdürülen mücadelenin demokratik kazanımları
yok edilmek istenmektedir. Toplumun tüm sorunlarını daha da derinleştiren
politikaların izlenmesi, içeride ve dışarıda savaş, çatışmacı politikaların
uygulanması, demokratik muhalefete yönelik siyasi operasyonların
gerçekleştirilmesi, demokratik siyasetin ve demokratik muhalefetin her türlü
kurumsal, hukuksal hak kazanımının tasfiyesinin hedeflenmesi bu teklifle
paralel yürümektedir. Yangından mal kaçırır gibi şeklinde hazırlanan bu
teklifin ilk hâliyle Mecliste, Meclis sitesinde yayınlanan hâlinin farklı
olması da sürecin ciddiyetten ve şeffaflıktan uzak olduğunu bizlere
göstermektedir, bu durumu alenen ortaya koymaktadır. İlk hâlinde Anayasa’dan
tamamen çıkarılan 67’nci maddenin hiçbir değişiklik önergesi, konuya ilişkin
dilekçe olmaksızın 2’nci metinde yer alması yasa yapma teamüllerine açık
aykırılık teşkil etmektedir. 67’nci madde nedir diye baktığımızda kamuoyunun
bilmesi açısından bunu dile getirmek lazım ki madde, seçme, seçilme ve siyasi
faaliyette bulunma haklarını düzenlemektedir. Böylesi önemli bir maddenin
üzerinde sehven hata yapılmış olduğunu düşünmek çok iyi niyetli bir yaklaşım
olacaktır değerli arkadaşlar. 
Bunca
olumsuz duruma, iyi gitmeyen sürece, hesapsız yaklaşıma rağmen hiçbir şey için
geç değildir. Bugün uzun zamandır göremediğimiz uzlaşı ve bir aradalık içerisinde
kötü gidişata dur demek zorundayız. Mevcut gittiğimiz yol bizi daha iyi günlere
götürmez. Başta Hükûmet olmak üzere hepimizin bunu çok iyi bilmesi ve çok iyi
görmesi gerekiyor. Daha fazla geç olmadan halklarımızın arzuladığı kalıcı
barışı tesis etmek, Türkiye’yi insan hak ve özgürlükleri temelinde yeniden
geleceğimiz için inşa etmek dileğiyle hepinizi saygıyla selamlıyorum. 
BAŞKAN
– Teşekkür ederim. 
Halkların
Demokratik Partisi Grubu adına şimdi İstanbul Milletvekili Sayın Garo Paylan
konuşacak. 
Buyurun
Sayın Paylan. 
HDP
GRUBU ADINA GARO PAYLAN (İstanbul) – Sayın Başkan, değerli milletvekilleri;
hepinizi saygıyla selamlıyorum. 
Maalesef
kötülüğün sıradanlaştığı günlerden geçiyoruz. Kan, gözyaşı, ölümler, katliamlar
toplumda ciddi bir umutsuzluğa doğru toplumumuzu sevk ediyor ve siyaset kurumu
bununla ilgili bir çözüm üreteceğine, şu anda birbirimize bağırdığımız,
birbirimizi tahkir ettiğimiz bir yoldan başka bir çözüm ortaya koyamıyor.
Türkiye tarihinde defalarca bu karanlık dehlizlere girdik çıktık, elimizde kan,
gözyaşı ve acılar kaldı ve şu anda siyaset kurumunda olan hiçbir parti o
karanlık dönemleri olumlayamıyor. İnanın, vakanüvis her şeyi yazıyor ve bu
karanlık dehlizden geçtikten sonra, bugün uygulanan politikaları da hiç kimse
savunamayacak ve bu politikayı yürütenler mahcup olacaklar arkadaşlar. 
Şimdi,
bu politikalara onay verilmesi için Türkiye siyasi tarihinde hep bir propaganda
mekanizması olmuştur. Topluma bu politikalara onay verdirmek için o propaganda
makinesi devreye geçer ve toplumdan rıza alır o politikalarından. Önce hakikati
öldürür, basın susturulur; sonra toplumun bununla ilgili rızası alınır, “Oh
olsun.” dedirtilir topluma, uygulanan politikalarla ilgili. Kutuplaşma,
kamplaşma devreye sokulur. Devlet, güvenlik politikalarının esiri olur. Siyaset
kurumu devre dışı kalır. “Çözüm” diyenler “hain” diye yaftalanır. Güvenlikçi
politikalar kutsanır. 
Bu
algılar nasıl yaratılıyor peki, arkadaşlar? Türkiye siyasi tarihinde hep öyle
olmuştur. Siz kurmadınız bu mekanizmayı, siz yalnızca aynı politikayı devam
ettiriyorsunuz. Bu algı bir propaganda makinesi tarafından oluşturulur. 
Bakın,
bu sabah bir Nevşehirli taksiciyle buraya geldim. “Dün akşam A Haber’i izledim
ağabey. Kürtlere karşı benim bir ön yargım yoktu ama dün gece A Haber’i izledikten
sonra bir Kürt görsem dövesim geliyor.” dedi. Aman kardeşim, bu oyuna düşme
dedim. Yaratılmak istenen algı bu. Sizi bu algıyla bu şekilde manipüle edip
Türk’ü Kürt’e, Kürt’ü Türk’e, diğer halkları birbirine düşürmek için yapılıyor
bu propagandalar, aman bu oyuna düşme kardeşim dedim. Ama, bu makine Türkiye’de
var, dünyada da vardı. Hitler’in bir propaganda bakanı vardı, Goebbels, 1933’te
göreve gelmişti ve toplumu kutuplaştırma, kamplaştırma, belli toplumsal
kesimleri hain olarak göstermek için vardı ve becerdi, Yahudileri hain olarak
gösterdi, diğer kesimleri, solcuları, sosyalistleri ve nihayetinde, Hitler bu
propaganda mekanizmasıyla toplumsal kesimleri ezdi, soykırımı gerçekleştirdi ve
bütün Avrupa’yla beraber bütün dünyayı bir yangına doğru sürükledi. Suikastler,
Mecliste tutuklamalar, basını susturmalar Goebbels’in propagandaları sayesinde
oldu arkadaşlar, bütün o tutuklamalar, katliamlar, suikastler ve toplumun bir
kötülüğe onay vermesi, soykırıma dahi onay vermesi için Goebbels’in o
mekanizması devredeydi. 
Bizim
de bir propaganda mekanizmamız var. Bir havuz medyası var, troller var; troller
sizler tarafından yönetiliyor, var. Yazılı basın sizlerin emrinde; internet
siteleri, medya tetikçileri devrede. 
BÜLENT
TURAN (Çanakkale) – En büyük trol sensin.
GARO
PAYLAN (Devamla) – Bütün medya kuruluşlarında komiserleriniz var; her kanalda,
her gazetede komiserleriniz var bir algı yönetmek için. Doğan medya
kuruluşunda, mesela Mehmet Ali Yalçındağ ile Berat Albayrak’ın yazışmaları
sızdı, “Alo Fatih”ler devrede; çok fazla örnek vermeme gerek yok. 
BÜLENT
TURAN (Çanakkale) – Onlara kadar düştünüz ya!
GARO
PAYLAN (Devamla) – Bu mekanizma devrede ve bu algı yönetiliyor. 
Dün
akşam bir taksiye daha bindim, Çankırılı bir taksiciydi.
BÜLENT
TURAN (Çanakkale) – Ayıp ayıp, bunlara kadar düştünüz!
GARO
PAYLAN (Devamla) – “Ağabey, sen o Beşiktaş’taki menfur katliamla ilgili ‘Oh
olsun!’ mu dedin.” dedi. Çünkü, iki gündür o makine, bütün troller, binlerce
trol, onlarca televizyon, gazeteler benim “Oh olsun!” dediğimle ilgili bir algı
yaratmaya çalışıyor ve kişilik suikastine beni tabi tutmayı devreye koyuyor. 
BÜLENT
TURAN (Çanakkale) – “’Oh olsun!’ diyen iyi yapmamış.” dedin sadece ama…
GARO
PAYLAN (Devamla) – Kim yapıyor bunu? Ben birini grup başkan vekili zannediyordum
ama meğerse baştrolmüş, kendisi itiraf etti Twitter’da yazışmalarımızda. 
BÜLENT
TURAN (Çanakkale) – Hadi oradan!
GARO
PAYLAN (Devamla) – Şöyle bir şey paylaştı…
BÜLENT
TURAN (Çanakkale) – Evet, göster göster.
OSMAN
AŞKIN BAK (Rize) – Göster bakayım!
GARO
PAYLAN (Devamla) – Efendim, burada 16 yaşında bir genç kadın…
BÜLENT
TURAN (Çanakkale) – 18.
GARO
PAYLAN (Devamla) – …“Oh olsun!” diye söylemiş ve bu algıyı bütün medya benim
“Oh olsun!” diye söylediğimi ortaya koyuyor. 
BÜLENT
TURAN (Çanakkale) – Senin ifaden var orada, yalan atma!
FİLİZ
KERESTECİOĞLU DEMİR (İstanbul) – Bülent Bey, böyle yapacaksanız bırakalım.
BÜLENT
TURAN (Çanakkale) – Fotoğrafımı gösteriyor.
“Bülent
Bey.”miş.
GARO
PAYLAN (Devamla) – Arkadaşlar, bakın, siyaset kurumu şunu yapmalı: Biz ne
yaptık da bu 16 yaşındaki bir genç kadına “Oh olsun.” dedirttik. 
BÜLENT
TURAN (Çanakkale) – “Tanımıyorum.” desene. 
BAŞKAN
– Lütfen…
GARO
PAYLAN (Devamla) – “Ne yaptık da bu kadar nefretle, öfkeyle doldurduk?” diye
düşüneceğimize bir kişilik suikastına tabi tutmaya yol açıyoruz.
OSMAN
AŞKIN BAK (Rize) – Ya, siz yaptınız onu kardeşim. Türkler, Kürtler kardeştir,
Türk ve Kürt kardeştir. 
BAŞKAN
– Sayın milletvekilleri, müdahale etmeyelim lütfen.
GARO
PAYLAN (Devamla) – Değerli arkadaşlar, bakın, o genç arkadaşımız gözaltına
alındı ve içeriden aldığımız haberlere göre, kötü muamelelere tabi tutuluyor.
BÜLENT
TURAN (Çanakkale) – Hangi genç arkadaş?
GARO
PAYLAN (Devamla) – Şu anda “Oh olsun!” diyebilirsiniz o kötü muamelelerde ama
bebeklerden katil yaratan bir mekanizmamız var, bebeklerden “Oh olsun!”
dedirten bir mekanizmamız var.
OSMAN
AŞKIN BAK (Rize) – O mekanizma size ait, size ait o mekanizma.
GARO
PAYLAN (Devamla) – O mekanizmayı biz sorgulamadığımız sürece arkadaşlar,
bunları daha çok yaşayacağız.
Bakın,
bebeklerden katil yaratan bir mekanizma da burada. Bir öğretmen, 10 yaşındaki
çocukların ellerine idam urganını tutturabiliyor. Budur bebeklerden katil
yaratan mekanizma.
OSMAN
AŞKIN BAK (Rize) – Dün Bakan söyledi, yanlış olduğunu söyledi, soruşturma açıldığını
söyledi. Sen kendin söyle.
GARO
PAYLAN (Devamla) – Bir mekanizma daha şu: Mesela, Sayın Bülent Turan, “Dört
partiden üçü imza attılar bildiriye.” diye söylüyor, “Peki, saldırının faili
konusunda şüphesi olan var mı? Yazık bunlara parti muamelesi yapanlara!”
diyebiliyor. Budur işte bebeklerden katil yaratan mekanizma. Kendiniz bildiriyi
yazıyorsunuz, sonra HDP’ye dayatmaya çalışıyorsunuz. Biz sizinle aynı şekilde
düşünüyor olsak çözüm olmaz arkadaşlar, o yüzden ayrı partilerdeyiz. Siz çözüm
bulamıyorsunuz, biz çözüm üretiyoruz. 
OSMAN
AŞKIN BAK (Rize) – Terörle mi üretiyorsun çözümü, terörle mi!
GARO
PAYLAN (Devamla) – Çözüm yalnızca kınamak değildir, “Lanet olsun.” demek
değildir, bunu zaten söylüyoruz ama bir sonraki adımımızı da söylemek durumundayız.

Sayın
Bülent Turan bir şeyi daha paylaşmış, HDP logosunu bombalarla gösteren bir logo
paylaşmış.
BÜLENT
TURAN (Çanakkale) – Ne yapmış, ne yapmış? Yalancı senin gibi olsun be!
BAŞKAN
– Sayın Turan, lütfen… Söz alıp cevap verirsiniz.
GARO
PAYLAN (Devamla) – “Beğenen: Bülent Turan”, bakın, burada belgesi.
BÜLENT
TURAN (Çanakkale) – “Paylaşmış.” deme o zaman, çok yanıltıcı bir ifade. 
GARO
PAYLAN (Devamla) – Paylaşmışsın, bütün takipçilerin görüyor bunu. 
BÜLENT
TURAN (Çanakkale) – Hayır, paylaşmadım. Yalancı şerefsizdir, yalancı
şerefsizdir!
BAŞKAN
– Sayın Turan, söz alıp açıklama yaparsınız, lütfen…
GARO
PAYLAN (Devamla) – Beğenmişsin, beğenmişsin.
BÜLENT
TURAN (Çanakkale) – Paylaşmadım.
GARO
PAYLAN (Devamla) – Beğenmişsin.
BÜLENT
TURAN (Çanakkale) – Çok da beğendim, evet, çok güzel yapmışlar. 
GARO
PAYLAN (Devamla) – Bir şeyi daha söylemişsin, “Kravatlı cinslerine etek
giydirdi.” demişsin, burada kadın arkadaşlarına da söyle etek giydirme lafını.
Bak, burada, paylaşmışsınız.
BÜLENT
TURAN (Çanakkale) – Kimse gaza gelmez. 
BAŞKAN
– Sayın Paylan, siz de şahıslarla uğraşmayın lütfen, Genel Kurula hitap edin.
BÜLENT
TURAN (Çanakkale) – Kravatlı teröristlerden bahsediyorum. 
GARO
PAYLAN (Devamla) – Arkadaşlar, biz siyasetçiyiz, çözüm üretme makamında,
mevkisinde olanlarız. Çözümü konuşmalıyız. Kınamak, lanetlemek, eyvallah ama
çözüm nerede?
OSMAN
AŞKIN BAK (Rize) – Ya, PKK’ya da bir şey söyle, teröristlere bir şey söyle,
TAK’a söyle.
GARO
PAYLAN (Devamla) - Değerli arkadaşlar, bakın, HDP’lileri karakter suikastına
uğratarak bizlere toplum içinde, başka 16 yaşındaki gençlere linççi güruhlar
yaratabilirsiniz, suikastlara maruz bırakabilirsiniz, katliamlara maruz
bırakabilirsiniz. Türkiye tarihinde de bunlar oldu, 12 Eylül öncesi solcular
sağcılara, sağcılar solculara vurduruldu ama bir baktık ki altında bir aygıt
varmış, bizi karanlığa doğru yürüten bir aygıt varmış. Biz o mekanizmayı
sorgulamadığımız sürece, grup başkan vekili zannettiğimiz ama “baştrol”
olduğunu öğrendiğimiz, itiraf ettiği kişilere ülkeyi teslim ettiğimiz takdirde
daha çok karanlıklar yaşarız. Bu karanlığı sorgulamalıyız arkadaşlar. 16
yaşındaki gençlerin nasıl bu hâle geldiğini, nasıl birbirinden nefret ettiğini,
katliamlara bile “Oh olsun!” dedirtilebildiklerini, bunları sorgulamalıyız
arkadaşlar.
KASIM
BOSTAN (Balıkesir) – Siz bu hâle getirdiniz onları dağa çıkara çıkara.
OSMAN
AŞKIN BAK (Rize) – O sizin propagandanız işte.
GARO
PAYLAN (Devamla) - Bunları sorgulamadığımız sürece daha çok karanlıklara maruz
kalabiliriz.
Sayın
İçişleri Bakanı Süleyman Soylu, katliamdan sonra “İntikam!” dedi ve 500’ün
üzerinde HDP’li il, ilçe yöneticisi tutuklandı, gözaltına alındı ve
milletvekillerimize siyasi operasyonlar yapıldı. Bunları yapabilirsiniz,
gücünüz de var ama mesele şu, gücü nasıl kullandığındır. Gücü hayra mı
kullanıyorsun, şerre mi kullanıyorsun? 
KASIM
BOSTAN (Balıkesir) – PKK’ya söyle.
GARO
PAYLAN (Devamla) - Yaptığın politikalar darbecilerin mi işine yarıyor yoksa
siyaset kurumunu devreye sokmanın mı işine yarıyor? Bunları sorgulamadığımız
sürece daha başımıza çok çorap örerler arkadaşlar.
Hepinize
saygılar sunuyorum. (HDP sıralarından alkışlar)
BAŞKAN
– Teşekkür ederim.
BÜLENT
TURAN (Çanakkale) – Sayın Başkan…
BAŞKAN
– Sayın Turan…
BÜLENT
TURAN (Çanakkale) – Sayın Başkan, az önceki konuşmacı ismimi de zikrederek çok
ağır bir şekilde sataştılar. 
BAŞKAN
– Buyurun. (AK PARTİ sıralarından alkışlar)
İki
dakika… 
IV.- SATAŞMALARA İLİŞKİN KONUŞMALAR (Devam)
4.- Çanakkale Milletvekili Bülent Turan’ın, İstanbul Milletvekili Garo
Paylan’ın 433 sıra sayılı 2017 Yılı Bütçe Kanunu Tasarısı ile 434 sıra sayılı
2015 Yılı Kesin Hesap Kanunu Tasarısı’nın dokuzuncu tur görüşmelerinde HDP
Grubu adına yaptığı konuşması sırasında şahsına sataşması nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; hepinizi saygıyla
selamlıyorum.
Yalanın
da bir sınırı vardır diye biliyorduk ama sınırının olmadığını görmüş olduk;
iftiranın da bir sınırı vardır diye biliyorduk, olmadığını görmüş olduk;
utanmanın da bir sınırı vardır diye düşünüyorduk, onun da olmadığını görmüş
olduk.
Değerli
arkadaşlar, bakın, sosyal medyada bir kız –isim vermeyeceğim- “Çevik Kuvvet
ölmüş, oh olmuş!” diyor. Bu kızın az önceki sözüm ona barışçı olan vekille
fotoğrafları var.
OSMAN
AŞKIN BAK (Rize) – Barışı anlatmış kıza.
BÜLENT
TURAN (Devamla) – Diyorum ki: “Bunu tanıyor musun? Hakaret yok, tehdit yok,
küfür yok, trollük yok. Açığım, benim ne trolü? Trol, gizli olandır, benim ben;
Ben Bülent Turan, diyorum ki: Ey Vekil, çevik kuvvet öldürüldüğünde “oh olsun”
diyen kişiyi tanıyor musun? Tanımıyorum diyebilirsin, yanlış oldu diyebilirsin,
kabul. Sayın trol olmayan vekilden cevap geliyor: “16 yaşındaki genç kız yanlış
yazmış.” Ayıp be, “16 yaşındaki genç kız yanlış yazmış.” Neymiş yanlış yazdığı?
“Çevik kuvvet ölmüş, oh olsun.” Bunu buraya taşımanız bile aslında geldiğiniz
yeri gösteriyor. Barış dediniz barışı kirlettiniz, anlaşma dediniz anlaşmayı
kirlettiniz. 
Değerli
arkadaşlar, sürem az diye kısaca değineceğim.
GARO
PAYLAN (İstanbul) – Devamını da oku. 
BÜLENT
TURAN (Devamla) – Bir de dedi ki sayın çok bilen, sayın çok barışçı olan, sözüm
ona çok demokrasiden yana olan vekil, “etekli teröristler” diyerek kadınlara
hakaret etmişim. Sözümün arkasındayım, söylediğim, cinsiyetçi falan değil,
söylediğim, etek giyen, kaçan erkek teröristler. Etek giyerek kaçan erkek
teröristlere şerefsiz dedim, onlar…
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim.
GARO
PAYLAN (İstanbul) – Sayın Başkan…
BAŞKAN
– Sayın Paylan…
BÜLENT
TURAN (Çanakkale) – Trol, gizli olan, ben trol değilim, burada açığım.
GARO
PAYLAN (İstanbul) – Yalancı olduğumu söyledi efendim.
BÜLENT
TURAN (Çanakkale) – Yalancı, Sayın Başkan, ifade aynen o.
BAŞKAN
– İki dakika…
BÜLENT
TURAN (Çanakkale) – “Hesap benim değil.” de, söyle hadi.
FİLİZ
KERESTECİOĞLU DEMİR (İstanbul) – Sen ne diyorsun ya?
DİRAYET
TAŞDEMİR (Ağrı) - Sen niye bağırıyorsun ya!
BÜLENT
TURAN (Çanakkale) – Hayır, trol ne demek? Gizli demek… Ben söyledim, gizli
falan değilim. 
BAŞKAN
– Buyurun…
5.- İstanbul Milletvekili Garo Paylan’ın, Çanakkale Milletvekili Bülent
Turan’ın sataşma nedeniyle yaptığı konuşması sırasında şahsına sataşması
nedeniyle konuşması
GARO
PAYLAN (İstanbul) – Değerli arkadaşlar, hepimiz siyasetçiyiz ve her gün ben
nereye gidersem yüzlerce insanla fotoğraf çektiriyorum, eminim sizler de öyle…
BÜLENT
TURAN (Çanakkale) – Öyle söyleyebilirdin.
GARO
PAYLAN (Devamla) - …eminim Bülent Turan, siz de fotoğraf çektiriyorsunuz,
yüzlerce insanla fotoğraf çektiriyoruz ve o yüzlerce insanın yaptıklarından
sorumlu değiliz ama hata olduğunu, büyük bir hata olduğunu…
BÜLENT
TURAN (Çanakkale) – “Yanlış yazmış.” dedin.
GARO
PAYLAN (Devamla) - …büyük bir yanlış olduğunu söyledim ama devamında bir şey
daha söyledim. Biz ne yaptık da arkadaşlar dedim, bu 16 yaşındaki bir çocuğumuza
bir katliam sonrası “Oh olsun.” dedirtebildik. O, bir çocuk, nasıl 16 yaşında
bir çocuğa “Oh olsun.” dedirtebildik? …
BÜLENT
TURAN (Çanakkale) – Aynaya bak.
OSMAN
AŞKIN BAK (Rize) – Ne anlattın o kıza?
GARO
PAYLAN (Devamla) – Tersi de var bakın, Cizre’de, Sur’da katliamlar olurken
sizin 16 yaşındaki çocuklarınız oraya “Oh olsun.” diyordu. 
OSMAN
AŞKIN BAK (Rize) – Öyle bir şey demiyorlardı, teröristlere tabii, söyleyecek. 
GARO
PAYLAN (Devamla) - Bunu sorgulamadığımız sürece arkadaşlar daha çok karanlıklar
yaşarız. Yalan olduğunu söylüyorsun; bu, yalan mı? “Etek giydirdim kravatlı
tiplerine…”, “cinslerine etek giydirdi.” demek, yalan mı bunu paylaşman?
Bombaları beğenmen, bombalı HDP logosunu beğenmen yalan mı? 
MEHMET
AKİF YILMAZ (Kocaeli) – “Paylaştı.” dedin, “Paylaştı.” 
GARO
PAYLAN (Devamla) – Yalan mı, yalan mı?
BÜLENT
TURAN (Çanakkale) – Çok kreatif, çok kreatif!
GARO
PAYLAN (Devamla) – Biz, 16 yaşındaki çocuklarımızı nasıl bu hâle getirdik, bunu
sorgulayalım, var mısınız? 
OSMAN
AŞKIN BAK (Rize) – Ya etek giyip kaçanlara ne deniyor? Teröristleri mi
savunuyorsun ya, teröristleri mi savunuyorsun?
MEHMET
AKİF YILMAZ (Kocaeli) – Siz eğitiyorsunuz, siz eğitiyorsunuz onları. Kendini
sorgulayacaksın; onları eğiten sensin, ideolojiyi veren sensin.
BÜLENT
TURAN (Çanakkale) – Sayın Başkan...
ENGİN
ALTAY (İstanbul) – Sayın Başkan...
BAŞKAN
– Sayın Turan...
BÜLENT
TURAN (Çanakkale) – Cevap vermek istiyorum izin verirseniz.
ENGİN
ALTAY (İstanbul) – Bülent Bey’den önce ben konuşsam olur mu?
BAŞKAN
– Öyle mi? Peki Sayın Altay, buyurun, önce sizi dinleyeyim.
BÜLENT
TURAN (Çanakkale) – Ayaktayım Sayın Başkanım!
ENGİN
ALTAY (İstanbul) – Bülent Bey, ben rica ediyorum.
BAŞKAN
– Sayın Turan, size de söz vereceğim.
V.- AÇIKLAMALAR (Devam)
2.- İstanbul Milletvekili Engin Altay’ın, Meclisin öncelikli görevinin
Türkiye’nin ayrışmasına vesile olacak değil, birleşip güçlenmesine vesile
olacak söz ve eylemler olduğuna ve tüm milletvekillerini sağduyuya davet
ettiğine ilişkin açıklaması
ENGİN
ALTAY (İstanbul) – Sayın Başkan, Türkiye’nin yaşadığı bu zor günlerde Türkiye
Büyük Millet Meclisinin Türkiye’ye nefes aldırması gerekiyor. Türkiye Büyük
Millet Meclisinde, Türkiye’de böyle “siz-biz” noktasındaki bir tartışmanın
Türkiye’ye bir yararı yoktur; ulusal birliğimize, barışımıza, Türkiye’nin
bütünlüğüne bir yararı olmaz. Ben bütün sayın milletvekillerini buradan bir
parça sağduyuya davet ediyorum. Türkiye’nin gözü, her şeye rağmen Meclistedir.
Bu Meclisin öncelikli görevi, Türkiye’nin ayrışmasına vesile olacak değil,
birleşip güçlenmesine vesile olacak söz ve eylemlerdir. Bu vesileyle, haddim
olmayarak belki her iki gruba da sağduyu çağrısı yapmayı bir görev addettim.
Teşekkür
ederim. (CHP sıralarından alkışlar) 
BAŞKAN
– Ben teşekkür ederim Sayın Altay. Aynı ikazı ben de yapacaktım, hislerime
tercüman oldunuz, ayrıca teşekkür ederim.
BAŞKAN
– Evet Sayın Turan...
BÜLENT
TURAN (Çanakkale) – Sataşmadan cevap vermek istiyorum Sayın Başkan.
AKİF
EKİCİ (Gaziantep) – “Sizin çocuklar-bizim çocuklar” ne ya, Türkiye’nin
çocukları bunlar, ülkenin çocukları. Bir taraf diyor “bizim çocuklar”, bir
taraf diyor “sizin çocuklar”, kim “sizin-bizim” çocuklar? Hepsi bizim
çocuklarımız, hepsi bizim ülkemizin çocukları.
BAŞKAN
– Sayın milletvekilleri, bakın Sayın Altay güzel bir açıklama yaptı ve bütün milletvekillerini
sağduyulu davranmaya çağırdı.
AKİF
EKİCİ (Gaziantep) – “Sizin-bizim” diye çocukları ayırdınız, bu ülkeyi bu hâle
getirdiniz ya. “Siz-biz” diye bu hâle getirdiniz bu ülkeyi. Hepsi bizim
çocuklarımız. 
BAŞKAN
– Elbette hepsi bizim çocuklarımız.
MEHMET
AKİF YILMAZ (Kocaeli) – “Bizim çocuklar” demeyen mi var, öyle demeyen mi var? 
ENGİN
ALTAY (İstanbul) – Hepsi bizim, hepsi bizim, “siz-biz” yok, “siz-biz”i kabul
etmiyoruz.
BAŞKAN
– Size de Sayın Turan yerinizden bir dakika söz vereceğim.
Sayın
Kerestecioğlu, size de yerinizden bir dakika söz vereceğim. Lütfen
çocuklarımızı siyasete konu etmeyelim, hepsi bizim çocuğumuz diyorum. 
Sayın
Turan, size bir dakika söz veriyorum yerinizden.
Buyurun…
AKİF
EKİCİ (Gaziantep) – Ayıp ediyorsunuz, yanlış yapıyorsunuz.
MEHMET
AKİF YILMAZ (Kocaeli) – Kendine malzeme çıkarma buradan.
AKİF
EKİCİ (Gaziantep) – Malzeme olmuşsunuz zaten, daha ne olacaksınız!
MEHMET
AKİF YILMAZ (Kocaeli) – Sensin malzeme!
BAŞKAN
– Sayın milletvekilleri, lütfen!
3.- Çanakkale Milletvekili Bülent Turan’ın, İstanbul Milletvekili Garo
Paylan’ın sataşma nedeniyle yaptığı konuşmasındaki bazı ifadelerine ilişkin
açıklaması
BÜLENT
TURAN (Çanakkale) – Sayın Başkan, değerli arkadaşlar; sağduyu çağrısına aynen
iştirak ediyorum ancak kürsüye çıkıp da her türlü yalanı, iftirayı, hakareti
yapacaklar, biz de cevap vermeyeceğiz, bu da sağduyu olacak, biz cevap verince
“Kamplaşma var.” denecek. Cevabını vereceğiz, hak ettikleri gibi cevap
vereceğiz. 
Sayın
Başkan, eğer diyorlarsa ki “Çocukları nasıl bu hâle getirdik?” önce aynaya
bakmaları lazım. Diyarbakır’da belediyenin önünde çocukları dağa kaçırıldığı
için ağlayan, üzülen anneler eylem yaptığında destek olmak yerine “Bunlar
MİT’in işi.” dediler, “devletin işi” dediler, çocuklara sahip çıkmadılar. Çocuksa
hepsi çocuk. Eğer çocuklara karşı “Dağa çıkma.” diyeceklerse, “’Oh olsun.’
demeyin.” diyeceklerse biz zaten bunu diyoruz. Ama, siyasi olarak kullanılacak
çocuklar yetiştirmek için adım atıyorlar da sadece karşı taraftan hassasiyet
bekliyorlarsa bu, uygun değil diye düşünüyorum. 
Teşekkür
ediyorum. 
BAŞKAN
– Teşekkür ederim. 
Sayın
Kerestecioğlu…
Başka
kimseye söz vermeyeceğim bu konuda. 
4.- İstanbul Milletvekili Filiz Kerestecioğlu Demir’in, Mecliste hiçbir
parti grup başkan vekilinin bir parti logosunun bombalarla donatılmış olarak
yapılmış fotoğrafını beğenmemesi gerektiğine ve Çanakkale Milletvekili Bülent
Turan’ın cinsiyetçi söylemini kınadığına ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, Sayın Vekilimiz Garo Paylan,
kendisinin iki gündür nasıl hedef hâline getirildiğini anlattı sadece ve
“Yüzlerce insanla fotoğraf çektiriyoruz.”, “Bir çocuk bu hâle nasıl geliyor,
bizim bunu sorgulamamız lazım.” dedi, burada kimseyi ayırt ederek konuşmadı. 
AHMET
HAMDİ ÇAMLI (İstanbul) – Kürsüde onu mu anlattı sadece?
FİLİZ
KERESTECİOĞLU DEMİR (İstanbul) – Hiçbir grup başkan vekilinin bu Mecliste bir
parti logosunun bombalarla donatılmış olarak yapılmış fotoğrafını beğenmemesi
gerektiğini düşünüyoruz, herhâlde siz de böyle düşünüyorsunuzdur çünkü…
BÜLENT
TURAN (Çanakkale) – Kendi beğenilerinize bakın o zaman. 
FİLİZ
KERESTECİOĞLU DEMİR (İstanbul) – Bakın, hâlâ “Kendi beğeninize bakın.” diyerek
buradan laf atan bir grup başkan vekili var! 
Yani,
burada gerçekten, örnek olunacaksa ya da başka bir yol alınacaksa bunu hep
birlikte yapmamız lazım, milletvekilimizin ifade ettiği de buydu. 
Son
olarak da etek giymek aşağılayıcı bir şey değildir, kadınlar etek giyerler.
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Kerestecioğlu. 
BÜLENT
TURAN (Çanakkale) – “Etek giyen erkek” diyoruz Sayın Başkan. Yapmayın ya!
FİLİZ
KERESTECİOĞLU DEMİR (İstanbul) – Bunu tamamlamak istiyorum. 
Sayın
Başkan, siz de bir kadınsınız, sadece bunu tamamlamak istiyorum. 
BAŞKAN
– Sayın milletvekilleri, şu anda grup başkan vekillerine birer dakika
yerlerinden söz verdim, size de aynı şekilde birer dakika söz verdim. 
Lütfen…

Teşekkür
ediyorum.
Başka
bir söz almanızda bunu söylersiniz. 
FİLİZ
KERESTECİOĞLU DEMİR (İstanbul) – O zaman kayıtlara geçsin diye, bu cinsiyetçi
söylemi kınadığımızı, bu Parlamentodaki bütün kadınların kınaması gerektiğini
de ifade etmek istiyorum, başta siz olmak üzere. 
BAŞKAN
– Teşekkür ederim. 
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/834) ile Plan ve Bütçe Komisyonu Raporu (S.Sayısı: 434)
(Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2017 Yılı Merkezî Yönetim
Bütçesi
2) Aile ve Sosyal Politikalar Bakanlığı 2015 Yılı Merkezî Yönetim Kesin
Hesabı
B) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2017 Yılı Merkezî Yönetim Bütçesi
2) Gümrük ve Ticaret Bakanlığı 2015 Yılı Merkezî Yönetim Kesin Hesabı
C) REKABET KURUMU (Devam)
1) Rekabet Kurumu 2017 Yılı Merkezî Yönetim Bütçesi
2) Rekabet Kurumu 2015 Yılı Merkezî Yönetim Kesin Hesabı
Ç) MALİYE BAKANLIĞI (Devam)
1) Maliye Bakanlığı 2017 Yılı Merkezî Yönetim Bütçesi
2) Maliye Bakanlığı 2015 Yılı Merkezî Yönetim Kesin Hesabı
D) GELİR İDARESİ BAŞKANLIĞI (Devam)
1) Gelir İdaresi Başkanlığı 2017 Yılı Merkezî Yönetim Bütçesi
2) Gelir İdaresi Başkanlığı 2015 Yılı Merkezî Yönetim Kesin Hesabı
E) KAMU İHALE KURUMU (Devam)
1) Kamu İhale Kurumu 2017 Yılı Merkezî Yönetim Bütçesi
2) Kamu İhale Kurumu 2015 Yılı Merkezî Yönetim Kesin Hesabı
F) ÖZELLEŞTİRME İDARESİ BAŞKANLIĞI (Devam)
1) Özelleştirme İdaresi Başkanlığı 2017 Yılı Merkezî Yönetim Bütçesi
2) Özelleştirme İdaresi Başkanlığı 2015 Yılı Merkezî Yönetim Kesin
Hesabı
G) KAMU GÖZETİMİ, MUHASEBE VE DENETİM STANDARTLARI KURUMU (Devam)
1) Kamu Gözetimi, Muhasebe ve Denetim Standartları Kurumu 2017 Yılı
Merkezî Yönetim Bütçesi
2) Kamu Gözetimi, Muhasebe ve Denetim Standartları Kurumu 2015 Yılı
Merkezî Yönetim Kesin Hesabı
Ğ) GELİR BÜTÇESİ (Devam)
BAŞKAN
– Sayın milletvekilleri, Halkların Demokratik Partisi Grubunun konuşmaları sona
erdi. 
Şimdi,
Milliyetçi Hareket Partisi Grubu adına konuşmalar yapılacaktır. 
İlk
konuşmacı, Aydın Milletvekili Sayın Deniz Depboylu olacak. 
Milliyetçi
Hareket Partisi konuşmacılarının da konuşma süresi on beşer dakikadır. 
Buyurun
Sayın Depboylu. (MHP sıralarından alkışlar)
MHP
GRUBU ADINA DENİZ DEPBOYLU (Aydın) – Sayın Başkan, değerli milletvekilleri;
Aile ve Sosyal Politikalar Bakanlığı bütçesi üzerinde konuşmak üzere Milliyetçi
Hareket Partisi Grubumuz adına söz almış bulunmaktayım. Aziz Türk milletini ve
Gazi Meclisi saygıyla selamlıyorum.
Konuşmama
başlamadan önce, 10 Aralık Cumartesi günü İstanbul’da yaşanan hain terör
saldırısı sonucunda şehit olan kahraman polislerimize ve masum vatandaşlarımıza
Allah’tan rahmet, yakınlarına, Emniyet teşkilatımıza ve milletimize başsağlığı
ve sabır diliyorum. Terörü ve vatanımızın, milletimizin birliğine bütünlüğüne
kasteden tüm terör örgütlerini lanetliyorum.
Yine,
Halep’te yaşanan dramı, kadınların çocukların öldürülmesine yönelik yapılmış
saldırılara göz yuman, görmezden gelenleri kınıyor, yaşanan acıların bir an
önce son bulmasını diliyorum.
Değerli
milletvekilleri, bir sosyal sözleşme olarak bütçenin önemi, kamu kaynaklarının
nasıl toplandığı ile nereye ve nasıl harcandığıyla ilgilidir. Bütçeyi sadece
devletin bir yıllık gelir ve gider tahmin ve hedeflerini gösteren bir belge
olarak görmek, değerlendirmek noksan olacaktır. Bütçe ve hesap görüşmelerini
yine, Hükûmetin bir yıllık politika ve uygulamalarını değerlendiren, denetleyen
bir belge olarak görmekle birlikte bugüne kadar neler yapıldığının da dikkate
alınmasının gerekliliğini size hatırlatmak istiyorum. Zira, bu, bize gelecekte
yapılacaklar için de öngörü sağlayacaktır. 
Aile
ve Sosyal Politikalar Bakanlığının yetki alanına giren çalışmaları da ayrı ayrı
değerlendirmek istiyorum. 
Sosyal
yardımlarla başlayalım. Bildiğimiz kadarıyla sosyal yardımların gayrisafi yurt
içi hasılaya oranı yüzde 1,25 oranındadır. Maalesef, sosyal yardım ve hizmetler
sistemi sağlıklı bir şekilde işlememektedir. Sistemde “Kimlere, hangi
şartlarla, ne miktarda, ne zamana kadar sosyal yardım ve sosyal hizmet
yapılacaktır?” sorusunun cevabını bulmak mümkün değildir. Sistem, bir hak olarak
değil, bir lütuf olarak yardımları düzenlemektedir. Sağlanan yardımların
standardı düşüktür. Yaşlılık ve muhtaçlık maaşları yanında engelli maaşları
gibi konularda da şartlara uyan, ancak sadece talep edenlere yardım
ulaşmaktadır. Talep edilmedikçe söz konusu yardımlardan, haklardan yararlanmak
mümkün olmamaktadır. Yardımlar daha ziyade siyasi iktidarın takdirlerine göre
yapılır gibi bir görüntüyle karşı karşıyayız. Sistem, keyfîliklere ve siyasi
kullanıma müsait durumdadır. Sistem, AKP tarafından fütursuzca istismar
edilmekte, siyasi rant aracı olarak görülmektedir. 
Engellilerle
ilgili sorumluluklarını değerlendirirsek Bakanlığın, özel durumu olan
vatandaşlarımızın da sorunlarının maalesef çözülemediğini görüyoruz. Engelli
bireylerin haklarını geliştirmek, eşit fırsatlara sahip olmalarını güvence
altına almak, engellilerin yetenekleri ve potansiyelleri doğrultusunda
gelişmelerini, onların ekonomik ve sosyal refahını sağlamak devletin görevidir.
8,5 milyona yakın bir engelli nüfusumuz mevcut ancak sorunları çözülemedi;
istihdamdan ulaşıma, sağlığa kadar birçok sorunları var. Bu sorunlar
giderilmeli, engelli vatandaşlarımızın önündeki engeller kaldırılmalıdır. Yine,
kendi yetenekleri de dikkate alınarak iş sahibi olmaları sağlanmalı,
engellilere yönelik boş kontenjanların da süratle doldurulması gerekmektedir. 
Şehit
aileleri ve gazilerle ilgili yapılan çalışmalar da maalesef yetersiz ve
hatalarla doludur. Gazilerimize ve şehitlerimizin emanetlerine sahip çıkmak ve
toplumda kendilerine yaraşır bir hayat seviyesi sağlamak devlet ve millet
olarak hepimizin sorumluluğu, görevidir ancak gazilerimize ve şehit ailelerine
sağlanan imkân ve haklarda onları ayrıma tabi tutan, mağdur eden birçok
uygulama söz konusudur. 
667
sayılı Kanun Hükmünde Kararname’yle yapılan düzenleme sonucu 15 Temmuz melun
darbe girişiminde şehit düşen ve malul olanlar ile yıllardır terörle mücadele
eden, şehit düşen ya da malul olanlar için bağlanan aylıklar ve ödenen
tazminatlar arasında çok ciddi farklar mevcuttur. Şehitler ve gaziler arasında
ayrım yapılması gönülleri yaralamıştır. Onlar arasında ayrımcılık yapılmasını
kabul etmek mümkün değildir. Bu yanlışlık düzeltilmeli, derhâl düzeltilmeli,
667 sayılı Kanun Hükmünde Kararname’yle yapılan düzenlemeden terörle mücadele
kapsamında şehit ve gazilerimiz de yararlanmalıdır. 
Değerli
milletvekilleri, size iki tane fotoğraf göstereceğim. Bu, 675 sayılı Kanun
Hükmünde Kararname’yle, bir gazimize verilmiş, 15 Temmuzda gazi olmuş bir
vatandaşımıza verilmiş bir kart. Aile ve Sosyal Politikalar Bakanlığı… Keşke
Bakanımız da burada olsaydı, görseydi, yine iletirim kendisine. Bakın üzerinde
“gazi” yazıyor, gayet düzgünce hazırlanmış bir kart. Peki, farklı statü 3713’le
gazimize verilen kartta ne yazıyor biliyor musunuz? “Şehit yakını, gazi yakını,
malul yakını.” Arkadaşlar, değerli milletvekilleri; bu kişi, gazi; bu kişi, bir
uzvunu kaybetmiş, terörle mücadele ederken yaralanmış, belki de çalışamıyor,
sıkıntılı, sorunlu bir yaşamı var ama kendine reva gördüğünüz bu. Değerli
AKP’li milletvekili arkadaşlarımız -eğer telefonlarınızı bırakıp şöyle bir
fotoğrafa bakarsanız belki göreceksiniz- maalesef haksızlık yapıyorsunuz gazi
ve maluller arasında, şehitler arasında ayrımcılık yapıyorsunuz. 
Kore
ve Kıbrıs gazilerimizin yıllardır çözüm bekleyen soruları vardır. 1005 sayılı
Kanun’a göre muharip gazilerimizden sosyal güvencesi olmayanlara net asgari
ücret, sosyal güvencesi olanlara 6503 gösterge rakamı üzerinde aylık
bağlanmaktadır. Muharip gazilerimize Şeref Aylığı ödenmesinde aylık bağlama
gerekçesi olan “vatana hizmet” kriteri dışında bir kriterin esas alınması
suretiyle “şeref” kriterinin farklılaştırılması kabul edilemez. 
Muharip
gazilerin gelir ve iş durumuna bakılmaksızın hepsine aynı tutarda Şeref Aylığı
bağlanmalıdır. Muharip gazilerimizin çoğuna Devlet Övünç Madalyası
verilmemiştir. Kore gazilerine Kore tarafından verilmiştir ama ne acıdır ki
bizim devletimiz tarafından verilmemiştir. Ayrıca muharip gaziler, faizsiz
konut kredisinden ve diğer bazı haklardan yararlanamamaktadır. Muharip
gazilerden madalya için para istenmesi ayıbı ortadan kaldırılmalı ve tümüne
onurla, gururla taşıyacakları madalyaları teslim edilmelidir. Muharip
gazilerimiz de faizsiz konut kredilerinden yararlanabilmelidir. 
Terörle
mücadelede malul sayılmayacak derecede yaralanan ve malul sayılmayan gaziler
hiçbir haktan yararlanamıyor. Özellikle de kendilerine gazilik unvanının
verilmemesinden dolayı büyük üzüntü duyuyorlar. Maluliyetlerinden dolayı
çalışma ortamında sıkıntı çeken gazilerimizin 3600 günde emekli olabilme
hakkını almaları gerekiyor. Şehitlerin ve vefat eden gazilerin ana ve
babalarına bağlanan aylık, her biri için asgari ücretin net tutarından az
olmamak üzere artırılmalıdır. Şehit çocuklarımızın hepsine iş hakkı
verilmelidir. Şehit ailelerine sağlanan ÖTV’siz araç alma imkânından terörle
mücadelede gazi olanlar da yararlanmalıdır. 
Değerli
milletvekillerimiz, gaziler için söyleyebileceğimiz daha çok söz var. Ne
şehitlerimizin ne gazilerin ne de onların geride bıraktığı çocuklarının,
ailelerinin, anne babalarının haklarını ödeyebiliriz. 
Ama,
bunun dışında, kadın ve çocukla ilgili çalışmalara da ben değinmek istiyorum.
Bu konuda da maalesef çok eksik, hata var. 
Aile,
biliyorsunuz, toplumun en küçük temel taşı. Ailede bir sorun varsa devletin
bütünlüğüne de bu sorunlar yansır. “Neler yapılıyor?” diye baktığımızda, bir
ASDEP projesi var. Bu, 61’inci Hükûmetten bu yana her hükûmet programında
önümüze getirilmiş ama maalesef pilot çalışmalar dışında yapılan kayda değer
herhangi bir çalışma yok. Yine, aileyi ve sosyal fonksiyonlarını zayıflatıcı
unsurlar da ortadan kaldırılamamış. Ailelerimizi en çok rahatsız eden, en çok
sıkıntıya sokan, ailelerimizi dağıtan, bölen, maalesef ekonomik sorunlar.
Ekonomik sorunların çözülmesi için de yapılan kayda değer bir çalışma yok. 
Yine,
son zamanlarda artan intihar olayları bizi endişeye sürüklüyor. Bakın, benim
kendi seçim bölgem Aydın’da neredeyse haftanın her günü birer intihar olayı
gerçekleşiyor. Aile ve Sosyal Politikalar Bakanımıza bir yazılı soru önergesi
ilettim, inşallah cevabını alırım. Ailelerimizin, insanlarımızın intihar
etmesinin önüne geçmek zorundayız. 
Kadına
yönelik şiddetin artışı bizi yine ayrıca endişelendiriyor. Maalesef
hükûmetleriniz boyunca kadına yönelik şiddet yüzde 1.400 arttı. 2013 yılında
237, 2014 yılında 294, 2015 yılında 303 ve 2016 yılında ise -Kasım ayına kadar-
272 kadın öldürüldü. İstismar edilenlerin sayısını isterseniz istatistiklerde
de bulabilirsiniz, bunu geçeceğim ama kadın şiddetinin görünen tarafının yanı
sıra bir de görünmeyen tarafı var ki, bu, ısrarlı takip, mobbing, yine,
psikolojik şiddet, ekonomik şiddet… Bütün bunların üzerinde ciddiyetle
durulması ve çalışılması gerekiyor. 
Kadınların
toplumsal yaşamdaki statüsünün iyileştirilmesi için yapılması gereken çok şey
var, maalesef yaptığınız ya da yaptığınızı iddia ettiğiniz çalışmalar
kadınlarımızı korumaya yetmiyor. Kadın ve erkeğe eşit fırsatların sunulduğu,
kadına saygının ön planda olduğu, hem kadına hem de erkeğe eşit desteğin
sağlandığı çağdaş bir yaklaşıma ihtiyacımız var. 
Çocuklarımıza
gelince, çocuklarımız için söyleyeceğimiz çok söz var. Çocukların
çalıştırılması ve her türlü çocuk istismarı maalesef devam etmektedir. Sayın
Bakan, çocuk istismarlarını engellemek üzere kurduğumuz Komisyonda bulunmanızı
ben çok arzu ederdim. Orada olmanız gerekirdi; ya çağrılmadınız ya da
bilemiyorum, gelemediniz ama keşke olsaydınız. 
Özellikle,
18 yaş altındaki evlilikleri engelleme yolunda yapılması gereken çok fazla
çalışma var. TÜİK, çalışma yapıyor ama maalesef istatistik çalışmalarını 16-17
yaş grubunun araştırmalarıyla sınırlandırıyor ama çok daha erken yaşta
çocuklarımız yasal olmayan yollarla evlendiriliyor, bunun bilgisine sahibiz. 
Yine,
son on yılda kız çocuklarının okullaştırılması oranında ciddi bir artış söz
konusu olduğu iddia ediliyor ama önemli olan, çocukları okula yazdırmak değil,
onların devamını sağlamak. Okullaşma güzel ama gerisi çok daha önemli. Millî
Eğitim Bakanlığının sunduğu bilgilere göre, 2013 yılında 174.625 öğrenci,
ilköğretim okullarını, ilkokulu, ortaokulu terk etmiş: Yine, 2014 yılında bu
sayı 234.932 olmuş. Maalesef, Millî Eğitim Bakanlığı bunların cinsiyetini
vermiyor, açıklanan bilgilerde yine terk sebepleri de yazmıyor. 
Eğitim
Reformu girişiminin bir çalışması var, 2014-2015 Eğitim İzleme Raporu’nda:
Türkiye’de çocukların yüzde 38’i okulu terk ediyor. Yine, kız çocuklarımızda bu
oran, kız çocukları için de yüzde 39,9. Bu, ne demek? 100 çocuktan 40’ı, 10 kız
çocuğundan 4’ü okulunu devam ettiremiyor, okulunu bırakıyor, terk ediyor.
Dolayısıyla hem eğitimin ilerleyen süreçlerinden hem de istihdamdan mahrum
kalıyor. 
Yine,
temel hizmetlere erişim problemleri ve yoksulluk, çocuğun çocuk işçi olma
ihtimalini yükseltiyor. Bu okuldan ayrılmış, terk etmiş çocuklarımız ne alemde?
Evlendirildiler mi, çocuk işçi olarak mı çalıştırılıyorlar bunları bilmek
istiyoruz.
On
beş yıllık AKP iktidarı boyunca Hükûmetin, çocuk haklarıyla ilgili olarak
yeterli çalışmadığı, millî bir çocuk politikası geliştiremediği, çocukları
ihmal ettiği ortada. 
Ulusal
risk haritası oluşturulmalıdır. Okula devam edemeyen çocukların sayısının ve
sebeplerinin araştırılması, erken yaşta evliliklerin 16-17 yaş kriteri
konmaksızın saha çalışmalarıyla tespiti, aile içinde her türlü ihmal ve
istismarın araştırılması ve çocuk iş gücünün belirlenmesi amacıyla risk haritalarının
oluşturulması önem arz etmektedir ama lütfen, bunu yaparken Bakanlığınızdaki
mevcut birimin yaptığı gibi yapmaya devam etmeyin çünkü yaptığı çalışmalar da
bizim kültürümüze göre yanlış cevapları alması söz konusu olduğundan başarıya
ulaşması mümkün değil. Yapılacak çalışmaların yapılandırılmasında Türkiye Çocuk
ve Ergen Psikiyatristleri Derneği, Türk PDR, Türk Psikologlar Derneği, Sosyal
Pediatri Derneği yöneticileri ve akademisyenlerden oluşturulacak danışma
kurulunun desteği alınarak çalışmalara bilimsel nitelik kazandırılması
gerekiyor. Gerçekten -ben, Çocuk İstismarı Komisyonundan biliyorum- çok hatalı
anketler, uygulamalar yapıyorlar; sonuçlar doğru çıkmıyor. Böyle ne yaparsak ne
olur, akademisyenlerden, derneklerden yararlanırsak? Böylece kayda değer ölçüde
maddi manevi emek harcanarak gerçekleştirilecek çalışmaların sunduğu bilgi ve
verilerin geçerliliği, güvenilirliğini yüksek olacaktır.
Yine,
Birleşmiş Milletler Çocuk Hakları Sözleşmesi’ni imzaladık. “18 yaşın altındaki
her birey, çocuktur.” diyor. Lütfen, Türk Ceza Kanunu ve Türk Medeni Kanunu’nu
-buna uyma yükümlülüğümüz olduğu, imzaladığımız için Birleşmiş Milletler Çocuk
Hakları Sözleşmesi’ni- buna göre düzenlememiz gerekiyor. Bu konuda
hassasiyetinizi rica ediyorum. Biz Milliyetçi Hareket Partisi Grubu olarak 18
yaş altının “çocuk” olarak kabul edilmesi yönünde Türk Medeni Kanunu’nda, Türk
Ceza Kanunu’nda gerekli kanun teklifini verdik. Bu konudaki desteğinizi rica
ediyorum. 
Yine,
bununla birlikte, bütün bu çocuklarımızla ilgili sorunları burada dile getirmek
mümkün değil, zaman yeterli değil, zaman bitiyor. Çocuk hakları daimi komisyonu
kurulması çok önemli. Bununla ilgili de biz kanun teklifimizi sunduk. Bu konuda
da sizlerin desteğini bekliyoruz. Tüm çocuklarımızın, kadınlarımızın, ailelerin
ve özellikle gazilerimizin, şehitlerimizin ve ailelerinin haklarını, engelli
vatandaşlarımızın haklarını savunarak onları en iyi noktaya getirebilecek
kararların alınmasını diliyorum. 
Yüce
heyetinizi saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Depboylu.
Milliyetçi
Hareket Partisi Grubu adına ikinci olarak Denizli Milletvekili Sayın Emin Haluk
Ayhan konuşacak.
Buyurun
Sayın Ayhan. (MHP sıralarından alkışlar)
MHP
GRUBU ADINA EMİN HALUK AYHAN (Denizli) – Teşekkür ediyorum Sayın Başkan. 
Sayın
Başkan, sayın milletvekilleri; 2017 yılı Gümrük ve Ticaret Bakanlığı ile
Rekabet Kurumu bütçeleri ve 2015 Yılı Kesin Hesap Kanun Tasarıları üzerinde
Milliyetçi Hareket Partisi Grubunun görüşlerini arz etmek üzere söz aldım. Bu
vesileyle yüce heyeti saygıyla selamlıyorum. 
Tabii
ki, şimdi, ben Sayın Bakanın burada olmasını dilerdim, yok. Bizim
tenkitlerimiz… Dün de söyledim -gerçi dünkü Sayın Bakan biraz alınganlık
gösterdi ama- Yenikapı ruhuyla tenkit ediyoruz dedik, biraz o açıdan bakacağız
ama durumun iyi olmadığını da Sayın Bakanım, özelikle ifade etmek istiyorum.
Hakikaten,
bu gümrük, ticaret politikalarının ana unsuru, ticaretin daha kolay, daha
güvenli bir şekilde, aynı zamanda hızlı ve kaliteli yapılmasını sağlamak. Dolayısıyla
dünya ticaretinde değişen şartlara ülkemizin de uyumunu teminen ilgili
kurumların hukuki, idari, fiziki, teknik ve mali kapasitesinin dünyadaki
gelişmelere uyumlu hâle getirilmesini gerektirmektedir. 
Şimdi,
gümrük, esasen dış ticaretin bir bileşeni. AKP hükûmetleri ise Gümrük
Bakanlığını iç ticaretle ilişkilendirdi. Bu, işe göre kurumsal yapıyı oluşturma
değil, Bakana göre kurumları bölme, yapıyı ona göre ne yapmaktır; uyarlamaktır.
Bu, doğru bir yaklaşım değildir. Bakanlığın kuruluşunda bizatihi defo vardır. 
Şimdi,
tabii, bu bütçe görüşmeleri esnasında genel konulara değiniyoruz ama özellikle
de bütçenin rakamlarıyla ilgili -dün de bahsettim- bir şeyleri söylemek
gerekir. Burada neyi söyleyeceğiz? 2016 yılı Bakanlığın bütçesinin başlangıç
ödeneği 2015 başlangıç ödeneğine göre yüzde 37 artmış. Bu yüzde 37 artış,
önemli bir olay. Fakat ne getirdiği ne götürdüğü üzerinde ben bir açıklama
göremedim. 2017’de 2016’ya göre başlangıç ödeneği yüzde 75 artmış. Buna
muhafazakâr bir gelişme falan da diyemeyiz. “İddiasız bir bütçe” olarak bu
olayı nitelemek mümkün. Dış ticarette esnafa, KOBİ’ye bu bütçeden ilave bir şey
yok. Bu artış zaten bunu gösteriyor, öngördüğünüz enflasyonu da dikkate
alırsanız. 
Rekabet
Kurumu 2015 yılı kesin harcaması başlangıç ödeneğinin yüzde 22 altında, 2016
bütçesi 2015 harcamasının yüzde 36 üzerinde. Bu bütçede kurumun faaliyeti
üzerinde müspet bir gelişme görülmüyor. Yani kurumun ciddi bir faaliyet
geliştireceği, yapacağı anlamında bir şey yok. Oturmuş bir kurum olarak
değerlendirmek mümkün mü? O da değil.
Şimdi,
bize göre, gümrüklerde iyileştirilmesi gereken pek çok problemli alan mevcut.
Bunlardan bir tanesi, gümrük işlemlerinin yarattığı bekleme ve maddi kayıplar;
akaryakıt, sigara ve alkol kaçakçılığı denetim yetersizliği. Özellikle -Sayın
Bakanım, Maliye Bakanı olarak sizin burada olmanız iyi- ÖTV artışları sonucunda
kaçak ve sahteciliğe karşı tedbirlerin devreye sokulması şart. Bunu millet de
görsün, şimdi elimde rapordan alınmış, yapılmış bir tane grafik var. Menşesi,
fabrikasından 1 liraya çıkıyor sigara, piyasaya geldiğiniz zaman satışı 5 lira
ile 8 lira arasında değişiyor. Şimdi, “Bunun menşesi fabrikası, 1 lirasını
alıyor.” diyorlar, diğerinden kimler faydalanıyor? Kaçakçı networkleri, PKK,
taşıyıcılar, depocular, perakendeciler ve tüketiciler. Bunun detayını göstermek
mümkün ama siz ÖTV’yi oradan bastırdıkça bu kaçakçılara doğru gidiyor. 
Geçen
sene burada, Erkan Bey, bizim Grup Başkan Vekilimiz “Kızılay’da kaçak sigara şu
fiyata satılıyor.” dedi -belki sizdiniz, belki başka sayın bakan- “Hayır.”
dediler. Gitti öğle arası Kızılay’dan aldı geldi, birer tane de oraya bıraktı
hatırladığım kadarıyla. 
Şimdi,
bu olaya baktığınız zaman, sıkıntıların arttığını görüyoruz. Bir kere, Gümrük
Bakanlığı yerine oturmamış, dış ticaretle ilişkilendirilmiş, kaçakçılıkla
ilgili vazifelerini yeterince ifa edemediği ortada. Bu, sadece Bakanlığın
bünyesinden kaynaklanmıyor, uyguladığınız genel ekonomik politikalarda, ÖTV
artışlarından vesaire buraya doğru geliyor. 
Şimdi,
özellikle, Sayın Bakan burada olsaydı söyleyeceğim bir şey vardı, dahilde
işleme rejimiyle ilgili Sayıştay raporu epey şey koymuş buraya. Hakikaten ben
Ekonomi Bakanlığından dış ticaretle ilgili, dahilde işleme rejimiyle ilgili
bilgi almakta sıkıntı çekiyorum. Ben bunu Gümrük Bakanlığıyla ilgili mutlaka
öğrenmek istiyorum, Bakan Bey’le de sohbet etmek istiyorum, Sayıştay
raporlarına bile girmiş. Ya, ihracatın yüzde 45’i dahilde işleme rejimiyle
ilgili olur mu? Bazı sektörlerde, dün söyledim, yüzde 70’lere kadar varmış.
Dünyanın hiçbir yerinde böyle bir şey olmaz, görülmez, bu çok sıkıntılı bir
alan. 
Diğer
taraftan, bakın, 5.012 adet yatırım, teşvik belgeleri kapsamında sağlanan
destek unsurlarının geri alınmasına ilişkin mevzuat hükümlerini Bakanlık
uygulamamış. Bunlar hakikaten problemli bir alan olarak devam ediyor. 
Şimdi,
esnaf ve KOBİ’lerin sıkıntıları meydanda. Zaten AKP Hükûmeti esnaf,
sanatkârların… TOBB’un Başkanını meslek mensuplarının işleriyle, problemleriyle
ilgilensin diye bir teşvik vermedi. PKK’ya karşı milletin yüreği yufkalaşsın
diye alana sürdünüz o zaman. İş değişti ama gerçekten onların problemi bitmiş
değil, devam ediyor. 
Gelelim
AVM’ye. Kiraların TL’ye çevrilmesi rahatlatır mı? Zor. AVM’lerin artması
tüketimi körüklüyor, esnafı AVM tasallutuna karşı koruyamıyorsunuz. Şehir
içinde AVM’ler, küçük esnafa verdiği zararın ötesinde ithal ürünlerin satışını
artırıyor. Hangi tedbirleri almaya çalışıyorsunuz? AVM’de dövizle kira
kontratları var mı? Var. Buna kim müsaade etti? AKP. Şimdi, dövizle kira
kontratları toplulaştırılmış, menkulleştirilmiş, yüksek iskontolarla kırılmış;
yüzde 7-8 gibi. Bankalar döviz aktifi ve geliri yaratacak, ihracatçı döviz
getirmezse ne olacak, dolarla kaynak bulan, borçlanan bankalar ne yapacaklar?
Ya, turizme ya da AVM’ye dönecek. Sistem böyle kurulmuş, böyle dönmüş. 53
milyar dolar yatırımdan bahsediyorsunuz. AVM yatırımcısı peşin almış, toplu
para almış. Kiracılar “İş yok.” diyor; onların işi hepten rezillik, ya çıktı ya
çıkacak. Esasen problem, önümüzdeki ay kontratlar yenilenecek. İstanbul
birbirine girmiş vaziyette. Bunların çoğu kur 1,8’ken kiralamış, şimdi kur 3,5
lira. Adam “10-20 yılda yatırımı finanse edeceğim.” diyor, şimdi 20-40 yıla
çıkacak finansmanı. Adam riski almış, çekecek. “Batsın.” diyorsanız batsın.
Geçen başkanlarıyla görüştüm kiracıların, diyor ki: “Dünyada AVM kiraları
cironun yüzde 15’ine kadar olur, bizde bu yüzde 30’a kadar çıktı. Biz bu yükün
altından kalkamayız.” Haddizatında, bu işi bu kadar genişletip büyüteceğinize
ne yapacaktınız? Pazar yerleri gibi bölgelerde ofis kuracaktınız -bin iş yeri,
vesaire- bu problemi çözecektiniz. 
Yeri
gelmişken -Sayın Bakan, bunu vallahi bir dinle- benim evin önüne -on beş sene
oturdum, Allah nasip etti, yeşil alandı- bir gün baktım kazık çakılıyor,
kazıyor. Diktiler alışveriş merkezini, buradan şurası kadar. Şimdi, ben de bir
süt alacağım, ekmek alacağım; misafir gelecek, gazete alacağım; yok,
alamıyorum. Ne yapacağım? Gideceğim birkaç kilometre, alıp geleceğim. Çok dua
ettim: Ya Rabb’im, şuraya bir büfe açılsın da şunları alayım. Ya makbul bir
zamanda dua ettik ya da ayarını kaçırdık Allah affetsin. Böyle bir şey olabilir
mi? Orada şimdi otopark derdi var, orada trafik derdi var, her türlü sıkıntı
orada. Etrafı rahatsız eden bir çevre. Böyle bir şey olabilir mi? Gerçekten,
mesela, Denizli bu yönden çok iyi ha. Bin kişiye düşen metrekare alanı
itibarıyla Türkiye de Avrupa'nın AVM şampiyonu. Ne diyorsunuz? 274 metrekare
bin kişiye. Şimdi, perakende pazar payı 1998’de yüzde 15’miş bunların, yüzde
73’e ulaşmış 2016’da. 
Şimdi,
son on yılda 1,3 milyon esnaf AVM’ler yüzünden iş yerini kapatmış, kepenk
indirmiş. Denizli, İstanbul ve Eskişehir’in arkasından 3’üncü. Bir sürü
mahkemelik oldular. İmar değişti, yerine girdi, çıktı; millet birbirine girdi,
mahkemelik oldu; bu kadar rezillik, kepazelik de bir tarafa.
Şimdi,
sicil affı olayı var, herkes lafını ediyor fakat bu işte tecrübeli bakanlar bu
işe girmiyor. Onlar birkaç kere bu sicil affını denediler, demarş yaptılar ama
geri geliyor. Ya, bu adamlar, bankalar da bir ticari işletme, siz esnafın
hâlini kötülediyseniz, adam bilançosuna bakıp da veriyor. Bu esnafı niye bu
hâle soktunuz? Hadi bunu düzeltelim. Düzeltebiliyor musunuz? Düzeltmiyorsunuz.
Geçen bu son kararları açıklarken siz, gördüm, hepiniz pas etti -eski bakanlar-
kaldı kimin üstüne? Gümrük Bakanının üstüne kaldı. O da hâlâ çalışıyor. Ondan
önce çalışanlar bu işin altından kalkamadılar zaten. Şimdi, kalkamadıkları için
orada da çok büyük sıkıntı var. Bu sicil affı, bir temizleyin de millet
rahatlasın bakalım bankalar kredi veriyor mu, vermiyor mu? Bunun dışında,
gerçekten bu sicil affı hususunda vatandaşlar bizar olmuş vaziyetteler. 
Diğer
taraftan, bakın, bu birlikler falan artık bu piyasayı regüle edemez hâlde. İşin
mali büyüklüğü birliklerin gücünü aşmış vaziyette. Çiftçimiz ve ziraat
odalarımız bundan çok rahatsız. Sorunun bir an önce çözülmesi gerekiyor.
Fındıkta, üzümde, kayısıda, incirde fiyatlar düşüyor. Geçen yılın aynı dönemine
göre kilogramda kabuklu fındık 2 lira düştü 10 liraya, kuru kayısı 3 lira düştü
6 liraya, kuru üzüm 1 lira 70 kuruş daha düşerek 3 lira 80 kuruşa, kuru incir
50 kuruş düştü 6,5 liraya. Hani bunlar garantörlük yapacaktı,
destekleyecektiniz, özel sektörle beraber iş birliği yapacaklardı? Bunlarla
ilgili yaptığınız hiçbir şey de yok. Şimdi onlar sıkıntıda. 
Gerçekten,
bir de Sayın Bakan, siz buradayken notlarımın arasında sorayım: 2017’de gümrük
vergilerini yüzde 37 oranında artırıyorsunuz, ithalden alınan KDV’yi yüzde 11
artırıyorsunuz, diğer dış ticaret vergilerini yüzde 15,5 artırıyorsunuz. Birini
hangi dolar kuruyla artırıyorsunuz, ötekini hangi dolar kuruyla artırıyorsunuz?
Gerekçelere baktım gerekçeler aynı. Gerekçede bir farklılık olsa diyeceğim ki
ne oldu ya hakikaten gerekçesi farklı, bir yerden bu iş patlayacak bu vergi de
artacak falan diye. Bunların bir gerekçelerinin anlatılması lazım. 
Şimdi,
bu kredi kartı taksitlendirilmesi yetmiş iki ay ya, siz bunu yetmiş iki ay
yaptınız ya, şöyle bir eşinizin dostunuzun, samimi olduğunuzun bir tanesini bir
banka şubesine gönderin bakalım garip gurebanın, fakir fukaranın bu kredi kartı
taksitlendirmesi yetmiş iki ay oluyor mu, olmuyor mu? Buna bakmak lazım.
Yaptığınız işin, aldığınız kararın bir neticesi olması lazım. Dolayısıyla, bu
işlere bakmak lazım. 
Rekabet
Kurumuna gelince, onun da çok iyi çalıştığını söylemem mümkün değil. Oraya da
bu ilave edilen ne var; başkan yardımcısı ve bir başkan yardımcılığı
seviyesinde görev ve yetkilere sahip olduğu iddia edilen, üç ayrı makam işgal
eden kıdemli koordinatör atamışsınız. Hatta bazılarına da teşekkür yazısı falan
gitmiş. Hepsi 15 Temmuzda gitmiş arkasından. Bunlara da dikkat etmek lazım, bir
bakmak lazım. Eğer bunlar doğruysa, doğru değilse, bizim de yanlışımız,
eksiğimiz varsa lütfen bize söyleyin. 
Süre
yetmiyor. Ben yüce heyeti saygıyla selamlıyorum. Bütçenin de hayırlı olmasını
diliyorum. Teşekkür ediyorum, saygılar sunuyorum. (MHP sıralarından alkışlar) 
BAŞKAN
– Teşekkür ederim Sayın Ayhan.
Milliyetçi
Hareket Partisi Grubu adına 3’üncü olarak Konya Milletvekili Sayın Mustafa
Kalaycı konuşacak.
Buyurun
Sayın Kalaycı. (MHP sıralarından alkışlar) 
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri;
Maliye Bakanlığı ve Gelir İdaresi Başkanlığının bütçeleri üzerine Milliyetçi
Hareket Partisi Grubu adına söz aldım. Bu vesileyle hepinizi saygılarımla
selamlıyorum.
Sözlerimin
başında bana iletilen bir konuyu Maliye Bakanımıza aktarmak istiyorum. Tapu
Kadastro Genel Müdürlüğü, döner sermayede çalıştırmak üzere 1.500 kişi için
başvuruda bulunmuş. Hâlen meslek yüksekokullarından bu alanda en fazla mezunun
emlak ve emlak yönetimi bölümünde olduğundan bahisle verilecek izinde mezun
sayıları dikkate alınarak dağılım yapılması yönünde talep var. Umarım dikkate
alırsınız.
Uzun
süredir ekonomide reform niteliğinde yapısal önlemler alınmaması sebebiyle
ülkemizin ekonomik sorunları yıldan yıla artmıştır. Son dönemde yapısal
sorunlar, adaletsizlikler ve dar boğazlar daha da ağırlaşmıştır. Çiftçisi,
esnafı, sanayicisi, hane halkıyla toplumun bütün kesimleri ağır ekonomik
şartlar ve borç altında ezilmektedir. Milletimiz zam ve vergi artışlarına
direne direne güçlükle ayakta durmaktadır.
Hükûmete
soruyorum: Hani tüm dünya bizi kıskanıyor, herkes bize gıptayla bakıyordu? Hani
on dört yılda üç Türkiye olmuş, güven ve istikrar adasına dönmüştük? Türk milleti
ne zaman huzura ve refaha kavuşacaktır? Türkiye, ekonomi alanında hızla reform
gündemi oluşturmalı ve bunu uygulamalıdır. 
Milliyetçi
Hareket Partisi olarak, yıllardır yapısal reformlar konusunda Hükûmeti hep
uyardık ve son seçim beyannamemizde de ekonomide önemli gördüğümüz, üretim,
tasarruflar, yatırımlar, tarım, gelir, harcama ve vergiyle ilgili olmak üzere
yedi alanda hızlı ve kararlı bir şekilde reformların başlatılması gerektiğini
söyledik ve uygulanması gereken politikaları belirledik ama Hükûmet hep
duyarsız kalmıştır. Nihayet geçen hafta Sayın Başbakan ekonomiye yönelik
alacakları tedbirleri açıklamış ve 2017 yılı için yapısal reformların
takvimlendirildiğinden ve yıl boyunca vergi, araştırma-geliştirme, çalışma
hayatı, eğitim, sağlık, adalet gibi alanlarda yapısal reformlar yapmaktan söz
etmiştir. Türkiye ekonomisinde sorunlar ağırdır; saklamaya, gizlemeye gerek
yoktur ve ekonomideki sorunlar hepimizi ilgilendirmektedir. Türkiye
ekonomisinin kırılgan bünyesini tedavi etmek, hep birlikte fedakârlık şemsiyesi
altına girmek önümüzdeki tek seçenektir. 
Hükûmet
Türk lirasının güçlenmesi maksadıyla aldığı karar ve tedbirleri daha da
derinleştirmelidir. Bu konuda çiftçilerimizin talebi var, çiftçilerimiz de
rahatlatılmalıdır. Çiftçimiz, dövizle biçerdöver, traktör aldığından bugün
borcu 2 katına çıkmıştır. Çiftçi zor günler yaşamaktadır. Çiftçimiz gırtlağına
kadar borçludur. Bankaların ve tefecilerin kıskacında bunalmış; faiz, kredi
batağında nefes alamaz hâle gelmiştir. Çiftçimizin tarlası, bahçesi, neyi varsa
ipoteklidir. Çiftçimizin kredi borçları 2016 Eylül ayı itibarıyla 68,5 milyar
liraya ulaşmıştır. Borç tuzağına düşen ve borçlarını ödeyemez hâle gelen,
ihtiyaçlarını karşılamak için banka kredi kuyruklarında bekleyen çiftçilerimiz,
alın teriyle ekmeklerini kazandıkları arazilerini haraç mezat satmak zorunda
kalmaktadır. Çiftçilerimiz çaresiz kalmış, devletinden bir yardım eli
uzanmasını beklemektedir. Çiftçilerimiz için acilen bir tedbir paketi
açıklanmalı, tarımsal kredi ve elektrik borçları uygun şartlarda, hatta faizsiz
yeniden yapılandırılmalıdır. 
Değerli
milletvekilleri, Türkiye’de üretim ve istihdam üzerindeki vergi yükü ağırdır.
Üretimin başta elektrik gibi temel girdileri üzerinden çok yüksek düzeylerde
vergi, fon ve benzerleri alınmaktadır. Üretim üzerindeki vergi yükünün
azaltılmasının istihdam ve büyümeye sağlayacağı olumlu katkı ve belli bir süre
sonra bu kesimden sağlanan toplam vergi gelirlerinin artacağı hesaba
katılmalıdır. Yapısal reformlar kapsamında vergi reformu hemen gündeme alınmalıdır.
Bu çerçevede, herkesin mali gücüne göre vergi ödediği adaletli bir vergi
sistemi tesis edilmelidir. Vergi sistemi, ülkenin ekonomik, sosyal ve kültürel
yapısını dikkate alan dinamik bir yapıya kavuşturulmalıdır. 
AKP
iktidarında, vergi alacaklarının yapılandırılması konusunda 6'ncı düzenlemeye
bu yıl gidilmiştir. Başlı başına bu durum bile yıllardır ekonomide işlerin iyi
gitmediğini, Türkiye'nin iyi yönetilmediğini açıkça göstermektedir. Özellikle
2008 yılından bu tarafa peş peşe çıkarılan kanunlar ve Bakanlar Kurulunun süre
uzatım kararlarıyla uygulama süreklilik kazanmıştır. 2014 yılında getirilen
yapılandırmanın daha süresi dolmadan yapılandırmanın bile yapılandırılması
düzenlenmiştir.
Yapılandırılan
vergi tutarının 77,6 milyar TL olduğunu açıklayan Maliye Bakanının “Eskiden
ekmek kuyruğu vardı, şimdi vergi dairesinde borç ödeme kuyruğu var dolayısıyla
bu bizi mutlu ediyor.” sözleri basına yansımıştır. Bu, basit ve çok sığ bir
değerlendirme olmuştur. Sayın Maliye Bakanı vatandaşın borçluluğunu, vergi
borçlarını niye ödeyemediğini, vergi borçlarına uyguladığı yüksek gecikme
zammını görmüyor, göremiyor. 
Sayın
Cumhurbaşkanı, "Faiz meselesini çözmemiz gerekiyor. Yalnızlığımı biliyorum
ama mücadelemi sürdüreceğim, kararlıyım." diyor ya, ne yazık ki başta
Hükûmet yalnız bırakıyor.
Bakınız,
hâlen enflasyon yüzde 7, yeniden değerleme oranı yüzde 3,83, kanuni temerrüt
faiz oranı yüzde 9, ticari temerrüt faiz oranı yüzde 10,5, hazine ihaleleri
bileşik faiz oranı yüzde 10,6, bankalarca TL ticari kredilere uygulanan
ağırlıklı ortalama faiz oranı ise yüzde 14,7 düzeyindedir. Buna karşılık,
Hükûmetin uyguladığı vergi gecikme zammı oranı yüzde 16,80; tecil faiz oranı
yüzde 12’dir. Hükûmet tefeci gibi faiz uygulamakta olup, Cumhurbaşkanının
çağrılarını hiç dikkate almamış ve 2010 Ekim ayından beri oranları
düşürmemiştir. 
Gecikme
zammı, vergileme tekniği açısından bir ceza değil, amme alacağını enflasyona
karşı korumak ve zamanında ödenmesini sağlamak için getirilen müeyyidedir.
Gerek gecikme zammı ve gerekse tecil faiz oranları günümüz ekonomik koşulları
dikkate alındığında fahiş denilebilecek kadar yüksektir. Enflasyonun 2 katından
fazla olan gecikme zammı oranı, vergisini zamanında ödeyemeyen, ödeme güçlüğü
çeken herkesi etkilemekte ve vergi borçlarını katlayıp, idarenin tahsilat,
vergi mükelleflerinin ödeme kabiliyetini azaltmaktadır.
Hükûmet
bankalarla ilgili denetim görevini de yapmamaktadır. Bankalar kredi kartlarına
ve kredili mevduat hesaplarına çok yüksek faiz uygulamaktadır. Bankaların kredi
kartlarına uyguladığı akdi faiz yıllık yüzde 24'ü, gecikme faizi ise yüzde 30’u
aşmaktadır. Ücret ve komisyonlar faize eklendiğinde ise ortaya korkunç bir
tablo çıkmaktadır. Peki, BDDK ne yapıyor? Hükûmet ne yapıyor? Seyrediyor.
Bakınız,
2016 yılının on ayında bankaların kredilerden aldığı ücret ve komisyonlar 5,8
milyar liraya, "dosya parası" diye adlandırılan bankacılık hizmet
gelirleri 18,9 milyar liraya varmıştır. Bankaların toplam faiz dışı gelirleri
2015 yılında 42,1 milyar lira, 2016 yılının on ayında 38,4 milyar liradır.
Bankalar kredi borcunu erken ödemek isteyene dahi ceza kesiyor, bir dünya para
istiyor. 
Kredi
kullanıp borçlanan çaresiz vatandaş “ücret”, “komisyon”, “dosya parası” diye
soyuluyor. Peki, BDDK ne yapıyor? Hükûmet ne yapıyor? Seyrediyor. Sayın Cumhurbaşkanı
sitem etmekte sonuna kadar haklıdır. Cumhurbaşkanı sürekli “Faizi düşürün.”
diyor, Hükûmet ya anlamıyor ya dinlemiyor ya da faize “Düş.” deyince düşeceğini
sanıyor ki hiçbir şey yapmıyor. 
Yine,
Sayın Cumhurbaşkanı "Türkiye'de en yüksek parayı kazanan, reel yatırımcı
değildir. En yüksek parayı kazanan, finans sektöründe olanlardır."
demiştir, böylelikle bir gerçeğin altını çizmiştir.
Evet,
ülkemizde en fazla büyüyen, finans sektörüdür. Yine ülkemizde en fazla kâr
eden, finans sektörüdür. Bu yıl kurumlar vergisi rekortmenleri listesinin ilk
10'u arasında 7, ilk 100'ü arasında 18 banka yer almıştır. Reel sektörün zor
günler yaşadığı, işletmelerin iflasa sürüklendiği şu dönemde, finans sektörünün
2016 yılı on aylık net kârı 32 milyar liradır, 10 ayda 2015’deki yıllık net
kârın yüzde 23 üzerine çıkılmıştır. Milletimiz gece gündüz bankalara
çalışmakta, emeğini, alın terini, gelirini, kazancını bankalara faiz olarak
aktarmaktadır. AKP İktidarı faiz lobisini abat etmiştir. Faiz lobisi, AKP'nin
ekonomi politikalarından beslenmiştir. Aslında AKP'nin on dört yıllık
icraatının özü ve özeti de budur. 
Değerli
milletvekilleri, vergilerin toplanmasında ve bütçenin her kademesinde görev
yapan, bu işin asıl yükünü çeken maliye çalışanlarının sorunları yıllardır
çözüme kavuşturulmamıştır. Maliye çalışanları kendileri için de yeniden
yapılanma ve adalet istemektedir. Maliye teşkilatında personel yetersizliği had
safhadadır. Boş kadrolara atama yapılmadığı için çalışanların iş yükü
taşınamayacak boyuta gelmiştir. Personel ihtiyacı acilen giderilerek
çalışanların iş yükü normal ve eşit hâle getirilmelidir. Personelin fazla
çalışmalarının karşılığı da ücret olarak ödenmelidir. 657 sayılı Devlet
Memurları Kanunu’nda “mali hizmetler sınıfı” oluşturulmalı, gelir ve gider idareleri
arasında uygulama birliği sağlanmalıdır. Personelin görev tanımları yeniden
yapılarak görevi dışında çalıştırılmamalıdır.
Sayın
Bakan, Komisyonda yönelttiğim soru üzerine hışımla “Merkez ve taşra
uzmanlıkları devam edecek. ‘Gelir uzmanlarının sınavı’ diye bir çalışmamız
bulunmamaktadır.” dediniz. Bu katı tutumunuza rağmen biz Milliyetçi Hareket
Partisi olarak dile getirmeye devam edeceğiz.
Devlet
memurlarına, yaptıkları hizmetler için lüzumlu bilgilere ve yetişme şartlarına
uygun şekilde, sınıfları içinde en yüksek derecelere kadar ilerleme imkânını
sağlamak 657 sayılı Kanun’un temel ilkeleri arasında yer almaktadır.
Gelir
İdaresi Başkanlığı son kez 18 Şubat 2012 tarihinde kurum içi gelir uzmanlığı
sınavı açmıştır. Gelir İdaresi bünyesinde yaklaşık 5 bin çalışan sınav hakkı
beklemektedir. Gelir İdaresi Başkanlığı, uzman yardımcısı alımı yapmakta,
bununla birlikte görevde yükselme sınavı açmamaktadır. Aynı işleri yapan, aynı
sorumluluğa sahip ve aynı derecede bulunan personel arasında ciddi miktarda maaş
farkı bulunup bu fark artmaya devam etmektedir. Bu durum çalışma barışını
olumsuz yönde etkilemekte, personel arasında huzursuzluğa sebep olmaktadır.
Açılacak kurum içi gelir uzmanlığı özel sınavıyla kurum çalışanları kendilerini
geliştirme imkânı bulacaklardır. Bunun katma değeri gözden uzak tutulmamalıdır.

Bir
başka konu, Vergi Denetim Kurulu Başkanlığınca 2014 yılında yapılan yeterlilik
sınavında 119 vergi müfettiş yardımcısı mağdur edilmiştir. Sınavın usulsüzlüğü
Danıştay ve idare mahkemeleri kararlarıyla ortaya konulmasına rağmen bir yıldır
yargı kararı uygulanmıyor. Söz konusu vergi müfettiş yardımcılarının
mağduriyeti mutlaka giderilmeli ve ayrıca bu sınavla ilgili soruşturma
açılmalıdır. 
Değerli
milletvekilleri, yapılandırmanın gizli kahramanları muhasebeci ve mali
müşavirlerdir. Düzenli bir muhasebe ve denetim sisteminin oluşması adına
yüklenilen tüm görevlerin yanında, muhasebeci ve mali müşavirlerin
sorumlulukları sürekli çoğalmakta ve iş yükleri gün geçtikçe artmaktadır. Bu
mesleğin en büyük problemi olan muhasebe ücretlerinin mükelleflerden tahsili
sorununa yıllardır geçerli bir çözüm üretilebilmiş değildir. Haksız rekabet,
yetki karmaşası, tahsilat gibi öncelikli sorunların ortadan kaldırılması
mesleğin geleceği için bir zorunluluktur. 
Mali
müşavirler ücretlerini alamadığı gibi, bunun katma değer vergisini ödemek
zorunda kalmaktadırlar. Katma değer vergisinden dolayı Maliyeden sürekli
alacaklı görünmektedirler. Serbest meslek faaliyetlerinde KDV yüzde 8’e
indirilmeli, KDV’yi doğuran olay tahsilata bağlanmalıdır. Ücret tarifesi zamana
endeksli bir ücret tarifesine dönüştürülmeli ve bağımsız denetim ücretlerini de
kapsayacak şekilde yeniden düzenlenmelidir. Meslek mensuplarına yıpranma
indirimi hakkı verilmelidir. Meslek mensuplarının iş sahipleriyle yaptıkları
sözleşmeler damga vergisinden istisna edilmelidir. Bilgisayar ve yazılım
giderleri iki yıl içerisinde amorti edilmelidir. Serbest meslek giderleri
yeniden belirlenmelidir. Stajyerler için ücret istisnası öngörülmelidir. 
Ben
Maliye Bakanlığımızın ve Gelir İdaresi Başkanlığımızın bütçelerinin hayırlara
vesile olmasını diliyor, saygılar sunuyorum. (MHP sıralarından alkışlar) 
BAŞKAN
– Teşekkür ederim Sayın Kalaycı.
Milliyetçi
Hareket Partisi Grubu adına son olarak İstanbul Milletvekili Sayın İsmail Faruk
Aksu konuşacaklardır.
Buyurun
Sayın Aksu. (MHP sıralarından alkışlar)
MHP
GRUBU ADINA İSMAİL FARUK AKSU (İstanbul) – Sayın Başkan, sayın milletvekilleri;
2017 yılı Bütçe Kanunu Tasarısı’nın Özelleştirme İdaresi Başkanlığı, Kamu İhale
Kurumu, Kamu Gözetimi, Muhasebe ve Denetim Standartları Kurumu bütçeleri
üzerine Milliyetçi Hareket Partisi Grubu adına söz aldım. Genel Kurulu ve
ekranları başında bizi izleyen muhterem vatandaşlarımızı saygıyla selamlıyorum.
Değerli
milletvekilleri, cumhuriyetimizin kurucusu Mustafa Kemal Atatürk’ün İstiklal
Savaşı’mızın ardından “Askerî zaferler ne kadar büyük olursa olsun iktisadi
zaferlerle taçlandırılmazlarsa kazanılan zaferler yaşayamaz.” sözü istikbal ve
istiklalimiz için ekonominin ne kadar önemli olduğunu ifade etmektedir. 
Cumhuriyetimizin
ilk yıllarında hâkim olan iktisat politikasının temel hedefi güçlü bir yerli
ekonominin kurulması olmuştur. Özel sektörün sermaye birikiminin yok denilecek
seviyede olması sebebiyle birçok sanayi tesisi ancak devlet tarafından
kurulabilmiş, devlet kalkınmanın ve ekonomik büyümenin motoru işlevini
görmüştür. Nitekim, Türkiye Cumhuriyeti’nin kuruluşunun ardından geçen kısa
zaman zarfında çok sayıda fabrika, banka, kurum ve kuruluşla ülkemizin hızla
büyümesi ve sağlam temeller üzerine oturması sağlanmıştır. Devletin ekonomideki
ağırlığı neoliberal akımın ve küreselleşmenin etkisini hissettirdiği yakın
döneme kadar da devam etmiştir. 
1980’li
yıllarda Batı ülkelerinde başlayan özelleştirme akımı ülkemizde etkisini 1994
yılı sonrasında göstermiş ve aziz milletimizin alın teriyle inşa edilen kamu
işletmelerinin özelleştirmeler yoluyla elden çıkarılması süreci başlamıştır.
Özelleştirme uygulamalarında asli amaç kamuya ait kuruluşların sermaye
piyasalarında halka arz yoluyla satılması suretiyle sermayenin tabana
yayılmasıdır. Oysa Türkiye’de özellikle de 2003 sonrasında yapılan
özelleştirmelerde sadece kamu varlıklarının büyük kişi ve şirketlere
devredilmesi sonucunu doğuran ve yeni iş alanlarının oluşmasını sağlamayan blok
satış yöntemi yoğun bir şekilde kullanılmıştır. Son on dört yıllık özelleştirme
sürecinde blok satışların toplam satışlar içerisindeki payı yüzde 52,4; tesis
ve varlık satışlarının oranı yüzde 29,5 olmuştur. Halka arz yoluyla yapılan
satışlar ise toplam satışlar içerisinde yüzde 14,3’lük paya ulaşabilmiş,
borsada yapılan satışlar da sadece yüzde 1,9 seviyesinde kalmıştır. Bu durum
özelleştirmeler yoluyla kamu kaynaklarının tabana yayılmadığı, aksine millî
birikimin büyük ölçekli özel sermaye gruplarına aktarıldığı anlamına
gelmektedir. Bu tablo özelleştirmelerin esas hedefinden saptırıldığını da
açıkça ortaya koymaktadır. Sermayenin tabana yayılmasını sağlamayan
özelleştirmeler rekabetçi bir serbest piyasanın oluşmasına mani olmanın yanı
sıra büyük sermayeye sahip küresel çapta faaliyet gösteren çok uluslu yabancı
şirketlerin tekel oluşturmasına da yol açmaktadır.
Değerli
milletvekilleri, rekabetçi özel sektörün kamu sektöründen daha iyi işleyeceği
felsefesine dayanan özelleştirmelerden beklenen en önemli fayda üretimin ve
istihdamın artarak devam etmesiyle beraber söz konusu kuruluşların daha verimli
çalışacak hâle getirilmesidir. 
Ancak
biliyoruz ki birçok kuruluş, özelleştikten sonra kapatılmış, üretimin devamı
sağlanmamış, çalışma alanının dışında, farklı maksatla kullanılmış, kuruluşun
mal varlıkları, arazi ve diğer gayrimenkulleri satılmıştır. Özelleştirilen
birçok tesisin kapatılması, kamu kaynaklarının elden çıkarılmasının yanı sıra
işsizlik ve büyük kentlere göçü artıran temel unsur olmuştur. Yanlış özelleştirme
politikası sonucu ortaya çıkan işsizlik sorununun çözümüne yönelik kalıcı
tedbirler alınmamıştır. Pek çok piyasada çarpık bir düzen meydana gelmiş,
piyasalar ya devlet eliyle özel tekellere terk edilmiş ya da dışa bağımlı hâle
gelmiştir. Kritik sektörlerdeki özelleştirmelerde millî, stratejik tercih ve
öncelikler göz önünde bulundurulmamıştır. Tekel konumundaki KİT’lerin
özelleştirilmesinde rekabetin tesis edilmesi ve tüketicinin korunmasına yönelik
herhangi bir tedbir alınmamıştır. 
Özellikle,
tarımsal özelleştirmelerde kırsal kalkınma göz ardı edilmiş ve çiftçilerimizin
durumu dikkate alınmamıştır. Nitekim, Sayın Başbakanın açıkladığı, Doğu ve
Güneydoğu Anadolu Bölgesi Cazibe Merkezleri Programı, tarım alanındaki
özelleştirmelerin yanlışlığını açıkça ortaya koymuş; yıllardır dile
getirdiğimiz eleştirilerimizde haklı olduğumuz teyit edilmiştir. 20 Eylül 2016
tarihinde Sayın Genel Başkanımız Devlet Bahçeli’nin açıkladığı Milliyetçi
Hareket Partisinin “Doğu ve Güneydoğu Anadolu Bölgesi’ni Kalkındırma Programı”
ise, tarım-sanayi entegrasyonu ile kırsal kalkınmayı sağlamak üzere oluşturulan
ve yıllardır partimizin kırsal kalkınma politikasının önemli bir unsuru olan
“Tarım Kentleri” ve “Merkez Köyler” projelerinin günümüze uyarlanmış hâlidir.
Program, bölgede yaşayan vatandaşlarımız tarafından devletin müşfik ve güçlü
elinin hissedileceği, PKK’nın tasallutuna son verileceği, kamu hizmetlerine
erişimin tam olarak sağlanacağı, sonuçta ekonomik büyümenin, sosyal gelişmenin,
toplumsal uzlaşmanın ve millî birlik ve bütünleşmenin temin edileceği bir
programdır.
Değerli
milletvekilleri, özelleştirmelerde ve diğer kamu ihalelerinde temel kıstas,
millî kaynaklarımızın korunması, yetim hakkının ve kamu yararının
gözetilmesidir. Bu sebeple, söz konusu işlemlerin mutlaka yolsuzluklarla
mücadele anlayışı içinde değerlendirilmesi gerekmektedir. 
AKP
dönemindeki özelleştirme uygulamaları ve kamu ihaleleri, maalesef kamudaki
çürümüşlüğün, siyasetçi-iş adamı-bürokrat üçgeninde gelişen yolsuzluk ve
usulsüzlüklerin kendini gösterdiği önemli bir alan olmuştur. Özelleştirmeler,
millî menfaatleri esas alan, milletimizin alın terini aziz bilen, devlet
yönetimini kayıt dışına taşımayan ve özel ilişkilere indirgemeyen bir
yaklaşımla anlamlı olabilecektir. Ne var ki, son yıllarda gerçekleştirilen bazı
uygulamalar, özelleştirme adına atılan adımların arkasında özel ilişkilerle
oluşturulmuş bir altyapının olduğunu ortaya koymaktadır.
2005
yılında 3,2 milyar kâr edip 1 milyar liradan fazla kurumlar vergisi ödemiş olan
TÜRK TELEKOM’un yüzde 55’i blok olarak iki yıllık kârına 6,5 milyar dolara
satılmış, 6 milyar dolar değerindeki Avea da satışın yanında hediye edilmiştir.
Dahası, kurumlar vergisi oranı 10 puan düşürülerek TÜRK TELEKOM’a yaklaşık 4
milyar dolarlık vergi avantajı sağlanırken kamunun vergi hasılatı da bir o
kadar zarara uğratılmıştır.
TMSF
portföyünde bulunan bazı kuruluşların satışında kamu bankaları kullanılmıştır.
TÜPRAŞ’ın yaklaşık yüzde 15 hissesi el altından bir gecede satılmış, idare
mahkemesi satışı iptal etmiş olsa da bu satıştan dolayı alıcı birkaç ay içinde
yaklaşık 500 milyon dolar kazanç sağlamıştır.
Tapu
Kanunu’nda ve Sermaye Piyasası Kanunu’nda yapılan değişikliklerle, herhangi bir
şarta bağlı olmaksızın mütekabiliyeti de esas almayan bir yaklaşımla
yabancılara mülk satışına imkân verilmiş, ülkemizin millî güvenliği ve
stratejik öncelikleri göz ardı edilmiştir. 
Gerçekleştirilen
özelleştirmelerde, içerik bakımından sağlam bir hukuki zemine dayanan ve
suistimalleri ortadan kaldıran bir yapı oluşturulamamış, hukuki boşluklar, özel
yasal düzenlemeler ve idari yetki aşımı suretiyle şahsi ilişkilere dayalı bir
yapı tercih edilmiştir. Devletin sahip olduğu imtiyazlar ve varlıklar
yabancıların lehine el değiştirmiş, satışlarda şeffaflık, kamusal fayda ve
adalet gibi özelleştirme ilkeleri yeterince dikkate alınmamıştır. 
Türkiye,
1985-2016 döneminde toplam 67,5 milyar dolar tutarında özelleştirme yapmıştır.
Bunun 59,4 milyar doları yani yüzde 88’i AKP döneminde gerçekleştirilmiştir.
Cumhuriyetimizin kazanımları, Türk milletinin kıt kanaat tasarrufuyla yapılan
yatırımlar bir bir elden çıkartılarak yapılan yaklaşık 60 milyar dolarlık
özelleştirmeye rağmen, 2002’de 129,5 milyar dolar olan dış borcumuz, 2016’nın
ikinci çeyreği itibarıyla 421,4 milyar dolara çıkmıştır. 
Değerli
milletvekilleri, Özelleştirme İdaresi Başkanlığı büyük bir kurumsal yapı ve
aynı zamanda önemli yetişmiş insan kaynağına sahip olmasına rağmen, uygulamada
kurumun asli görevini danışmanlık firmaları aracılığıyla yaptırdığı
görülmektedir. Eğer işler danışmanlık şirketleriyle yapılabiliyorsa bu denli
büyük bir kurumsal yapıya ihtiyaç yoktur. 
Bu
danışmanlık meselesi Sayıştayın da dikkatini çekmiştir. Sayıştay, 4046 Sayılı
Kanun Kapsamında Danışmanlık Hizmetleri İhalelerinde Uygulanacak Esas ve
Usullere İlişkin Yönetmelik’te yer alan “İdare’den Kaynaklanan Sebepler; işin
sözleşme süresi içinde bitirilmesinin mümkün olmaması hâlinde, taraflarca
mutabakata varılarak sözleşmenin uzatılabileceği” şeklindeki hükmün mevzuata
aykırı olarak devam eden sözleşmelere de uygulandığını tespit etmiştir. Yine
Sayıştay, raporunda, Özelleştirme Yüksek Kurulu kararıyla, kamu yararına
kullanılması kaydıyla kamu idarelerine devredilen bazı taşınmazların amacı
dışında kullanıldığı ve bu varlıkların kullanım şeklinin idare tarafından
denetlenmediğini belirtmiştir. Kuşkusuz ki bu tespitler kamunun zarara
uğratıldığının ispatı niteliğindedir ve sorumluları derhâl tespit edilmelidir. 
Denetimin
bir amacı da idarenin geliştirilmesine katkı sağlamaktır. Bu sebeple, denetim
sonuçları Hükûmet tarafından mutlaka ciddiye alınmalıdır. Bize göre,
özelleştirmeyle, ekonomide rekabet ortamının tesis edilmesi, kamu maliyesi
üzerindeki yükün hafifletilerek kaynakların etkin kullanılması, üretim ve
istihdam artışı sağlanması, teknoloji transferi ve ihracat kapasitesinin
geliştirilmesi amaçlanmalıdır. Öncelikli olarak, halka arz yoluyla özelleştirme
yöntemi uygulanmalı, sermayenin tabana yayılması sağlanmalı, uluslararası
rekabet şartlarında üretim devam etmelidir. Devlet tekellerinin yerini özel
sektör tekellerinin alması önlenmeli ve rekabetçi piyasaların oluşması temin
edilmelidir. İşlemlerde şeffaflık ilkesi tam anlamıyla uygulanmalı, kamu
vicdanını rahatsız edecek hiçbir uygulamaya izin verilmemelidir. 
Değerli
milletvekilleri, yakın tarihimizde gerçekleştirilen yapısal reformlardan biri
de kamu ihale alanındadır. 57’nci Hükûmet döneminde bankacılık, mali disiplin,
sosyal güvenlik reformları gibi bu alanda da çok önemli bir adım atılmıştır.
Türkiye’nin kamu ihale sisteminde yolsuzluklarla mücadelenin önemli bir parçası
olan Kamu İhale Kanunu ve Kamu İhale Sözleşmeleri Kanunu düzenlemeleriyle
yolsuzluklara zemin hazırlayan unsurların ortadan kaldırılması amaçlanmıştır.
Ancak, AKP hükûmetlerince önce ihale mevzuatında, sonra da imar mevzuatında
değişiklikler yapılarak istismara açık alanlar oluşturulmuştur. 
2003
yılında açık ihale usulüyle yapılan kamu alımlarının oranı yüzde 82 ve pazarlık
usulüyle yapılan kamu alımlarının oranı yüzde 17 olarak gerçekleşmişken, 2015
yılında açık ihale usulüyle yapılan alımların oranı yüzde 73’e düşmüş, pazarlık
usulüyle yapılan alımların oranı ise yüzde 26’ya çıkmıştır. Bu dönemde doğrudan
temin yoluyla yapılan alımlar da 8 kat artmıştır. 
Kamu
alımlarının genel ihale usulleri yerine doğrudan temin suretiyle yapılması ve
bazı kurum ve kuruluşların kanundan istisna tutulması yolsuzluk ve
usulsüzlüklere açık bir ortam oluşturmakta, yolsuzluk iddialarını da
beraberinde getirmektedir. Yolsuzlukla etkin mücadele için buna zemin
hazırlayan hukuki, idari ve kurumsal eksikliklerin giderilmesi, caydırıcı
müeyyidelerin getirilmesi, etkin bir denetim mekanizmasının oluşturulması ve
insan gücü kalitesinin geliştirilmesi gerekir. Kontrolsüz istisna
uygulamalarına derhâl son verilmeli, yatırımcı kuruluşların tamamı kanun
kapsamına alınmalıdır. Oysa, hizmetlerin doğru ve eksiksiz yürütülmesinde
denetim vazgeçilmez bir yere sahiptir. 
Kamu
İhale Kurumu verilerine göre, 2015 yılında ihalelerin sadece yüzde 2,2’si
denetlenmiştir. Denetimin yapılmadığı ihalelerde nelerin eksik ya da yanlış
olduğu bilinmeyecek, ihale sürecinin iyileştirilmesi mümkün olmayacaktır. Kamu
İhale Kurumu, ihale sistemine yönelik olumsuz müdahaleleri önleme ve sistemi
geliştirmede etkin değildir. Kurum, icra bağımsızlığı içinde hareket
edememekte, kuruluş gayesine hizmet eden bir yönetim sergileyememektedir.
Değerli
milletvekilleri, finansal piyasalardaki derinlik ve ekonomik yapılardaki
karmaşıklık güvenilir bilginin önemini artırmış, mali bilgilerin uluslararası
seviyede karşılanabilir olmasını zorunlu hâle getirmiştir. Spekülasyonlara açık
finansal piyasalarda özellikle küçük yatırımcının hakkının korunması ve
güvenliğinin sağlanması, bu alandaki kurumlar aracılığıyla gerekli tedbirlerin
alınmasını zorunlu kılmaktadır. 
Bu
bakımdan, Kamu Gözetimi Muhasebe ve Denetim Standartları Kurumunun, finansal
bilgilerin ölçülmesinde bağımsız bir güvence olması sağlanmalıdır. Kurumun,
görevlerini yerine getirirken sektörün ilgilileriyle istişare etmesi
katılımcılığı artıracak ve kamuoyunun bu konudaki kaygılarını da giderecektir. 
Bu
düşüncelerle konuşmamı bitirirken kurumların 2017 yılı bütçelerinin hayırlı
olmasını diliyor, hepinizi saygıyla selamlıyorum. (MHP sıralarından alkışlar)
BAŞKAN
– Teşekkür ederim.
Böylelikle
Milliyetçi Hareket Partisinin grup konuşmaları sona ermiştir.
Sayın
milletvekilleri, birleşime on dakika ara veriyorum.
Kapanma Saati: 15.41
BEŞİNCİ OTURUM
Açılma Saati: 15.54
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Özcan PURÇU (İzmir), Fehmi KÜPÇÜ (Bolu)
----0----
BAŞKAN – Sayın
milletvekilleri, Türkiye Büyük Millet Meclisinin 40’ıncı Birleşiminin Beşinci
Oturumunu açıyorum.
2017 Yılı
Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin Hesap
Kanunu Tasarısı’nın görüşmelerine devam ediyoruz.
Komisyon
yerinde, Hükûmet yerinde.
Şimdi
Cumhuriyet Halk Partisi Grubu adına yapılacak olan konuşmaları dinleyeceğiz.
Cumhuriyet
Halk Partisi Grubu adına ilk olarak Kocaeli Milletvekili Sayın Fatma Kaplan
Hürriyet konuşacak.
Buyurun
Sayın Kaplan Hürriyet. (CHP
sıralarından alkışlar)
Süreniz yedi dakika. 
CHP
GRUBU ADINA FATMA KAPLAN HÜRRİYET (Kocaeli) – Teşekkür ediyorum Sayın Başkan.
Sayın
Başkan, değerli milletvekilleri; Aile ve Sosyal Politikalar Bakanlığı bütçesi
üzerinde söz almış bulunuyorum. Konuşmama başlamadan önce, İstanbul
Beşiktaş’taki patlamada şehit olan vatandaşlarımıza ve polislerimize bir kez
daha Allah’tan rahmet, yaralılarımıza acil şifalar diliyorum.
“Eğer
bir yerlerde bilime, demokrasiye, barışa, aydınlığa aç bir çocuk senin ışığını
bekliyorsa sönmeye hakkın yoktur, ışıyacaksın, ölüme saniyeler kalmış olsa
bile.” İşte bu sözlerin sahibi ve ömrünü cehaletle savaşa adamış sevgili Türkan
Saylan -dün doğum günüydü- ışığıyla binlerce çocuğun hayatını aydınlatmaya
devam ediyor. Kendisini buradan bir kez daha şükranla anmak istiyorum. (CHP sıralarından
alkışlar) 
Değerli
milletvekilleri, AKP, 2011 yılında “kadın” adını Bakanlıktan sadece isim olarak
değil, bütün yönleriyle çıkardığından beri, kadının güçlenmesine yönelik
politikaların hayata geçirilmesi yerine, aileyi güçlendirdiği varsayılan ancak
aile içerisindeki kadını alçaltan politikalar dayatılmaya başlanmıştır. “Kadına
şiddete sıfır tolerans” gibi laflara karşılık, maalesef, tolerans gösterilen
tek şey kadına şiddet olmuştur. 2016 yılında, on bir aylık süreçte 236 kadın
katledildi, 368 çocuğa yönelik cinsel istismar vakası medyaya yansıdı. Kasım
ayında, otuz günde 35 kadın şiddete uğradı. Artık kadınlar aile bireyleriyle
birlikte katledilir hâle geldi. en son 8 aile yakınıyla birlikte katledilen
Gaziantep’teki Tuğba gibi.
Peki,
ya, gözümüzden bile sakındığımız, eline diken batsa kalbimizin tam ortasına
kurşun yemiş gibi hissettiğimiz çocuklarımız: Türkiye’de çocuk istismarıyla
ilgili dava sayısı son on yılda 3 kat arttı. TÜİK verilerine göre, son on yılda
482.908 kız çocuğu evlendirildi. 2015’te 17 bin kız çocuğu doğum yaptı. Bu
zihniyetin sorumlusu, gece yarısı önümüze koyduğunuz, çocuk evliliklerinin
önünü açan, tecavüzü aklayan önerge sahibi sizin zihniyetinizdir.
Ne
yazık ki bu önergeye karşı Sayın Bakanım, Aile Bakanı olarak sesiniz bile
çıkmadı ama bakıyorum, Aile Bakanı burada yok maalesef ve ne yazık ki yine bu
önergeye karşı bu Meclisin bir komisyonu olan Kadın Erkek Fırsat Eşitliği
Komisyonundan da bir çıt dahi çıkmadı. Daha da kötüsü, bu önerge nedeniyle
UNICEF’in bizi kınadığı gün yurt dışında bu önergeyi savunan, propagandasını
yapan üyeler vardı maalesef.
Manisa’da
dört aylık hamile kadının spor yaptığı sırada saldırıya uğramasıyla ilgili
olarak “Milletimizin içi rahat olsun, müdahil olduk, bu kişinin en ağır cezayı
alması için biz de gerekeni yapacağız.” cümlesi bile müdahil olmadan gerçek
cezanın verilemeyeceğini, bazı şeylerin üstünün örtülebileceğini düşündüren
sebepler olduğunu gösteriyor bize. Her anlamda sömürülen, şort giydiği için
tekmelenen kadınlarımızın, renkli dünyaları taciz, tecavüzle kararan
çocuklarımızın yaşadıkları ortadayken, Ensar Vakfıyla ilgili davada Bakanlığın
vakıf avukatlarıyla aynı safta yer almasını da tarihe not düştük, bilesiniz
istiyorum. 
Bakanlığın
2017 bütçesinin 20 milyar lirasının sosyal yardım harcamalarına ayrıldığını
görüyoruz. Ancak, Kadının Statüsü Genel Müdürlüğüne ise genel bütçenin sadece
yüzde 3’ü kadar pay ayrıldı. Bu rakam Bakanlığın isminde bulunan “politika”
geliştirmeye yetecek bir bütçe değildir maalesef. Oysa, kadın ve çocukları
korumak evrensel bir davadır. İktidar bu konuyu ne kadar önemsediğini bütçe
dağılımıyla bir kez daha göstermiş bulunuyor.
3
Aralıkta Otizm Eylem Planı kabul edildi, çeşitli açıklamalar yapıldı ama bu
plan için tam üç yıl geç kalındı. Üç yıl önce de aynı plan açıklanmıştı ama
şimdi, yine, aynı planı ısıtıp ısıtıp önümüze koyuyorsunuz. Bütçeye bakıyoruz,
otizmle ilgili maalesef yine bir bütçe ayrılmamış değerli arkadaşlar.
Statüleri
gereği algıları yönlendirme olanaklarına sahip zihniyet sahipleri de maalesef
“Kadın-erkek fıtratı gereği eşit değildir. Topluluk içinde kahkahayla gülmek
iffetsizliktir. Hamile kadının sokakta dolaşması uygun değildir.” gibi
söylemleri toplumun önünde sarf ediyor ve maalesef bu, kadının hayatına şiddet
olarak yansıyor. Ayrıca, bu tür söylemler eşitsizliği normalleştirmekte ve
kadınların kamusal hayata katılımını engellemektedir.
Bu
kapsamda, sizin, AKP belediyesinin, Kütahya Belediyesinin evlilik yapan, yeni
evlenen çiftlere dağıttığı bir kitaptan bahsetmek istiyorum değerli arkadaşlar:
“Evlilik ve Aile Hayatı” Neden bahsediyor biliyor musunuz? Erkeğin cinsel
fantezilerini kutsayan, kadının nasıl işve yapması gerektiğini anlatan -çok
özür dileyerek söylüyorum ama, bu sizin dağıttırdığınız kitap söylüyor bunu-
maalesef kadına davar muamelesinin yapılması gerektiğini söyleyen, hatta “Erkek
ailenin çobanıdır.” denilen, ahlak ve vicdan dışı bir kitaptır bu arkadaşlar.
Okudukça tüylerim diken diken oldu. 
MUHAMMET
RIZA YALÇINKAYA (Bartın) – Kitabı göster. 
FATMA
KAPLAN HÜRRİYET (Devamla) - Ne anlatıyor biliyor musunuz? Detayını okusam
hepiniz domates gibi kızarırsınız. Sadece başlıklarından bahsetmek istiyorum.
Gerdek gecesi detaylarından bahsediyor bu kitap. Cinsî münasebet adabından,
cinsel faydalanma hakkından, bekâret hususiyetlerinden, kocaya itaatten,
kocadan habersiz kadının dışarı çıkamamasından, kocası dövdüğünde işveli
kıyafetler giyip, kadının kocasına kahve götürüp gönlünü almasından… “Çocuk
doğuran sevimli kadınları alın ama bakire olsun.” diyen cümleleri içeriyor. Bu
kitaba göre kadın fazla şikâyet etmemeli, kocasının hizmetini görmede maharetli
olmalı. “Kocası arzuladığında kadınlık görevini yapmayan kadın, suçlu ve
günahkârdır.” diyor, sizin bu kitabınız söylüyor. Çok özür dileyerek buradan
bunları ifade etmek zorundayım. “Erkek kıskanç olmalıdır.” diyor. 
Kadın
itaatsizlik ettiğinde müeyyidelerden bahsediyor. “Bu müeyyidelerden bir tanesi
de kadını dövmek.” diyor. Hangi hâllerde kadın dövülebilir, biliyor musunuz?
“Erkeğin reisliğine isyan eden kadın dövülebilir. Kocası arzuladığı hâlde
süslenmeyen kadın dövülebilir. Kocasının cinsî arzularını tatmin etmek
istemeyen kadın -çok özür dileyerek söylüyorum ama söylemek zorundayım-
dövülebilir.” diyor. “Bazen bir iki dayak işe yarar, kadına evin hâkimini
hatırlatır, ilaç gibidir.” diyor.
Siz
sığınma evlerini övüyorsunuz ya, maalesef diyor ki: “Evinden kaçan kadınlar
için bir de belediye ve feminist dernekler İsveç modeli sığınma evleri açıyor.”

“Kadının
çalışması faydasızdır. Kadın çalışma hayatına girerse kocasına karşı cinsel görevini
yapamaz.” diyor. Hatta diyor ki: “İş yerinde mutlaka 2 kadından 1’i tacize
uğrar, o yüzden, kırsın bacağını evinde otursun.” diyor. 
(Mikrofon
otomatik cihaz tarafından kapatıldı) 
FATMA
KAPLAN HÜRRİYET (Devamla) – Daha neler söylüyor, neler söylüyor arkadaşlar. 
Bu
kitabı size bir okusam var ya, hiçbiriniz birbirinizin yüzüne bakamazsınız.
BAŞKAN
– Teşekkür ediyorum Sayın Kaplan.
FATMA
KAPLAN HÜRRİYET (Devamla) - Tam ahlaksızlık, tam sapkın düşüncelerin yer aldığı
bir kitap ve burada Sayın Bakana ve siz değerli milletvekillerine sesleniyorum:
Belediyeniz hakkında mutlaka işlem başlatmak zorundasınız. Aksi takdirde,
kadına karşı şiddetten bahsettiğinizde bu kitabı sizin önünüze atacağım.
BAŞKAN
– Teşekkür ederim Sayın Kaplan Hürriyet.
FATMA
KAPLAN HÜRRİYET (Devamla) – Çocuk evliliklerinden bahsettiğinizde bu kitabı
sizin gözünüzün içine sokacağım, bunu bilesiniz. Biz Cumhuriyet Halk Partisi
olarak bu durumu takip edeceğiz, bilginiz olsun.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederim.
Sayın
Kaplan Hürriyet, bahsettiğiniz kitabı görmedim, gerçekten doğruysa rahatsızlık
verici bir şey. (CHP sıralarından gürültüler)
ERKAN
AYDIN (Bursa) – Başkana ver Başkana.
ALİ
YİĞİT (İzmir) – Başkana ver.
BAŞKAN
– Sayın milletvekilleri, bir dakika, bir şey söylüyorum. Bunu birlikte takip
etmeyi teklif ediyorum size.
Teşekkür
ederim. (CHP sıralarından “Bravo” sesleri, alkışlar)
FATMA
KAPLAN HÜRRİYET (Kocaeli) – Kesinlikle.
BAŞKAN
- Cumhuriyet Halk Partisi Grubu adına ikinci olarak Tekirdağ Milletvekili Sayın
Candan Yüceer konuşacak.
Buyurun
Sayın Yüceer. (CHP sıralarından alkışlar)
CHP
GRUBU ADINA CANDAN YÜCEER (Tekirdağ) – Sayın Başkan, değerli milletvekilleri;
ben de İstanbul’daki hain terör saldırısında hayatını kaybeden yurttaşlarımıza
Allah’tan rahmet, yaralılara acil şifa dileyerek konuşmama başlamak isterim.
2017
Yılı Merkezi Yönetim Bütçe Kanunu Tasarısı, Aile ve Sosyal Politikalar
Bakanlığı bütçesi üzerinde Cumhuriyet Halk Partisi Grubumuz adına söz almış
bulunuyorum. Yüce heyetinizi ve ekranları başında bizleri izleyen değerli
yurttaşlarımızı saygıyla sevgiyle selamlıyorum.
Kısa
bir hatırlatma yapmakta fayda var diye düşünüyorum. Gerçi Sayın Bakan yok ve
Genel Kurul şu an bomboş, Sayın Bakanın koltuğu da boş ama biz bunları
konuşmaya devam etmek zorundayız. Bütçesi üzerine konuştuğumuz Aile ve Sosyal
Politika Bakanlığı, 2011 yılında kararnameyle kurulmuş bir bakanlık.
Sorumluluğunun ve sorunlarının büyük bir kısmını kadınlar oluşturmasına rağmen,
adında “kadın” olmayan bir bakanlık. Hizmet verdiği binanın aylık kirası
yaklaşık olarak 1 milyon civarında olan kiracı bir bakanlık. Yani sonuç olarak
ne yasası ne binası ne de adında “kadın” olan bir bakanlık. 
Tabii,
Sayın Bakanın bu ilk bütçesi, ben öncelikle hayırlı olsun diyorum Sayın Bakana.
Ama bir sitemimi de iletmek istiyorum. 65’inci Hükûmet kurulduktan sonra, Genel
Kurulda Sayın Bakanın aldığı ilk söz, Cumhurbaşkanının “adam gibi ölmek, madam
gibi ölmek” lafını hararetle savunmak içindi. Biliyoruz ki, iktidarıyla, muhalefetiyle
Parlamentodaki tüm gruplar Aile ve Sosyal Politikalar Bakanlığına pozitif
ayrımcılık uygularlar; Sayın Bakanı erkek egemen Kabinenin içinde ayrı bir yere
koyarlar; bu alandaki sorunların çözümü için samimiyetle mücadele ettiğine,
katkı verdiğine inanmak isterler. Toplumun, Parlamentonun ve özellikle bu ülke
kadınlarının Sayın Bakandan beklentisi, Cumhurbaşkanının ayrımcı ifadelerine
sahip çıkması değil, kadın haklarını savunmasıdır. Beklenti, Binali
Yıldırım’ın, şort giydiği için saldırıya uğrayan, şiddete uğrayan bir kadının
uğradığı şiddetle ilişkili olarak, saldırganı kastederek “mırıldanabilir”
sözüne karşı “Hayır, isteyen dilediği gibi giyinebilir, kadınlar tercihlerinde
özgürdür ve kimse de mırıldanamaz, homurdanamaz, saldıramaz.” demesidir. Beklenti,
Manisa’da saldırıya uğrayan hamile kadının “Her yerim kapalıydı.” açıklaması
yapmak zorunda kalmasını engellemektir. Şiddet mağduru bir kadının böyle bir
açıklama yapmak zorunda hissetmesinin utancı sizlere aittir. Aladağ’da 11 kız
çocuğu göz göre göre katlediliyorken yalnızca başsağlığı dilemekle, “Acımız çok
büyük.” demekle olmuyor. Beklenti, bu canlar yitirilmeden, iş işten geçmeden
“Biz bu çocukları yanlış ellere emanet ediyoruz, bu yanlışlığı ortadan
kaldıralım. Bu sorumluluk bize aittir.” denmesidir. Beklenti, çocukken zorla
evlendirilen, istismar edilen, sokağa, uyuşturucuya, çalışma hayatına itilen
çocuklara sahip çıkılmasıdır.
Değerli
milletvekilleri, vatana hizmet kriteri göz ardı edilerek, farklı şeref
dereceleri uygulayarak muharip gazilerimiz arasında ayrım yapan, maluliyet
oranı yüzde 60’ın altında kaldı diye gazilerimizi malul saymayan, şehitlerimiz,
gazilerimiz arasında ayrım yapan iktidar, soruyorum, kimin iktidarıdır?
Dirileri ayırdınız, ölüleri ayırdınız, sıra şehitlere ve gazilere mi geldi? Tüm
gazilerimiz ve şehitlerimiz, vatan, millet uğruna aynı fedakârlıkla, aynı
cesaretle canını ortaya koyandır. Bugünün, o günün, buranın, oranın şehidi,
gazisi diyerek onları ayıramazsınız. 
Hâlâ,
maalesef, kamuya ait alanlarda olsun, eğitimde, kentsel planlamada olsun
engelliler yok sayılıyor. Eğer engellilere insan onuruna yaraşan bir yaşam
sunamıyorsak, onların çalışma hayatının içinde yer almalarını sağlayacak
şartları sağlayamıyorsak, sosyal devlet kavramını sadece yapılan yardımlara
indirgediysek, bu devlet sosyal devlet değildir ve sosyal adaleti
sağlayamıyordur. (CHP sıralarından alkışlar)
Engelli
vatandaşlarımızın iradesini sandığa yansıtmasının önündeki engellerini
kaldırmayan devlet, soruyorum buradan: Kimin iktidarıdır bu? Vallahi, kimin
iktidarı olduğunu bilmiyorum ama halkın iktidarı olmadığını da biliyorum. (CHP
sıralarından alkışlar)
Değerli
milletvekilleri, Sayın Bakanın bakanlık koltuğuna oturmasından bu yana, mayıs
ayında 22, haziranda 15, temmuzda 17, ağustosta 33, eylülde 35, ekimde 35,
kasımda 28 kadın öldürüldü. Sayın Bakan o koltuğa oturduğundan bu yana 185
kadın gencecik yaşlarda hayattan koparıldı. 
Çocuk
istismarının yalnızca yüzde 10’unun adli mercilere intikal ettiği bir
Türkiye'de, ağustos ayında 23, eylül ayında 15, ekim ayında 29, kasım ayında
100 çocuk istismara uğradı. Bunlar sadece birer rakam değil, hepsinin birer
adı, birer yaşamı ve hayalleri vardı. Bunlar nasıl ki birer rakam değilse,
birer yaşamsa, bütçeler, kamu bütçeleri de sadece rakamlardan oluşmazlar; her bir
kalem iktidarın politikalarını, tercihlerini, hedeflerini, neyi öncelediğini,
neye değer verdiğini neye vermediğini gösterir. 
Kadının
Statüsü Genel Müdürlüğüne ayrılan bütçe, maalesef, en az bütçe. Tabii, bu
tesadüf değil, bu bir zihniyetin yansıması. Biz hâlâ aileyi güçlendirecek
politikalar yapıyorsak, kadını narin, zayıf, güçsüz olarak görmeye, aile içinde
tarif etmeye devam ediyorsak, maalesef, olacağı bu; iktidar da kadını evin süsü
olarak görüyor ve çalışma hayatından uzaklaştırıyor. Kadınları yoksullaştırıyorsunuz,
toplumu yoksullaştırıyorsunuz, sonra da “2002’de 1,4 milyar olan sosyal yardım
2016’da 35 milyara çıktı.” diye övünüyorsunuz. Aslında yoksulluğun ne kadar
yaygınlaştığının ve kalıcı hâle geldiğinin de itirafı bu. 
Son
olarak, Victor Hugo’nun bir sözü var, bizim aramızdaki zihniyet farkını çok net
ortaya koyuyor, “Siz yardım edilmiş yoksullar istiyorsunuz, bizse ortadan
kaldırılmış yoksulluk.” diyor.
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Yüceer. 
Cumhuriyet
Halk Partisi Grubu adına üçüncü olarak Antalya Milletvekili Sayın Çetin Osman
Budak konuşacaklardır. (CHP sıralarından alkışlar)
Buyurun
Sayın Budak, süreniz dokuz dakika.
CHP
GRUBU ADINA ÇETİN OSMAN BUDAK (Antalya) – Sayın Başkanım, çok değerli
milletvekilleri; Gümrük ve Ticaret Bakanlığının 2017 bütçesi üzerine söz aldım.
Hepinizi saygıyla selamlıyorum.
Öncelikle,
10 Aralık Beşiktaş şehitlerini burada saygıyla anmak istiyorum. Gencecik
fidanlarımızı, 20 yaşında, 22 yaşında, 18 yaşında fidanlarımızı orada inanılmaz
bir patlama ve pis bir terör örgütünün yaptığı bir tuzakla toprağa gönderdik,
genç yaşta, genç yaşta toprağa gönderdik ve şöyle bir bakıyorum: 7 Hazirandan
sonra -hatta 5 Hazirana da gidebilirsiniz- bombalı patlama sayısı 24 olmuş.
Burada kaybedilen gepegenç fidanlarımızın sayısı da 424’e yükselmiş ve
böylesine büyük bir yara; aynı zamanda ve yine 7 Hazirandan sonra 800’e yakın
şehit vermişiz; hepsi batıya gelmiş. Ben buradan hepsine Allah’tan rahmet
diliyorum. 
Şimdi,
böylesine bir kaosun içinde ekonomi konuşmanın ne kadar zor olduğunu takdir
edersiniz ama aslında bütün sorunların başında ekonomiyle ilgili, yoksullukla
ilgili çok ciddi sıkıntıların olduğunu da burada ifade etmek istiyorum. Hepsi
birbiriyle ilintili. Eğer ekonomi çok kötü bir şekilde idare edilirse sonuçta
açlık sınırında, yoksulluk sınırında yaşayan birçok insan yapacak bir şey
bulamaz; ya gidiyor intihar ediyor ya çıkıyor dağa. O yüzden, burada, özellikle
ekonomiyle ilgili söyleyeceğim rakamlara dikkatle bakmanızı rica ediyorum.
Şimdi,
geçtiğimiz günlerde şu söylendi: “15 Temmuzdan sonra ekonomimizin bütün
temelleri son derece sağlam. Zaten döviz rakamlarına, ekonomi rakamlarına bu
yansıyor.” dendi. O zaman dolar 2,90’dı; şimdi, bugün, şu anda 3,50-3,60’ı
gördü arkadaşlar. E peki, hangisi doğru? “Ekonominin temelleri sağlamdı.”
açıklaması yapan bugünkü bakanlarımızdı; ekonominin bugünkü geldiği noktada,
rakamların bu seviyede olmasını söyleyen yine sayın bakanlar. Hangisi doğru?
Acaba bu ekonomi doğru yönetiliyor mu?
Şimdi,
esnafla ilgili de şunu söylemek istiyorum: Paket arkasından paket açılıyor.
Nedir? İlk önce söylenen, kendi seçim bildirgelerinde de olan, esnafla ilgili
30 bin liralık faizsiz kredi meselesi. Net olarak burada şunu ifade etmek
istiyorum: 2 milyona yakın esnaf var arkadaşlar. 2 milyona yakın esnafın sadece
48 bini bu krediden faydalanmış ve bu 48 bin kişiye şunları da ilave etmek
lazım: Daha yeni şirketini açmış, riski, daha doğrusu, sicili hiçbir şekilde
zedelenmemiş olanlar aldı. Bunlar kim? Bunlara da baktık. Bunlar, yeni firma
açan yandaşlar olarak gözüküyor; 48 bin kişi sadece ve 30 bin liradan
faydalanan kesim bunlar.
Peki,
bir şey daha: Adalet ve Kalkınma Partisinin milletvekili bir arkadaşımız
-burada- TESKOMB’un Başkanı ve üç kurumdan; Mamak’tan, Ankara ilden ve
TESKOMB’tan maaş alıyor arkadaş. Bunu Genel Başkanımız ifade etmişti, grupta
bunu ifade etmişti. Ben soru önergesi verdim, rakam istedik. 70-75 bin lira
gibi bir rakama ulaşıyoruz ama maalesef soru önergesine cevap verilmedi.
Bakın
arkadaşlar, şimdi, milletvekili arkadaşımız bir de buradan maaş alıyor; bir de
emekli, oradan maaş alıyor. Esnaf ve Sanatkârlar Kredi ve Kefalet
Kooperatifleri Birliklerinin başında; burada karşımızda tebessüm eden
arkadaşımız var, tebessümle beni dinliyor. Şimdi, düşünün esnafı. Esnaf, kredi
kefalet kooperatifine giderken “Ben siyasi tavrımdan dolayı kredi alabilir
miyim, alamaz mıyım?” düşüncesinde olsa bile bu büyük bir sıkıntıdır ama
maalesef böyle oluyor. Burada adaleti nasıl dağıtıyorsunuz, ben onu merak
ediyorum. Burada, kapıya gelmiş 2 milyona yakın esnaf var ve 48 bin kişiye
kredi vermişsiniz. Bakın, açıklama şöyle yapılıyor Sayın Bakanım, bu kredi
açıklaması 16 Aralıkta yapılıyor arkadaşlar, 16 Aralıkta “Bu sıfır faizli
krediyi serbest bırakıyoruz.” diyorlar. Fakat, orada bir madde var, “1 Aralık
öncesinde kredi borcu olmaması gerekir.” diyorsunuz. Ama, esnafın tamamının
kredi borcu var, tamamının. Esnaf, kredi kooperatiflerinden kredi almış ya da
bankadan kredi almış. E zaten buraya kadar, gırtlağına kadar borç içinde. Bu
esnafın, esnaf kredi kooperatiflerinden kredi alabilmesi mümkün mü? O zaman,
sicil affını hızla yerine getirmeniz gerekiyor. 
Aslında,
bu son paketle birlikte… Son bir paketiniz daha var, “sıfır faizli kredi”,
“sıfır faizli 50 bin liralık kredi” diyorsunuz ama esnafın sicili bozuk.
Bankaya gidiyor, kapı duvar; kredi kefalet kooperatifine gidiyor, kapı duvar. E
nasıl kredi alacak? Yani, öyle bir noktaya gelmiş ki Kocaeli’den geçen gün bir
taksici esnafı arkadaşımız aradı, durumunu anlattı. “Benim bir taksim var, evim
kira. Kredi kefalet kooperatifine gittim, kredi istedim çünkü bankalar
vermiyor, sebep olarak da ‘Senin senedin protesto olmuş, ödemelerini
yapmıyorsun, çekin karşılıksız çıkmış.’ diyorlar. Gittim kredi kefalet kooperatifine,
benden teminat istedi yani ipotek, kefalet istedi. E yok ki; ne vereyim? O
yüzden, ben sizden benim ne yapacağımla ilgili bir yaklaşım bekliyorum.” dedi.
E tabii, diyecek lafımız yok, biz iktidar değiliz, iktidar burada. On dört
yıldır Türkiye’yi idare eden, yöneten sizlersiniz; oraya cevap verecek olan
sizsiniz, mekanizmalar sizin elinizde. Dedi ki: “Benim son çarem, arabayı
götüreceğim Kocaeli’nin meydanına, kendimle birlikte arabayı yakacağım.” Bunun
neresinde adalet var? Bunun neresinde kalkınma var arkadaşlar? Adalet ve
Kalkınma Partisi burada. On dört yıldır ülkeyi yönetiyorsunuz. 
Bakın,
arkadaşlar, şimdi, burada -hızlıca söyleyeyim, sürem de kalmadı- KOBİ’ler,
esnaf borç batağında diyoruz ya bunu da dayanak gösteriyorum: Karşılıksız çek
ve protestolu senet tutarı 2009 yılından bu yana en kötü seviyesinde.
Protestolu senet tutarı Ocak 2015’te 7,9 milyarmış, bu yıl 9,6 milyar.
Karşılıksız çek Ocak-Kasım 2015’te 24,6 milyar, bu yıl 25,5 milyar TL’ye
çıkmış. 2011’de 5,2 milyarlık borç için 167.358 KOBİ takibe düşerken Ekim 2016
itibarıyla takibe düşen borç 20,5 milyara, takibe düşen KOBİ sayısı ise
323.725’e çıkmış, takibe düşen kredi oranı da yüzde 3,1’den yüzde 5’e çıkmış.
Şimdi,
değerli arkadaşlar, tablo bu. Bu tablo bugün olmadı. Bakın, AVM meselesiyle
ilgili 7 kanun teklifi dönemin başbakanının önünde sümen altında kaldı, 7’ncisi
çıkarıldı. Şimdi şuradan, Farabi’den örnek vereyim: Zincir marketler… 500 metre
uzunluğundaki sokakta 3 zincir market var; büfenin sağına bir zincir market,
bakkalın soluna bir zincir market, adamı boğuyorlar. E şimdi esnafın
işsizliğinden bahsediyoruz. Esnafa işsizlik sigortasını getirin demiştik,
inşallah getireceksiniz, Sayın Bakan da burada. Bir yığın sorun. 
Zaman
dar, elli bir saniye kalmış. 
Sadece,
Maliye Bakanımız da buradayken, 2014 affında -ki bu 6’ncı, 7’nci af- 67 milyar
lirası vergi, 32 milyar lirası SGK primi olmak üzere vatandaşın toplam borcu 99
milyar efendim; 2016 Ağustosunda yeni af kanunu yapılırken -Sayın Bakanın resmî
açıklaması- 90 milyarı vergi, 67,7’si SGK primi olmak üzere 157 milyar. Affın
sonuçları ne? 77,6 milyar lira borç yapılandırılmış, yaklaşık yarısı, 90 milyar
liralık vergi alacağının yüzde 51’i olan 46 milyar lira yapılandırılmış, bu
kapsamda 4,1 milyar tahsil edilmiş. Eğer -ki zaten 6 defa vergi affı
yapılmıştı- esnafın, tüccarın, iş dünyasının durumu iyi olmuş olsaydı bu
yaptığınız -son derece de doğru aslında- yapılandırmaya herkes koşarak giderdi
ama şu anda yarısı bile gitmemiş, öbür yarısı zaten evine ekmek götüremiyor. 
(Mikrofon
otomatik cihaz tarafından kapatıldı) 
ÇETİN
OSMAN BUDAK (Devamla) – Mevcut yarısı zar zor yapılandırdı, o taksitleri nasıl
ödeyeceği belli değil. 
Hepinize
çok teşekkür ediyorum, saygılar sunuyorum. (CHP sıralarından alkışlar)
BAŞKAN
- Teşekkür ederim Sayın Budak, sağ olun.
ABDULKADİR
AKGÜL (Yozgat) – Sayın Başkan…
BAŞKAN
– Buyurun.
ABDULKADİR
AKGÜL (Yozgat) – İsmimle hitap etti, yanlış beyanda bulundu, iki dakika cevap
vermek istiyorum.
ÇETİN
OSMAN BUDAK (Antalya) – İsim söylemedim Başkanım.
BAŞKAN
– Sizin hakkınızda mı?
ABDULKADİR
AKGÜL (Yozgat) – Evet.
BAŞKAN
– Sataşmadan mı söz istiyorsunuz?
ABDULKADİR
AKGÜL (Yozgat) – Sataşmadan efendim.
MUSA
ÇAM (İzmir) – Düzeltme yapmak istiyor.
HAYDAR
AKAR (Kocaeli) – Düzeltme yapmak istiyor Sayın Başkan, yerinden, 60’dan
verebilirsiniz; bir hakarette bulunmadı.
BAŞKAN
– Sayın Milletvekili, açıklama yapacaksanız yerinizden yapmanız gerekiyor.
ABDULKADİR
AKGÜL (Yozgat) – Hayır efendim. Yani tebessüm ederek, beni göstererek söyledi. 
BAŞKAN
– Siz yerinizden bir dakika bir açıklama yapın lütfen. Adınız geçmedi çünkü o
yüzden…
GÖKCEN
ÖZDOĞAN ENÇ (Antalya) – “TESKOMB Başkanı” dedi Başkanım.
ABDULKADİR
AKGÜL (Yozgat) – Sayın Başkanım, benim burada gülümsediğimi söyledi ve
beni göstererek işaret etti, yanlış bilgiler verdi. 
GÖKCEN
ÖZDOĞAN ENÇ (Antalya) – “TESKOMB Başkanı maaş alıyor, milletvekili maaş
alıyor.” dedi. (AK PARTİ ve CHP sıralarından gürültüler)
BAŞKAN
– Sayın milletvekilleri…
ABDULKADİR
AKGÜL (Yozgat) – Benim hakkımda yanıltıcı bilgiler verdi.
BAŞKAN
– Adınızı söyledi mi?
ABDULKADİR
AKGÜL (Yozgat) – Beni gösterdi efendim.
BAŞKAN
– Peki, buyurun.
IV.- SATAŞMALARA İLİŞKİN KONUŞMALAR (Devam)
6.- Yozgat Milletvekili Abdulkadir Akgül’ün, Antalya Milletvekili Çetin
Osman Budak’ın 433 sıra sayılı 2017 Yılı Bütçe Kanunu Tasarısı ile 434 sıra
sayılı 2015 Yılı Kesin Hesap Kanunu Tasarısı’nın dokuzuncu tur görüşmelerinde
CHP Grubu adına yaptığı konuşması sırasında şahsına sataşması nedeniyle
konuşması
ABDULKADİR
AKGÜL (Yozgat) – Sayın Başkanım, değerli arkadaşlar; tabii, değerli arkadaşım
keşke bunları daha önceden bana sorarak konuşsaydı Genel Başkanına yanlış
bilgiler vermezdi. Ben Grup Başkanımız Sayın Engin Bey’le bunları çok
konuşuyorum. İçinizdeki bütün arkadaşlar da tanır. 
Benim
maaşlarımla ilgili bir şey öğrenmek istiyorsanız… Geçen sene sizin bir
arkadaşınız burada oturuyordu, milletvekili; 3 dönem milletvekilliği yaptı,
Mehmet Ali Susam, İzmir Milletvekili. O ne alıyorsa ben de onu alıyorum. O da
başkanken burada milletvekiliydi. Ama öbür kredilere gelince… Benim maaşımı 1
milyon 300 bin kişi belirliyor, genel kurullarında belirliyor. Onun ismini de…
Pek o kadar değil ama dedikleriniz yanlış. Ben çıkıp da “Genel Başkanım şunları
şunları dedi.” diye de bir polemik konusu yapmadım bunları hiçbir yerde -grup
başkanımıza da söyledim bunu- yapmam da. Ama esnaf… 30 bin liralık kredinin
toplam parası 1,5 milyar liraydı ve hepsi dağıldı. “Kime verdin?” diyorsanız Cumhuriyet
Halk Partisinden 100 kooperatif başkanı var, 1 de Buca Kooperatif Başkanımız,
milletvekiliniz; ona sorun, kime veriyorsa biz de onlara verdik. Bir kere kredi
veren kuruluş biz değiliz. Nasıl bileceğim bu karşıdan gelenin hangi partili
olduğunu? Biz on sene içerisinde 1 milyon 100 bin kişiye kredi verdik. Bizim
sayemizde gerçekten de esnaf en iyi günlerini yaşadı. Bakın, son verdiğimiz
kredi miktarı 20 milyar lira yani 20 katrilyon lira. Bu 20 katrilyon lira ne
biliyor musunuz sayın milletvekilim? 2000 yılının Türkiye bütçesi. 
HAYDAR
AKAR (Kocaeli) – Toplam maaşı söylemediniz. 
ABDULKADİR
AKGÜL (Devamla) - Bugün biz sadece esnafa veriyoruz, inanın.
HAYDAR
AKAR (Kocaeli) – 75 bin lira maaş aldığınızı söyledi, doğru mu bu?
ABDULKADİR
AKGÜL (Devamla) - Ben yalan dedim.
ERDİN
BİRCAN (Edirne) – Sizin esnaf ile bizim esnaf farklı mı?
HAYDAR
AKAR (Kocaeli) – Ne kadar alıyorsunuz, onu söyleyin.
ABDULKADİR
AKGÜL (Devamla) - Ben onlara olmadığını söyledim. Milletvekiliniz ne kadar
alıyorsa onu söyledim. 
BAŞKAN
– Sayın milletvekilleri, lütfen…
GÖKCEN
ÖZDOĞAN ENÇ (Antalya) - Mehmet Ali Susam’ın aldığı kadar alıyormuş.
HAYDAR
AKAR (Kocaeli) – Almıyor Susam. 
Merak
ediyoruz ne kadar aldığınızı.
GÖKCEN
ÖZDOĞAN ENÇ (Antalya) – “Üç dönem almış.” diyor, o da almıyor o zaman.
ERDİN
BİRCAN (Edirne) – Sizin esnaf farklı mı? Bizimkiler battı, sizinkiler battı mı?

BAŞKAN
– Sayın milletvekilleri…
ABDULKADİR
AKGÜL (Devamla) - Onun için beni 1 milyon 100 bin kişi seçiyor. 1 milyon 100
bin kişinin benimsediği…
Evet,
saygılar sunarım efendim. (AK PARTİ sıralarından alkışlar) 
BAŞKAN
– Teşekkür ederim.
ÇETİN
OSMAN BUDAK (Antalya) – Sayın Başkan…
BAŞKAN
- Sayın Budak…
ÇETİN
OSMAN BUDAK (Antalya) – Efendim, burada yalnız bir açıklama yapmam gerekiyor.
“Sizin milletvekiliniz de…” dedi, burada bir sataşma var, arkadaş yok ama
konuyu açan benim, ben bu konuyla ilgili bilgi vermek istiyorum.
BAŞKAN
- Şimdi, sayın milletvekilleri, Cumhuriyet Halk Partili bir milletvekilinin
adını sarf etti ama hakaret edici bir şey söylemedi. 
ÇETİN
OSMAN BUDAK (Antalya) – Efendim, ayrıca bana da, beni de işaret ederek… 
BAŞKAN
- Eğer söylediyse zaten grup başkan vekiliniz buna cevap verir.
ÇETİN
OSMAN BUDAK (Antalya) – Efendim, siz söz verdiniz, “yerinizden” dediniz.
BAŞKAN
- Sayın Budak, sizinle ilgili olarak adınızı geçirerek…
ÇETİN
OSMAN BUDAK (Antalya) – Bana bakarak dedi ki: “Ben böyle bir rakam almıyorum.”
Sordu arkadaşlarım, rakamı da ifade etmedi. Yani, benim yalan söylediğimi ifade
etti, ben onun için iki dakika söz hakkımı kullanmak istiyorum.
BAŞKAN
– Sizin yalan söylediğinizi iddia etmedi, sadece kendi durumundan bahsetti.
ÇETİN
OSMAN BUDAK (Antalya) – Efendim, başka nasıl söylenir? Kibarca bu.
BAŞKAN
– Ama, Sayın Budak… 
Buyurun,
lütfen iki dakika. (CHP sıralarından alkışlar) 
7.- Antalya Milletvekili Çetin Osman Budak’ın, Yozgat Milletvekili
Abdulkadir Akgül’ün sataşma nedeniyle yaptığı konuşması sırasında şahsına
sataşması nedeniyle konuşması
ÇETİN
OSMAN BUDAK (Antalya) – Efendim, şimdi, benim söylediğim net, anlaşılır bir
şey. 1 milyon 507 bin yanılmıyorsam son rakamlar, esnaf kredi kooperatiflerine
ya da esnaf odalarına kayıtlı olan sayı, 48 bin kişiye vermişsiniz; birincisi
bu. Seçim bildirgenizde bir kere “tüm esnaflara 30 bin lira faizsiz kredi”
diyorsunuz. Önce bunu bir anlayalım. Esnaf 48 bin kişi ve sicil affı da
çıkmadığı için herkesin sicili bozuk, önce bunun çıkması gerekir dedik, Sayın
Bakana söyledik, herkesin sicili bozuk. Şurada esnaflar da bizi seyrediyor.
Adam “Kendimi yakacağım.” diyor. Nerede? Kocaeli’de. O orada duruyor arkadaş,
ismi bende saklı, “Ben kendimi, arabamı yakacağım.” diyor; bir. 
İki:
Size buradan arkadaşlar da sordu. Ben soru önergesiyle sizin aldığınız, 3
kurumdan aldığınız maaşı sordum. Siz cevap vermediniz ama ben bir araştırma
yaptım. Nereden yaptım? İzmir’den yaptım. Nereden yaptım? Ege’den yaptım,
Karadeniz’den yaptım. Ortalama maaş 10 bin lira, oradaki ilçe beldelerinde bile
ortalama maaş 10 bin lira. 
HAYDAR
AKAR (Kocaeli) – Toplam?
ÇETİN
OSMAN BUDAK (Devamla) - Şimdi, bakıyorsunuz, sizin aldığınız 70-75 bin lira
–her neyse siz ifade edin doğrusunu ki gelmedi cevap, 70-75 bin lira değilse
verin doğrusunu- bir de buradan maaş alıyorsunuz, bir de oradan yani esnafın
durumu ortada, esnaf kendini yakıyor; bir. (CHP sıralarından alkışlar) 
İki:
İzmir’deki arkadaşımızdan bahsettiniz, geçen dönem milletvekili olan, o onursal
başkan olarak o görevi bıraktı ve milletvekilliğini yaptı.
HAYDAR
AKAR (Kocaeli) – Maaş almadı. 
ÇETİN
OSMAN BUDAK (Devamla) - Burada arkadaşlarım, İzmir milletvekillerimiz burada.
ALİ
YİĞİT (İzmir) – Onursal başkan olarak kaldı, maaş almadı. 
ÇETİN
OSMAN BUDAK (Devamla) - Maaş da almadı, siz alıyorsunuz, çevrenizde esnaftan...
BAŞKAN
– Sayın milletvekilleri, şahsiyatla uğraşmayın lütfen. 
ÇETİN
OSMAN BUDAK (Devamla) - ...gelen aldığınız paylarla altınızda lüks araba, bütün
personel emrinizde, milletvekili maaşınız var, emekli maaşınız var, esnafın
durumu da ortada. 
Saygılar
sunuyorum. (CHP sıralarından alkışlar) 
ABDULKADİR
AKGÜL (Yozgat) – Sayın Başkan...
BAŞKAN
– Sayın milletvekilleri, burada söz alıp konuşan sayın milletvekilleri
genellikle 2 maddeye dayanarak söz taleplerinde bulunuyor. Bunlardan bir tanesi
kısa açıklama talebini içeren 60’ıncı madde, diğeri de şahsına sataşılmış olan
bir durum söz konusuysa 69’uncu madde.
Şimdi,
şöyle bir uygulama yerleşmeye başladı: İstediğimiz kadar milletvekiline,
talepleri doğrultusunda hepsine söz vermek isteriz ama sataşma olmadığı hâlde
sadece iki dakikalık konuşmayı kürsüden yapma anlamında “Şahsıma sataşma var.”
diye 69’uncu maddeye dayanarak söz isteyen sayın milletvekilleri oluyor.
Lütfen, İç Tüzük’ü yeniden okuyalım, açıklama yapmanız gerekiyorsa bunu tabii
ki yerinizden yapmanız doğrudur. Örneğin son konuşmacımız olan Budak,
sataşmadan dolayı iddia ettiği fikirlere cevap vermedi, sadece açıklama yaptı
yani 60’a göre bir açıklama yaptı. Lütfen, bu 2 madde arasındaki ayrıma dikkat
edelim ve ayrımı gözetelim lütfen. 
Siz
ne diyeceksiniz Sayın Akgül? 
Buyurun.
ABDULKADİR
AKGÜL (Yozgat) – Şu andaki konuşmaları tam bir sataşmaydı Sayın Başkan. 
BAŞKAN
– Şimdi, bakın, ne dedi şahsınızla ilgili olarak?
ABDULKADİR
AKGÜL (Yozgat) – Bir kere söylediği maaşın yarısı...
BAŞKAN
- Şahsınızla ilgili olarak şahsınıza ne sataşmasında bulundu?
ABDULKADİR
AKGÜL (Yozgat) – Bir kere maaşımı konuştu, maaşımı ben Genel Kurula hesap
veririm; bir.
ERDİN
BİRCAN (Edirne) – Maaşını açıklasın, doğru diyor, maaşını açıklasın. 
ABDULKADİR
AKGÜL (Yozgat) – Söylediğinin yarısının yarısı değil. 
ERDİN
BİRCAN (Edirne) – Maaşı da söylüyor.
BAŞKAN
– Tamam, bunu mu söyleyeceksiniz?
ABDULKADİR
AKGÜL (Yozgat) – Söylediğinin yarısının yarısı değil.
BAŞKAN
– Bir dakika yerinizden söz veriyorum, açıklama yapın lütfen. 
Sisteme
girin.
HAYDAR
AKAR (Kocaeli) – Ama, Sayın Başkan, demin de bunun için söz almıştı, söylemedi.

ABDULKADİR
AKGÜL (Yozgat) – Ne demek söylemedi?
BAŞKAN
– Sayın milletvekilleri, lütfen…
ERDİN
BİRCAN (Edirne) – 5 maaşı birden! 5 maaş!
AYKUT
ERDOĞDU (İstanbul) – Toplam!
BAŞKAN
– Hiç duymuyorum sizi, duymayacağım da…
ERDİN
BİRCAN (Edirne) – 5 maaşını birden açıklasın.
AYKUT
ERDOĞDU (İstanbul) – Toplam maaşı istiyorum, toplam maaş.
BAŞKAN
– Buyurun, yerinizden bir dakika. 
Bundan
sonra böyle olacak arkadaşlar, sayın milletvekilleri. Lütfen dikkatli olalım. 
V.- AÇIKLAMALAR (Devam)
5.- Yozgat Milletvekili Abdulkadir Akgül’ün, Antalya Milletvekili Çetin
Osman Budak’ın sataşma nedeniyle yaptığı konuşmasındaki bazı ifadelerine
ilişkin açıklaması
ABDULKADİR
AKGÜL (Yozgat) – Sayın Başkanım, şimdi, tabii, ben 2007’de milletvekili oldum,
TESKOMB’u olduğu gibi bıraktım 2011’e kadar. Mehmet Ali Susam benim
başkanımdır, bana bağlı bir başkandır, milletvekilidir. Çok iyi biliyorum,
kendisini de iyi biliyorum. İyi de bir arkadaşımızdır, çalışkan da bir
arkadaşımızdır. Ben ona karşı herhangi bir şey söylemedim.
ERDİN
BİRCAN (Edirne) – Maaş, maaş!
ABDULKADİR
AKGÜL (Yozgat) – Maaşı da alacak çünkü komşusunu dahi icraya verip devletin
parasını tahsil eden insanlar bunlar. 
Şimdi,
Antalya’dan o kadar çok telefon geliyor ki bu arkadaş için “Bizim maaşımıza mı
göz dikti?” diye. Değil, öyle bir şeyler değil, orada belki bir hesabı vardır
Antalya’da.
GÖKCEN
ÖZDOĞAN ENÇ (Antalya) – Var, var, ben biliyorum.
ABDULKADİR
AKGÜL (Yozgat) – Başkanım, biz son on sene içerisinde 1 milyon 300 bin esnafa
kredi vermişiz yüzde 5’le. 
ALİ
YİĞİT (İzmir) – Maaşı söyle, maaşı.
(Mikrofon
otomatik cihaz tarafından kapatıldı) 
ABDULKADİR
AKGÜL (Yozgat) – Bu kooperatif başkanları bin tane… 
HAYDAR
AKAR (Kocaeli) – Maaşı söyleyin!
ABDULKADİR
AKGÜL (Yozgat) - Bakın, hiçbir yerde…
BAŞKAN
– Sayın milletvekilleri, teşekkür ediyorum, konuyu kapatıyorum. Maaş
tartışmanız gündemimiz değildir, asla söz vermeyeceğim. Lütfen dışarıda
halledin konuşmanızı. 
MUHAMMET
RIZA YALÇINKAYA (Bartın) – Başkanım, burada olmayan bir milletvekili
arkadaşımızla ilgili töhmet altında bırakıyor. Kendisi aldığı maaşı bıraksın.
ALİ
YİĞİT (İzmir) – Başkanım…
ÇETİN
OSMAN BUDAK (Antalya) – Sayın Başkanım…
BAŞKAN
– Hayır, hiç töhmet altında bırakmadı, “Son derece saygım var.” dedi ismini
söyleyerek, “Benim ağabeyimdir.” dedi. Son derece saygılı bir açıklama yaptı. 
ALİ
YİĞİT (İzmir) – Ama, orada yanlış bir şey söyledi Başkanım. 
ÇETİN
OSMAN BUDAK (Antalya) – Sayın Başkanım, “Antalya’dan telefonlar geliyor.”
deniyor yani “Bizim maaşımıza mı göz dikti?” deniliyor. Bu konu açıklamaya
muhtaçtır efendim.
BAŞKAN
- Asla söz vermeyeceğim, lütfen… Bu bağış tartışmasını kulislerde devam
ettirebilirsiniz. Bizim gündemimiz bu değil, lütfen…
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/830), 2015 Yılı Mali İstatistikleri Değerlendirme Raporunun
Sunulduğuna İlişkin Sayıştay Başkanlığı Tezkeresi (3/831), 2015 Yılı Faaliyet
Genel Değerlendirme Raporunun Sunulduğuna İlişkin Sayıştay Başkanlığı Tezkeresi
(3/832), 6085 Sayılı Sayıştay Kanunu Uyarınca Hazırlanan 2015 Yılı Kalkınma
Ajansları Genel Denetim Raporunun Sunulduğuna İlişkin Sayıştay Başkanlığı
Tezkeresi (3/834) ile Plan ve Bütçe Komisyonu Raporu (S.Sayısı: 434) (Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2017 Yılı Merkezî Yönetim
Bütçesi
2) Aile ve Sosyal Politikalar Bakanlığı 2015 Yılı Merkezî Yönetim Kesin
Hesabı
B) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2017 Yılı Merkezî Yönetim Bütçesi
2) Gümrük ve Ticaret Bakanlığı 2015 Yılı Merkezî Yönetim Kesin Hesabı
C) REKABET KURUMU (Devam)
1) Rekabet Kurumu 2017 Yılı Merkezî Yönetim Bütçesi
2) Rekabet Kurumu 2015 Yılı Merkezî Yönetim Kesin Hesabı
Ç) MALİYE BAKANLIĞI (Devam)
1) Maliye Bakanlığı 2017 Yılı Merkezî Yönetim Bütçesi
2) Maliye Bakanlığı 2015 Yılı Merkezî Yönetim Kesin Hesabı
D) GELİR İDARESİ BAŞKANLIĞI (Devam)
1) Gelir İdaresi Başkanlığı 2017 Yılı Merkezî Yönetim Bütçesi
2) Gelir İdaresi Başkanlığı 2015 Yılı Merkezî Yönetim Kesin Hesabı
E) KAMU İHALE KURUMU (Devam)
1) Kamu İhale Kurumu 2017 Yılı Merkezî Yönetim Bütçesi
2) Kamu İhale Kurumu 2015 Yılı Merkezî Yönetim Kesin Hesabı
F) ÖZELLEŞTİRME İDARESİ BAŞKANLIĞI (Devam)
1) Özelleştirme İdaresi Başkanlığı 2017 Yılı Merkezî Yönetim Bütçesi
2) Özelleştirme İdaresi Başkanlığı 2015 Yılı Merkezî Yönetim Kesin
Hesabı
G) KAMU GÖZETİMİ, MUHASEBE VE DENETİM STANDARTLARI KURUMU (Devam)
1) Kamu Gözetimi, Muhasebe ve Denetim Standartları Kurumu 2017 Yılı
Merkezî Yönetim Bütçesi
2) Kamu Gözetimi, Muhasebe ve Denetim Standartları Kurumu 2015 Yılı
Merkezî Yönetim Kesin Hesabı
Ğ) GELİR BÜTÇESİ (Devam)
BAŞKAN
- Cumhuriyet Halk Partisi Grubu adına Denizli Milletvekili Kazım Arslan
konuşacak. 
Buyurun
Sayın Arslan. (CHP sıralarından alkışlar)
Süreniz
yedi dakika. 
CHP
GRUBU ADINA KAZIM ARSLAN (Denizli) – Sayın Başkan, değerli milletvekilleri;
Gümrük ve Ticaret Bakanlığı bütçesi üzerine söz aldım. Hepinizi öncelikle
sevgiyle saygıyla selamlıyorum. 
Ayrıca,
10 Aralıkta canice Beşiktaş’ta şehit edilen polislerimizi ve şimdiye kadar
vatan uğruna canını siper etmiş olan askerlerimizi ve bütün şehitlerimizi
rahmetle, minnetle anıyorum. Ulusumuza başsağlığı diliyorum. Artık bu tür
olayların yaşanmaması için siyasi iktidarın daha temkinli, daha dikkatli
güvenlik önlemlerini almasını ve bu olayların cereyan etmemesini diliyorum. 
Değerli
milletvekilleri, bugün, sanayicimizin, esnafımızın, ihracatçımızın en büyük
kaygı kaynağı terördür ve bu nedenle ortaya çıkan güvensizlik ortamıdır.
Piyasalarda tam bir güvensizlik hâkimdir. Bu güvenin bir an önce sağlanmasına
ihtiyaç vardır, iş dünyası da bunu sabırla beklemektedir. 
Siyasi
iktidar, PKK’yla başlattığı çözüm sürecini tam bir çözümsüzlük içine sokmuş,
terör örgütünü muhatap alarak affedilmez siyasi hataların gölgesinde ülkemizi
derin bir ekonomik ve siyasi krizin içine sokmuştur. İktidara geldiğinizde
yalnızca PKK terör örgütü vardı, sayenizde ve sizin beslediğiniz FETÖ ve IŞİD
gibi örgütlerle, devletimizin başına, milletimizin başına 2 tane daha terör
örgütü baş belası olmuştur. (CHP sıralarından alkışlar)
Ülkemizin
doğusundan batısına kadar her bir dükkân, her bir işletme istisnasız her tüccar
ve sanayici yüreği ağzında, yarınından kaygılı bir şekilde yaşamını ve işini
sürdürmeye çalışmaktadır. Her bir esnaf, tüccar ve sanayicimiz bugün gelinen
noktada terörün maliyetine, bu duruma en ağır şekilde katlanmaktadır; maalesef,
böyle bir ortamda da yaşamını sürdürmeye çalışmaktadır. Devleti yönetenlerin vurdumduymaz
açıklamaları, hesap vermekten uzak ve terörü olağan sayan sözleri iş dünyasının
sabrını da zorlamaktadır. Her şeyi normalmiş gibi sayıp hiçbir siyasi
sorumluluk taşımayan bakanlarımız, bu kadar olup bitenden sonra sessiz kalmayı,
maalesef, tercih etmişlerdir. AB ülkelerindeki terör saldırılarından sonra
Fransa’da, Belçika’da, Londra’da bakanlar istifa etmiş ama maalesef, ülkemizde
hiçbir bakan istifa etmemiştir.
Değerli
milletvekilleri, iktidarın her bir hatasının, bugün, FETÖ’yü, PKK’yı, IŞİD’i
ülkemizin ekonomisinin ve can ve mal güvenliğinin başına bela ettiği bir gerçektir.
Ülkemizin itibarını ve imajını da zedelemiş, turistlerin gelmesine de engel
olmuştur. Bugün turizm alanında, gerçekten. Türkiye'nin kaybı önemli bir rakam
noktasına gelmiştir. Hatalı dış politika yüzünden tarımdan sanayiye, ticaretten
turizme kadar geçimini barışa, üretime, saygın bir ülke olmaya borçlu olan tüm
iş dünyamız açıkça sıfırı tüketme durumundadır. Ticaretle uğraşanlar, bugün
artık iktidarın hatalarının maliyetini daha fazla taşıyamayacak duruma
gelmiştir. Yapılan ağır hataların ve ihmallerin bedeli ülkemizde çok ağır bir
şekilde hissedilmekte, ekonomik krizle birlikte toplumsal bir kaos da
yaşanmaktadır; Türkiye gerçekten, bugünkü bu durumdan bir an önce
kurtarılmalıdır.
Değerli
milletvekilleri, değerli arkadaşlarım; gümrüklerin şeffaf olması gerekmektedir.
Çıkarılan yönetmeliklerle ve genelgelerle her değişiklik mutlaka ve mutlaka
Resmî Gazete’de yayımlandığı gibi, özellikle, gümrükle iş yapanların da
e-maillerine iletilmek suretiyle, hangi konuda hangi değişiklikler yapıldığı
konusunda mutlaka bildirimde bulunulmalıdır; böylelikle, vatandaşın ve gümrükte
işi olan arkadaşlarımızın, vatandaşlarımızın işlerini daha iyi takip etme
olanağı sağlanmalıdır. Tek Pencere uygulamasına önem verilmelidir. Gümrüğe
gelen her bir vatandaşı kapı kapı dolaştırmak yerine gümrükte bitebilecek bir
şekilde işlerin takip edilmesi, ihracatçıya ve ithalatçıya gerçek anlamda bir
kolaylığın sağlanmasına ihtiyaç vardır Sayın Bakan. 
Yap-işlet-devret
modeliyle limanlarımızı özelleştirdiniz, bu özelleştirmeyle birlikte belki
Bakanlığınızın yükü hafifledi ama ihracatçının ve ithalatçının yükü maalesef
hafiflemedi. İhracatta ve ithalatta istenilen fiziki kontrol sebebiyle bu
limanlarda özellikle 250 ila 400 dolar arasında ek ücret istendiği
görülmektedir. Bunun bir an önce en aza indirilmesi, hatta kaldırılması
gerekmektedir. 
Tatil
günleri ve mesai dışı ihracatlardaki işlerde yavaş bir işleyiş vardır. Bunun
yeniden gözden geçirilmesine ihtiyaç vardır. Bunu bu şekilde sürdürdüğümüz
takdirde birçok ihracatçımızın ve ithalatçımızın gerçekten zor şartlar altında
bu işleri yapacağı açıklıkla ortadadır. 
Değerli
arkadaşlarım, Sayın Bakan; gümrükte yaşanan ihtilaflarda objektif
değerlendirmeler mutlaka öne çıkarılmalıdır. Mahkemelerden birçok örnek
kararlar çıkarılmasına rağmen, hâlen birçok ihtilafın yaratılmasına olanak
sağlayacak bir yapı vardır. Bu yapının bozulması için bir kurul oluşturulmalı,
bu kurul hem müfettişler hem avukatlar vasıtasıyla değerlendirmeli artık bu
ihtilaflara son verilmelidir diyorum; hepinizi tekrar saygıyla sevgiyle
selamlıyorum.
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Arslan.
Şimdi
de Cumhuriyet Halk Partisi Grubu adına Uşak Milletvekili Sayın Özkan Yalım
konuşacak.
Buyurun
Sayın Yalım. (CHP sıralarından alkışlar)
Süreniz
yedi dakika.
CHP
GRUBU ADINA ÖZKAN YALIM (Uşak) – Sayın Başkan, Değerli Divan, çok değerli
çalışma arkadaşlarım ve de ekranları başında bizi izleyen bütün
vatandaşlarımıza saygı ve sevgilerimi sunuyorum. 
Sözlerimize
başlamadan önce, ilk önce, başta Ulu Önder Mustafa Kemal Atatürk olmak üzere
bütün şehitlerimize ve 10 Aralıktan önceki şehitlerimize ama en son 10
Aralıktaki polis şehitlerimize buradan Allah’tan rahmet, ailelerine sabır ve de
yaralılara da acil şifalar diliyorum.
Değerli
arkadaşlar, biz Cumhuriyet Halk Partisi olarak bütün terör örgütlerinin
karşısındayız; başta PKK, TAK, IŞİD, DEAŞ, aklınıza hangi terör örgütü gelirse
gelsin. Cumhuriyet Halk Partisi olarak bizim, Türkiye Cumhuriyeti’ni sonuna
kadar savunacağımızı ve de bütün terör örgütlerinin karşısında olduğumuzu
tekrar beyan etmek istiyorum. (CHP sıralarından alkışlar) 
Evet,
sözlerime başlamadan önce bir mesajı okumak istiyorum, gerçi Aile ve Sosyal
Politikalar Bakanımız şu anda burada değil. Biraz önce Kütahya Emet ilçesinden
birkaç tane vatandaşımız aradı. Emet ilçesinde, yaklaşık 50 bin kişinin
yaşadığı ilçenin sınırları içerisinde, devlet hastanesinde uzman doktor
olmadığından dolayı ciddi derecede sıkıntı çekmektedirler çünkü bütün
doktorların malum neden alındığını biliyorsunuz. Buradan hem Sayın Sağlık
Bakanımıza hem de Aile ve Sosyal Politikalar Bakanına, bir an önce, Emet
ilçesine uzman doktor atamaları gerektiğini özellikle belirtmek istiyoruz.
Sayın
Gümrük Bakanımız, gümrüklerde çalışan değerli arkadaşlarımızın birkaç tane
özellikle beyan etmek istedikleri mesajı var, onu da size geçmek istiyorum: 
Bir
kere, yaklaşık 5-6 tane gümrükte çalışan arkadaşlarımızla ve yetkililerle
görüştüm, ciddi derecede personel eksikliği var ve de yöneticiler, tek tip
personel olsalar daha verimli olacaklarını özellikle belirtiyorlar.
Devlet
kurumları içinde sosyal tesisleri olmayan tek kurumun Gümrük Bakanlığı olduğunu
özellikle belirtiyorum, çalışan kişiler bu tip bir mesaj geçtiler. 
Ve
de polis arkadaşlarımıza uygulanan 3000 ek göstergenin -gümrükteki
arkadaşlarımızda şu anda 2200- onlara da verilmesi gerektiğini özellikle
belirtiyorlar.
Son
olarak da özellikle narkotik vesaire takipçiliği yaptıklarından, görevleri
boyunca taşıma ruhsatlı silahları var ama bundan sonra da, emekli olduktan sonra
da aynı silahlarıyla devam etmek istiyorlar; bu mesajı da geçmek istedim.
Evet,
değerli arkadaşlarım, ülkemiz maalesef ekonomik ve sosyal bir kriz döneminden
geçiyor. On dört yıllık yönetiminde vatandaşlarımıza pembe tablolar çizerek
vatandaşlarımızı ülkemizin her alanda güçlendiğine inandırdığını düşünen AKP
iktidarı, bunun bir boş rüyadan ibaret olduğunu elbette anlayacaksınız. 
AKP
iktidarı “sınır komşularımızla sıfır sorun” politikasıyla yola çıkmış ancak
yapılan yanlış politikalar sonucu neredeyse problem yaşamadığımız sınır
komşumuz kalmamıştır. 
Değerli
arkadaşlarımız, özellikle biraz önce Sayın Genel Başkan Yardımcısı Çetin Osman
Budak Beyefendi gerekli bilgiler verdi, ben de katkı olarak bir iki bilgi
vereceğim.
Maalesef,
2015’e göre 2016’da ülkemiz batıyor arkadaşlar. Ben boşuna konuşmam,
istatistiklerle konuşuyorum. 
Sayın
Bakan, 2015’e göre ihracatımız yüzde 3 düştü -istatistikler söylüyor bakın,
isterseniz size verebilirim- dış ticaret açığımız yüzde 13,2 arttı yani bu da 4
milyar 164 milyon dolara yükseldi. 
Değerli
arkadaşlar, batıyoruz. 2015’te yaklaşık 2.734 firma kapattı, 2016’da şu ana
kadar 2.178 şirket kapattı; küçük esnafların sayısı on binlerce, belki daha
fazla. Onun için, ekonomiyi doğru yönlendirdiğiniz kanaatinde değiliz, kesinlikle
de bu hatalardan bir an önce vazgeçiniz. 
Avrupa
Birliğiyle yapılan... Biliyorsunuz, geçen ay Avrupa Birliği bir uyarı mesajı
verdi, umarım yarınki yapılacak olan oylamada askıya alınmaz Türkiye’nin üyelik
görüşmeleri. Eğer -Allah korusun- olur da bir askıya alınırsa Sayın Bakan, ne
biz bu koltuklarda oturabiliriz ne siz orada oturabilirsiniz. Çünkü, gümrük
birliği askıya alınırsa, gümrük birliğinden çıkarılırsak, OHAL kalkmadığından
dolayı gümrük birliğinden dışlanırsak 5 milyon kişi işsiz kalır Sayın Bakan.
Onun için, yaptığımız görüşmelerde, Avrupa Birliğinin istekleri karşısında
insan hakları, özgürlük konularında daha dikkatli hareket etmemiz gerektiğini
özellikle belirtmek istiyorum. Çünkü, 5 milyon ailenin işsizlikle karşı karşıya
kalması söz konusu. 
Gelelim
ulaştırma sektörüne. Evet, biliyorsunuz, ne zaman bütçede bir açık olsa
yükleniyorsunuz kamyoncunun, ulaştırma sektörünün sırtına. Dolar yükseliyor, şu
anda 3,5 TL’ye geldi, akaryakıt 5 TL’yi geçti. Bekleyin, bir hafta sonra
doların yükselişi akaryakıtı 5,5 TL’ye getirecek. Yükleniyorsunuz sigortaya,
MTV’ye, otobana, köprüye. Bir köprüden, Osmangazi’den 260 TL’ye bir tırı
geçirmeye kalkıyorsunuz. Nasıl geçsin bu vatandaş? 
Evet,
ulaştırma sektöründeki nakliyecinin, kamyoncunun artık dayanacak gücü kalmadı.
Vatandaşı artık kamyonunu kullanamaz hâle getirdiniz. Her 9 kişiden 1 kişi
ulaştırma sektöründen yemek yiyor, ekmek yiyor, ailesine bakıyor. Ancak, bu
kadar masrafın üzerinden kalkamadı ve de kamyoncunun elinde kamyonun nesi kaldı
biliyor musunuz Değerli Bakan? Sadece direksiyonu kaldı, direksiyonu! (CHP
sıralarından alkışlar) Yani, bugün kamyoncunun elinde sadece direksiyonu kaldı.

BAŞKAN
– Sayın milletvekili, biliyorsunuz, kürsüde konuşurken bir ürün getirme
yasağımız var. Lütfen…
ÖZKAN
YALIM (Devamla) – Onun için, ben de bir an önce nakliye sektörünün, ulaştırma
sektörünün, otobüsçünün, kamyoncunun, taksicinin ve minibüsçünün sırtından
ininiz diyorum. 
Hepinizi
saygı ve sevgilerimle selamlıyorum. (CHP sıralarından alkışlar)
BAŞKAN
– Teşekkür ederim. 
Cumhuriyet
Halk Partisi Grubu adına altıncı olarak…
VURAL
KAVUNCU (Kütahya) – Sayın Başkanım, bir açıklama yapmak istiyorum. Konuşmacının
verdiği bir söz var Kütahya’nın Emet ilçesiyle alakalı, bu bilgi doğru
değildir. Onunla ilgili söz almak istiyorum. 
BAŞKAN
– Yerinizden bir dakika…
Buyurun.

V.- AÇIKLAMALAR (Devam)
6.- Kütahya Milletvekili Vural Kavuncu’nun, Uşak Milletvekili Özkan
Yalım’ın 433 sıra sayılı 2017 Yılı Bütçe Kanunu Tasarısı ile 434 sıra sayılı
2015 Yılı Kesin Hesap Kanunu Tasarısı’nın dokuzuncu tur görüşmelerinde CHP
Grubu adına yaptığı konuşmasındaki bazı ifadelerine ilişkin açıklaması
VURAL
KAVUNCU (Kütahya) – Sayın Başkanım, biraz evvel değerli konuşmacımız
Kütahya’nın Emet ilçesinde bir tane bile uzman doktorun kalmadığı yönünde bilgi
verdi. Bu bilgi doğru değildir. Kütahya’nın Emet ilçesinde şu anda 1 dahiliye
uzmanı ve 1 aile hekimi uzmanıyla birlikte 5 pratisyen hekim görev yapmaktadır.
Yalnız, Emet ilçemizde “Hiç yok.” dediniz. Bakın, ama eksik olduğunu kabul
ediyoruz, bazı branşlarda eksiklik var. 
Fakat,
biraz evvel direksiyon getirdiği gibi, Cumhuriyet Halk Partililer genellikle
şov yapmayı çok seviyorlar. İlimize de hoş geliyorlar, sefa getiriyorlar. Zaman
zaman gezip burada bunları kürsüden dile getirerek sanki bununla
ilgilenilmediği ve kendilerinin bununla ilgilendiği yönünde burada bir algı
oluşturmaya çalışıyorlar.
Ben
Sayın Vekilimize şunu tavsiye ediyorum, kendisi Uşak Sivaslı ilçesinden:
Sivaslı ilçenizde şu anda 1 uzman doktorunuz var; genel cerrahınız, kadın doğum,
anestezi ve çocuk uzmanınız yok; belki onları dile getirirseniz daha iyi olur.
Teşekkür
ediyorum. 
BAŞKAN
– Teşekkür ederim Sayın Vural. 
ÖZKAN
YALIM (Uşak) – Sayın Başkan, galiba, sayın hatip dün burada, Mecliste
olmadığından Sivaslı Hastanesiyle ilgili dünkü yaptığım konuşmayı dinlememiş;
ondan dolayı buradan da onun eksikliğini, bu Meclise az geldiğini belirtmek
istiyorum. 
BAŞKAN
– Teşekkür ederim Sayın Yalım.
VURAL
KAVUNCU (Kütahya) – 4 doktorunuz yok, 1 uzmanınız var Sivaslı Hastanesinde;
onunla ilgilenin, ilinize bakın. 
BÜLENT
TURAN (Çanakkale) – Her zaman geliyor, her zaman; en çalışkan vekillerimizden
bir tanesi. 
BAŞKAN
– Sayın milletvekilleri… Sayın milletvekilleri, bakın, konuşmacı ayakta
bekliyor. 
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/834) ile Plan ve Bütçe Komisyonu Raporu (S.Sayısı: 434)
(Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2017 Yılı Merkezî Yönetim
Bütçesi
2) Aile ve Sosyal Politikalar Bakanlığı 2015 Yılı Merkezî Yönetim Kesin
Hesabı
B) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2017 Yılı Merkezî Yönetim Bütçesi
2) Gümrük ve Ticaret Bakanlığı 2015 Yılı Merkezî Yönetim Kesin Hesabı
C) REKABET KURUMU (Devam)
1) Rekabet Kurumu 2017 Yılı Merkezî Yönetim Bütçesi
2) Rekabet Kurumu 2015 Yılı Merkezî Yönetim Kesin Hesabı
Ç) MALİYE BAKANLIĞI (Devam)
1) Maliye Bakanlığı 2017 Yılı Merkezî Yönetim Bütçesi
2) Maliye Bakanlığı 2015 Yılı Merkezî Yönetim Kesin Hesabı
D) GELİR İDARESİ BAŞKANLIĞI (Devam)
1) Gelir İdaresi Başkanlığı 2017 Yılı Merkezî Yönetim Bütçesi
2) Gelir İdaresi Başkanlığı 2015 Yılı Merkezî Yönetim Kesin Hesabı
E) KAMU İHALE KURUMU (Devam)
1) Kamu İhale Kurumu 2017 Yılı Merkezî Yönetim Bütçesi
2) Kamu İhale Kurumu 2015 Yılı Merkezî Yönetim Kesin Hesabı
F) ÖZELLEŞTİRME İDARESİ BAŞKANLIĞI (Devam)
1) Özelleştirme İdaresi Başkanlığı 2017 Yılı Merkezî Yönetim Bütçesi
2) Özelleştirme İdaresi Başkanlığı 2015 Yılı Merkezî Yönetim Kesin
Hesabı
G) KAMU GÖZETİMİ, MUHASEBE VE DENETİM STANDARTLARI KURUMU (Devam)
1) Kamu Gözetimi, Muhasebe ve Denetim Standartları Kurumu 2017 Yılı
Merkezî Yönetim Bütçesi
2) Kamu Gözetimi, Muhasebe ve Denetim Standartları Kurumu 2015 Yılı Merkezî
Yönetim Kesin Hesabı
Ğ) GELİR BÜTÇESİ (Devam)
BAŞKAN
– Cumhuriyet Halk Partisi Grubu adına altıncı sırada Zonguldak Milletvekili
Sayın Ünal Demirtaş konuşacak. 
Buyurun
Sayın Demirtaş. (CHP sıralarından alkışlar)
Sayın
Konuşmacı görebilir miyim, oraya ne koyduğunuzu görebilir miyim Sayın
Konuşmacı? 
CHP
GRUBU ADINA ÜNAL DEMİRTAŞ (Zonguldak) – Şehit olan polisimizin evladının
resmini koydum.
ENGİN
ALTAY (İstanbul) – Sayın Başkan, görsel materyalleri denetlemek gibi yeni bir
usul mü çıktı?
BAŞKAN
– Ona bir şey demiyorum, öğrenmek istedim sadece. 
Buyurun.

ÜNAL
DEMİRTAŞ (Devamla) – Sayın Başkan, değerli milletvekilleri; Rekabet Kurumu
bütçesiyle ilgili grubumuzun görüşlerini sunmak üzere söz almış bulunmaktayım.
Yüce heyetinizi ve halkımızı saygıyla selamlıyorum.
Beşiktaş’ta
terör saldırısı sonucu şehit olan 44 polis ve vatandaşımıza Allah’tan rahmet
diliyorum, 155 yaralıya da Allah’tan acil şifalar diliyorum. Tüm Türkiye'nin
başı sağ olsun. Acımız büyük, sözün bittiği yerdeyiz. Beşiktaş’taki terör saldırısında
şehit olan polislerimizden 2’si Zonguldaklıydı: Kozlu ilçesinden polis
memurumuz Hasan Bilgin ve Ereğli ilçesinden Emniyet Müdürü Vefa Karakurdu. Her
iki şehidimiz de çevrelerinde sevilen insanlardı. Ereğli’den, benim ilçemden
olan şehidimiz Vefa Karakurdu, adı gibi vefalı, çok sevilen bir insandı. Vefa
Müdürün 6 yaşındaki çocuğu, babasının tabutunun başında, Duru, küçük Duru
“Babam neden bu kutunun içinde?” diye sorunca hepimizin yüreği bir kez daha
burkuldu. Kimse küçük Duru’ya cevap veremedi. Bir kez daha terörü, terörün
arkasındaki karanlık güçleri ve Türkiye’yi bu noktaya sürükleyenleri
lanetliyorum. 
Değerli
milletvekilleri, 2002 yılında 7 şehidimiz vardı ama maalesef şu anda, iktidarın
yanlış politikaları sonucu ülkemiz kan gölüne döndü. Her gün yeni bir terör
saldırısıyla sarsılıyoruz. Terör hepimizin sorunu, 79 milyonun sorunu. Acı
hepimizin acısı, 79 milyonun acısı. Her terör saldırısından sonra hepimiz bu
kürsüden rahmet okuyoruz; terörü kınıyoruz, lanetliyoruz. Biz terörü kınıyoruz,
iktidar olarak siz de kınıyorsunuz ama değerli arkadaşlar, bizler
milletvekilleriyiz, bizleri vatandaşlarımız terörü kınayın diye mi seçti? Bizim
terörü kınama dışında başka bir görevimiz yok mu arkadaşlar? 
Değerli
milletvekilleri, terörü önleyebileceğimiz yegâne yer burasıdır, Meclistir. Eğer
terör hepimizin sorunu ise neden bu soruna Mecliste hep beraber çözüm
aramıyoruz? Eğer teröre burada çözüm bulamayacaksak biz niye milletvekili
olduk? Cumhuriyet Halk Partisi olarak defalarca terörü önlemek için Meclis araştırması
önergesi verdik. Neden bu önergelerimizi kabul etmiyorsunuz? 
Değerli
iktidar milletvekilleri, sayın bakanlar; siz iktidarsınız, terörü önlemek
birinci olarak sizin göreviniz, elbette biz de destek olacağız ama hiç
üzerinize alınmıyorsunuz. Milletimiz sizi terörü kınayın diye mi iktidar yaptı?
Neden bir çözüm üretmiyorsunuz? (CHP sıralarından alkışlar) 
Değerli
milletvekilleri, bakın, saraydan, üst akıldan gelen talimatla hazırlanan bir
Anayasa taslağı Meclise sunuldu, iktidar partisi sundu. 1982 Anayasası’nın
birçok maddesi değişti ama Cumhurbaşkanının yetkileri hiç değişmedi. Kim
hazırladı 1982 Anayasası’nı? Darbeci Kenan Evren hazırladı. Şu an Cumhurbaşkanı
hangi yetkileri kullanıyor? Darbeci Kenan Evren’in kendisi için çıkardığı
yetkileri kullanıyor. 
BÜLENT
TURAN (Çanakkale) – Değiştirelim diyoruz.
ŞAHİN
TİN (Denizli) – Değiştireceğiz işte, karşı çıkıyorsunuz.
ÜNAL
DEMİRTAŞ (Devamla) – Cumhurbaşkanı ne yapıyor? Darbeci Kenan Evren’in
yetkilerini bile beğenmiyor. Bakın, her gün o yetkileri aşıyor, çiğniyor ve
sonra da diyorsunuz ki: “Fiilî durum var.” Bu da kendisine yetmiyor. Şimdi
darbeci Kenan Evren’in yetkilerini fersah fersah aşacak yetkiler istiyor,
rejimi değiştirmek istiyor arkadaşlar. 
EMRULLAH
İŞLER (Ankara) - Rejim değil, rejim değil; rejim değişmiyor.
ÜNAL
DEMİRTAŞ (Devamla) – Bakın, Türkiye demokrasisinin Osmanlı’dan gelen yüz elli
yıllık bir parlamenter rejim geleneği vardır. 
ŞAHİN
TİN (Denizli) - Hangi rejimi getireceğiz, onu söyle.
ÜNAL
DEMİRTAŞ (Devamla) - Mustafa Kemal Atatürk isteseydi başkanlık rejimi
kurabilirdi arkadaşlar ama dünyada Hitler’in, Mussolini’nin, Franco’nun olduğu
bir dönemde başkanlık rejimini değil, parlamenter rejimi kurdu. Daha sonra,
bakın, Türkiye’nin demokrasisinin kesintiye uğradığı dönemlerde darbeciler bile
parlamenter rejimden vazgeçmediler, hiçbir darbecinin aklına başkanlık yani
dikta yönetimi gelmedi. 
FUAT
KÖKTAŞ (Samsun) - Parlamenter sistemden kim vazgeçiyor ya?
ÜNAL
DEMİRTAŞ (Devamla) – Peki değerli milletvekilleri, niçin Sayın Cumhurbaşkanı
darbecilerin bile aklına gelmeyen tek adam yetkilerini ısrarla istiyor, niçin?
Çünkü çağdaş dünyanın tüm değerlerini, kuvvetler ayrılığını…
İMRAN
KILIÇ (Kahramanmaraş) - Milletten korkmayın, milletle barışın; milletten
korkmayın, barışın milletle.
ÜNAL
DEMİRTAŞ (Devamla) - …hukuk devletini, basın özgürlüğünü, demokrasiyi tamamen
rafa kaldırmak istiyor. Çünkü Türkiye’deki rejimi değiştirip Türkiye’yi geri
kalmış bir Orta Doğu devletine…
İMRAN
KILIÇ (Kahramanmaraş) – Yoksa sittin sene iktidara gelemezsiniz; gelemediniz,
gelemezsiniz.
ÜNAL
DEMİRTAŞ (Devamla) - …geri kalmış bir Afrika ülkesine döndürmeye çalışıyor.
Çünkü Türkiye’yi saraylardan tek adam olarak yönetmek istiyor. (CHP
sıralarından alkışlar) 
ŞAHİN
TİN (Denizli) - Demokrasi demek terörizmi desteklemek değil. Önce bunu bil.
ÜNAL
DEMİRTAŞ (Devamla) - Çünkü demokrasi hedefe giderken gerektiğinde inilecek bir
tramvaydı. Çünkü tramvaydan inme zamanı geldi.
İMRAN
KILIÇ (Kahramanmaraş) - Sizi göndermeyen millet bizi gönderiyor; milletle
barışın, barışın, barışın.
ÜNAL
DEMİRTAŞ (Devamla) - Değerli milletvekilleri, bakın, Türkiye saraylardan
yönetilmeyi doksan üç yıl önce Mustafa Kemal önder liderliğinde tarihe gömdü.
(CHP sıralarından alkışlar)
İMRAN
KILIÇ (Kahramanmaraş) - Sittin sene iktidara gelemediniz, gelemezsiniz bu
akılla.
BAŞKAN
– Sayın milletvekilleri, lütfen…
ÜNAL
DEMİRTAŞ (Devamla) - Türkiye bir kez daha yüz yıl öncesine geri gitmeyecektir,
biz Cumhuriyet Halk Partisi olarak buna müsaade etmeyeceğiz. Yol yakınken bu
arayışlarınızdan vazgeçin değerli milletvekilleri. 
ŞAHİN
TİN (Denizli) – Vazgeçmiyoruz. 
ÜNAL
DEMİRTAŞ (Devamla) – Evet, Rekabet Kurumu şeffaf kriterlerle oluşmamıştır.
Bağımsız olması gereken kurumun bugün için bağımsız olduğunu söylemek mümkün
değildir. Maalesef Rekabet Kurumu diğer kurumlar gibi iktidarın sopası olarak
kullanılmaktadır. Muhalif şirketlere her türlü soruşturma yapılmakta ve ceza
kesilmekte, yandaş şirketler ise maalesef korunmaktadır. 
ŞAHİN
TİN (Denizli) – Son bir dakika kaldı, bütçeye geç. 
ÜNAL
DEMİRTAŞ (Devamla) – İşte, Rekabet Kurumu tarafından korunan bir şirket daha:
Fındık alım tekeli oluşturan İtalyan Ferrero şirketi. 
Rekabet
Kurumu bu şirketle ilgili bilgi ve belgeye ulaşılamadığı gerekçesiyle
soruşturma açılmasına yer olmadığına karar verdi Sayın Bakan. Buradan Sayın
Bakana sesleniyorum: Sayın Bakan, geçen yıl fındık rekoltesi 646 bin tondu,
fındık fiyatı rekolte yüksek olduğunda ortalama 14 liraydı ama bu sene rekolte
düşük, 2016 yılında rekolte düşük, 400 ton bile değil ama fiyat 20 liraya
çıkacağı yerde, tam tersi, düşmüş durumda. Dünyanın fındık üretiminin yüzde
75’ini Türkiye tek başına sağlıyor. Fındık ihracatından 3 milyar dolar gelir
sağlıyoruz ama fındık fiyatını biz belirlemiyoruz. Kim belirliyor? İtalyan
Ferrero şirketi belirliyor. Bu nasıl iş Sayın Bakan? 
(Mikrofon
otomatik cihaz tarafından kapatıldı)
ÜNAL
DEMİRTAŞ (Devamla) – Karadenizli fındıkçının emeğini İtalyan Ferrero şirketine
niye yediriyorsunuz? 
BAŞKAN
– Sayın Demirtaş, teşekkür ederim. 
ÜNAL
DEMİRTAŞ (Devamla) – Bitirmek üzereyim efendim. 
ŞAHİN
TİN (Denizli) – Son bir dakikada bütçeye geçersen olacağı bu. Şimdiye kadar boş
boş konuşuyorsun, bütçeyi konuşsaydın ya madem. 
BAŞKAN
– Ek süre veremeyeceğim Sayın Demirtaş, diğer arkadaşlara adaletsizlik olur. 
ÜNAL
DEMİRTAŞ (Devamla) – Niye Karadeniz köylüsünü korumuyorsunuz da Ferrero
şirketini koruyorsunuz? Yoksa İtalyan Ferrero şirketini tepelerden koruyan bir
meleği mi var? 
GÜMRÜK
VE TİCARET BAKANI BÜLENT TÜFENKCİ (Malatya) – Sensin meleği, sen!
ÜNAL
DEMİRTAŞ (Devamla) – Hepinize saygılarımı sunuyorum. (CHP sıralarından “Bravo”
sesleri, alkışlar)
BAŞKAN
– Teşekkür ederim. 
Cumhuriyet
Halk Partisi Grubu adına son olarak…
BÜLENT
TURAN (Çanakkale) – Sayın Başkan, az önceki konuşmacı saraydan gelen talimatla
teklifi hazırladığımızı ifade ettiler. Cevap vermek istiyorum. 
AKİF
EKİCİ (Gaziantep) – Yalan mı söylüyor canım, yalan mı söylüyor? İşte, oradan
geliyor. Talimat nereden geliyor? Yalan mı söylüyor? 
FUAT
KÖKTAŞ (Samsun) – Yalan söylüyor, yalan! Talimat halktan geliyor, halktan,
milletten!
AKİF
EKİCİ (Gaziantep) – Doğru söylüyor. Talimatı nereden alıyorsunuz? Bir de itiraz
ediyorsunuz ya, hayret bir şey! Bari itiraz etmeyin. Her şey için talimat
geliyor, nereden geldiğini hepimiz biliyoruz, bütün dünya biliyor. 
ŞAHİN
TİN (Denizli) – Milletten geliyor, milletten! 
AKİF
EKİCİ (Gaziantep) – Bütün dünya biliyor, siz konuşuyorsunuz!
BAŞKAN
– Sayın Ekici, rica ediyorum gelin buraya, buradan kontrol edin Genel Kurulu,
lütfen rica edeyim, mümkünse sizce. 
BÜLENT
TURAN (Çanakkale) – Çok demokrat beyefendiler Sayın Başkan, o yüzden. 
AKİF
EKİCİ (Gaziantep) – Senin gibi!
BAŞKAN
– Sayın Turan, sizi dinliyorum. 
BÜLENT
TURAN (Çanakkale) – Sayın Başkan… 
BAŞKAN
– Duyamadım ne demek istediğinizi?
ENGİN
ALTAY (İstanbul) – Bülent, 60’a göre söz isterim, bak sarayla aranı açarım, ona
göre. 
BÜLENT
TURAN (Çanakkale) - 60’ncı maddeye göre… Az önceki konuşmacı ifadesinde
“Saraydan gelen talimatla.” dedi.
ŞAHİN
TİN (Denizli) - Yarın siz de oturacaksınız orada, eğer olursa, halk seçerse; o
yüzden bence şikayet edip durmayın.
BAŞKAN
– Buyurun iki dakika. 
IV.- SATAŞMALARA İLİŞKİN KONUŞMALAR (Devam)
8.- Çanakkale Milletvekili Bülent Turan’ın, Zonguldak Milletvekili Ünal
Demirtaş’ın 433 sıra sayılı 2017 Yılı Bütçe Kanunu Tasarısı ile 434 sıra sayılı
2015 Yılı Kesin Hesap Kanunu Tasarısı’nın dokuzuncu tur görüşmelerinde CHP
Grubu adına yaptığı konuşması sırasında Adalet ve Kalkınma Partisine sataşması
nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; hepinizi saygıyla
selamlıyorum. 
Kıymetli
CHP vekillerini bugün keyifle dinliyoruz. Konuşuyorduk “Acaba, ne zaman ‘saray’
diyecekler, ne zaman ‘kaçak’ diyecekler, ne zaman ‘başkan’ diyecekler?”
diyorduk. Çünkü çok az da olsa toplumun genel sorunlarıyla ilgilendikleri zaman
biz şaşırıyoruz. Çünkü ellerinde üç tane, beş tane mesele var, ana başlık var;
sadece bunları dile getiriyorlar. Şaşırmadık, tekrar döndük meseleye,
başkanlıkla ilgili değerlendirmeye. 40 defa değil, 400 değil, 4 bin defa
anlattık; kuruluşundan beri biz başkanlığı savunuyoruz arkadaşlar. Yok “sarayın
talimatı” falan filan. “saray” dediğiniz bizim Cumhurbaşkanımız, liderimiz,
kurucumuz. Onun talimatından gurur duyarız ve utanmayız ama bir şey söyleyeyim;
komisyon kurduk, çalışma yaptık, MYK’da değerlendirdik. AK PARTİ Grubu olarak biz
başkanlığa tarafız, isteyin istemeyin. 
BÜLENT
YENER BEKTAŞOĞLU (Giresun) – Ne alakası var?
BÜLENT
TURAN (Devamla) – Onun ötesinde bir şey daha söyleyeyim: Bunu Meclise getirdik,
tartışacağız, konuşacağız, teklifleriniz varsa değerlendireceğiz ama daha
ortada usul olarak Komisyona gelmeyen bir teklifle ilgili en ağır ifadelerle
gruba tahkirde bulunmak yakışmaz diye düşünüyorum, bırakın tartışalım.
Ayrıca,
bir şey daha: Değerli arkadaşlar, bu teklif, yasamayla ilgili, yürütmeyle
ilgili ve yargıyla ilgili bir sorun içermiyor, sadece yürütmeyle ilgili
düzenleme var. (CHP sıralarından “Ne içeriyor?” sesi) Yasama ve yargı zaten
yerinde, yürütmeyle ilgili düzenleme var. 
CEYHUN
İRGİL (Bursa) – Tasarıyı oku, okumamışsın. 
AKIN
ÜSTÜNDAĞ (Muğla) – Boş kâğıda imza attınız.
CEYHUN
İRGİL (Bursa) – Tasarıyı oku da öyle gel!
BÜLENT
TURAN (Devamla) – Bağırınca anlayamazsınız ama, düşünmek için dinlemek lazım. 
CEYHUN
İRGİL (Bursa) – Başmüfettiş, başöğretmen, başsavcı, başkâtip var; Başbakan yok.
BÜLENT
TURAN (Devamla) – Matruşka gibisin bağırdıkça küçülüyorsun, sakin ol ya! Sakin
ol! Gerek yok. Konuşursak anlaşırız. Hep sizi dinliyoruz. Sakin… 
Bir
daha söylüyorum: Başta Gazi Mustafa Kemal Atatürk, partili Cumhurbaşkanıydı. 
ÜNAL
DEMİRTAŞ (Zonguldak) - Başbakanı vardı Mustafa Kemal Atatürk’ün, başbakanı
vardı. 
BÜLENT
TURAN (Devamla) – Bunları tartışırız konuşuruz ama ilk defa gelen bir şey var,
olağanüstü bir şey varmış gibi düşünmeyin.
ÜNAL
DEMİRTAŞ (Zonguldak) - Burada başbakan yok, yok olmuş!
BÜLENT
TURAN (Devamla) – Bir daha söylüyorum: Başkanlık sistemini AK PARTİ Grubu
getirdi, imzaladı, beraber tartışıyoruz.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
- Teşekkür ederim.
FUAT
KÖKTAŞ (Samsun) - Bence bunlara tavsiye etmek lazım, Anayasa’ya çalışsınlar,
görüşmelerinde konuşsunlar. Şimdi bütçeyi konuşalım.
ENGİN
ALTAY (İstanbul) - Sayın Başkan…
BAŞKAN
- Sayın Altay…
BÜLENT
TURAN (Çanakkale) - Hiç sataşmadım Sayın Başkan.
ENGİN
ALTAY (İstanbul) - Sayın grup başkan vekili, partimizin toplumun genel
sorunlarıyla çok az ilgilendiğini itham etmek suretiyle çok ağır bir sataşmada
bulunmuştur.
BAŞKAN
- Buyurun Sayın Altay.
İki
dakika.
Engin
Bey ilk defa konuşuyor bugün kürsüden.
9.- İstanbul Milletvekili Engin Altay’ın, Çanakkale Milletvekili Bülent Turan’ın
sataşma nedeniyle yaptığı konuşması sırasında Cumhuriyet Halk Partisine
sataşması nedeniyle konuşması
ENGİN
ALTAY (İstanbul) - Ben özellikle Beşiktaş’taki hain saldırıdan sonra Parlamento
ikliminin “soft” olmasını düşündüğüm için kendi nöbetlerimde olabildiği kadar
polemikten -arkadaşlarım da öyle- uzak durmaya çalışıyorum.
BAŞKAN
- Teşekkür ederiz Sayın Altay.
ENGİN
ALTAY (Devamla) - Bir kere, siyaset bir vefa işidir Sayın Turan. Kurucu
liderinize yaptığınız bu vefasızlık bence, yani, çok yakışık almadı. İktidar
partisine mensup çok sayıda sayın milletvekilinin, Sayın Recep Tayyip Erdoğan’a
“Bizim kurucu liderimizdir…” Hatta onu Peygamber’e benzetenler oldu, “Ona
dokunmak sünnet…” Bir sürü şey oldu ama…
BÜLENT
TURAN (Çanakkale) - Yapma ya!
ENGİN
ALTAY (Devamla) - Milletvekilimiz dedi ki: “İktidar partisi, saraydan talimat
alıyor.” Siyasi partiler kurucu liderlerinden de, genel başkanlarından da
talimat alırlar; siz bundan niye rahatsız oldunuz? 
BÜLENT
TURAN (Çanakkale) - Dinlememişsin ki sen.
ENGİN
ALTAY (Devamla) - Sayın Recep Tayyip Erdoğan’ın Adalet ve Kalkınma Partisi
Grubuna direktif vermesinden… 
EMRULLAH
İŞLER (Ankara) - Zaten onu söyledi, onu söyledi Sayın Engin Altay.
ENGİN
ALTAY (Devamla) - Şimdi, Anayasa’yı değiştirirseniz Meclise de direktif
verecek, güya(!) Değişmeyecek tabii, inşallah. Bundan niye rahatsız oldunuz,
anlamadım. Bu tavrınızı Sayın Cumhurbaşkanına yönelik bir siyasi vefasızlık
olarak gördüğümü belirtmek isterim.
ALİM
TUNÇ (Uşak) - Rahatsız olmadık. 
ENGİN
ALTAY (Devamla) - İkincisi: Cumhuriyet Halk Partisi… Bana birisi, bir vatandaş,
bir gazeteci “Türkiye’de şöyle bir sorun yaşandı da Cumhuriyet Halk Partisi bu
konuyla ilgilenmedi; bu konuyla ilgili, Parlamento zemininde, ilgili sivil
toplum kuruluşu örgütleri zemininde, ilgili yerle -il, ilçe olur, köy olur-…”
Ya, bana bir köyde akmayan sudan tutun da İstanbul’un en temel sorunlarına
kadar Cumhuriyet Halk Partisinin Türkiye Büyük Millet Meclisinde gündeme
getirmediği bir mesele gösterin, bugün milletvekilliğinden istifa ederim. 
Genel
Kurulu saygıyla selamlıyorum. (CHP sıralarından alkışlar)
BAŞKAN
- Teşekkür ederim Sayın Altay.
Sayın
milletvekilleri…
BÜLENT
TURAN (Çanakkale) - Sayın Başkan, zabıtlara geçsin diye söylüyorum: Az önceki
konuşmamda “Sayın kurucu genel başkanımızın bizimle olan istişaresi bizim için
onurdur.” diye ifade etmiştim. 
Teşekkür
ediyorum.
BAŞKAN
- Teşekkür ederim.
Sayın
milletvekilleri, 3’üncü defadır başlıyorum, lütfen…
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/834) ile Plan ve Bütçe Komisyonu Raporu (S.Sayısı: 434)
(Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2017 Yılı Merkezî Yönetim
Bütçesi
2) Aile ve Sosyal Politikalar Bakanlığı 2015 Yılı Merkezî Yönetim Kesin
Hesabı
B) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2017 Yılı Merkezî Yönetim Bütçesi
2) Gümrük ve Ticaret Bakanlığı 2015 Yılı Merkezî Yönetim Kesin Hesabı
C) REKABET KURUMU (Devam)
1) Rekabet Kurumu 2017 Yılı Merkezî Yönetim Bütçesi
2) Rekabet Kurumu 2015 Yılı Merkezî Yönetim Kesin Hesabı
Ç) MALİYE BAKANLIĞI (Devam)
1) Maliye Bakanlığı 2017 Yılı Merkezî Yönetim Bütçesi
2) Maliye Bakanlığı 2015 Yılı Merkezî Yönetim Kesin Hesabı
D) GELİR İDARESİ BAŞKANLIĞI (Devam)
1) Gelir İdaresi Başkanlığı 2017 Yılı Merkezî Yönetim Bütçesi
2) Gelir İdaresi Başkanlığı 2015 Yılı Merkezî Yönetim Kesin Hesabı
E) KAMU İHALE KURUMU (Devam)
1) Kamu İhale Kurumu 2017 Yılı Merkezî Yönetim Bütçesi
2) Kamu İhale Kurumu 2015 Yılı Merkezî Yönetim Kesin Hesabı
F) ÖZELLEŞTİRME İDARESİ BAŞKANLIĞI (Devam)
1) Özelleştirme İdaresi Başkanlığı 2017 Yılı Merkezî Yönetim Bütçesi
2) Özelleştirme İdaresi Başkanlığı 2015 Yılı Merkezî Yönetim Kesin
Hesabı
G) KAMU GÖZETİMİ, MUHASEBE VE DENETİM STANDARTLARI KURUMU (Devam)
1) Kamu Gözetimi, Muhasebe ve Denetim Standartları Kurumu 2017 Yılı
Merkezî Yönetim Bütçesi
2) Kamu Gözetimi, Muhasebe ve Denetim Standartları Kurumu 2015 Yılı
Merkezî Yönetim Kesin Hesabı
Ğ) GELİR BÜTÇESİ (Devam)
BAŞKAN
- Cumhuriyet Halk Partisi Grubu adına son olarak İstanbul Milletvekili Sayın
Bihlun Tamaylıgil konuşacak.
Buyurun
Sayın Tamaylıgil. (CHP sıralarından alkışlar)
Süreniz
on altı dakika. 
CHP
GRUBU ADINA BİHLUN TAMAYLIGİL (İstanbul) – Sayın Başkan, saygıdeğer
Meclisimizin üyeleri; biraz önce sayın grup başkan vekilinin yanından geçerken
dedim ki… Biraz önce çünkü kendisi dedi ki: “Türkiye'nin gündemiyle ilgili olan
konular içerisinde Cumhuriyet Halk Partisinin bekliyorduk farklılaşan söylemlerini.”
Ben, şimdi, Türkiye'nin gerçeklerini anlatacağım.
BÜLENT
TURAN (Çanakkale) – Bunu istiyoruz, teşekkür ederiz.
BİHLUN
TAMAYLIGİL (Devamla) – İnşallah, bunları anlarsınız ama cevabını internet,
sosyal medya üzerinden istemiyorum. Burada eğer aykırı bir şeyim varsa onu o
şekilde verirsin. (CHP sıralarından alkışlar)
BÜLENT
TURAN (Çanakkale) – Hiç yakışmadı, hiç yakışmadı! Hangi cevabı vermedik şimdiye
kadar?
VURAL
KAVUNCU (Kütahya) – Milletin de anlayacağı şekilde anlatırsanız iyi olur.
BİHLUN
TAMAYLIGİL (Devamla) - Saygıdeğer Başkan, değerli milletvekilleri; tabii,
acının, hüznün, kahpece yaratılan terörün acısının tarifi mümkün değil. O
acılara hepimiz hep beraber ortak oluyoruz, acıları paylaşıyoruz. Olmaması için
milletvekilleri olarak üstümüze düşen vazifelerin bilinci ve idrakinde,
yapmamız gerekenleri de hep beraber burada, bu çatı altında paylaşmamız
gerektiğine de yürekten inanıyorum. Toplumumuzun toplumsal uzlaşı, birlik,
beraberlik ve kardeşlik duygularıyla, yaşatılan bu ayrıştırıcı, birbirimizden
koparmaya çalışan anlayışın ve onların, yönlendirici güçlerin Türkiye üzerine
kurduğu senaryoların karşısında dimdik ayakta duracağına yürekten inanıyorum.
Acılar hepimizin; acıların bir daha yaşanmamasını yürekten diliyorum.
Saygıdeğer
Başkan, değerli milletvekilleri; tabii, biz bütçe yaparken, burada bütçeleri
konuşurken geçmiş yılların kesin hesaplarıyla ve o kesin hesaplarıyla ilgili
olarak bizim bütçe hakkından doğan inceleme ve denetim hakkımızı da ortaya
koyuyoruz. Bu, zaten, Türkiye Büyük Millet Meclisine hem vergilerin toplanması,
toplanan gelirlerin harcanması ve bu denetimi yaparken de -Sayıştaya vermiş
olduğu yetkilerle- bu bütçe hakkının kullanılmasında bizi görevlendirdiği
kanunlarla da, tanımlarla da açıklanmış bir gerçek. Ancak baktığımızda, biz
bugün burada bütçeleri, geleceği konuşurken geçmiş 2015 yılının kesin hesabının
ne kadar değerlendirildiğini, kesin hesapla ilgili bir komisyon kurulmasını
defalarca dile getirmemize rağmen bu kesin hesap komisyonunun kurulmaması
noktasındaki direnci çok net anlamak istiyorum. Neden hesap vermekten,
detayıyla hesap vermekten kaçınıldığının açıklaması gerçekten önemli ve
gerekli. İşte, burada konuşmamız gereken en önemli başlıklardan biri de bu. 
Allah’tan
Sayıştay yetkilerini kırptınız, biçtiniz ama yine de bu sene açısından
baktığınızda önemli tespitlerle Plan ve Bütçe Komisyonuna ilettiği raporlarda;
tabii, bu raporların içinde de yargısal denetime gidecek olan başlıklarla
ilgili maalesef kararlar bulunmamakla birlikte, önemli başlıkların altını çizerek
bizlere ışık tuttu. Bunlar neydi? Yine diyorum, denetimden, hesap vermekten
uzaklaşan anlayışın kurumlar bazındaki yansıması. İç denetim, iç kontrol,
mekanizmaların kurulmaması, iç denetçilerin olmaması, raporların
hazırlanmaması, birçok kurumda taşınmazların mali kayıtlar içerisinde yer
bulmaması, yine, cinsler ve tarihler açısından muhasebe kayıtlarının olmaması,
hazineye ait taşınmazların genel bütçeli idareler adına tescil edilmesine
karşın burada oluşan yanlışlıklar, yine, yurt dışındaki taşınmazlarımız, yine
kamu idarelerinin yönetim ve kullanımında bulunan ancak mülkiyeti hazineye ait
bazı taşınmazlarının devirleri ve bunların yanlış kullanımı ve birçok, birçok,
birçok tespit… Bu tespitlerin hepsini zaten Plan ve Bütçe Komisyonunda
söyledik. Ancak bunlarla ilgili 2013-2014’ten itibaren daha önceki yıllardan da
gelen tespitlere rağmen yine kamu iradesi tarafından ortaya konulan işi
savsaklama, işi uzatma ve doğru bir çözümün ortaya konulmaması olarak kendini
gösteriyor. 
Peki,
bütçe yapma mantığı açısından baktığınızda; örtülü bütçe yapmak, bütçe
disiplini, saydamlığı veya hesaplılığı açısından var mı? Peki, “Nedir bu örtülü
bütçe?” dediğinizde isterseniz şöyle bir bütçe tasarısına bakın, bir özel
hesaplar kalemimiz var. Bu özel hesaplar kalemimizin içerisinde hesap vermeyle
ilgili 5018 sayılı Yasa’ya aykırılıklar teşkil eden, Anayasa’ya aykırılıklar
teşkil eden pek çok konu var. Anayasa Mahkemesinin uyguladığı veya aldığı
kararlara istinaden gerek 5018’de gerekse -bütçe kanununa bağlı olarak- ihale
kanununda bile değişiklik yapma yönünde tercihler gösterildi ancak yine
Anayasa’ya aykırı, yine Anayasa’ya aykırı. Yani Anayasa’yı değiştireceğiz
mantığının altında, yasamada Anayasa’ya aykırı olarak ortaya koyduğunuz
düzenlemelerin herhâlde sizi rahatsız edip kendinize uygun bir zemine oturtma
telaşının da var olduğunu görmekten öte gidemiyoruz.
Şimdi,
değerli arkadaşlar, biz burada bir yasa çıkarttık ve yasanın içerisindeki
neydi? Bazı varlıkların Türkiye’ye getirilmesi ve bu varlıklarla ilgili olarak
uygulanacak olan sistematik sürecin tanımlanması. O zaman gerek Bakanlığa gerek
Meclis çatısı altında sizlere “Bu tehlikeli bir düzenlemedir. Türkiye’yi kara
para aklama, terör finansmanı noktasında baktığınızda önemli olarak şaibe
altına alır aman çok dikkat edin.” dedik. Peki, karşımıza çıkan tablo ne oldu?
İşte, sonra buradan bir torba yasa içerisinden geçirdik ve arkasından sevgili
bakanımız dedi ki: “Ya, siz bu kadar laf söylediniz; arkasından biz OECD’ye de
gösterdik, bakın ne kadar uygun, bazen devletler vergi toplamaktan
vazgeçebilirler, o yüzden de sizin bu noktada ortaya koydunuz tepki doğru
değilmiş.” O bitti, 2 Aralık tarihine geldik, bir tebliğ çıktı. Bu tebliğ, o
maddeyle, yani daha doğrusu o kanunla ilgili öyle bir genişletilmiş haklar,
öyle bir yetkiler ve öyle uygulamalar veriyor ki, bundan sonra bu tebliğle
ortaya çıkacak riskin çok fazla olduğunun altını özellikle çizmek isterim.
“Peki, nedir bunlar?” diye de başlıklarını söylemek gerekirse: 
Menkul
kıymetler ve diğer sermaye piyasa araçları bakımından kanundan yararlanmak için
Türkiye’ye getirilmiş olma şartı kalkıyor. Doğru mu? Türkiye’ye getirmeyip
kayıt da yaptırsanız bu tebliğle artık Türkiye’ye varlık getirmiş oluyorsunuz. 
İki:
Bildirimlere dayanak teşkil edecek belgelerin teyit edilmemesi isteniyor ve o
zaman bu belgelerin sahte mi, değil mi noktasındaki sorgulamasının kapısını çok
geniş bir şekilde açık bırakıyor. 
Üçüncü
olarak, baktığınız da, siz diyorsunuz ki: “Bütün aracı kurumlar, bütün bankalar
bu işlemi, bu şekilde, bu tebliğle yapın.” Ya, karşılarına bir risk çıktığı
zaman, onların sigortası veya bunlarla ilgili hukuki süreçteki düzenlemeleri
nasıl yapacaksınız, bir de onu değerlendirseniz. 
Dört:
Banka ve aracı kurumlarla gümrük idaresiyle ilgili diğer kurum ve kuruluşların
kara paranın aklanmasının ve terör finansmanının önlenmesine yönelik şüpheli
işlem bildirim yükümlülüğü yine bu tebliğle kaldırılıyor.
MALİYE
BAKANI NACİ AĞBAL (Bayburt) – Yanlış. 
BİHLUN
TAMAYLIGİL (Devamla) - Şimdi -yanlış değil Sevgili Bakanım- şöyle bir baktığınız
için…
MALİYE
BAKANI NACİ AĞBAL (Bayburt) – Tebliğde yazmadığımız şeyi söylüyorsunuz. 
BİHLUN
TAMAYLIGİL (Devamla) - Düzenlemenin içerisinde belge, bilgi istemeden böyle bir
düzenleme yaptığınızda olası risklerin altını biz burada çizmek ve sizi uyarmak
zorundayız. 
Geçenlerde
bir köşe yazısı okudum ve bu köşe yazısı o kadar aslında bugünü anlatan
birtakım özellikler taşıyordu ki bakın, 1994 yılında Baltık Denizi’nde bir
gemi, bir büyük “cruise” gemi battı ve 900’e yakın kişi, 850 kişi de orada hayatını
kaybetti. Şimdi bu gemi hem karaya çok yakın batıyor hem de su almaya başlıyor.
İlk 50 santime geldiği zaman kimse dikkate almıyor çünkü bir de kaza sonrası
yapılan incelemelerde, gemideki hayatını kaybeden bu yolcuların yüzde 98’inin
yüzme bildiği sonucu ortaya çıkıyor. Karşımıza çıkan tabloda o gün oradaki
kaptan “Aman, bir şey olmaz. Karaya doğru gidiyoruz, panik yapmayın. Dünyanın
en güçlü feribotundasınız.” diyor ama feribot yaklaşık iki saat sonra su alması
hızlanarak batıyor. O yüzden, burada yapılan her türlü düzenlemede riski,
olasılıkları çok iyi görmek de gerekiyor diye de düşünüyorum. 
Şimdi,
iktisatçılar için -genelde bir huyu varmış- derlermiş ki: Dün öngördüğünün
bugün gerçekleşmediğini yarın açıklayabilen kişiymiş.
Şimdi,
bu amaçla baktığınızda, biliyorsunuz iki gün önce bir düzenleme yaptık. Biz
küçülürken zenginleşen, çok farklı ve bunu gerçekleştirebilen çok önemli bir
değişimi sergileyen ülke hâline geldik. Şimdi, baktık, bir anda millî gelirimiz
artmış, yatırım oranımız artmış, harcamalarımız düşmüş, tasarruf olarak… Ya,
biz bireysel emeklilik sistemiyle ilgili yeni uygulamaya girecek olan,
ekonomiden sorumlu bakanımızın “Tasarrufumuz açık, tasarrufumuz açık, bir an
önce başlayalım.” dediği bireysel emekliliği uyguluyoruz, kanun çıkarıyoruz,
meğer onun da farkında değilmişiz, bizim tasarruflarımız yüzde 25’lere gelmiş.
Bu eski rakamlara göre de orta vadeli planlar yapmışız, bütçeler yapmışız,
bugün de gelip onu tartışıyoruz. Aslında boşuna tartışıyoruz yani bunların
hepsi artık yok hükmündedir; yok hükmünde olduğu için de tartışmamız, işte
bugünün içerisindeki rakamlarla… Eskiden elimizde bu vardı, bunun hangisi
doğru, hangisi yanlış bunu da önümüzdeki günlerde göreceğiz. Ancak burada
yapılan düzenlemede önemli başlıkların yanlışların önünü açabileceğini sizlerle
paylaşmak isterim. 
Bir:
Biz baz yıl olarak 2009 yılını aldık bu düzenlemelerde. Genelde ekonomik açıdan
baktığınızda, bu tür… 2009 neydi? Krizlerin sonrasında, özellikle Batı’dan
gelen krizlerin sonrasında en çok etkilendiğimiz yılın içinde olan rakamlar.
Biz 2009 yılındaki baz aldığımız rakamlara göre bugün büyüme, bugün yatırım,
bugün millî gelir tartışmalarını koyuyoruz. Bu, önemli bir yanlışlıktır,
buradaki iyi niyeti sorgulamamızı beraberinde getirir ve çıkan istatistiksel
sonuçların sağlıklılığını sorgulamamızı beraberinde getirir. Çünkü,
bakıyorsunuz, geçen sene büyümemiz bir anda yüzde 6’ya çıkıyor, hatta yüzde
6,1’e çıkıyor ama bir anda işsizlik artıyor; bu işsizlik artışıyla beraber
baktığımızda sanayi üretimimiz düşüyor, bu düşerken enflasyondaki dalgalanmalar
büyüyor ama biz zenginleşiyoruz. Nerede? Kâğıt üzerinde. O yüzden, bu
rakamların çok iyi değerlendirilip bu rakamlarla ilgili olası sorguların
ötesindeki bizden bilgilenme ihtiyaçlarının da doğru bir şekilde karşılanması
gerektiğine inanıyorum.
Şimdi,
bakın, biz on aylık bir bütçe yaptık, önümüze bütçe hedefleri koyduk ama
yaşanmışlıktan ders alarak gelecekte olabilecek riskleri iyi görmemiz
gerektiğine inandığım günlerdeyiz. Çünkü, bugün ekonomiyle ilgilenen çoğu kişi
“Acaba FED’ten ne haber gelecek? Yarın ne çıkacak? Önümüzdeki süreçle ilgili
hangi tablo çizilecek?” diye merakla bekliyor. Kur sürekli hareketlenirken
buradan gelecek olan haberlere kulağını dikmiş beklerken… Peki, “Önümüzdeki
sene neler olacak, hangi risklerle karşılaşabiliriz?” diye baktığınızda, bakın,
1990’lara kadar bizim ülkemizdeki ekonomi modelinde iç açık yaratarak, bu iç
açığın getirmiş olduğu kolaylaştırıcı ortamdan büyümeler sağlanarak bir ekonomi
yönetimi kendini ortaya koydu. 1990’ların ilk yıllarında -1992, 1993,
1994’lerde- bu dış açık çiftleşmeye başladı, iç açık dış açıkla birleşmeye
başladı ve Türkiye önemli bir krizle karşılaştı. Daha sonra, 1990’lı yılların
sonrasında dedik ki: Biz dışarıdan kendimizi finanse ederek, açık oluşturarak
büyümeyi sağlayalım. Ama, büyüme arenasını da veya tablosunu da öyle bir
oluşturduk ki üreten, verimlilik artıran ve bu verimlilik artışıyla beraber,
dünya rekabetinde öne çıkartacak bir gelişme yapmadan tamamen taşa toprağa
yatırarak küreselleşme hegemonyasının, popülizminin esiri olan bir ülke hâline
geldik. 1990’dan sonra karşımıza çıkan dış açık finansmanı ve dış açıklı
bütçelemenin karşısında bugün iki riskle karşı karşıyayız. Önceden iç açık,
sonra dış açık, ona bağlı büyüme derken bugün çifte açıkla karşı karşıyayız. Bu
açıkla önümüze gelecek 2017’nin risklerine karşı acilen tedbirlerin alınması
gerekmektedir Sayın Bakan. Çünkü, TÜRMOB verilerine de baktım, genel
istatistiklere de baktım; en yüksek oranda aldığınız KDV reel artışı da dâhil
olmak üzere, vergi gelirinde erime var. Türkiye'nin, OPEC’in almış olduğu
petrol üretimi kısma kararı sonrası karşılaşacağı dış açığı körükleyecek
faktörlerle baş başa olduğunu unutmamak gerekiyor. Bir yıl içinde ödemesi
gereken 160 milyar borç 35 milyar da cari açıktan kaynaklı nakde ihtiyacının
olduğu unutulmaması gerekiyor ve yine baktığınızda biz, biliyorsunuz, aflar
çıkardık, son bir af düzenlemesi yaptık, bu düzenleme içerisinde de karşımıza
çıkan tabloda neden bu kadar birikim oldu dedik, herhâlde ekonomimiz çok
iyiydi, onun için bu hâle geldik.
Bir
de, benim özellikle istememle vergi harcamaları raporu geldi. Arkadaşlar,
lütfen vergi harcamaları raporuna bir bakın, 102 milyar liralık bir istisna ve
vergi toplamaktan vazgeçtiğimiz dönemde açığa doğru giden ekonomimizin katma
değeri nasıl yaratacağının sorgusunu hep beraber soralım.
Yine,
size söylemek istediğim, ortalaması 1,5 milyon-1 milyon 800 bin arasında geçen
KDV, gelir vergisi ve gayrimenkul sermaye iradı mükelleflerinin sayısının…
(Mikrofon
otomatik cihaz tarafından kapatıldı) 
BİHLUN
TAMAYLIGİL (Devamla) – …50 milyonu aşan seçmeni olan bir ülkede ne kadar
yeterli olduğunu tekrar sorgulayalım diyorum. 
BAŞKAN
– Sayın Tamaylıgil, teşekkür ederim.
BİHLUN
TAMAYLIGİL (Devamla) – Aslında Türkiye'nin gerçeğiyle ilgili daha çok
anlatacağımız şey var, onları da inşallah hep beraber paylaşacak ortamlarımız
olur. 
Yüce
Meclisi sayıyla selamlıyorum. (CHP sıralarından alkışlar) 
BAŞKAN
– Teşekkür ederim.
Sayın
milletvekilleri, böylelikle grup adına yapılan konuşmalar bitmiş oldu. 
Şimdi,
şahsı adına, lehinde olmak üzere Rize Milletvekili Sayın Hasan Karal konuşacak.
Buyurun
Sayın Karal. (AK PARTİ sıralarından alkışlar) 
Süreniz
beş dakika.
HASAN
KARAL (Rize) – Sayın Başkan, değerli milletvekilleri; 2017 yılı bütçesi
üzerinde şahsım adına söz almış bulunuyorum. Sözlerime başlamadan önce hepinizi
saygıyla selamlıyorum.
2017
yılı bütçesi AK PARTİ Hükûmetimiz tarafından hazırlanan 15’inci bütçedir. Bu,
cumhuriyet hükûmetlerinde hiçbir iktidara nasip olmamış rekor niteliğinde bir
başarıdır ve hiçbir başarı da tesadüfen ortaya çıkmaz. Ben, sizleri rakamların
içinde boğmadan, kısa konuşmam içerisinde istikrardan ve bu başarının belli
başlı bazı noktalarından söz etmek istiyorum. Elbette devletler ve onları
yöneten hükûmetler, maddi refahı sağlamak, halklarının huzurunu artırmak
durumundalar. Hiçbir hükûmet, halkının maddi ve manevi ihtiyaçlarını
karşılamadan uzun süre iktidarda kalamaz. Bu durum demokrasinin yapısına da
ters bir duruştur. Bütçenizi günün şartlarına göre en verimli ve uygulanabilir
durumda hazırlamak iktidarda kalmanızı da sağlar. (Gürültüler)
BAŞKAN
– Sayın milletvekilleri, lütfen sessiz olalım. 
HASAN
KARAL (Devamla) – Hayatın her safhasında olduğu gibi burada da dengeyi
yakalamak başarılı olmanın sırrı olsa gerek. İbn-i Haldun “İnsanları açlık
öldürmez, daha önce alışmış oldukları tokluk onları öldürür.” derken bu dengeye
vurgu yapıyordu. Hazırlamış olduğunuz bütçeyi dengeli ve adil bir biçimde
dağıtmazsanız bir dahaki dönemde bütçe yapmaya da fırsat bulamazsınız. Ünlü
sosyolog İbn-i Haldun “Coğrafya kaderdir.” der. Tarih de bunu göstermiştir ki
asırlar boyu kaldığımız coğrafyalar gerçekten bizim kaderimiz olmuştur. 
Türkiye
bugün olağanüstü şartlarda yaşıyorsa bundan gocunmak yerine sevinmek gerekir
çünkü coğrafyamız yani kaderimiz bizi zorlamaktadır. Bu zorlukları aştığımız
zaman görülecektir ki ülkemiz ihtişamına ihtişam katacaktır. Dünyanın
merkezinde insanlığın umudu konumunda olan ülkemiz, Orta Doğu, Balkanlar, Kuzey
Afrika ve Kafkaslardan ayrıldıktan sonra bu umut oralarda tükenme durumuna
gelmiş ve bugün de gördüğümüz gibi buralar kan revan içinde kalmıştır. Demem
odur ki bizler bir kadim medeniyetin varisleriyiz. Biz istemesek de bu
medeniyet hepimizi zorlamakta ve kurumaya yüz tutmuş bahçesinin sulanmasını
bizden istemektedir. Bizler bu medeniyet bahçemizi teknolojiyle, mimarisiyle,
sanatıyla, edebiyatıyla ve her türlü bilim ve sanat yapılarıyla yeniden
diriltmek ve nefes alamaz duruma gelmiş çağın insanlarına sunmak zorundayız.
(AK PARTİ sıralarından alkışlar) 
Sizlere
çok kısa bir soru sormak istiyorum: Dünyayı kana bulayanlar, haksız bir biçimde
savaşları çıkarıp ülkelerin doğal kaynaklarını sömürenler, o güzelim çobanlar
mıdır, yoksa üniversite mezunları mıdır? Yunus Emre ne güzel söyler: “Okumaktan
mana ne?/ Kişi Hakk’ı bilmektir.” Hak ve hukukun egemen olmadığı bir dünyada,
hazırlanan bütçeler de insanın refahı için değil, aksine, onun imhası için
kullanılır. İnsan amaç olmaktan çıkarsa bir yerde, oranın kıyameti kopmuş
demektir. Dünya bu kıyametin eşiğine gelmişse bizim burada sen-ben kavgasına
girişmemiz hayırlı sonuç vermez değerli arkadaşlarım. 
Bütçemizi
hazırlarken sadece ülkemizin hayrını değil, bu bütçenin evrensel boyutlarını da
düşünmek zorundayız. Birkaç yıl önce 5 milyon Suriyeli ve Iraklı mültecinin
ülkemize gelmesi düşünülmezken bugün bu gerçekle karşı karşıyayız. Her ne kadar
Avrupa Birliği ülkeleri vermiş oldukları sözlerinde durmasalar da bu
kardeşlerimize maddi ve manevi yardımda bulunmak bizim ortak medeniyetten gelen
görevimizdir. Coğrafyanın kader olması da işte böyle bir şeydir. Bir vücutta
denge bozulursa sağlık gider, bir ülkede de denge sarsıntı geçiriyorsa orada
refahtan, huzurdan söz edilemez. Hele dünyanın dengesi güçlüden ve zenginden
yana ağır basmışsa işte o dünyanın kıyameti kopuyor demektir. Bizler kendi
ülkemizin dengesini korumaya çalışırken dünya dengesine de katkı sağlamak gibi
bir görevin içinde olduğumuzu unutmamalıyız çünkü her şeyden önce insanız.
Bütçe arı ve bal ilişkisine benzer. Arı bal yapar fakat balın yapısını bilmez.
Yaptığı balın üzerine konar ve onu yemeye çalışırsa balın içine düşer ve
boğulur. Bütçe yapanlar sadece işin maddi tarafına bakarlarsa yaptıkları
bütçede kaybolabilirler. 15 kez bütçe yapıp bundan başarılı çıkıyorsak bütçe
yapmakta usta olduğumuzun ve halk yararına kullandığımızın da bir delilidir. 
Değerli
arkadaşlarım, bizim medeniyetimiz insana ümit aşılayan bir medeniyettir. Her
gecenin sabahı olduğu gibi ümidini yitirmeyen her insan için de sıkıntılı
günlerin bir sabahı vardır. 15 Temmuz milletimizin ufkunu karartmaya çalışırken
sabırla direnen milletimiz kutlu sabaha ulaştı. İnançlı, dirayetli, sabırlı ve
istikrarlı liderlere sahip olunduğunda milletin de heyecanı artar ve başarı
ortaya çıkar. 15 Temmuz, lideriyle bütünleşen milletin yazdığı bir destandır. 
Bu
duygularla 2017 bütçemizin hayırlar getirmesini Allah’tan diliyor, hepinize
saygılar sunuyorum. (AK PARTİ sıralarından alkışlar) 
BAŞKAN
– Teşekkür ederim Sayın Karal. 
Şimdi
Hükûmet adına olan konuşmalar bölümünü dinleyeceğiz sayın bakanlardan. İlk
olarak, Aile ve Sosyal Politikalar Bakanı Sayın Fatma Betül Sayan Kaya
konuşacak. 
Süreniz
yirmi dakika, buyurun Sayın Bakan. (AK PARTİ sıralarından alkışlar) 
AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) - Sayın Başkan,
değerli milletvekilleri; Aile ve Sosyal Politikalar Bakanlığının 2017 yılı
bütçesi hakkında konuşma yapmak üzere huzurlarınızdayım. Hepinizi saygıyla
selamlıyorum.
10
Aralıkta İstanbul Beşiktaş’ta yaşanan hain terör saldırısını şiddetle, nefretle
kınıyor; tüm şehitlerimize Allah’tan rahmet, yakınlarına sabır, yaralılarımıza
acil şifalar diliyorum. Milletimizin başı sağ olsun.
Mazlum
milletlerin umudu olan Türkiye iki asırdır bu topraklarda oynanan her türlü
oyunu bozmuştur. Gezi olayları ile 17-25 Aralık ve son olarak da 15 Temmuzda
hain darbe girişimiyle bu oyunlar yeniden sahnelenmek istenmiştir. Gazi
milletimiz çelik gibi iradesiyle bu işgal girişimine “Dur.” diyerek
Cumhurbaşkanına, Hükûmetine, demokrasisine sahip çıkmıştır. Bu millet
büyüklüğünü, tanklara, silahlara canını siper ederek, direnerek göstermiştir.
15 Temmuz gecesi Türkiye için bir milattır. 
Sayın
Başkan, değerli milletvekilleri; bölgemizde din, dil, ırk ve mezhep
farklılıklarını kullanarak birliğimizi bozmaya çalışan terör odaklarına karşı
mücadelemiz kararlılıkla sürecektir 15 Temmuz gecesinde olduğu gibi çünkü 15
Temmuz, Kurtuluş Savaşı’nda olduğu gibi milletimizin yeniden diriliş
çağrısıdır. Yaşadığımız Anadolu coğrafyasını bizlere vatan kılan tüm
şehitlerimizi, ahirete göç eden gazilerimizi bir kez daha rahmetle, minnetle
anıyor, şehit yakınları ve gazilerimize şükranlarımı sunuyorum.
Sayın
Başkan, değerli milletvekilleri; şehitlerimizin aziz hatırasına layık olmak
için gece gündüz demeden çalışıyoruz. Onların bize emanet ettiği eş ve
evlatlarına, anne ve babalarına sahip çıkmak bizlerin boynunun borcu. Şehit
yakını ve gazilerimizin yaralarını sarmak, acılarını hafifletmek için sürekli
onlarla beraberiz. Bu bizim için büyük bir onur. 
Yaptığımız
yeni düzenlemelerle, şehit yakınlarının 1 olan istihdam hakkını 2’ye çıkardık.
Vazife malullüğü kapsamında bulunan diğer kamu görevlilerinden hayatını
kaybedenlerin yakınlarına ve malul olanlara 1 istihdam hakkı getirdik. Emlak
alımında faizsiz kredi desteği, ÖTV ve vergi muafiyetleri sağladık. (Gürültüler)
BAŞKAN
– Sayın milletvekilleri, lütfen sohbetinizi dışarıda tamamlayın.
Buyurun
Sayın Bakanım.
AİLE
VE SOSYAL POLİTİKALAR BAKANI FATMA BETÜL SAYAN KAYA (Devamla) – Sayın Başkan,
değerli milletvekilleri; sosyal politikalarda on dört yılda büyük başarılara
imza attık. Kalkınma politikalarının merkezine insanı alarak attığımız her adım
daha müreffeh, daha güçlü Türkiye yolunda bize güç katmıştır. 
Bu
süreçte, Türkiye ekonomik büyümesini sürdürürken toplumun tüm kesimlerini
gözeten politikalar uygulamıştır. Hükûmet programlarımızda yer alan ve ardından
ilan edilen acil eylem planlarıyla sosyal politika uygulamaları, hak sahipliği
esasında, güçlü, dinamik ve kurumsal bir yapıya kavuşmuştur. Aile ve bireyler
ihtiyaçlarına uygun çözüm seçenekleriyle tanışmıştır. Cumhuriyet yönetiminin
temel özelliklerinden biri olan sosyal devlet ilkesi bu dönemde kurumsal bir
zemin kazanmıştır. 
2011
yılında Aile ve Sosyal Politikalar Bakanlığının kurulmasıyla sosyal politika
alanında sürdürülen çalışmalar daha dinamik bir yapıya kavuşmuştur. Son beş
yıllık hizmet dönemi, sosyal politika tarihimizde bir dönüm noktası olmuştur.
Sosyal değişimin, terörün ve göçün yol açtığı sorunları bu vizyonla aştık.
Medeniyet birikimimizin en bariz vasfı olan yardımlaşma ve dayanışma ruhunu
daha yükseklere taşıdık. Sosyal politikalarda elde ettiğimiz başarı,
Türkiye'nin ortak başarısıdır. Bu başarı ekonomide, sağlıkta, eğitimde,
ulaşımda kaydedilen mesafelerin karşılık bulduğu ortak bir alandır. 
Bakanlığımız,
güçlü teşkilat yapısıyla, ihtiyaç duyan her ailenin, her ferdin çağrısına cevap
verecek bir sisteme kavuşmuştur. Geliştirdiğimiz insan odaklı hizmet anlayışını
bilgi iletişim teknolojilerinden yararlanarak, dinamik ve şeffaf bir hâle
getirdik. Hiçbir ayrım gözetmeden, hiçbir ihmale fırsat vermeden herkesin
hizmet ve yardımlardan eşit ve adil bir şekilde yararlanmasını teminat altına
aldık. 2023 yılı hedeflerine ulaşmak için hizmetlerimizi iyileştirmeye, yeni
politikalar geliştirmeye, ortaya çıkan sosyal sorunlara çözümler üretmeye devam
ediyoruz. Sosyal yardımlara ayrılan kaynaklarda sağlanan büyük artışla
yoksullukla mücadelede büyük başarılar sağladık. 2002 yılında sosyal yardımlara
ayrılan bütçe 1,3 milyar iken bu rakam 2016 yılında yaklaşık 33,7 milyara
yükseldi. Bu başarı dünyada yaşanan ekonomik krizlere, bölgemizdeki terör ve
savaşlara rağmen Hükûmetimizin başarılı ekonomi politikaları sayesinde elde
edilmiştir. 
Sayın
Başkan, değerli milletvekilleri; yoksullukla mücadele politikamızın başlıca
hedeflerinden biri, yoksulluk zincirini kırmaktır. Yoksulluk riski altındaki
ailelerin eğitim çağındaki çocuklarını düzenli okula göndermelerini teşvik
amacıyla verdiğimiz şartlı eğitim yardımından bugün yaklaşık 2 milyon hane
yararlanmakta. Ayrıca, şartlı nakit transferi ve açtığımız yurtlarla kız
çocuklarımızın ortaöğretime devam etmesi için pozitif ayrımcılık yapmaktayız.
Doğum
yardımı programı kapsamında 1 milyon 540 bin anneye yaklaşık 670 milyon lira
ödeme yaptık. 2016 yılında genel sağlık sigortası kapsamında yaklaşık 6,3
milyon kişi için 7,3 milyar lira destek sağladık. Sosyal yardım uygulamaları
kapsamında, eşi vefat eden 292 bin kadına ayda 250 lira, 100 bin muhtaç asker
ailesine aylık 250 lira ve muhtaç asker çocuklarına ise ayda 100 lira düzenli
nakdî yardım yapıyoruz. Vatandaşlarımıza ödemelerin sağlıklı bir şekilde
yapılabilmesi için PTT’yle Sosyal Yardım Kartı Projesi’ni başlattık, 2 milyon
100 bin kişiye kartlarını teslim ettik. 
Sayın
Başkan, değerli milletvekilleri; Türkiye, büyük bir dram yaşayan Suriyeli
kardeşlerine de sahip çıktı. Yanı başımızda cereyan eden savaşta 600 bin masum
sivil hayatını kaybetti, 12 milyon insan mülteci konumunda. Olup bitenlere
dünya seyirci kalırken Türkiye 3 milyon Suriyeli kardeşine kapılarını açtı.
Bugün Halep’te insanlık büyük bir sınavdan geçiyor. Dünyanın gözü önünde bir
şehir halkıyla birlikte yok ediliyor. Masum siviller, kadınlar, çocuklar
insanlık onurunu hiçe sayan bir kıyamla yok ediliyor. Halep’te masum çocuklarla
birlikte can veren insanlıktır. Halep yok olurken, dünyaya nizam vermeye
çalışanlar sadece seyirci kalmakta. 
Yıllardır
Suriyeli kardeşlerine ensar olmaya çalışan Türkiye, Halep’te yaşananlar
karşısında da sessiz kalmamıştır. Türkiye’nin öncülüğünde devam eden görüşmeler
sonucunda dün gece ateşkes sağlandı ve Halep’te sıkışan insanların tahliyesinin
önü açıldı. Tüm devlet kurumlarımız, AFAD ve Kızılay hazırlıklarını tamamladı.
Tahliye aşamasında yaşanan bazı sıkıntıları duymaktayız, ateşkesin ihlal
edildiğine yönelik haberler geliyor. Dilerim tüm taraflar bu çabalara destek verir
ve sivilleri sağ salim Halep’ten çıkarabiliriz. Bir kez daha mazlumun yanında
duran ve zor durumda kalana elini uzatan milletimle ve devletimle gurur
duyuyorum. (AK PARTİ sıralarından alkışlar) 
Sayın
Başkan, değerli milletvekilleri; yaptığımız hizmetlerin en önemlilerinden biri
Sosyal Uyum Yardımı Programı’yla kamp dışında yaşayan Suriyelilere ulaşmak. Bu
kapsamda, 1 milyon mülteciye kişi başı aylık 100 lira tutarında yardım vermeyi
hedefledik. 
Bakanlık
olarak, sosyal yardımların vatandaşlarımıza daha çabuk ve verimli bir şekilde
ulaştırılması için altyapımızı güçlendirdik. Bütünleşik Sosyal Yardım Bilgi
Sistemi’yle, yoksul vatandaşlarımıza yapılan sosyal yardımlara ilişkin tüm
işlemler elektronik ortamda yapılmakta. 
Vaka
Yönetim Sistemi, hanedeki sorunların kamu hizmet birimleri tarafından
koordineli bir şekilde takibini kolaylaştıracak. Ülkemizde ilk defa yapılan ve
sosyal riskleri mahalle düzeyinde ve alt boyutlarıyla birlikte ölçen Sosyal
Uyum Endeksi çalışmalarımızı 2017 yılı sonuna kadar tamamlamış olacağız
inşallah.
Sayın
Başkan, değerli milletvekilleri; aile, toplumu geleceğe taşıyan, neslimizin
devamını sağlayan en önemli değer. Sosyal politika uygulamalarında aileyi
merkez alan yeni hizmet modellerini hayata geçiriyoruz. Medeniyetimizin kurucu
gücü olan aile, yaşattığı insani değerlerle sevgi, merhamet, adalet, birlik ve
kardeşliğin ortak çatısıdır. Tarihî sürekliliğimizin en önemli güvencesi aile
ocağında hayat bulan değerlerdir. Bu anlayışla, Türkiye’nin 2023’e doğru
tarihsel yürüyüşünde mutlu birey ve güçlü ailelerden oluşan müreffeh bir toplum
oluşturmak için çalışıyoruz. Aile yapısını güçlendirmek, ailenin sorun çözme
kapasitesini artırmak için araştırma, eğitim, danışma ve yönlendirme
faaliyetlerine özel bir önem veriyoruz. 
Ailelerin
farkındalığını artırmak için yürüttüğümüz Aile Eğitim Programı bu amaçla
yürütülen faaliyetlerden yalnızca bir tanesi. Bugüne kadar 550 bin vatandaşımız
Aile Eğitim Programı’ndan, 460 bin vatandaşımız da Evlilik Öncesi Eğitim
Programı’ndan faydalanmıştır. Bakanlık olarak aile odaklı hizmet anlayışını
esas alan Aile Sosyal Destek Programı’nı hayata geçirdik. Bu projeyle ailelerin
sorun ve ihtiyaçları yerinde tespit edilerek çözüme kavuşturulmakta. Aile ve
toplum yapımızı tehdit eden en önemli sorunların başında gelen madde
bağımlılığıyla mücadele etmek için Sosyal Uyum Programı’nı başlattık.
Bakanlığımızın yürüttüğü bir diğer projeyle ise Roman vatandaşlarımızın
toplumsal hayata katılımını destekleyen sosyal politika uygulamalarını hataya
geçiriyoruz. 
Doğu
ve Güneydoğu Anadolu Bölgelerindeki 11 ilimizde terör olaylarından etkilenen
ailelere çok yönlü destek hizmetlerimiz devam ediyor. Bu kapsamda, ulaştığımız
50 bin hanede yaklaşık 290 bin vatandaşımıza psikososyal destek hizmeti
verirken sosyal yardım ve sosyal hizmetlerimizi de ulaştırıyoruz. Benzer
şekilde, 26 geçici barınma merkezinde yaşayan Suriyeli misafirlerimize de
psikososyal destek hizmeti vermekteyiz. Bu kapsamda yaklaşık 104 bin Suriyeliye
psikososyal destek hizmeti vermiş bulunmaktayız. 
Sayın
Başkan, değerli milletvekilleri; çocuklar milletimizin geleceği. Çocuklar için
en iyi bakım ortamının aile olduğu gerçeğinden hareketle çocuk politikamızın
temel eksenini aile yanında bakım olarak belirledik. Bakanlığımızın çocuk
politikası her çocuğa bireyselleştirilmiş bakım ve koruma hizmeti anlayışıyla
devam etmekte. Aile yanında destek, koruyucu aile ve evlat edindirme
uygulamalarıyla çocukların aile ortamında bakımını teşvik ediyoruz. Bugün
yaklaşık 86.500 çocuğumuza aile yanında destek oluyoruz. Son on iki yılda
kuruluş bakımındaki yaklaşık 11.200 çocuk ailesinin yanına döndürülmüştür. 2002
yılında 520 olan koruyucu aile sayımızsa bugün yaklaşık 5 bini bulmuş durumda.
Aile odaklı çocuk politikamızın önemli sonuçlarından biri de 15 bin çocuğumuzun
evlat edindirilmesi. Bu gayretlerimizle kurum bakımı altındaki çocuklarımızın
yüzde 92’si ev bakımına geçmiştir. 
Sayın
Başkan, değerli milletvekilleri; güçlü toplumların, güçlü medeniyetlerin öznesi
kadındır. Aile ve toplumu güçlü kılan, geleceğe hazırlayan kadındır. Aile ve
Sosyal Politikalar Bakanlığı olarak kadının toplumsal statüsünün
güçlendirilmesine özel önem veriyoruz. Anayasa’mızın 10’uncu maddesinde yapılan
değişikliklerle kadın erkek fırsat eşitliği ilkesini güçlendirdik. Kadını
ötekileştiren her türlü ayrımcılığı, şiddet ve istismarı reddediyoruz. Kadına
yönelik şiddetle çok yönlü mücadelemiz bütün alanlarda devam ediyor. Şiddete
uğramış veya tehdit altında olan kadınlarımız için başlattığımız önemli bir
hizmet şiddet önleme ve izleme merkezlerimiz. Hâlen 49 ilimizdeki şiddet önleme
ve izleme merkezlerimizi yurt geneline yaygınlaştırmayı hedefliyoruz. 
Kadınların
değişen ihtiyaçlarına göre yeniden düzenlediğimiz kadın konukevlerimizi, hizmet
verdiğimiz profillere göre ihtisaslaştırmayı planlıyoruz. “Şiddete karşı sıfır
tolerans” anlayışı içinde yürüttüğümüz tüm çalışmalarımıza bundan sonra da
kararlılıkla devam edeceğimizi özellikle vurgulamak istiyorum. Kadının eş ve
anne olarak aile içinde üstlendiği rolü göz ardı ederek kadınlara yönelik
sosyal politika geliştirmek mümkün değildir. Bunun için, kadının iş hayatına
katılmasını desteklerken bir taraftan da aile ve iş hayatı arasındaki uyumu
güçlendiriyoruz. Şiddet mağduru kadınların iş hayatına katılımları için her
türlü tedbiri alıyor, kurumlar arası iş birliğini gerçekleştiriyoruz. Kadın
istihdamını, 10’uncu Kalkınma Planı’nda yüzde 31’e çıkarmayı hedefledik. Bunu,
2023’te yüzde 41’e yükseltmeyi hedefliyoruz. Kadınların, toplumsal hayatın her
alanında daha aktif, daha üretken ve güçlü şekilde yer almaları için
çalışmalarımıza kararlılıkla devam ediyoruz. 
Değerli
milletvekilleri, kadınlarımızın güçlenmesi ve hayatın her alanında daha etkin
olmaları için birçok anayasal ve yasal düzenlemeler yaptık. Anayasa’nın 10’uncu
maddesinde yapılan değişiklikle pozitif ayrımcılığın getirilmesi, 6284 sayılı
Ailenin Korunması ve Kadına Karşı Şiddetin Önlenmesine Dair Kanun ve daha
birçok reform gerçekleştirdik. Bunların ötesinde, aslında bir zihniyet devrimi
gerçekleştirdik. Bütün bu reform ve değişimlerin mimarı Sayın Cumhurbaşkanımızdır.
AK PARTİ iktidarları, kadınlarımızın senelerce maruz kaldığı ayrımcılığı
ortadan kaldırdı. Bu devrim niteliğindeki köklü değişiklikler neticesinde,
ülkemizdeki kadınların tamamı, ilk kez kılık kıyafetlerinden dolayı hiçbir
ayrımcılığa maruz kalmadan, bakan, milletvekili, belediye başkanı ve belediye
meclis üyesi olarak seçilme hakkına kavuşmuştur. (AK PARTİ sıralarından
alkışlar)
Sayın
Cumhurbaşkanımız Recep Tayyip Erdoğan’a ülkemin kadınları adına teşekkürü bir
borç biliyorum. 
Sayın Başkan, değerli milletvekilleri; Bakanlık olarak hizmet verdiğimiz kesimlerden biri de
engellilerimiz. Engelli vatandaşlarımızın hak ettikleri hayat şartlarına
kavuşturulması hem sosyal devlet anlayışımızın hem de vicdani sorumluluğumuzun
bir gereği. Engellilerimizin spordan sanata, yönetimden ticarete sosyal hayatın
bütün alanlarında etkin bir biçimde yer almaları için çalışıyoruz. 
2010
yılında engelliler için pozitif ayrımcılığı anayasal düzeyde güvence altında
alarak hukuki altyapımızı güçlendirdik. 2016-2019 yıllarını kapsayan Otizm
Spektrum Bozukluğu Ulusal Eylem Planı’mızı açıkladık. Eğitim, sağlık, istihdam,
erişilebilirlik konusunda ilgili kamu kurumlarıyla birlikte her türlü desteği
sağladık ve sağlamaya devam ediyoruz. Farklı engel gruplarına göre politika
çalışmalarına özel önem veriyoruz. Bu amaçla, kamuda ve özel sektörde
ihtisaslaşmaya gidiyoruz. Engellilerin çalışma hayatına katılımını desteklemek
amacıyla kamuda ve özel sektörde engelli istihdamını teşvik ettik. Bugün,
sadece kamuda istihdam edilen engelli sayısı yaklaşık 49 bin, özel sektörde bu
rakam 100 binlere yaklaşmış durumda.
Engelli
ve yaşlılarımızın öncelikli olarak ailelerinin yanında ve bulundukları sosyal
ortamda desteklenmesi temel hedefimiz. Bunun yanında, bakım hizmetlerinin
kalitesinin artırılması ve aktif yaşlanmanın sağlanması için gerekli tedbirleri
alıyoruz. Bakım hizmetlerinde tıbbi yaklaşımla birlikte sosyal yaklaşım
modelini ve insan odaklı anlayışı esas alıyoruz. Engelli vatandaşlarımıza
yönelik çalışmalardan aldığımız sonuçlar şevkimizi daha da artırmakta. İnancım
odur ki, Bakanlığımızın başlattığı bu hizmet seferberliği kısa sürede dalga
dalga yayılarak toplumun tüm kesimlerine yayılacaktır. Kamu ve özelde bütün
kurumların, bütün toplum kesimlerinin katılımıyla engelsiz bir toplum olma
yolunda hızlı adımlarla ilerliyoruz. Bu başarı Türkiye'nin başarısıdır.
Sayın
Başkan, değerli milletvekilleri; değişen hizmet anlayışımızın önemli
adımlarından biri de yurt genelinde yaygınlaştırmaya çalıştığımız sosyal hizmet
merkezlerimiz. Sosyal hizmet merkezleriyle vatandaşlarımız Bakanlığımızın tüm
hizmetlerine tek kapı sistemiyle ulaşabilmekte…
(Mikrofon
otomatik cihaz tarafından kapatıldı) 
BAŞKAN
– Sayın Bakan, süreniz bitti…
AİLE
VE SOSYAL POLİTİKALAR BAKANI FATMA BETÜL SAYAN KAYA (Devamla) – Biraz
uzatabilir miyiz Sayın Başkanım? 
BAŞKAN
– …ancak Maliye Bakanımızın süresinden üç dakikayı sizin konuşma sürenize
ekliyorum. 
AİLE
VE SOSYAL POLİTİKALAR BAKANI FATMA BETÜL SAYAN KAYA (Devamla) – Hâlen 209
noktada hizmet veren sosyal hizmet merkezlerimizin sayısını yıl sonuna kadar
215’e tamamlamış olacağız. 
BAŞKAN
– Sayın Bakan, bir dakika, sistemi açalım. 
Buyurun
Sayın Bakan. 
AİLE
VE SOSYAL POLİTİKALAR BAKANI FATMA BETÜL SAYAN KAYA (Devamla) – Sosyal hizmet
merkezlerimiz ASDEP projemizin uygulanması için önemli bir adım. (Gürültüler) 
BAŞKAN
– Arkadaşlar, sinema salonu değil burası, biz de duyuyoruz, seste bir problem
var. (AK PARTİ sıralarından alkışlar) Gösteri merkezi de değil. (AK PARTİ ve
MHP sıralarından alkışlar) 
Buyurun
Sayın Bakan, üç dakika. 
AİLE
VE SOSYAL POLİTİKALAR BAKANI FATMA BETÜL SAYAN KAYA (Devamla) – Hâlen 209
noktada hizmet veren sosyal hizmet merkezlerimizin sayısını yıl sonuna kadar
215’e tamamlamış olacağız. Sosyal hizmet merkezlerimiz ASDEP projemizin
uygulanması için önemli bir adım. 
Bakanlığımız,
yurt içinde olduğu gibi, yurt dışındaki vatandaşlarımıza da daha etkin hizmet
sunmak için çalışmalar başlatmıştır. İlk ataşeliğimizi geçtiğimiz yıl mayıs
ayında Düsseldorf’da açtık. Türk vatandaşlarımızın yoğun olarak yaşadığı 20
ayrı noktada teşkilatlanma çalışmalarımız devam etmekte. 
Sayın
Başkan, değerli milletvekilleri; Aile ve Sosyal Politikalar Bakanlığının 2017
yılı için tasarıda öngörülen bütçe tutarı 24 milyar 303 milyon 358 bin lira.
Ayrıca, Sosyal Yardımlaşma ve Dayanışmayı Teşvik Fonu’ndan yaklaşık 6 milyar
lirayı yine sosyal yardım harcamalarında kullanmayı planlamaktayız. 2017 yılı
bütçemizin yaklaşık yüzde 84’ü yani 20 milyar 519 milyon 581 bin lirası sosyal
yardım harcamalarına tahsis edilmiştir. Bakanlığımıza tahsis edilen kaynakların
yüzde 95’i sosyal yardım ve sosyal hizmetlerde kullanılacaktır. 
2017
yılı yatırımlarıyla hizmetlerimizi yurt geneline yaygınlaştırmayı hedefliyoruz.
Bu kapsamda yapacağımız 6 adet çocuk evleri sitesi, 7 adet ÇODEM ve 80 çocuk
eviyle çocuk hizmetlerinde önemli bir ilerleme sağlamış olacağız. 2017 yılında
41 sosyal hizmet merkezi, 6 engelsiz yaşam merkezi, 10 umut evi ve 11 huzurevi
açmayı planladık. 
Kadınlarımızın
sosyal hayata entegrasyonu ve meslek sahibi olmalarını amaçlayan aile destek
merkezlerimiz hâlen 62 il ve ilçemizde, 84 kuruluşla hizmet vermekte. 2017
yılında özellikle Doğu ve Güneydoğu Anadolu Bölgesi’nde ihtiyaç duyulan tüm il
ve ilçelerde bu merkezlerimizi yaygınlaştıracağız. 
Sayın
Başkan, değerli milletvekilleri; sosyal politikalarda kısa zamanda aldığımız
büyük mesafenin bize sağlanan bütçe imkânlarıyla doğrudan orantılı olduğunu
burada belirtmek istiyorum. Sosyal politikaya ayrılan imkân, bir ülkenin refah
düzeyinin de açık bir göstergesidir. Ülke olarak ekonomik alanda ve diğer
alanlarda elde ettiğimiz başarı, burada doğrudan toplum refahına yansımakta. Bu
başarı, ekonomik kalkınmayla birlikte insani kalkınmanın da bir ölçüsüdür. 
Sosyal
politikalarda elde ettiğimiz her başarı bizi yeniden ihya ettiğimiz medeniyet
geleneğimize daha da yaklaştırmakta. Elde ettiğimiz her başarı mutlu, müreffeh
Türkiye yolundaki hizmet aşkımızı daha da artırıyor.
(Mikrofon
otomatik cihaz tarafından kapatıldı) 
AİLE
VE SOSYAL POLİTİKALAR BAKANI FATMA BETÜL SAYAN KAYA (Devamla) – Sayın Başkanım,
bir dakika daha lütfen. 
BAŞKAN
– Maliye Bakanımız Sayın Naci Ağbal, iki dakika daha vereyim mi acaba?
AİLE
VE SOSYAL POLİTİKALAR BAKANI FATMA BETÜL SAYAN KAYA (Devamla) – O veriyor. 
BAŞKAN
– Vermişler. 
İki
dakika daha, peki. 
AİLE
VE SOSYAL POLİTİKALAR BAKANI FATMA BETÜL SAYAN KAYA (Devamla) – Geçtiğimiz bu
zorlu dönemde hiçbir vatandaşımızı yalnız bırakmamak adına elimizden geleni
yapmaya devam edeceğiz. Sahip olduğumuz maddi imkânlar, bu toprakların manevi
değerleriyle daha da zenginleşmekte. Bu millet kadınıyla, erkeğiyle,
yaşlısıyla, genciyle her türlü hizmetin en iyisine layıktır. Yaptığımız her
hizmetle devlet-millet beraberliği daha da güç kazanmakta, bu aziz millete
yapılan her hizmetle bayrağımız daha da gür dalgalanmakta. Hangi cepheden
gelirse gelsin hiçbir güç, hiçbir oyun bizi bu millete aşkla hizmet etmekten
alıkoyamayacaktır. 
Bu
duygularla, sosyal yardım ve hizmetlerin vatandaşlarımıza ulaşmasında emeği
geçen herkese teşekkür ediyorum. 
2017
yılı mali bütçemizin ülkemiz ve milletimiz için hayırlı olmasını diliyor, Plan
Bütçe Komisyonunda ve Genel Kurulda katkı sağlayan siz değerli
milletvekillerimize milletimiz adına şükranlarımı arz ediyorum.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim.
Sayın
Kerestecioğlu…
FİLİZ
KERESTECİOĞLU DEMİR (İstanbul) - Sayın Başkan…
BAŞKAN
- Yerinizden söz talebiniz mi var?
FİLİZ
KERESTECİOĞLU DEMİR (İstanbul) – Evet.
BAŞKAN
– Buyurun.
Bir
dakika.
FİLİZ
KERESTECİOĞLU DEMİR (İstanbul) – Grup adına söz talebimiz var Bakanın
açıklamalarıyla ilgili.
BAŞKAN
– Açıklama mı yapacaksınız?
FİLİZ
KERESTECİOĞLU DEMİR (İstanbul) – Evet, açıklama.
BAŞKAN
– Yerinizden, bir dakika vereceğiz.
FİLİZ
KERESTECİOĞLU DEMİR (İstanbul) – Bir dakika mı?
BAŞKAN
– Evet.
FİLİZ
KERESTECİOĞLU DEMİR (İstanbul) – İki dakika değil mi Sayın Başkan?
BAŞKAN
– Artı bir dakika, bitiremezseniz vereceğim.
FİLİZ
KERESTECİOĞLU DEMİR (İstanbul) – Tamam, peki; teşekkürler.
V.- AÇIKLAMALAR (Devam)
7.- İstanbul Milletvekili Filiz Kerestecioğlu Demir’in, Aile ve Sosyal
Politikalar Bakanı Fatma Betül Sayan Kaya’nın 433 sıra sayılı 2017 Yılı Bütçe
Kanunu Tasarısı ile 434 sıra sayılı 2015 Yılı Kesin Hesap Kanunu Tasarısı’nın
dokuzuncu tur görüşmelerinde Hükûmet adına yaptığı konuşmasındaki bazı
ifadelerine ilişkin açıklaması
FİLİZ
KERESTECİOĞLU DEMİR (İstanbul) – Şimdi, ben aslında hakikaten kadınlarla ilgili
soru sormak isterdim Sayın Bakana ama nasıl soracağımı bilemedim çünkü bütün
konuşma boyunca aile ve sosyal yardımlardan bahsetti, sadece bir iki paragraftı
belki “kadın” lafının geçtiği konuşma içerisinde. 
Kadınların,
şiddet başta olmak üzere temel sorun alanlarına dair bir bütçe ayrılmadığı,
aslında bir şekilde deklare ediliyor çünkü bu bir sosyal yardım bütçesi. 137
konukevi var Bakanlığa bağlı ve 2.443 kapasiteyle çalışıyor. Yani Türkiye 78
milyon ve bu kapasiteden söz ediyoruz koskoca bir ülkede. 
Bir
de 4320 sayılı, şimdi 6284…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Kerestecioğlu.
Buyurun.
BÜLENT
TURAN (Çanakkale) – Soru-cevaba geçmedik Sayın Başkan.
FİLİZ
KERESTECİOĞLU DEMİR (İstanbul) – Grup adına açıklama yapıyorum Bülent Bey.
BAŞKAN
– Sayın Kerestecioğlu, lütfen bana söyler misiniz söyleyeceğiniz şeyi.
Buyurun,
bir dakika.
FİLİZ
KERESTECİOĞLU DEMİR (İstanbul) – Oradan da bana söylemesinler o zaman. Siz de
bir oraya söyleyin.
BAŞKAN
– Dinlemeyeceksiniz, bazı şeyleri duymamazlığa geleceksiniz.
FİLİZ
KERESTECİOĞLU DEMİR (İstanbul) – Ben bunu öğrenemedim… 
BAŞKAN
– Evet, haklısınız, yavaş yavaş…
FİLİZ
KERESTECİOĞLU DEMİR (İstanbul) - … çünkü, evet, böyle bir siyasetçi olmak
niyetinde de değilim.
BAŞKAN
– Tabii, yavaş yavaş öğreneceksiniz. Hepimiz aynı süreçlerden geçtik.
FİLİZ
KERESTECİOĞLU DEMİR (İstanbul) – Yok, öğrenmeyeceğim Sayın Başkan.
BAŞKAN
– Bir dakika.
FİLİZ
KERESTECİOĞLU DEMİR (İstanbul) – Teşekkürler.
Önceki
4320, şimdi 6284 sayılı Kanun, Medeni Kanun, Türk Ceza Kanunu, İstanbul
Sözleşmesi, bütün bunlar için aslında yıllardır sürdürülen kadın mücadelesine
teşekkür etmek yerine sadece Sayın Cumhurbaşkanına teşekkür etmeniz de aslında
gerçekten anlamlıydı herhâlde tüm Türkiye’deki kadınlar için. 
AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) –
Cumhurbaşkanına ve Meclise teşekkür ettim. 
FİLİZ
KERESTECİOĞLU DEMİR (İstanbul) – Ben kadınlara şiddeti önlemek, çocuklara
tacizi önlemek, bunun için nasıl kampanyalar yürüteceksiniz, eğitim, medya
projeleri nedir…
BÜLENT
TURAN (Çanakkale) – Soru-cevap var Sayın Başkanım.
FİLİZ
KERESTECİOĞLU DEMİR (İstanbul) – …cinsiyete duyarlı bütçe kalemleri nedir,
bütün bütçeye baktığınızda cinsiyete duyarlı bir bütçe görebiliyor musunuz,
bunları gerçekten duymak isterdim. 
Aynı
zamanda yıllardır bu alanda mücadele eden biri olarak bunları ifade etmek
istedim.
Teşekkür
ederim.
BAŞKAN
– Teşekkür ederim.
Sayın
Akkaya, siz bir şey söyleyecek miydiniz? Nedir talebiniz?
8.- İstanbul Milletvekili Yakup Akkaya’nın, Aile ve Sosyal Politikalar
Bakanı Fatma Betül Sayan Kaya’nın 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın
dokuzuncu tur görüşmelerinde Hükûmet adına yaptığı konuşmasındaki bazı
ifadelerine ilişkin açıklaması
YAKUP
AKKAYA (İstanbul) – Sayın Başkan, Sayın Bakan konuşmasında belki de farkında
olmadan ayrımcı bir dil kullandı şehit ve gazilerimizle ilgili. Ben bilinçli
olarak kullandığını düşünmüyorum… 
BAŞKAN
– Elbette.
YAKUP
AKKAYA (İstanbul) - …ama izin verirseniz onu hatırlatmak istiyorum kendisine
belki düzeltir diye. 
BAŞKAN
– Bir tutanaklara baksın, farklı bir şey varsa... Belki siz yanlış duymuş
olabilirsiniz Sayın Akkaya.
ENGİN ALTAY (İstanbul) – Hayır, söylesin efendim,
söylesin.
YAKUP
AKKAYA (İstanbul) – Sayın Başkan, şimdi, Sayın Bakan şehit ve gazilerin hak ve
hukukundan bahsederken… 
BAŞKAN
– Anladım, talebinizi anladım.
YAKUP
AKKAYA (İstanbul) - …15 Temmuzu baz aldığını söyledi, 15 Temmuzu milat olarak
aldığını söyledi. Şimdi, Türkiye Cumhuriyeti Hükûmetinin bir Bakanlık
koltuğunda oturan bir Sayın Bakanın 15 Temmuzu baz alması, 15 Temmuzdan önce bu
kara toprak altında yatan binlerce şehit ve gazinin…
(Mikrofon otomatik cihaz tarafından kapatıldı)
AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) – Hayır, öyle
bir şey söylemedim asla.
BAŞKAN
– Öyle bir şey söylemediğini söylüyor, ben buradan duyuyorum Sayın Akkaya. Çünkü,
konu hassas olduğu için lütfen devam etmeyin. “Öyle bir şey söylemedim.” diyor,
tutanaklara baksın, eğer öyle bir şey söylediyse kasten yapılmadığı
muhakkaktır, söz veririz düzeltir.
YAKUP
AKKAYA (İstanbul) - Tutanaklara bakılmasını istiyorum.
ERKAN
AKÇAY (Manisa) – Sayın Başkan, Sayın Deniz Depboylu da bir dakika yerinden
açıklama yapmak istiyor.
BAŞKAN
– Sayın Depboylu, buyurun.
9.- Aydın Milletvekili Deniz Depboylu’nun, Aile ve Sosyal Politikalar
Bakanı Fatma Betül Sayan Kaya’nın 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın
dokuzuncu tur görüşmelerinde Hükûmet adına yaptığı konuşmasındaki bazı
ifadelerine ilişkin açıklaması
DENİZ
DEPBOYLU (Aydın) – Teşekkür ederim Sayın Başkan.
Sayın
Bakan konuşması sırasında şehit ve gazilere, ayrıca yakınlarına da eşit
davranıldığıyla ilgili bir bildiride bulundu ancak biz biliyoruz ki 15 Temmuzda
gazi olanlarla, şehit olanlarla terörle mücadelede şehit ve gazi olanlar
arasında çok fark var, bunları da dile getirmiştik, tekrar hatırlatmak
istiyorum. İkisi arasında, gazilerimiz ve şehitlerimiz arasında ayrımcılık söz
konusu.
Yine,
kız çocuklarının eğitimi konusunda çalışmalar yapıldığı ve başarılı olduğu
söylendi burada ama ben, bu, 2014’te, en yakın zamanda ayrılan, Millî Eğitim
Bakanlığından, 234.932 öğrencinin akıbetini özellikle merak ediyorum, öğrenmek
istiyorum. 
Yine,
her 10 kızdan 4’ü okuyamıyor. Bu konuda nasıl bir başarı öngördüklerini merak
ediyorum. Nasıl başarılı olduklarını düşünüyorlar?
Yine,
mültecilerle ilgili yaptıkları çalışmalardan bahsettiler. Biliyorum, Suriye’den
gelen mültecilerle ilgili çalışmalar var ancak bu çalışmalar tabii ki faydalı
ve yerinde. Neden Ahıska Türkleri için yapılmıyor? 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Depboylu.
DENİZ
DEPBOYLU (Aydın) – 2010 yılından sonra hükûmetlerinizce alınan kararla Ahıska
Türkleri birçok hakkını kaybetti, sağlıktan eğitime birçok konuda sorun
yaşıyorlar. Ahıska Türkleri, sadece, Suriyelilere verilen hakların kendilerine
de tanınmasını istiyorlar. Ahıska Türkleri için neler yapılması gerekiyor? Bu
konuda da çalışılmasını özellikle rica ediyorum.
Teşekkür
ederim.
BAŞKAN
– Teşekkür ederim ben de.
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/834) ile Plan ve Bütçe Komisyonu Raporu (S.Sayısı: 434)
(Devam)
A) AİLE VE SOSYAL POLİTİKALAR BAKANLIĞI (Devam)
1) Aile ve Sosyal Politikalar Bakanlığı 2017 Yılı Merkezî Yönetim
Bütçesi
2) Aile ve Sosyal Politikalar Bakanlığı 2015 Yılı Merkezî Yönetim Kesin
Hesabı
B) GÜMRÜK VE TİCARET BAKANLIĞI (Devam)
1) Gümrük ve Ticaret Bakanlığı 2017 Yılı Merkezî Yönetim Bütçesi
2) Gümrük ve Ticaret Bakanlığı 2015 Yılı Merkezî Yönetim Kesin Hesabı
C) REKABET KURUMU (Devam)
1) Rekabet Kurumu 2017 Yılı Merkezî Yönetim Bütçesi
2) Rekabet Kurumu 2015 Yılı Merkezî Yönetim Kesin Hesabı
Ç) MALİYE BAKANLIĞI (Devam)
1) Maliye Bakanlığı 2017 Yılı Merkezî Yönetim Bütçesi
2) Maliye Bakanlığı 2015 Yılı Merkezî Yönetim Kesin Hesabı
D) GELİR İDARESİ BAŞKANLIĞI (Devam)
1) Gelir İdaresi Başkanlığı 2017 Yılı Merkezî Yönetim Bütçesi
2) Gelir İdaresi Başkanlığı 2015 Yılı Merkezî Yönetim Kesin Hesabı
E) KAMU İHALE KURUMU (Devam)
1) Kamu İhale Kurumu 2017 Yılı Merkezî Yönetim Bütçesi
2) Kamu İhale Kurumu 2015 Yılı Merkezî Yönetim Kesin Hesabı
F) ÖZELLEŞTİRME İDARESİ BAŞKANLIĞI (Devam)
1) Özelleştirme İdaresi Başkanlığı 2017 Yılı Merkezî Yönetim Bütçesi
2) Özelleştirme İdaresi Başkanlığı 2015 Yılı Merkezî Yönetim Kesin
Hesabı
G) KAMU GÖZETİMİ, MUHASEBE VE DENETİM STANDARTLARI KURUMU (Devam)
1) Kamu Gözetimi, Muhasebe ve Denetim Standartları Kurumu 2017 Yılı
Merkezî Yönetim Bütçesi
2) Kamu Gözetimi, Muhasebe ve Denetim Standartları Kurumu 2015 Yılı
Merkezî Yönetim Kesin Hesabı
Ğ) GELİR BÜTÇESİ (Devam)
BAŞKAN
– Şimdi, Gümrük ve Ticaret Bakanımız Sayın Bülent Tüfenkci konuşacak.
Sayın
Tüfenkci, süreniz yirmi dakika, buyurun. (AK PARTİ sıralarından alkışlar) 
GÜMRÜK
VE TİCARET BAKANI BÜLENT TÜFENKCİ (Malatya) – Sayın Başkan, değerli
milletvekilleri; hepinizi saygıyla selamlıyorum. 2017 Mali Yılı Bütçe Kanunu
Tasarısı kapsamında Gümrük ve Ticaret Bakanlığının bütçesini sunmak üzere
huzurlarınızda bulunuyorum.
Sözlerime
başlamadan önce, ben de Beşiktaş’taki hain saldırıda şehit olan ve 15 Temmuzda
ve bütün terörle mücadelede şehit olan bütün şehitlerimize Cenab-ı Allah’tan
rahmet, yaralılarımıza acil şifalar diliyorum.
2016
yılı Ocak-Ekim aylarını kapsayan dönemde ülkemiz merkezî yönetim vergi
gelirlerinin yaklaşık yüzde 18,7’sine tekabül eden 68 milyar 207 milyon TL’yi
gümrüklerimiz aracılığıyla tahsil ettik. 
Gümrük
kapılarımız artan dış ticaret hacmine cevap verecek biçimde teknolojinin
imkânlarıyla donatılıyor ve yenileniyor. Dilucu ve Çıldır-Aktaş Gümrük
Kapılarını yenileyerek 2015 yılı sonunda hizmete açtık. İran’a açılan Esendere
Gümrük Kapımızın yeniden inşasını bu yıl içerisinde tamamladık, yakın zamanda
da inşallah hep beraber açılış törenini de yapacağız. Halkalı Gümrük Müdürlüğü,
Çatalca’daki modern tesislerine Mart 2016 tarihi itibarıyla kavuştu ve
faaliyetlerini orada sürdürüyor. Halkalı’nın açılmasıyla hem şehir içi
trafiğinin rahatlatılması hem de dış ticaretteki sıkışıklığın azaltılması
yönünde önemli bir adım atmış olduk. Van Kapıköy Gümrük Kapısı’nın 24 Ağustos
2016’da temelini attık, yenileme işlemlerini inşallah 2017 sonu itibarıyla
bitirmiş olacağız. Sarp’ı Tek Durak’a uygun biçimde yeniden inşa ediyoruz ve
yeniliyoruz. 2018 yılı içerisinde de Sarp Sınır Kapımızın tamamen yenilenmiş
vaziyette inşaatını bitirmiş olacağız. Habur ve Hamzabeyli’yi de Tek Durak
Projesi’ne uygun olarak yeniden yapılandırıyoruz. Üzümlü’yü yeniden açtık. Böylece,
Hakkâri ilimizin sadece İran’la değil Irak’la da geliş gidişini sağladık.
Karkamış’ta Fırat Kalkanı Operasyonu’na destek olacak biçimde öncelikle insani
yardım olmak üzere ülkemizden gidenlere de gümrük hizmeti veriyoruz. 
Değerli
arkadaşlar, Tek Pencere Sistemi’nde ciddi mesafe katettik ve bitirmek üzereyiz.
Bu projeyle dış ticarete ilişkin gümrük hizmetlerinin tamamı tek bir noktadan
gerçekleşecek ve tüm işlemler buradan yürütülecektir. 
Sistem,
e-belge ve e-başvuru olarak ikiye ayrılıyor. E-belgeyi tamamladık. Şu anda, 116
belge Tek Pencere Sistemi üzerinden işlem görmektedir. 2017’nin ilk yarısında
da e-başvuru aşamasını tamamlamış olacağız. Tek Pencere çalışmalarımız ilgili
tüm kesimlerin takdirlerini aldı. Kamu kurum ve kuruluşlarıyla bilgi ve belge
paylaşımına Gümrük ve Ticaret Bakanlığı olarak büyük önem veriyoruz. İsteyen
pek çok kurumla anlık bilgi paylaşımları dâhil olmak üzere paylaşım yönünde
protokoller imzaladık. 
Turistik
kolaylıklar kapsamında getirilen kişisel kullanıma mahsus taşıtlar için ön
beyan uygulamasını hayata geçirdik. Bu ne demek? Kapılarda sıkışıklık olduğu
zamanlarda özellikle yolcularımızın önceden beyanda bulunma kolaylığını
getirmiş olduk. 
Yurt
dışında emekli olan vatandaşlarımızın ilk defa ülkemize getirecekleri taşıtlar
için yüz seksen beş gün yurt dışında bulunma şartını kaldırdık. Böylece,
vatandaşlarımızın sınır kapılarından geri gönderilmelerinin önüne geçtik,
mağduriyetlerini önledik. Hatta daha da ileri giderek yurt dışında
gurbetçilerimiz gümrük kapılarına araçlarıyla geldikleri zaman hiçbir hakları
olmasa dahi bir ay süreyle araçlarıyla giriş izni veriyoruz. 
Mikro
ihracatta hava yolu yanına kara yolunu da ekledik. Bu yolla yapılan ticaretin
sadece hava yoluyla olması maliyetli oluyordu. Genel istek üzerine yanına kara
yolunu da ekleyerek faaliyete geçirdik. 
Konteyner
Liman Takip Sistemini başlattık. Limandaki tüm eşya hareketleri böylelikle
elektronik ortamda takip edilir hâle geldi. 
E-tır
projelerine tüm dünyada öncülük yapıyoruz değerli arkadaşlar. En çok tır
karnesi kullanan ülkeyiz. Hani arkadaşlarımız diyorlar ya “Ulaştırmada geriye
gidiyoruz.” diye, esasında, e-tır karneleri ile lojistik firmalarına
baktığımızda sürekli gelişme içerisindeyiz ve dünyayla rekabet edebilir
durumdayız. 
Tır
sisteminin coğrafi kullanım alanının genişlemesine ek olarak otomasyonunun
sağlanması da ülkemiz açısından özel önem taşımaktadır. 
Sınır
ticaretlerini daha da geliştirmek üzere çalışıyoruz. Gümrüklerdeki tahlillerin
tek merkezden yapılması, insanların gümrüklerdeki işlemlerinde konuya göre
farklı kurumlarla muhatap olması yerine, tüm işlemlerin tek merkezde olması
için de çalışmalar yapıyoruz. Kara sınır kapılarımız 7/24 esası üzerine
çalışıyor. Bunun için de gümrüklerde hizmet veren diğer kamu hizmetlerini de
kurumlarını da bu anlayış içerisinde çalışacak biçimde koordine etmeye
çalışıyoruz. Laboratuvar hizmetlerinde bu sisteme 2017’de geçeceğiz inşallah. 
Kara
kapılarımızın Master Planı’nı hazırlıyoruz yani ticaret akışını inceliyor, iş
akışlarını belirliyoruz. Bütün gümrük kapılarımızı ortak bir standardizasyona
getiriyoruz. 
Kaçakçılıkla
mücadele bizim için gerçekten önemli. Bu konudaki kararlılığımız ve başarımız
2016 yılında da artarak devam ediyor. 2016 yılı Kasım sonu itibarıyla 1 milyar
893 milyon değerinde kaçak eşya yakalaması gerçekleştirdik. Terör örgütleri ve
organize suç şebekelerine finansman sağlaması nedeniyle, uyuşturucu ve sigara
kaçakçılığıyla mücadeleye ayrı önem veriyoruz. Kaçak sigara oranını iki yılda
yüzde 21’den, değerli arkadaşlar, yüzde 7,5’a düşürdük. Bu, önemli bir başarı.
Gerek gümrüklü sahalarda gerekse piyasada yapılan yoğun denetimler sonucu ele
geçirilen kaçak sigara miktarı 11 milyon 216 bin pakete ulaşmıştır. Örneğin
geçtiğimiz aylarda Marmara Denizi’nde 100 ton ağırlığında 3 milyon 450 bin
paket kaçak sigara ele geçirilmiştir. Bu operasyonla denizlerde tek seferde en
fazla miktarda kaçak sigaraya el konulmuştur. Yapılan yoğun çalışma ve
operasyonlar sonucunda, gümrüklerimizde 2016 yılında 2.400 kilogram uyuşturucu
ele geçirilmiştir. Sınır kapılarımızdaki fiziki, teknik altyapımızı
güçlendirdik; personel sayımızı ve niteliğimizi artırdık. Aldığımız yoğun
tedbirler sonrasında ülkemizdeki uyuşturucu trafiğinde doğu ve batı arasında
transit ülke olma konumundan Türkiye artık çıkmıştır. Afyon türevlerinin yasa
dışı ticaretinde kuzeyde Kafkasya, güneyde ise Akdeniz’in daha fazla
kullanılmaya başlandığı uluslararası raporlarda da yer almıştır. 
Akaryakıt
kaçakçılığıyla mücadelede Bakanlığımız koordinasyonunda yürütülen çalışmalar
etkin ve kesintisiz bir biçimde devam etmektedir. Akaryakıt kaçakçılığıyla
mücadele için oluşturulan özel ekibin etkin çalışmalarıyla 1 milyar 368 milyon
TL’lik usulsüzlük tespit edilerek gerekli işlemler yapılmıştır. Kaçakçılıkla
mücadelede otomasyonun ve ileri teknolojinin bütün imkânlarını kullanıyoruz.
2016 yılında, Komuta Kontrol Merkezimizi gümrük kapılarımızı 7/24 izler hâle
getirdik. Ayrıca, kara sularımızda seyreden gemileri de anbean takip eder
duruma geldik. Teknik kapasitemizi sürekli artırıyoruz ve yeniliyoruz. X-ray
sistemlerini tüm kapılarımızda yaygınlaştırıyoruz, eskiyen teknolojiyi
yeniliyoruz. Bu noktada, kaçakçılıkla mücadele amacıyla kullanılan teknik
cihazlar ve fiziki altyapımız gelişmiş ülke gümrük idareleriyle aynı
seviyelerdedir. Bakanlığımızca bu yıl içerisinde, 16 bin farklı maddenin
tespitini yapabilen ve dünyada da yeni kullanılmaya başlanan uyuşturucu ve
kimyasal madde tespit cihazları temin edilerek personelimizin kullanımına
verilmiştir.
Değerli
arkadaşlar, tabii, iç ticaretten bahsetmek gerekir. Özellikle iç ticareti
canlandırmak, iç ticareti geliştirmek ve iç ticarette rekabet gücünü,
finansmana ulaşma imkânlarını artırmak, uluslararası pazarlara açılmasını
sağlamak amacıyla, birçok projeyi ve e-devlet uygulamalarını bürokrasiyi
azaltacak şekilde hızla hayata geçiriyoruz. Öncelikle ticari işlemleri
kolaylaştırdık. 
Yatırım
ortamının iyileştirilmesi amacıyla, bazı kanunlarda değişiklik yapılmasına dair
kanunları hayata geçirdik ve böylelikle yatırım ortamını iyileştirmenin önünü
açtık. Şirket kurmayı kolaylaştırdık, maliyetleri azalttık, ayrıca elektronik
ticaret ve perakende ticareti yasal zeminlere kavuşturmuş olduk. Bakanlık
olarak yaptığımız çalışmalarda ticarette güveni artırdık. 
Çeke
olan güvenin artırılması ve karşılıksız çekin engellenmesi amacıyla Türk
Ticaret Kanunu ve Çek Kanunu’nda önemli değişiklikler yaptık. Bu kapsamda,
karşılıksız çekte adli para cezası öngördük ve çeke itibar kazandıracak
Karekodlu Çek Sistemi’ni zorunlu kıldık. 
KOBİ’lerimizin
yanı sıra tacir, esnaf, çiftçi, çiftçi örgütü ve serbest meslek erbabımızın
taşınır rehni karşılığında kredi kullanılmasına imkân sağlayan Ticari
İşlemlerde Taşınır Rehni Kanunu’nu sizlerin de desteğiyle Meclisten geçirdik ve
inşallah, 1 Ocak 2017’de yürürlüğe girmiş olacak. Kanunla, ticari aktörlerin
finansmana erişimi kolaylaşacak ve böylece daha fazla üretim ve yatırım
yapabilecekler. 
Ülkemizde
dört temel veri tabanından biri olan merkezî sicil kayıt sistemi olan MERSİS’i
de uygulamaya aldık. Bu sistemle, ticari işletmeler ile şirketlerin kuruluş,
değişiklik ve kapanış işlemleri elektronik ortama taşınmış oldu. Yine,
özellikle Kredi Garanti Fonu desteğiyle de gerek küçük işletmelerimize gerekse
KOBİ’lerimize kredi imkânlarını da ticareti geliştirme ve yatırımı artırma
adına artırmış olduk. 
Gümrük
ve Ticaret Bakanlığı olarak İRİS’i hayata geçirdik. Tüketici ürünlerine yönelik
olarak, Bakanlığımızca ithal aşamasında gerçekleştirilen ürün güvenliği
denetimlerinin risk analizine dayalı olarak elektronik ortamda çağdaş kamu
hizmeti anlayışıyla gerçekleştirilmesi amacıyla İthalatta Risk Esaslı Denetim
Sistemi’ni hayata geçirdik. Bu önemli çünkü iç ticaretle ithalatın bağlantı
noktasını oluşturuyor. İthal edilen ürünler Türkiye’ye girerken risk esaslı
denetim yapıyoruz. Ürün güvenliğini sağlamak için laboratuvarlarımıza
gönderiyoruz. Böylece, güvensiz ürünlerin, daha sınır kapılarımızdan, yurda
girmesini engelliyoruz. 
Değerli
arkadaşlar, değerli milletvekilleri; Esnaf ve Sanatkârları Teşvik ve Destek
Sistemi ESDES hız kesmeden devam etmektedir. Esnaf ve sanatkârlarımıza sıfır
faizli kredi verdik. 2015 yılında, ilk defa, ustalık belgesi sahibi girişimci
esnaf ve sanatkârlar ile kaybolmaya yüz tutmuş mesleklerde faaliyet gösteren
esnaf ve sanatkârlar için sıfır faizli kredi imkânı getirdik. 2015’in sonunda,
önceki yıllardan farklı olarak, iki yeni kredi imkânı daha getirdik.
Değerli
arkadaşlar, bazı arkadaşlarımız, özellikle, buradan, kapanan esnaf sayısından
bahsediyorlar. Esasında Bakanlığımızca yasal mevzuatlarda yapılan
iyileştirmelerle esnaf ve sanatkârlarımızın iş yapma kapasitesi artırılmış ve
yıllar itibarıyla da bakıldığında esnaf ve sanatkârlarımızın açmış olduğu
işletme sayılarının ülkemiz ekonomik durumunun iyileşmesiyle paralel olarak
arttığı gözlemlenmiştir. Bu bağlamda 2016 yılında 209.078 tane yeni esnafımız
kaydolmuştur, dükkân açmıştır; 91 bin esnafımız da dükkânını kapatmıştır. Bu,
şu demektir: Her kapanan iş yerine karşılık 2 yeni iş yeri açılmıştır. 
Yine,
baktığımız zaman, değerli arkadaşlar, ticari şirketler bakımından da, kasım ayına
kadar, toplam 111.921 ticari işletme açılmış; kapanan sayısı da 38.526. Yani
her kapanan 1 işletmeye karşı 3 işletme ticari faaliyetine başlamış oldu. 
Esnaflarımıza
yine destek kapsamında, Sur esnafımıza özellikle terörden zarar gören
esnaflarımıza vermiş olduğumuz desteklerin yanında ayrıca ve özel olarak Sur
esnafımıza da Başbakanımızın talimatıyla 50 bin TL’lik faizsiz kredi
uygulamasını da başlattık.
Değerli
arkadaşlar, tarım satış kooperatifleri ve birliklerin idari ve mali yapılarını
güçlendirerek yeni düzenlemeleri uygulamaya soktuk. Birliklerin kullandıkları
geçmiş kredilerini yeniden yapılandırdık. Esnaf ve Sanatkârlar Şûrası’nı Sayın
Cumhurbaşkanımızın katılımıyla gerçekleştirdik, 13 yeni karar aldık. Esnafımız
için işsizlik sigortası fonu kuruyoruz. Yine burada bir müjdeyi verelim, burada
arkadaşlarımız da zikrettiler, inşallah muhalefetin de desteğiyle, sizlerin de
katkılarıyla sicil affını da biz Komisyona, Başbakanlıktan Hükümet olarak
gönderdik, Komisyona havale ettik. İnşallah sizlerin desteğiyle bunu çıkarıp.
esnafımıza beyaz sayfayı hep birlikte açacağız. Ayrıca, yine biraz önce de
ifade ettiğim gibi, esnafımız için de işsizlik fonu için çalışmalarımız Çalışma
ve Sosyal Güvenlik Bakanlığıyla beraber devam ediyor ve yeniden Hal Kanunu’nu
çalışıyoruz. Burada birtakım şikâyetler vardı. Bunu daha da kapsamlı çalışmak
üzere saha çalışmalarımız devam ediyor. İnşallah bunu da en kısa zamanda
bitireceğiz. Özellikle burada üretici örgütlerimizin pazarlama ve
kapasitelerini artırıcı teşvik mekanizmalarını hayata geçireceğiz.
Üreticilerimiz mallarını doğrudan üretici örgütleri üzerinden kendileri
satabilecek. Sebze ve meyvelerin üreticiden perakende satış noktalarına daha az
maliyetle ulaşması noktasında pazarlama zincirinin kısaltılmasına yönelik bir
çalışmayı da başlattık. 
Değerli
arkadaşlar, burada tabii bizim için önemli olan, lisanslı depoculuğu da
özellikle yaygınlaştırıyoruz ve burada teşvik mekanizmalarını da devreye
soktuk. Lisanslı depolarda muhafaza edilecek ürünlere yeni ürünleri eklemekteyiz.
Kısa süre önce Antep fıstığını kapsama aldık, kuru kayısının da lisanslı depo
yatırım maliyetlerini burada düşürdük. Çok yakın bir zamanda kuru üzümü de bu
kapsama dâhil edeceğiz. Böylelikle hem kapasiteyi hem de ürün çeşidini
artırıyoruz. Mudilerin lisanslı depolara ödediği depolama ücretinin yarısının
devletçe karşılanması uygulamasını başlattık ve buna ilave olarak da Türkiye
ürün ihtisas borsasını da kuruyoruz. 
Perakendecilerin,
esnafların bir noktada müracaat edip bir noktada işlemlerini bitirmesi için de
PERBİS’in kuruluş çalışmalarını başlatmış bulunuyoruz. 
Değerli
arkadaşlar, ayrıca, biz kooperatiflerimizi de tekrardan ekonominin unsurları
hâline getirmek istiyoruz. Özellikle küçük girişimcileri ve küçük
çiftçilerimizi bir araya getiren kooperatifçilikteki denetim eksikliklerini
gidererek kooperatifçileri ekonominin unsurları hâline getirmek istiyoruz ve
bununla ilgili olarak da kooperatiflerde çeşitlenmeye gidiyoruz. 
Değerli
arkadaşlar, özellikle Rekabet Kurumumuz, bu noktada, gerek piyasa düzenleme
bakımından gerekse kendine ulaşan ve resen baktıkları, inceledikleri şirketler
noktasında gerekli girişimleri ve çalışmaları yapmakta. Özellikle önümüzdeki
dönem içerisinde Rekabet Kurumuyla ilgili birkaç maddeyi de tekrar
huzurlarınıza getireceğiz ve burada da sizlerin desteğini istiyoruz. İstiyoruz
ki Rekabet Kurumu daha çağdaş bir anlayışla piyasa düzenlemelerinde etkin
olsun, denetimlerde etkin olsun. 
Ben
2017 bütçemizin hayırlara vesile olmasını Cenab-ı Allah’tan diliyorum. (AK
PARTİ sıralarından alkışlar) 
BAŞKAN
– Teşekkür ederiz Sayın Bakan. 
Şimdi
Maliye Bakanımız Sayın Naci Ağbal konuşacak. 
Sayın
Bakanım, süreniz on yedi dakika. 
Buyurunuz.
(AK PARTİ sıralarından alkışlar) 
MALİYE
BAKANI NACİ AĞBAL (Bayburt) – Sayın Başkanım, değerli milletvekilleri; Maliye
Bakanlığı ve bağlı kuruluşların 2017 Yılı Merkezi Yönetim Bütçe Kanunu
Tasarısı’yla ilgili görüşlerimi ifade etmek üzere huzurlarınıza gelmiş
bulunuyorum. Sözlerimin başında hepinizi saygıyla selamlıyorum.
Öncelikle,
2017 yılı merkezî yönetim bütçesinin ülkemize, milletimize hayırlar getirmesini
Rabb’imden niyaz ediyorum. 
Yoğun
bir bütçe dönemi geçiriyoruz, son günlere geldik. Gerek global ekonomide
gerekse Türkiye ekonomisinde doğal olarak önemli gelişmelerin de yaşandığı bir
dönemden geçiyoruz. Özellikle küresel ekonomideki son dönemde ortaya çıkan
oynaklıklar bütün gelişmekte olan ülkeler üzerinde etkide bulunduğu gibi
Türkiye ekonomisi üzerinde de tabii ki doğal olarak etkide bulunmaktadır.
Tabii, hükûmet olarak bugüne kadar, gerek global ekonomide meydana gelen
gelişmelere karşı gerekse kendi ekonomimizde ortaya çıkan ihtiyaçları
karşılamak üzere çok sayıda düzenleme yaptık, tedbirler aldık, reform
niteliğinde düzenlemeleri Meclisimizden tek tek geçirdik. 
Bugün
yapılan görüşmelerde, özellikle son dönemde bir reform yapılmadığı, bir yasal
düzenleme yapılmadığı şeklinde birtakım değerlendirmelerde bulunuldu. Ben
kısaca, gerek 64’üncü Hükûmet döneminde gerekse 65’inci Hükûmet döneminde
ekonomiyle ilgili hem yatırımı hem üretimi hem ihracatı hem de istihdamı
artırmak ve ülkemizin 2023 vizyonu çerçevesinde hedeflerine ulaşması için hangi
düzenlemeleri yaptık, başlıkları itibarıyla sizlerle paylaşmayı da elzem
görüyorum, bunu da başta ifade edeyim.
Özellikle
ekonomik ortamda, ekonomik ortamın iyileştirilmesi, yatırım ortamının
iyileştirilmesi, hukuk devletinin güçlendirilmesi ve kalkınmanın bileşenlerini
oluşturan temel ekonomik faktörlere ilişkin kapsamlı düzenlemelerin yapılması
bu dönemin temel özelliği olmuştur. Yapmış olduğumuz düzenlemeleri kısa kısa
sizlerle paylaşmak istiyorum. 
Makine
ve teçhizat yatırımlarının finansmanında kullanılan kredilere banka sigorta
muameleleri istisnasını bu dönemde getirdik, son bir yılda. 
Yeni
iş kuran gençlerimizin üç yıl boyunca 75 bin liraya kadar oluşan kazançlarına
gelir vergisi istisnası getirdik.
Tarım
kesiminde üretim maliyetlerini aşağıya çekmek amacıyla hem yemde hem de gübrede
KDV’yi yine bu dönemde kaldırdık.
Biliyorsunuz,
son bir yıl içerisinde yapmış olduğumuz yasal düzenlemelerle AR-GE teşvikleri
konusunda âdeta “ikinci nesil AR-GE reformları” diyebileceğimiz düzenlemeleri
tek tek hayata geçirdik. Bu kapsamda, özellikle tasarım faaliyetlerini AR-GE
teşviklerinin kapsamına almış olmamız son derece önemli. Tasarım faaliyetlerini
de aynen AR-GE faaliyetleri gibi teşvik sisteminin içerisine dâhil ettik.
Nitelikli AR-GE ve tasarım yapan AR-GE şirketlerine yüzde 50 daha fazla istisna
imkânı getirdik. 
AR-GE
merkezlerinde çalışacak asgari personel sayısını bu dönemde 30’dan 15’e
düşürdük. 
AR-GE
ve tasarım projeleri için ithal edilen eşyaya gümrük vergisi, fon, damga
vergisi ve harç istisnasını yine bu dönemde getirdik. 
Türkiye
özellikle 2002 yılından bu tarafa başlamış olduğu temel reformlarla bölgesinde
gerçekten bir cazibe merkezi ülke konumuna geldi. Bu konuda Türkiye’yi
özellikle bölgesinde global şirketlerin yönetim merkezlerini kurduğu bir merkez
üssü hâline getirmek istiyoruz. Bu amaçla, bölgesel yönetim merkezlerine
ilişkin kazanç istisnası getirdik. Bölgesel yönetim merkezlerinde çalışan
personele ücret kazancı istisnasını yine bu dönemde sağladık.
Yine,
ülkemizin sahip olduğu nitelikli insan kaynağı, hizmet sektöründe sahip
olduğumuz avantajları kullanmak suretiyle, gerek bilişim sektöründe gerek
sağlık sektöründe gerekse özellikle servis sektöründe olmak üzere Türkiye’de
hizmet ihracatının kapsamını genişlettik ve hizmet ihracatına sağlanan yüzde 50
kazanç istisnasını bu dönemde daha da genişlettik. 
Yine
bu dönemde yaptığımız düzenlemelerden bir kısmı da finans sektörüne ilişkin
düzenlemelerdi. Özellikle finans sektörünün üzerindeki dolaylı vergi yükünün
azaltılmasını, işlem maliyetlerinin aşağıya çekilmesini ve bu arada, özellikle
finans sektöründe faaliyette bulunan bütün işletmelerin, bütün finans
kurumlarının vergi kanunları karşısında eşit muameleye sahip olabilmelerini
sağlayacak düzenlemeleri hayata geçirdik. Özellikle finans kurumları ve
finansal ürünler üzerindeki vergi yüklerini eşitledik, önemli sadeleştirmeleri
bu dönemde hayata geçirdik. 
Yine,
çok sıklıkla ifade edilen damga vergisi ve Harç Kanunu’nda da bu dönemde önemli
değişiklikler yaptık. Biliyorsunuz damga vergisi hayatımızın her alanında var,
özellikle sözleşmeler üzerinde yaygın bir şekilde damga vergisi uygulaması var.
Yine, bu dönemde yapmış olduğumuz düzenlemelerle damga vergisinde belki de en
önemli olan her nüshadan vergi alma hususunu kaldırdık. Birçok konuda;
yatırımın, üretimin, ihracatın ve istihdamın üzerinde yük oluşturan damga
vergisi uygulamalarını yine bu dönemde kaldırdık. 
Yine,
tasarrufların teşvik edilmesi için bu dönemde önemli vergisel düzenlemeler
yaptık. Gerek bireysel emeklilik sistemi gerekse birikimli hayat sigortalarında
daha uzun vadeli tasarrufu teşvik edecek şekilde vergisel düzenlemeler yaptık.
Isı
yalıtımı ve enerji tasarrufuna yönelik harcamaları doğrudan doğruya ticari
kazançtan gider olarak indirme imkânını bu dönemde getirdik. 
Yine,
vatandaşlarımızın sıklıkla ifade ettiği vergi dairesine ayrı beyanname, Sosyal
Güvenlik Kurumuna ayrı beyanname verme uygulamasını -inşallah- ortadan kaldıracak
yasal düzenlemeyi hayata geçirdik. İşverenlerimiz çalışanlarımız için vergi
dairelerine ve Sosyal Güvenlik Kurumuna verecekleri beyannameleri
birleştirecekler, bunu sadece Gelir İdaresi Başkanlığına verme imkânına
kavuşacaklar. 
Yine,
bu dönemde, özellikle 15 Temmuz alçak darbe girişimi sonrasında ekonominin
ihtiyaçlarını dikkate alarak hızla –biliyorsunuz- vergi borçlarının yeniden
yapılandırılması, varlık barışı ve matrah artırımı kanununu getirdik. Bugün
uygulamada uygulama sonuçlarına baktığımız zaman, yapmış olduğumuz düzenlemenin
vatandaşlarımız nezdindeki kabulünü de görmekten büyük bir memnuniyet
duyuyoruz. 
Yine,
bu dönemde Bilirkişilik Kanunu’nu çıkardık. En son, biliyorsunuz Sayın
Başbakanımız açıklamasını yaptı, inşallah 2017 yılında asgari ücret prim
desteği uygulamasına devam edeceğiz. Asgari ücret prim desteğine tekabül eden
sosyal güvenlik primlerini ocak, şubat ve mart aylarında erteleyeceğiz. Bunlar
son derece önemli düzenlemelerdir. 
Yine,
2017 yılında imalat sanayisinde, imalat sanayisinde yatırım yapan
işletmelerimizin üzerindeki vergi yüklerini azaltıyoruz, KDV iade imkânı
getiriyoruz, kurumlar vergisinde getirmiş olduğumuz istisnaların da oranlarını
yukarıya çekiyoruz.
Dolayısıyla,
son bir yılda yapmış olduğumuz yasal düzenlemeler neticesinde yatırımı,
üretimi, istihdamı ve ihracatı yukarıya çekecek, işletmelerimizin yatırım
kararlarında hukuk güvenliğini sağlayacak çok sayıda reform niteliğindeki
düzenlemeleri de teker teker hayata geçirmiş olduk. 
Bu
süreçte özellikle Varlık Barışı Kanunu’na da değinmek istiyorum. Öncelikle açık
yüreklilikle şunu ifade edeyim, baştan beri bu kürsüde aynı şeyi söylüyorum:
Türkiye olarak, Meclisten geçen, sizin yüksek kabullerinizden geçen Varlık
Barışı Kanunu uluslararası normlara uygun bir kanundur. Uluslararası normlar
bir yapılandırma kanununda ne istiyorsa bütün şartları taşıyan bir kanundur. Bu
kürsüden bu düzenlemenin bütün normlara uygun olduğunu söylediğim zaman bazı
arkadaşlarımız, bunun, birtakım normlara aykırı olduğunu söyledi. Doğru, ben de
daha sonra OECD’nin, FATF’nin yapmış olduğu değerlendirmeyi kendileriyle
paylaştım. Yani en azından bu noktada, Hükûmet olarak yaptığımız
değerlendirmelerin uluslararası kuruluşlar tarafından da kabul edilmiş olması
ve aynı şekilde düşünülmüş olmasının takdirle karşılanmasını açıkçası
bekliyorum. En azından böyle bir hüsnükabulü bekleme hakkımız olduğunu
düşünüyorum. 
Diğer
taraftan, Varlık Barışı Kanunu yürürlüğe girmekle birlikte uygulanması
noktasında yatırımcılarımızdan, finans kurumlarımızdan uygulamanın
yönlendirilmesine ilişkin değişik talepler var ve o konuda piyasada yatırımcı
kuruluşlar, bankalar finans kuruluşlarıyla bir araya geldik ve bütün bu yapılan
görüşmelerden hareketle uygulamaya yön vermek, kanunun söylediklerini daha açık
bir şekilde düzenlemek üzere bir tebliğ düzenlemesi yaptık. Bugün yine
söylüyorum, yapmış olduğumuz tebliğ düzenlemesindeki bütün hususlar
uluslararası normlara uygun hususlardır. Kanunun getirdiği hükümlerden farklı
bir hüküm ortaya koymamaktadır. Vatandaşlarımız gönül rahatlığıyla yurt dışında
sahip oldukları varlıkları; para, döviz, altın menkul kıymet, ülkemize
getirebilirler.
Bakın,
2018’den itibaren bütün ülkeler artık birbirleriyle bilgi paylaşımına
başlıyorlar. Bugün her ülke ardı ardına bu tür düzenlemeleri yapıyor. Türkiye
olarak da böyle bir düzenleme yapmış olmamız zaman olarak doğru bir
düzenlemedir. Vatandaşlarımıza şu imkânı veriyoruz: Siz de çok iyi biliyorsunuz
ki, vatandaşlarımız farklı nedenlerle yurt içinde kazandıkları birtakım
varlıkları yurt dışında farklı alanlarda değerlendiriyorlar. Bu sadece Türk
vatandaşlarına mahsus bir şey mi? Amerika Birleşik Devletleri vatandaşları da
yapıyor, İngiltere vatandaşları da yapıyor, Fransa vatandaşları da yapıyor.
Dolayısıyla, ülkeler kendi vatandaşlarının varlıklarını ülkelerine çekmek için
bu tür düzenlemeler yapıyorlar. 
Tebliğde
ne demişiz: Varlıklarınızı getirebilirsiniz, istediğiniz gibi tasarruf
edebilirsiniz. Bankalara ne demişiz, finans kurumlarına ne demişiz: Vatandaşın
bu taleplerini yerine getirin demişiz. Yerine getirirken de belgeye boğmayın.
Herhangi bir şekilde bir bildirimin gerçeğe uygun olmaması hâlinde kişinin
zaten kanunun sonuçlarından yararlanması mümkün değil.
TAHSİN
TARHAN (Kocaeli) – Bu kadar basit değil ya.
MALİYE
BAKANI NACİ AĞBAL (Devamla) - Menkul kıymetlerle ilgili olarak tebliğde yapılan
düzenleme menkul kıymetler bakımından sadece bildirim yöntemini tek seçenek
olarak ortaya koymuyor. Vatandaşımız dilerse yurt dışındaki hisse senedini,
tahvilini fiziken de Türkiye’ye getirebilir. Buradaki bir aracı kuruma depo
edebilir, bir hesap açabilir. Sadece burada seçeneklerden bir tanesi olarak
bildirimi getiriyoruz. Peki, bunu niye getiriyoruz? Piyasada bankalarla, finans
kurumlarıyla, yatırımcılarla oturup konuştuğunuzda ister istemez haklı olarak
şu tür talepler gündeme geliyor: Herhangi bir şekilde o ülkedeki saklama
kuruluşunda kayıtlı olarak saklı bir varlık var, dolayısıyla kayıt altında olan
bir varlık. Zaman zaman gündeme getiriliyor: “Türkiye’ye getirilecek bu
varlıklar nereden getirilecek?” Nereden getirilecek? Yurt dışında kayıtlı olan
menkul kıymetlerin Türkiye’deki bankalara ve finans kurumlarıyla getirilmesi
şeklinde olacak. Dolayısıyla, vatandaşımız müsterih olsun, her türlü varlığını
getirsin; hiçbir soruşturma açılmayacak, hiçbir araştırma yapılmayacak, hiçbir
inceleme yapılmayacak. Çünkü, biz inanıyoruz ki vatandaş buraya getirip
parasını beyan ettiğinde Türkiye Cumhuriyeti’nin kayıtlı sistemine bunu dâhil
ediyor. O andan itibaren sisteme kayıtlı bir para oluyor. Nereden getirecek
bunu? Yurt dışındaki bir bankadaki hesaptan getirecek. Yurt dışındaki o
bankada, çoğunlukla da coğrafyanın batı tarafında yer alan coğrafyada yani
nasıl oluyorsa, orada o para durduğu zaman meşru oluyor, o bankada, o finans
kuruluşunda meşru oluyor –bana göre meşrudur, sorun yok- ama o para buraya
getirilince ona çok farklı saiklerle, farklı adlarla birtakım isnatlarda
bulunuyoruz. Dolayısıyla, ben inanıyorum ki vatandaşlarımızın finans sisteminde
hâlihazırda kayıtlı olan, var olan varlıkları bu kanundan yararlanmak suretiyle
Türkiye’ye getirilmiş olacak. O açıdan, tebliğ düzenlememiz son derece doğru
düzenlemedir. Kanunun geneline ilişkin, kanunun içinde mündemiç olan bütün
hususlar açık bir şekilde tebliğde ifade edilmiştir. Ayrıca, bundan önceki çıkan
varlık barışı kanunlarındaki düzenlemeler de tek tek dikkate alınmıştır. Onu da
özellikle ifade edeyim.
Dolayısıyla,
burada Varlık Barışı Kanunu’na –bunu daha önce de ifade ettim- inşallah altı ay
süreyle süre uzatımı yapıyoruz. Bu arada, Bakanlık olarak Varlık Barışı
Kanunu’yla ilgili de vatandaşlarımıza kanunun getirdiği imkânları tanıtacak
şekilde yoğun bir kampanya yürüteceğimizi de buradan ifade edeyim.
Biliyorsunuz,
bu arada Yeniden Yapılandırma Kanunu’nun başvuru süreleri bitti, ilk taksit
ödemeleri yapıldı. Yaklaşık 12 milyar lira vatandaşlarımız ilk takside karşılık
olmak üzere, kasım ayı sonuna kadar ödeme yaptılar, ödemeler devam ediyor,
günbegün rakam daha da büyüyor. Bu kanun kapsamında yaklaşık 8 milyon 541 bin
577 başvuru aldık. Ben bunu söylediğim zaman, bir ekmek meselesiyle
karşılaştırma yapılıyor, buna da hayret ediyorum. Söylediğimiz şey şudur:
Vatandaşımız devletinin…
(Mikrofon
otomatik cihaz tarafından kapatıldı) 
BAŞKAN
– Sayın Bakan, buyurun.
MALİYE
BAKANI NACİ AĞBAL (Devamla) – Sayın Başkanım, teşekkür ediyorum.
Vatandaşımız,
devlet olarak getirmiş olduğumuz Yeniden Yapılandırma Kanunu’na büyük bir
teveccüh gösterdi, büyük bir ilgi ve alaka gösterdi. Gerçekten, kasım sonu
itibarıyla yoğun bir başvuru aldık. Yani, bunu neye dayanarak söylüyorum?
Önceki yeniden yapılandırma kanunlarına baktığımız zaman, sayıları
karşılaştırdığımız zaman, bu defa vatandaşımız gerçekten büyük bir ilgi
gösterdi. İkinci olarak: Başvurularını yapmanın ötesinde, yoğun bir şekilde de
geldi, ilk ödemesini yaptı. 
Son
gün, tabii ki, tabiatıyla bir yoğunluk oldu; bankalarda yoğunluk oldu, vergi
dairelerinde yoğunluk oldu. Vatandaşımız son gün de yeniden yapılandırma
ödemesini yapmak üzere, gerçekten, vergi dairelerine akın etti. Biz de gün
boyunca, gece geç saatlere kadar vergi dairelerimizi açık tuttuk. “Son bir
vatandaşımızın işi bitene kadar hiçbir vergi dairesi kapanmayacak.” dedik ve
çok memnuniyetle ifade ediyorum ki gece geç saatlere kadar Maliye Bakanlığı
personelimiz, gerçekten, büyük, özverili bir çalışma göstererek bu tahsilatları
yaptı. Ben huzurlarınızda Bakanlığımın personeline de teşekkür ediyorum.
Vatandaşlarımıza teşekkür ediyorum. Gerçekten, o gün yoğun bir ilgi ve alaka
gösterdiler ve bu başarılı uygulama devam etti. 
İBRAHİM
ÖZDİŞ (Adana) – O gece internette sorun vardı, giremediler efendim.
MALİYE
BAKANI NACİ AĞBAL (Devamla) – Dolayısıyla, burada Yeniden Yapılandırma
Kanunu’na vatandaşımızın yoğun ilgisini göstermek üzere ifade ettiğim bir
cümlenin maksadından farklı bir noktaya da çekilmemesi gerektiğini özellikle
ifade ediyorum. 
HAYDAR
AKAR (Kocaeli) – Sonrası gelmiyor, birinci taksitleri ödüyorlar da sonrasını
ödeyemiyorlar.
MALİYE
BAKANI NACİ AĞBAL (Devamla) – Bakanlık olarak, kayıt dışı ekonomiyle mücadele
konusunda yoğun bir çaba içerisindeyiz. Elektronik devlet uygulamalarını,
e-devlet uygulamalarını yoğun bir şekilde kullanıyoruz. Özellikle, tahsilat
işlemlerinin verimliliğinin artırılması konusunda, etkinliğinin artırılması
konusunda yoğun gayretlerimiz var. 
Bakanlığımızın
taşınmaz yönetimiyle ilgili genel müdürlüğü olarak Millî Emlak Genel
Müdürlüğünde, 2/B arazilerinin satışıyla ilgili çok yoğun bir çalışma devam
ediyor. İkinci defa başvuru hakkı verdiğimiz vatandaşların başvurularını tek
tek alıyoruz. Dolayısıyla, Bakanlık olarak bir bütün hâlinde kayıt dışı
ekonomiyle mücadele ediyoruz. Bütçe disiplinine kararlı bir şekilde, özel önem
vererek… İnşallah, 2016 yılında da -yıl sonunda göreceksiniz- bütçeyle ilgili
ortaya çıkan dengelerimiz gerçekten Hükûmet olarak bütçe disiplinine karalılıkla
devam ettiğimizi açık bir şekilde gösterecek. Bir taraftan bütçe disiplinine
dikkat ediyoruz, diğer taraftan da vatandaşımızın ihtiyacı olan aşa, işe,
yatırıma, istihdama, üretime ve ihracata her türlü katkıyı veriyoruz; eğitimi
daha güzel yapıyoruz, sağlığı daha güzel yapıyoruz. Bütün bu hizmetler
yapılırken sonuçta bir taraftan faize ayırdığımız bütçeyi aşağı çekiyoruz,
diğer taraftan vatandaşa verdiğimiz bütçeyi de artıyoruz.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Bakan.
Şimdi
şahsı adına aleyhte olmak üzere İstanbul Milletvekili Sayın Arzu Erdem
konuşacak.
Buyurun
Sayın Erdem. (MHP sıralarından alkışlar)
ARZU
ERDEM (İstanbul) – Teşekkür ederim Sayın Başkan.
Değerli
milletvekilleri, 2017 Yılı Merkezi Yönetim Bütçe Kanunu Tasarısı üzerine şahsım
adına söz almış bulunmaktayım. Bu vesileyle Gazi Meclisi saygılarımla
selamlıyorum, aziz Türk milletimizi de buradan selamlamak istiyorum.
Hazır
yeri gelmişken sicil affı konusunda –Sayın Bakanımız şu an yerinde değiller
ama- bir uyarıda bulunmak istiyorum. 28 Ocak 2009 tarihinde biliyorsunuz ki bir
sicil affı geldi. Esnaf ve kredi kartı mağduru olan vatandaş belki bir nebze
psikolojik olarak rahatlamış oldu ama bankalara gittikleri zaman memzuç kayıtları
bankalarda tekrar kopya olarak mevcut olduğu için onlar psikolojik olarak da şu
reflekse girdiler: O gelenlere, memzuç kayıtları yani kara listedeki kayıtlar
silinmiş olmasına rağmen, maalesef, krediyi vermeyle ilgili “Biz bankamızın
düzenini değiştiremeyiz. Bu manada da siz silmiş olsanız da bu konuyla alakalı
biz vatandaşa kredi veremeyiz.” diye özellikle uyarıda bulundular. O dönemde
sicil affı konusu sonucuna çok ulaşamadı. Bunu buradan belirtmek isterim.
Değerli
milletvekilleri, hazır Maliye Bakanımız buradayken yine turizmle alakalı ve
terörün turizmi ne kadar etkilediğiyle alakalı, yapılan düzenlemelere ilave
nelerin yapılması gerektiğiyle alakalı da birtakım tespitlerde bulunmak
istiyorum. 
Terör,
özellikle 2015 senesinin Kasım ayı itibarıyla İstiklal Caddesi’ndeki esnafı
vurmaya başladı, kepenkler bir bir inmeye başladı, daha sonrasında Kapalıçarşı
esnafı ağır bir kriz içerisine girmeye başladı. Kapalıçarşı dünyanın en eski
alışveriş merkezlerinden biridir ve bilindiği gibi özellikle son senede ülkemizi
kasıp kavuran terör turizmi olumsuz yönde etkilemiş olmasına rağmen her yerde,
Kapalıçarşı’da daha derin bir krize sebebiyet vermiştir. İstanbul Kapalıçarşı
esnafının en önemli kaynağı biliyorsunuz ki kruvaziyer gemileriyle gelen
turistlerdi. Bu noktada belirleyici olan, bu gemilerle gelen turist sayısını
tekrar etmektir. 2012 senesinde 382 tane gemi gelmiş, 46.920 turistimiz gelmiş;
2013 senesinde 381 gemi gelmiş, 78.505; 2014 senesinde 317 gemi gelmiş, 74.941;
2015 senesinde ise 345 gemi gelmiş, 100.734… Bu, İstanbul için geçerli.
2016’nın ilk dokuz ayında ise 45 gemiye düşmüş bu yani yüzde 60 oranında bir
düşüş olmuş turist sayısında. 
Tabii
ki terörün önlenmesiyle ilgili Milliyetçi Hareket Partisi her tür desteği
vermeye devam edecektir ve etkin mücadeleye de mutlaka devam etmemiz gerekiyor.
Belki burada turistin gelmesini kısa vadede sağlamak mümkün değil ama yapılması
gereken… Özellikle Kapalıçarşı özelinde bakıldığı zaman, özellikle işlerin iyi
olduğu dönemlerde 500 bin ziyaretçi alan Kapalıçarşı artık siftah yapamaz
duruma gelmiştir. 3.600 dükkânın sekizinci aya kadar 600’ü kapanmıştır, yıl
sonuna kadar 1.500’e çıkması öngörülüyor oradaki esnafla yaptığımız
görüşmelerde ve tespitlerimizde. 2016 yılının ilk sekiz ayında turist sayısında
genel anlamda yüzde 30 civarında bir azalma olmuştur. Kuyumcu sayısı mesela,
Kapalıçarşı içerisinde 1.000’den 600’e düşmüştür. Kapalıçarşı esnafımız yaşanan
bu zor günleri aşabilir ancak burada özellikle Hükûmetin alacağı tedbirler
önemli. 
Önemli
bir tespitimi de iletmek istiyorum. Kapalıçarşı’nın üzerindeki yollar ana yol
olarak ve ara yol olarak esnafın önündeki yerler. Buraya belediye tarafından
işgaliye talep edilmektedir. İki günde bir gelen belediye memurları “İşgaliye
verilmezse yerinizi kapatırız ya da toplayın eşyalarınızı.” demekteler, bunu da
Sayın Bakanımıza buradan iletmiş olayım. Bu bizim için çok önemli, özellikle
üzerinde durulursa göz bebeğimiz olan Kapalıçarşı’nın yaşatılmasına katkı
sağlamış oluruz.
Bu
arada, Aile ve Sosyal Politikalar Bakanımıza da iki konuda bilgi aktarımında
bulunmak istiyorum ve soru da sormak istiyorum.
16/12/2015
tarihinde Aile ve Sosyal Politikalar Bakanına -bir önceki Bakana- bir soru
önergesi vermiştim “Bakanlığınıza bağlı çocuk bakımevlerinde çalışanlar ne
kadar denetim altında ve bunlar ne kadar eğitilmekte?” diye. Gelen cevapta,
çocuk bakım kuruluşları ve çocukevlerinde hizmet yapan bakım elemanlarının,
sağlık meslek liselerinin hemşirelik ve acil tıp teknisyenliği, kız meslek
liselerinin çocuk gelişimi bölümünden, mezun olduklarını söylediler yazılı
cevapta ancak yuvalarda hâlâ az sayıda bu bölümlerden insan bulunmakta, hatta
ve hatta ilkokul mezunu, işin ehli olmayan insanlar bulunmakta. Enteresan
metotlar kullanılmakta. Bunun da mutlaka tespitinin yapılması şart. 
Zamanım
bittiği için diğer konuyu bir sonraki konuşmama bırakacağım.
Tekrar
Gazi Meclisi saygılarımla selamlıyorum. (MHP sıralarından alkışlar) 
BAŞKAN
– Teşekkür ederim Sayın Erdem.
Sayın
milletvekilleri, dokuzuncu turdaki konuşmalar tamamlanmıştır.
Şimdi,
soru-cevap bölümüne geçiyoruz.
Süremiz
yirmi dakika. Bildiğiniz gibi, bu sürenin on dakikası sorulara, diğer, geri
kalan on dakikası da cevaplara aittir. 
Daha
önce sisteme giren milletvekillerini sırasıyla okuyacağım ve söz vereceğim.
Sayın
Şimşek, buyurun.
BAKİ
ŞİMŞEK (Mersin) – Teşekkür ediyorum Sayın Başkan.
Sorum
Maliye Bakanına olacak.
Mersin’de
bugün rüzgâr afeti yaşanmıştır. Mersin’in birçok ilçesinde ve özellikle
Bozyazı’da seralar yerle bir olmuştur. Bu gece de don beklenmektedir. Çiftçi
ciddi bir mağduriyetle karşı karşıya kalmıştır. Bununla ilgili, Bakanlığınız
nezdinde ilçe tarım müdürlüklerinin ve İl Tarım Müdürlüğünün faaliyete
geçirilerek acilen çiftçilerimizin sorununa el atmanızı ve çiftçilerimizin
bundan sonraki ödemelerini ertelemenizi bekliyorum.
İkincisi:
Yine, Mersin genelinde hazine arazilerinde ve 2/B arazilerinin satışında ciddi
gecikmeler söz konusudur. Fiyatlar yüksektir, bu fiyatların yüksekliğinden
dolayı Tarsus Gülek, Erdemli Sarıkaya, Silifke Narlıkuyu ve Yeşilovacık gibi
beldelerde insanların çoğunluğu başvuru yapmasına rağmen fiyatların
yüksekliğinden satın alamamaktadır. Burada yeniden bir güncelleme yapmanızı
bekliyoruz. 
Ayrıca,
Gülek’te Karboğazı turizm bölgesinden dolayı buradaki insanların hak
sahipliğine son verilmiş, burası turizm bölgesi ilan edilerek insanların malına
el konulmuştur. Buradaki mağduriyetin de giderilmesini bekliyor, saygılar
sunuyorum. 
BAŞKAN
– Teşekkür ederim. 
Sayın
Aydın yerine Sayın Ertem…
BİROL
ERTEM (Hatay) – Teşekkür ediyorum Sayın Başkanım. 
Sorum
Gümrük ve Ticaret Bakanına: Türkiye’nin en büyük filtre üreticisi konumunda
olan Hatay’dır. Filtre sektöründe en büyük gider yurt dışından temin edilen ham
maddedir. Ham maddedeki gümrük vergisinde herhangi bir indirim ve muafiyet
yapmayı düşünüyor musunuz? Ayrıca, yerli firmalara ham madde üretimi yapmak
amacıyla teşvik vermeyi ve desteklemeyi düşünüyor musunuz? 
Yine,
Hatay’da bulunan Cilvegözü ve Yayladağı Sınır Kapıları kapalıdır. Nakliye ve
ihracat sektörünü canlandırmak amacıyla güvenlik problemi olmayan Yayladağı
Sınır Kapısı’nın açılmasıyla ilgili bir çalışmanız olacak mı? 
Sayın
Maliye Bakanına sormak istiyorum: Hatay’ın sınır bölgesi olması sebebiyle ve
Suriye savaşından dolayı, işletmeler ve iş adamları banka kredilerine ulaşmakta
son derece zorluk yaşamaktadır. Kredi alımlarında yaşatılan zorlukların ticari
sicili bozuk olan işletmeleri de kapsayacak şekilde giderilmesi amacıyla
herhangi bir çalışma yapmayı düşünüyor musunuz? 
BAŞKAN
– Sayın Özdemir…
SİBEL
ÖZDEMİR (İstanbul) - Teşekkür ederim Sayın Başkan. 
Aile
ve Sosyal Politikalar Bakanına sormak istiyorum: Roman Strateji Belgesi
kapsamında eylem planı yürürlüğe girmiş olmasına rağmen 2017 yılı bütçesinden
bu konuya hiçbir kaynak ayrılmamıştır. Avrupa Birliği destekli proje ve fonlar
dışında hiçbir kaynak ayrılmamış olması Hükûmetin bu bütçeyle Roman
vatandaşlarımızın ve tüm vatandaşlarımızın beklenti ve sorunlarına çözüm
noktasında bakışını bir kez daha ortaya koymuştur. Sayın Bakan, Roman
vatandaşlarımızın sorunlarına yönelik eylem planını bütçesiz nasıl
gerçekleştireceksiniz? 
Yine,
Aile ve Sosyal Politikalar Bakanına soracağım: Kadına yönelik cinsiyetçi,
ayrımcı söylem ve uygulamaların artması, kız çocuklarının eğitimi ve erken yaş
evliliklerdeki ciddi sorunlar, çocuk istismarındaki artış, OECD verilerine göre
ülkemizdeki kadınların yüzde 70’inin hâlâ istihdam dışında olması konusunda
gündeminizde, bütçenizde bu sorunlara daha kapsamlı, kısa vadede kalıcı çözüm
üretecek, acil, somut stratejiler var mıdır? 
Teşekkür
ederim.
BAŞKAN
– Teşekkür ederim. 
Sayın
Tarhan…
TAHSİN
TARHAN (Kocaeli) – Teşekkür ederim Sayın Başkan. 
Sorum
Gümrük ve Ticaret Bakanına. 
Birinci
sorum: Mayıs 2015 tarihinden itibaren yasaklanmasına karşın birçok firma
tüketiciye reklam içerikli iletiler göndermeye devam ediyor. Bu firmalar
hakkında cezai işlem yapıyor musunuz?
İkinci
sorum: AVM’lerle ilgili olarak verdiğiniz yanıtta, 2018 yılı sonuna kadar
yaklaşık 40 adet alışveriş merkezinin açılacağını belirtmektesiniz. Esnaf
perişan ama hâlâ AVM açılıyor. Bu AVM’lere gerçekten ihtiyaç var mı?
Üçüncü
sorum: Kars, Ardahan, Iğdır bölgesinde zorda olan esnaflar adına ekonomiyi
canlandırmak için Ermenistan Sınır Kapısı’nı açmayı düşünüyor musunuz,
gündeminizde var mı?
BAŞKAN
– Sayın Erdoğan…
MEHMET
ERDOĞAN (Muğla) – Teşekkür ediyorum Sayın Başkan.
Sayın
Maliye Bakanı, vatandaşlarımızın 2/B mağduriyetleri sürüyor. Yüksek rayiç
bedeller yüzünden vatandaşlarımız arazilerini satın alamadılar. Satın almak
için daha önce başvuranlar da 1’inci taksitlerini ödeseler bile ondan sonraki
taksitleri ödeyemez hâle geldiler. 
Yine,
“Belediye ve mücavir alan sınırları içerisindeki hazine arazileri 2/B
kapsamında satılmaz.” dediniz, vatandaşlarımız bu sebeple çok yüksek ecrimisil
ücretleriyle karşı karşıyadırlar. 
Bu
yıl bölgemizde turizm sezonu çok kötü geçti, çiftçilerimizin durumu da içler
acısı. Çiftçilerimizin ve turizmcilerin ecrimisillerini makul bir seviyeye
indirmeyi düşünüyor musunuz?
Sayın
Aile ve Sosyal Politikalar Bakanı, kamuoyunda, 15 Temmuz şehit ve gazileri ile
terörle mücadele şehit ve gazilerine ödenen tazminatlar, maaşlar ve sağlanan
haklar arasında farklılıklar olduğuna dair dedikodular var. Böyle bir farklılık
var mıdır? Varsa bu durumu içinize sindirebiliyor musunuz? Bu farklılığı
gidermeyi düşünüyor musunuz?
Teşekkür
ediyorum. 
BAŞKAN
– Teşekkür ederim.
Sayın
Çam…
MUSA
ÇAM (İzmir) – Bihlun Hanım soracak. 
BAŞKAN
– Biz önceden sisteme girenlere göre söz veriyoruz. Bendeki listeye göre yani
birleşimi açtığım zaman hazırlanan listeye göre söz veriyorum. 
Siz
söz hakkınızı Tamaylıgil’e veriyorsanız sorun yok.
MUSA
ÇAM (İzmir) – Tabii, verdim, verdim. 
BAŞKAN
– Buyurun Sayın Tamaylıgil.
BİHLUN
TAMAYLIGİL (İstanbul) – Teşekkür ederim Sayın Başkan. 
Benim
sorum da Sayın Gümrük ve Ticaret Bakanımıza. Ben bu yıl başında, sizden,
yaklaşık on beş yıl önce iflas süreci işleyen İhlas Finans firmasıyla ilgili
bazı bilgiler istemiştim ve 21.294 hesabın, 114 bin dolar, aşağı yukarı 54
milyon euroluk da bir borcun kaldığını söylemiştiniz. Yaklaşık on beş yıldır
bir tasfiye süreci işliyor ve hâlihazırda 20 bini aşkın vatandaş mağdur. Kaldı
ki bir temlik süreci işletilmişti yine tasfiye kurulu tarafından ve burada da
50 bin kişi “Belki paramızı alırız.” diye çeşitli temliklerle alacaklarının
temlikini kabul etmişlerdi ama hiçbiri de şu ana kadar doğru dürüst
alacaklarını tahsil etmedi. Gerçekten önemli bir konudur. Bu konu hakkında
bugün gelinen İhlas Finansın tasfiye süreciyle ilgili son rakamlar ve borç ne
kadardır, onu öğrenmek istemiştim. 
BAŞKAN
– Teşekkür ederim. 
Sayın
Öz… 
BÜLENT
ÖZ (Çanakkale) – Sorum Sayın Maliye Bakanına: ÇAYKUR, orman işletmeleri,
Karayolları, Tarım Bakanlığı gibi çeşitli kurumlarda çalışan mevsimlik
işçilerin sorunları orta yerde duruyor. 5620 sayılı Yasa’daki altı ay sınırına
takılıyor ve 179 gün çalıştıkları için çalıştıkları kurumda kadro alamıyorlar. 
Sayın
Bakanım, bu işçilerimiz 25 yaşında çalışmaya başlasalar emekli olabilmek için
kaç yıl çalışmaları gerekir, hiç hesapladınız mı? Yılda 179 gün çalıştıkları
gerçeğini göz önüne alırsak 7.200 prim gününü doldurmak için altmış iki sene
çalışmaları gerekir. Dört ay çalışan mevsimlik işçilerin kadroya geçebilecek
statüye alınmasına yönelik bir çalışma yapılıyor mu? Kamuda bu şekilde istihdam
edilen mevsimlik işçilerin toplamı ne kadardır? Bu emekçilerin sorununun çözümü
için bir düzenleme yapacak mısınız? 
Teşekkür
ederim. 
BAŞKAN
– Teşekkür ederim. 
Sayın
Tor… 
FAHRETTİN
OĞUZ TOR (Kahramanmaraş) – Sayın Bakan, Maliye Bakanlığınca çıkarılan
genelgelerde “4734 sayılı Kamu İhale Kanunu kapsamında bulunan idarelerce;
elektronik haberleşme hizmetleri ile serbest tüketici olmaları hâlinde elektrik
ve doğal gaz ihtiyaçlarının ihale yolu ile temin edilmesi esastır.”
denilmektedir. 
Buna
göre, birinci sorum: Bakanlığınızın merkez ve taşra teşkilatları ile bağlı ve
ilgili kurum ve kuruluşlarında elektronik haberleşme hizmetleri, elektrik ve
doğal gaz alımları için son üç yılda yapılan harcamaların parasal karşılığı
nedir? 
Bu
hizmetler için yapılan harcamaların ne kadarı ihaleyle, ne kadarı doğrudan
alımla yapılmıştır? 
Üçüncü
sorum: Bakanlığınızca söz konusu genelgede yer alan hususların yerine getirilip
getirilmediği yönünde düzenli denetim yapılmakta mıdır? Bu genelgenin gereğini
yerine getirmeyen görevliler hakkında bugüne kadar yapılmış bir işlem var
mıdır?
Teşekkür
ederim.
BAŞKAN
– Teşekkür ederim.
Sayın
Hürriyet…
FATMA
KAPLAN HÜRRİYET (Kocaeli) – Sayın Aile ve Sosyal Politikalar Bakanı, ben
konuşurken siz yoktunuz. Kürsüde özellikle şu kitabı gösterdim Sayın Bakanım.
Kütahya Belediyesinin yeni evlenen çiftlere dağıttığı bir kitap. Sizin de
haberiniz olsun istiyorum. Tabii söyleyemediğimiz çok şey var ama bu kitap
baştan sona bir sürü cinsel fanteziyle dolu. Kadını ikinci sınıf gören,
aşağılayan, hatta “Bu usullere uyulmazsa doğacak çocuk ahmak olur.” diyen,
“Çalışma hayatında kadın iş yerinde kocasından daha yakışıklı erkeği görürse
gönlü ona kayabilir, kırsın dizini otursun.” diyen… Ve şimdi böyle etrafımıza
bakıyorum, bir sürü erkeğin arasında oturuyoruz renkli renkli. Dolayısıyla, bu
kitap, eve gittiğimizde kocamızdan dayağı hak ettiğimizi söyleyen bir kitap.
Daha neler neler. Kürsüde çok şey anlattım ama siz yoktunuz. Bununla ilgili
Sayın Meclis Başkanımız “Ben de takip edeceğim.” dedi ama lütfen, sizden ricam,
çok ahlaksız bir kitap. Hatta Hazreti Ali ve Hazreti Fatma’nın gerdek gecesini
anlatan bir kitap Sayın Bakanım ne yazık ki. Lütfen bununla ilgili gereğini
yapınız.
BAŞKAN
– Teşekkür ederim Sayın Hürriyet.
Son
olarak Sayın Arslan…
KAZIM
ARSLAN (Denizli) – Sayın Bakanlara soruyorum: 
1)
2017 bütçesini yönetirken esnaf ve tüccarımız için sicil affını getirmeyi
düşünüyor musunuz?
2)
SSK ile BAĞ-KUR esnafı arasındaki prim günü sayısı bakımdan 4 bin güne varan
farkı giderecek misiniz? 
3)
Yeni iş yeri açacak esnafa beş yıl vergi indirimi getirecek misiniz?
4)
Esnafın, tıpkı şirketler gibi, kira, araç gibi giderlerini vergiden düşmesini
sağlayacak mısınız?
5)
İşletmelerin açılması ve kapanması sırasındaki işlemlerde bürokrasinin
azaltılması için bir çare düşünüyor musunuz?
6)
Esnafımız şu anda tam 22 kalem vergi ve harç ödemektir. Bu yükün
hafifletilmesini, muhasebeleştirilmesini, işlemlerin basitleştirilmesini
düşünüyor musunuz?
Teşekkür
ederim.
BAŞKAN
– Sayın Ağbal, önce siz mi başlayacaksınız cevap vermeye?
Buyurun.
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum.
Öncelikle,
tabii, Mersin’de meydana gelen afetten dolayı çiftçilerimiz zarar görmüş
durumda. Ben her birisi için öncelikle geçmiş olsun diliyorum ve devlet olarak
yaraların sarılması konusunda, siz bilgilendirdiniz ama mutlaka Valiliğimiz de
bu konuda gereken çabaları gösteriyordur. Ben de yine, ilgili arkadaşlarla
görüşmek suretiyle, elimizden ne geliyorsa bu konuda azami derecede katkı
vereceğiz. Bundan emin olabilirsiniz. Tekrar bütün çiftçilerimize geçmiş olsun
diyorum. 
İkinci
olarak: Mersin’de 2/B uygulamalarına ilişkin olarak sayın vekilimiz birtakım
tereddütlü hususlara değindiler. O konuda, öncelikle, tabii, 2/B uygulamalarına
ilişkin genel bir bilgilendirme yapmaksızın Mersin’deki uygulamayı tek başına
değerlendirmek doğru olmayacaktır. Biliyorsunuz, yıllardır kangren hâline gelen
ve kamuoyunda 2/B arazisi olarak bilinen bu yerlerle ilgili olmak üzere
Hükûmetimiz tarafından kapsamlı bir yasa çıkarıldı ve bu yapılan yasal
düzenlemede, hak sahibi olarak belirlenen kişilerle ilgili öncelikle Tapu
Kadastro Genel Müdürlüğünün tespit yapması, ardından da Maliye Bakanlığının hak
sahibi olarak belirlenen kişilere ait yerlerdeki taşınmazların kıymetlerini
tespit etmesi şeklinde düzenleme yapıldı. Maliye Bakanlığı olarak bu kanun
kapsamında, ilk çıktığı andan itibaren, 800 bini aşkın taşınmazla ilgili rayiç
bedel değerlendirmesi yaptık. 
Biliyorsunuz,
2/B kanunu satışa imkân sağlarken önemli indirimleri de beraberinde getirdi.
Her ne kadar hak sahiplerinin sahip oldukları taşınmazlarla ilgili bir rayiç bedel
tespiti yapılmış olsa da devlet olarak biz bunda yüzde 50, hatta peşin ödeme
hâlinde sanıyorum yüzde 36’ya kadar indirim, yani, yüzde 100 yerine 36 lira
ödeyecek şekilde önemli indirimler de yaptık. Rayiç bedel tespitleri sırasında
da her ilde özel çalışma grupları oluşturduk, defterdarlıklar bünyesinde özel
ekipler kurduk ve burada oluşturulan rayiç bedel tespitlerinde en çok
tutarlılığa önem verdik. Yani mahalleler arasında fiyat tutarlılığı mutlaka
olmalı, köyler arasında fiyat tutarlılığı mutlaka olmalı. Hatta şuna bile
dikkat ettik: Sınır olan iki ildeki sınır olan iki köyün bile -ayrı ayrı
defterdarlıklara bağlı olduğu için- bedellerinin tespitinde doğru bir yaklaşım
belirleyebilmek için il komisyonlarını da birlikte çalıştırdık ve bakın, bugüne
kadar yaklaşık 608 bin vatandaşımıza 2/B kanunu kapsamında 450 bin taşınmaz
sattık. Yani bu ifade ettiğim bedel tespit sistemi dâhilinde bütün bunları
yaptık. Zaman zaman itirazlar geldi, zaman zaman bedellerin tutarsız olduğu
yönünde duyumlar aldık, şikâyetler aldık ve her defasında da bu duyumları ve bu
şikâyetleri titiz bir şekilde yerinde inceledik. O açıdan gönlünüz rahat olsun,
yani sizin bu söylediğiniz…
BAKİ
ŞİMŞEK (Mersin) – Bu bölgelerde müracaat ve satış rakamlarına bir baktırın.
MALİYE
BAKANI NACİ AĞBAL (Bayburt) – Olur. Yani şöyle, bütün illerde bu… 
BAKİ
ŞİMŞEK (Mersin) – Çoğunluk satılmadı. Sarıkaya’nın hepsi duruyor, satılmadı.
MALİYE
BAKANI NACİ AĞBAL (Bayburt) – Burada, bütün illerde herhangi bir şekilde bedel
tespitiyle ilgili bir şikâyet olduğunda titiz bir şekilde inceliyoruz. Şunu
biliyorum ki uygulama dönemi içerisinde zaman zaman bu tür talepler geldiğinde
gerçekten bazen bilgi eksikliğinden kaynaklı olarak bu tür değerlendirmelerin
yapıldığını da gördük ama her şikâyet, her bir şikâyet bizim için önemlidir. Bu
konuda mutlaka arkadaşlarıma da talimatı vereceğim ve bu 2/B’yle ilgili
düzenlemeyi, yani bu çalışmaları Mersin’de ve diğer illerde tamamlayacağız. 
Biliyorsunuz
2/B kanunu ilk çıktığında çok yoğun bir şekilde hâlihazır stokta olan
taşınmazlarla ilgili bu işlemleri yaptık ama orman kadastronun ve Tapu
Kadastronun çalışmaları devam ettiği için illerimizde kısım kısım bu çalışmalar
devam ediyor. Onun için 2/B’yle ilgili Bakanlık olarak önemli bir tecrübeye
sahibiz, bedel tespiti konusunda da gerçekten hassasız. Nitekim, 2/B kanununa
müracaat etmeyen vatandaşlarımız oldu, bunlara yeni hak getirdik. Müracaat eden
vatandaşlarımızdan peşinatını veya taksitini ödemeyen vatandaşlarımız oldu, bu
vatandaşlarımıza da yeniden ödemeleri hâlinde sisteme dönme imkânı verdik.
Burada da Mersin’le ilgili olan bu konuyu mutlaka bu çerçevede
değerlendireceğiz ve orada sorunlar varsa onun üzerine de gideceğiz. 
Mersin’de
meydana gelen afet nedeniyle vatandaşlarımızın uğradığı zarar ziyanın
karşılanması konusunda da, tekraren söylemek gerekirse, gerekli, adımları
atacağız.
İkinci
olarak, Yeniden Yapılandırma Kanunu’yla ilgili değerlendirmelerde bulunuldu.
Demin kürsüde de ifade ettim, gerçekten 6736 sayılı Kanun vatandaşlarımıza
mevcut borçlarını çok önemli imkânlarla yeniden yapılandırma imkânı getirdi.
Vatandaşlarımız kanuna büyük bir teveccüh gösterdiler ve hiçbir dönem olmayacak
kadar başvuru aldık, yaklaşık 8,5 milyon civarında başvuru aldık. Bunların
içerisinde vergi borçları var, trafik para cezası borçları var, diğer amme
alacakları borçları var. Ve 30 Kasım tarihine uzattığımız başvuru süresi, bu
süre de tamamlandı, ardından da yine bu süre içerisinde peşinatları aldık. 
HAYDAR
AKAR (Kocaeli) - Bütün zamanı Maliye Bakanı kullandı ya.
MALİYE
BAKANI NACİ AĞBAL (Bayburt) - Bu kapsamda da şu ana kadar 12 milyar lirayı aşan
bir tahsilat yaptık.
Vatandaşlarımızı
özellikle şu konuda uyarmak istiyorum…
HAYDAR
AKAR (Kocaeli) - Sayın Bakanım, diğer bakanlar da cevap versin.
MALİYE
BAKANI NACİ AĞBAL (Bayburt) - Ama soruları eksik bırakmamam lazım.
HAYDAR
AKAR (Kocaeli) - Ama diğer bakanlar cevap veremeyecek.
MALİYE
BAKANI NACİ AĞBAL (Bayburt) - Ama Sayın Başkanımız bana söz verdi, ben de sayın
vekillerimizin bana soruduğu soruları tamamen cevaplayacağım.
HAYDAR
AKAR (Kocaeli) - Hayır, hayır, onu kabul ediyorum ama diğerleri vermeyecek mi?
SÜREYYA
SADİ BİLGİÇ (Isparta) - Sayın Başkan, süre kalmadı.
MALİYE
BAKANI NACİ AĞBAL (Bayburt) - Şimdi, vatandaşlarımızın bir kısmı kasım ayı
içerisinde peşinatlarını ödeyemediler. Yani, bir kısım vatandaşımız dedi ki:
“Doğru, son ana kaldı, ben ödeyemedim. Acaba ‘peşin ödeme’ seçeneğini seçmiş
olmama rağmen kasım ayında ödeyememiş olmam beni yeniden yapılandırma hakkından
mahrum etti mi?” 
Özellikle
ifade ediyorum vatandaşlarımıza: Vatandaşlarımız aralık ayı içerisinde eğer
-peşin ödeme seçeneğini seçmiş bir vatandaştan bahsediyorum- Yeniden
Yapılandırma Kanunu’na göre hesaplanmış faiz indirimli ödemeyi yapacak
olurlarsa yeniden yapılandırmadan yararlanma imkânına kavuşacaklar, özellikle
onu da ifade edeyim. 
Teşekkür
ediyorum Sayın Başkanım, saygılar sunuyorum.
BAŞKAN
- Sayın milletvekilleri, cevap için ayrılan süre konusunda bakanların tasarruf
etmeleri kendi inisiyatifindedir, benim bu konuda bir müdahalem söz konusu
değil. 
Şimdi
kim konuşacak?
HAYDAR
AKAR (Kocaeli) - Sayın Başkan, iki dakika kaldı, 2 bakan var. Bakanlara ilave
ikişer dakika verirseniz en azından arkadaşlarımızın soruları cevaplanır diye
düşünüyorum.
BAŞKAN
- Eğer yeteri kadar cevap veremezlerse ve talep ederlerse elbette veririm.
HAYDAR
AKAR (Kocaeli) - Gerçi Maliye Bakanımız bir şey bırakmadı ama onlara…
BAŞKAN
- Sayın Tüfenkci, buyurun. 
GÜMRÜK
VE TİCARET BAKANI BÜLENT TÜFENKCİ (Malatya) - Teşekkür ediyorum Sayın Başkanım.

Kısa
veririm, hemen cevap veririm.
ERHAN
USTA (Samsun) – Trilyonları veriyoruz bakanlarımıza, iki dakikayı mı
vermeyeceğiz? Sayın Bakanım, buyurun.
GÜMRÜK
VE TİCARET BAKANI BÜLENT TÜFENKCİ (Malatya) – Canın sağ olsun, dükkân senin.
Şimdi,
“Mayıs 2015’te yasaklanmasına rağmen istenmeyen iletilerle ilgili ne
yapıyorsunuz?” dediler. Onunla ilgili 16/11/2016 tarihi itibarıyla şikâyet
sayısı 225.972’tir. Bu şikâyetlere karşılık 7 milyar 109 milyon 422 TL’lik ceza
kesilmiş. Bu kapsamda, 200 bini aşkın şikâyetin yaklaşık yüzde 25’i
sonuçlandırılmış durumdadır ama daha da hızlanmamız lazım. Onu ifade edeyim.
Yine,
Kars Iğdır noktasında esnaflarımızın durumlarının iyi olmadığını ifade edip
“Özellikle kapının açılması noktasında bir şey yapılabilir mi?”… Bizim Iğdır’la
da ilgili, Kars’la da ilgili oralarda ticaret merkezleri, sınır ticaret
merkezleri oluşturma noktasında bir çalışmamız var. Eğer olumlu netice alırsak
bu sınır ticaret merkezlerini oluşturacağız. 
AVM’ler
dünyanın da bir gerçeği, Türkiye'nin de bir gerçeği. AVM’ler karşısında biz
esnafı ezdirmeme noktasında, ezici rekabetten korunması noktasında gerekli
adımları atıyoruz ama AVM’ler biliyorsunuz taleple… Şimdi, AVM’ler cadde
AVM’lere dönüşüyor ve bir kısmı da kendiliğinden kapanıyor. Bu, piyasa
dengeleri içerisinde çözülecek bir şey. Sizler de bizim o işe müdahil olmamızı
zaten istemezsiniz. 
Bir
arkadaşımız Cilvegözü Sınır Kapısı kapsamında Hatay’la ilgili sordu. Yayladağı
Kapımızın açık olup olmadığını veya “Açmayı düşünüyor musunuz?”… Yayladağı
Kapısı’nın karşı tarafı Suriye rejiminin egemenlik sahası içerisinde, kontrolündedir.

(Mikrofon
otomatik cihaz tarafından kapatıldı) 
GÜMRÜK
VE TİCARET BAKANI BÜLENT TÜFENKCİ (Malatya) – Süre bitti, yazılı olarak cevap
vereceğim.
AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) – Sayın
Başkanım, ben de…
BAŞKAN
– Sayın Kaya, size de iki dakika süre verelim, sorular var çünkü.
Buyurun
Sayın Kaya.
AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) – Roman Strateji
Eylem Planı’na bütçeden pay ayrılıp ayrılmadığını sordu Sayın Vekilimiz
Özdemir. Bu eylem planı Aile ve Toplum Hizmetleri Genel Müdürlüğümüz tarafından
yürütülmekte, hâliyle bütçesi de bu genel müdürlüğün bütçesinin altında. Aynı
zamanda bu, AB projesiyle ortak yürüttüğümüz bir proje. Burada 10,5 milyon euroluk
AB projesi var. Bizim bütçemizden de -2017 yılı bütçemizden- ayrılan ödenek de
1 milyon 591 bin lira, Aile ve Toplum Hizmetleri Genel Müdürlüğümüzün
bütçesinin altındadır. Eylem planımızda birçok bakanlığın da ayrı ayrı
sorumlulukları vardır aynı zamanda.
Sayın
Özdemir kadına yönelik ayrımcılıkla ilgili bir soru sordu. Bizim kadın
hizmetlerine yönelik bütçemiz 187,5 milyon liradan yaklaşık 204 milyon liraya
yükselmiştir ve oransal olarak da yüzde 9 artış görülmektedir. Aile ve Sosyal
Politikalar Bakanlığı olarak kadına yeterince değer vermediğimiz, kadının yok
sayıldığı, statüsünün geliştirilmediği gibi eleştirileri kesinlikle
reddediyoruz. Bizim anlayışımıza göre güçlü medeniyetlerin en güçlü öznesi
kadındır ve kadınsız bir toplumun kalkınması da gelişmesi de mümkün değildir.
AK PARTİ iktidarları döneminde yaptığımız birçok mevzuat çalışmasının yanında
uygulamada da çok önemli mesafeler alınmıştır. Kadına karşı ayrımcılığı, kadına
karşı şiddeti kesin bir dille reddediyoruz ve bu konuda da şiddete karşı sıfır
tolerans ilkesiyle hareket ediyoruz; bunun da altını çizmek istiyorum. Ama aynı
zamanda kadın bir annedir, eştir. Bu anlamda da kadının desteklenmesi… Ailenin
desteklenmesiyle kadını da zaten desteklemiş oluyoruz. Buradaki eleştirilerin
de haksız olduğunu belirtmek istiyorum. Çocuğumuzu desteklerken de kadınımızı
desteklemiş oluyoruz. Biz özellikle şartlı nakit transferi yaparken kadınlara
veriyoruz bu paraları, kız çocuklarına daha fazla veriyoruz ve kadınlara
veriyoruz; bunun da altını çizmek istiyorum.
(Mikrofon
otomatik cihaz tarafından kapatıldı) 
AİLE
VE SOSYAL POLİTİKALAR BAKANI FATMA BETÜL SAYAN KAYA (İstanbul) – Ayrıca diğer
sorulara yazılı olarak cevap vereceğim.
BAŞKAN
– Peki, teşekkür ederim.
Şimdi,
sırasıyla dokuzuncu turda yer alan bütçelerin bölümlerine geçilmesi hususunu ve
bölümlerini ayrı ayrı okutup oylarınıza sunacağım. 
Aile
ve Sosyal Politikalar Bakanlığı 2017 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Bölümleri
okutuyorum:
24) AİLE VE SOSYAL POLİTİKALAR
BAKANLIĞI
1) Aile ve Sosyal Politikalar Bakanlığı 2017 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 489.179.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 147.999.000
BAŞKAN – Kabul
edenler... Etmeyenler... Kabul edilmiştir.
 10 Sosyal Güvenlik ve Sosyal
Yardım Hizmetleri 23.666.180.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 24.303.358.000
BAŞKAN – Kabul
edenler... Etmeyenler... Kabul edilmiştir.
Aile ve Sosyal
Politikalar Bakanlığı 2017 yılı merkezî yönetim bütçesinin bölümleri kabul
edilmiştir.
Aile ve Sosyal
Politikalar Bakanlığı 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Aile ve Sosyal Politikalar Bakanlığı 2015 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 18.108.968.048,34
Bütçe Gideri 18.047.190.163,75
Ödenek Üstü Gider 167.242,50
İptal Edilen Ödenek 61.641.242,90
Ertesi Yıla Devredilen Ödenek 303.884,19
BAŞKAN – (A)
cetvelini kabul edenler... Etmeyenler... Kabul edilmiştir.
Aile ve Sosyal
Politikalar Bakanlığı 2015 yılı merkezî yönetim kesin hesabının bölümleri kabul
edilmiştir.
Gümrük ve
Ticaret Bakanlığı 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
31) GÜMRÜK VE TİCARET BAKANLIĞI
1) Gümrük ve Ticaret Bakanlığı 2017 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 932.075.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik Hizmetleri 77.264.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 121.981.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 1.131.320.000
BAŞKAN – Kabul
edenler... Etmeyenler... Kabul edilmiştir.
Gümrük ve
Ticaret Bakanlığı 2017 yılı merkezî yönetim bütçesinin bölümleri kabul
edilmiştir.
Gümrük ve
Ticaret Bakanlığı 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul edilmiştir.
2) Gümrük ve Ticaret Bakanlığı 2015 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 909.936.566,00
Bütçe Gideri 821.482.469,29
Ödenek Üstü Gider 14.547,10
İptal Edilen Ödenek 88.468.643,81
BAŞKAN – (A)
cetvelini kabul edenler... Etmeyenler... Kabul edilmiştir.
Gümrük ve
Ticaret Bakanlığı 2015 yılı merkezî yönetim kesin hesabının bölümleri kabul
edilmiştir.
Rekabet Kurumu
2017 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
42.07) REKABET KURUMU
1) Rekabet Kurumu 2017 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 41.096.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 36.904.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 78.000.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 2.016.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 75.984.000
BAŞKAN – Kabul
edenler… Etmeyenler… Kabul edilmiştir.
 TOPLAM 78.000.000
BAŞKAN – Kabul
edenler... Etmeyenler... Kabul edilmiştir.
Rekabet Kurumu
2017 yılı merkezî yönetim bütçesinin bölümleri kabul edilmiştir.
Rekabet Kurumu
2015 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2) Rekabet Kurumu 2015 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 71.350.000,00
Bütçe Gideri 50.929.869,09
İptal Edilen Ödenek 20.420.130,91
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B)
CETVELİ






(TL)



Bütçe Geliri Tahmini 65.500.000,00
Tahsilat 62.091.254,72
Ret ve İadeler 240.083,35
Net Tahsilat 61.851.171,37
BAŞKAN – (B)
cetvelini kabul edenler … Etmeyenler… Kabul edilmiştir.
Rekabet Kurumu
2015 yılı merkezî yönetim kesin hesabının bölümleri kabul edilmiştir.
Maliye
Bakanlığı 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
12) MALİYE BAKANLIĞI
1) Maliye Bakanlığı 2017 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 104.463.169.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik Hizmetleri 203.534.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 2.472.808.000
BAŞKAN – Kabul
edenler... Etmeyenler... Kabul edilmiştir.
 09 Eğitim Hizmetleri 2.352.000
BAŞKAN – Kabul
edenler... Etmeyenler... Kabul edilmiştir.
 10 Sosyal Güvenlik ve Sosyal
Yardım Hizmetleri 64.549.874.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 171.691.737.000
BAŞKAN – Kabul
edenler... Etmeyenler... Kabul edilmiştir.
Maliye Bakanlığı
2017 yılı merkezî yönetim bütçesinin bölümleri kabul edilmiştir.
Maliye Bakanlığı
2015 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2) Maliye Bakanlığı 2015 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 133.618.894.707,77
Bütçe Gideri 133.341.152.133,99
İptal Edilen Ödenek 277.742.573,78
Ertesi Yıla Devredilen Ödenek 7.251.100,00
BAŞKAN – (A)
cetvelini kabul edenler... Etmeyenler... Kabul edilmiştir.
Maliye Bakanlığı
2015 yılı merkezî yönetim kesin hesabının bölümleri kabul edilmiştir.
Gelir İdaresi
Başkanlığı 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
12.76) GELİR İDARESİ BAŞKANLIĞI
1) Gelir İdaresi Başkanlığı 2017 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 3.039.826.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 4.800.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 3.044.626.000
BAŞKAN – Kabul
edenler... Etmeyenler... Kabul edilmiştir.
Gelir İdaresi
Başkanlığı 2017 yılı merkezî yönetim bütçesinin bölümleri kabul edilmiştir.
Gelir İdaresi
Başkanlığı 2015 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Gelir İdaresi Başkanlığı 2015 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 2.542.208.631,00
Bütçe Gideri 2.471.875.339,74
İptal Edilen Ödenek 70.333.291,26
BAŞKAN – (A)
cetvelini kabul edenler... Etmeyenler... Kabul edilmiştir.
Gelir İdaresi
Başkanlığı 2015 yılı merkezî yönetim kesin hesabının bölümleri kabul
edilmiştir.
Kamu İhale
Kurumu 2017 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri okutuyorum:
42.06) KAMU İHALE KURUMU
1) Kamu İhale Kurumu 2017 Yılı Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 15.003.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 124.997.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 140.000.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 80.049.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 59.950.000
BAŞKAN – Kabul
edenler… Etmeyenler… Kabul edilmiştir.
 06 Sermaye Gelirleri 1.000
BAŞKAN – Kabul
edenler… Etmeyenler… Kabul edilmiştir.
 TOPLAM 140.000.000
BAŞKAN – Kabul
edenler... Etmeyenler... Kabul edilmiştir.
Kamu İhale
Kurumu 2017 yılı merkezî yönetim bütçesinin bölümleri kabul edilmiştir.
Kamu İhale
Kurumu 2015 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Kamu İhale Kurumu 2015 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 130.000.000,00
Bütçe Gideri 120.967.787,12
İptal Edilen Ödenek 9.032.212,88
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 130.000.000,00
Tahsilat 145.334.514,05
BAŞKAN – (B)
cetvelini kabul edenler… Etmeyenler… Kabul edilmiştir.
Kamu İhale
Kurumu 2015 yılı merkezî yönetim kesin hesabının bölümleri kabul edilmiştir.
Özelleştirme
İdaresi Başkanlığı 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.35) ÖZELLEŞTİRME İDARESİ
BAŞKANLIĞI
1) Özelleştirme İdaresi Başkanlığı 2017 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 16.292.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 656.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 14.236.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 31.184.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 430.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 30.754.000
BAŞKAN – Kabul
edenler… Etmeyenler… Kabul edilmiştir.
 TOPLAM 31.184.000
BAŞKAN – Kabul
edenler... Etmeyenler... Kabul edilmiştir.
Özelleştirme
İdaresi Başkanlığı 2017 yılı merkezî yönetim bütçesinin bölümleri kabul
edilmiştir.
Özelleştirme
İdaresi Başkanlığı 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Özelleştirme İdaresi Başkanlığı 2015 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 26.305.100,00
Bütçe Gideri 24.713.357,67
İptal Edilen Ödenek 1.591.742,33
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 24.587.000,00
Tahsilat 26.424.995,62
BAŞKAN – (B)
cetvelini kabul edenler… Etmeyenler… Kabul edilmiştir.
Özelleştirme
İdaresi Başkanlığı 2015 yılı merkezî yönetim kesin hesabının bölümleri kabul
edilmiştir.
Kamu Gözetimi,
Muhasebe ve Denetim Standartları Kurumu 2017 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
42.10) KAMU GÖZETİMİ, MUHASEBE VE
DENETİM STANDARTLARI KURUMU
1) Kamu Gözetimi, Muhasebe ve Denetim Standartları
Kurumu 2017 Yılı Merkezî Yönetim Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 540.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 38.185.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 38.725.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 4.250.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 30.000.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 4.475.000
BAŞKAN – Kabul
edenler… Etmeyenler… Kabul edilmiştir.
 TOPLAM 38.725.000
BAŞKAN – Kabul
edenler... Etmeyenler... Kabul edilmiştir.
Kamu Gözetimi,
Muhasebe ve Denetim Standartları Kurumu 2017 yılı merkezî yönetim bütçesinin
bölümleri kabul edilmiştir.
Kamu Gözetimi,
Muhasebe ve Denetim Standartları Kurumu 2015 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
2) Kamu Gözetimi, Muhasebe ve Denetim Standartları
Kurumu 2015 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 33.560.000,00
Bütçe Gideri 20.976.174,75
İptal Edilen Ödenek 12.583.825,25
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 33.560.000,00
Tahsilat 23.907.569,12
Ret ve İadeler 17.308,60
Net Tahsilat 23.890.260,52
BAŞKAN
– (B) cetvelini kabul edenler… Etmeyenler… Kabul edilmiştir.
Kamu
Gözetimi, Muhasebe ve Denetim Standartları Kurumu 2015 yılı merkezî yönetim
kesin hesabının bölümleri kabul edilmiştir.
Sayın
milletvekilleri, böylece, 9’uncu turda yer alan kuruluşların bütçeleri ve kesin
hesapları kabul edilmiştir. Hayırlı olmalarını temenni ediyorum.
Birleşime
yirmi dakika ara veriyorum.
Kapanma Saati: 19.18
ALTINCI OTURUM
Açılma Saati: 19.56
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Özcan PURÇU (İzmir), Fehmi KÜPÇÜ (Bolu)
----0----
BAŞKAN
– Sayın milletvekilleri, Türkiye Büyük Millet Meclisinin 40’ıncı Birleşiminin
Altıncı Oturumunu açıyorum.
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine devam edeceğiz.
Komisyon?
Burada.
Hükûmet?
Burada.
Sayın
milletvekilleri, dokuzuncu turdaki görüşmelerin tamamlanmasıyla birlikte, 2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın 1’inci maddeleri kapsamına giren bakanlık ve ilgili
kuruluşların bütçeleri ve kesin hesapları ile gelir ve finansmanla ilgili 2’nci
maddenin görüşmeleri tamamlanmış bulunmaktadır.
Şimdi
program uyarınca sırasıyla 2017 Yılı Merkezi Yönetim Bütçe Kanunu Tasarısı’nın
maddelerini görüşüp oylamalarını yapacağız.
2017
Yılı Merkezi Yönetim Bütçe Kanunu Tasarısı’nın gider bütçesiyle ilgili 1’inci
maddesini tekrar okuttuktan sonra oylarınıza sunacağım.
1’inci
maddeyi okutuyorum: 
2017 YILI MERKEZİ YÖNETİM BÜTÇE KANUNU TASARISI
BİRİNCİ BÖLÜM
Gider, Gelir, Finansman ve Denge
Gider
MADDE 1 - (1)
Bu Kanuna bağlı (A) işaretli cetvellerde gösterildiği üzere, 10/12/2003 tarihli
ve 5018 sayılı Kamu Malî Yönetimi ve Kontrol Kanununa ekli;
a) (I) sayılı cetvelde yer alan genel bütçe kapsamındaki kamu
idarelerine 634.176.488.900 Türk Lirası,
b) (II) sayılı cetvelde yer alan özel bütçeli idarelere 79.433.539.000
Türk Lirası,
c) (III) sayılı cetvelde yer alan düzenleyici ve denetleyici kurumlara
4.216.853.000 Türk Lirası,
ödenek verilmiştir.
BAŞKAN
– Şimdi, 1’inci maddeyi daha evvel kabul edilmiş bulunan cetvelleriyle birlikte
oylarınıza sunuyorum: Kabul edenler… Kabul etmeyenler… Kabul edilmiştir.
Gelir
bütçesine ilişkin 2’nci maddeyi tekrar okutuyorum:
Gelir ve finansman
MADDE 2 - (1)
Gelirler: Bu Kanuna bağlı (B) işaretli cetvellerde gösterildiği üzere, 5018
sayılı Kanuna ekli;
a) (I) sayılı cetvelde yer alan genel bütçenin gelirleri 586.696.152.000
Türk Lirası,
b) (II) sayılı cetvelde yer alan özel bütçeli idarelerin gelirleri
9.777.075.350 Türk Lirası öz gelir, 70.286.212.900 Türk Lirası Hazine yardımı
olmak üzere toplam 80.063.288.250 Türk Lirası,
c) (III) sayılı cetvelde yer alan düzenleyici ve denetleyici kurumların
gelirleri 4.186.853.000 Türk Lirası öz gelir, 30.000.000 Türk Lirası Hazine
yardımı olmak üzere toplam 4.216.853.000 Türk Lirası, 
olarak tahmin edilmiştir.
(2) Finansman: Bu Kanuna bağlı (F) işaretli cetvellerde gösterildiği
üzere, 5018 sayılı Kanuna ekli (II) sayılı cetvelde yer alan özel bütçeli
idarelerin net finansmanı 49.222.000 Türk Lirası olarak tahmin edilmiştir.
BAŞKAN
– Şimdi, 2’nci maddeye bağlı cetvelin bölümlerini okutup ayrı ayrı oylarınıza
sunacağım:
B
– CETVELİ

KODLAR AÇIKLAMA 2017 YILI BÜTÇE GELİRİ
01 Vergi
Gelirleri 564.746.658.000
BAŞKAN –
Kabul edenler... Etmeyenler... Kabul edilmiştir.
03 Teşebbüs
ve Mülkiyet Gelirleri 17.190.016.000
BAŞKAN –
Kabul edenler... Etmeyenler... Kabul edilmiştir.
04 Alınan
Bağış ve Yardımlar ile Özel Gelirler 1.490.238.000
BAŞKAN –
Kabul edenler... Etmeyenler... Kabul edilmiştir.
05 Diğer
Gelirler 41.348.911.000
BAŞKAN –
Kabul edenler... Etmeyenler... Kabul edilmiştir.
06 Sermaye
Gelirleri 15.409.493.000
BAŞKAN –
Kabul edenler... Etmeyenler... Kabul edilmiştir.
08 Alacaklardan
Tahsilat 1.660.409.000
BAŞKAN –
Kabul edenler... Etmeyenler... Kabul edilmiştir.
 TOPLAM
BÜTÇE GELİRİ 641.845.725.000
BAŞKAN –
Kabul edenler... Etmeyenler... Kabul edilmiştir.
09 Ret
ve İadeler ( - )  55.149.573.000
BAŞKAN –
Kabul edenler... Etmeyenler... Kabul edilmiştir.
 NET
BÜTÇE GELİRİ 586.696.152.000
BAŞKAN –
Kabul edenler... Etmeyenler... Kabul edilmiştir.
2’nci
maddeyi kabul edilen ekli cetveliyle birlikte oylarınıza sunuyorum: Kabul
edenler... Kabul etmeyenler... Kabul edilmiştir.
BAŞKAN – Sayın Yıldırım, buyurun.
V.- AÇIKLAMALAR (Devam)
10.- Muş Milletvekili Ahmet Yıldırım’ın, Tunceli Milletvekili Alican
Önlü’nün kötü bir muameleyle gözaltına alınmasına ve bütün sorunların çözümünü
HDP’ye dönük antidemokratik yönelimlerle çözmeye çalışan bir iktidar
zihniyetiyle karşı karşıya olunduğuna ilişkin açıklaması
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekili arkadaşlarım; şimdi, her gün yeni bir hukuk
garabetiyle karşı karşıya geliyoruz. Bugün öğlen saatlerinde Ankara uçağıyla
Elâzığ’a gitmek üzere yola çıkan Tunceli Milletvekilimiz Alican Önlü Elâzığ’a
kadar gidiyor, kötü hava koşullarından ötürü uçak Elâzığ’a inmeyince tekrar
Ankara’ya dönüş yapıyor ve dönüşte Ankara Havalimanında anlamsız ve kötü bir
polis muamelesiyle gözaltına alınıyor. Şu anda gözaltına alınan arkadaşımızla,
telefonuna el konulmadan önce… Ki zorla getirmede bir hukukçu olarak siz de iyi
bilirsiniz ki nasıl bir milletvekilinin özel eşyalarına el konur ayrı bir şey.
Milletvekilimiz kendisinin alıkonulmasıyla ilgili belge istiyor, çünkü
kendisiyle ilgili birden fazla fezlekenin olduğunu söylüyor, “Hiçbir belge
ibraz etmeyeceğiz, biz sadece sizi alacağız.” gibi bir muameleyle karşılaşıyor.
Şu anda milletvekilimiz Alican Önlü gözaltında. 
Şunu
ifade edelim ki memleketteki bütün sorunların çözümünü getirip HDP’ye dönük
antidemokratik yönelimlerle çözmeye çalışan bir iktidar zihniyetiyle karşı
karşıyayız. Defalarca söyledik, tekrar söylüyoruz, her ne kadar “bağımsız
yargı” gibi söylemlerle bu iş açıklanmaya çalışılsa da şunu bilmeliyiz ki
düşünün, bu ülkede yargının, adaletin, hukukun dağıtımının zorbalıkla işlem
yapan kolluğa bırakıldığı bir ülke gerçekliği yaşıyoruz ve şunu ifade edelim:
Eğer memlekette ekonomik göstergeler düzelecek, döviz düşecek, ülke
demokratikleşecekse, bütün arkadaşlarla buradayız, hiçbir milletvekilimiz bırakılmaksızın
alınmaya hazırız. 
FİLİZ
KERESTECİOĞLU DEMİR (İstanbul) – Gelip alsınlar. 
AHMET
YILDIRIM (Muş) – Gelsinler buradan da alsınlar ve…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
Bir
dakika daha veriyorum.
AHMET
YILDIRIM (Muş) – Ve şunu ifade edeyim ki artık bunlara en azından sessiz
kalarak, bu ölçüyü bu iktidar koyuyor. Ölçü bu, uygulama bu ve bu, bir
sistematik hâle dönüşüyor. 
Ben
de ifade etmek isterim ki artık, bu ülkede yargının, hukukun, güvenliğin, kamu güvenliğinin
kantarının topuzu bozuldu ve ayarı da bu iktidar tarafından bozuldu,
siyasallaştırıldı. 
Şimdi,
kantar bozuldu; bir gün gelir bu kantarın ayarını bozanları da bu ayarı bozulan
aynı kantarda yargılar. 
Şiddetle
kınıyoruz ve bu uygulamayı reddediyoruz. Hiçbir şekilde… Eğer, bunlar,
partimize dönük bir geri adım attırma uygulamaları olarak geliştiriliyorsa, çok
büyük yanılınıyor diyorum.
Bütün
Genel Kurulu saygıyla selamlıyorum.
BAŞKAN
– Sayın Yıldırım, Önlü’nün hangi fezlekeden dolayı gözaltına alındığına ilişkin
bir bilgilendirme yapılmadı mı kendisine?
FİLİZ
KERESTECİOĞLU DEMİR (İstanbul) – Hayır. 
AHMET
YILDIRIM (Muş) – Hiçbir belge gösterilmedi. 
BAŞKAN
– Bir ara verdiğimizde ben konuyla ilgileneceğim.
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/834) ile Plan ve Bütçe Komisyonu Raporu (S.Sayısı: 434)
(Devam)
BAŞKAN
– 3’üncü maddeyi okutuyorum:
Denge 
MADDE 3- (1) 1
inci maddenin birinci fıkrasının (a) bendinde belirtilen ödenekler toplamı ile
2 nci maddenin birinci fıkrasının (a) bendinde yer alan tahmini gelirler
toplamı arasındaki fark, net borçlanma ile karşılanır. 
BAŞKAN
– 3’üncü madde üzerinde Milliyetçi Hareket Partisi Grubu adına Samsun Milletvekili
Sayın Erhan Usta konuşacak. 
Sayın
Usta, süreniz on dakika. 
Buyurun.
(MHP sıralarından alkışlar) 
MHP
GRUBU ADINA ERHAN USTA (Samsun) – Teşekkür ederim. 
Sayın
Başkan, değerli milletvekilleri; 12 Aralık 2016 günü Türkiye İstatistik Kurumu,
millî gelir serisinde, ulusal hesaplarda bir revizyon yaptı. Ben bu maddede bu
konuyu bir değerlendirmeye çalışacağım. Aslında, 9 Aralıkta ben Kalkınma
Bakanlığı bütçesinde konuşmuştum, orada yapılması belki daha uygun olacaktı ama
o vakit böyle bir revizyon olmadığı için ancak şimdi yapma imkânımız olacak. 
Şimdi,
tabii ki ara ara millî gelir hesaplarında revizyon yapılması doğrudur,
yerindedir ve hatta ihtiyaçtır. Bir rutin güncellemeler vardır, bunlar küçük
güncellemelerdir ve hemen veri açıklandıktan sonra gelecek veride yapılır. Bir
de böyle daha kapsamlı revizyonlar yapılır. Bu revizyonda TÜİK, Birleşmiş
Milletler Ulusal Hesaplar Sistemi’ne ve Avrupa Hesaplar Sistemi’ne uygunluk
açısından bu revizyonu yaptığını ifade etti. 
Bu
revizyonda 2012 yılı arz ve kullanım tabloları da revize edildi. Bu gayet
yerinde oldu çünkü bir ihtiyaçtı hakikaten, çok da geç kalmıştı. 2002 yılı
input-output’a göre birtakım hesaplamalar yapılıyordu, şimdi 2012 olarak
güncellendi. “Bir kısım idari kayıtların entegrasyonu” dediler, bir de
hesapları güncelleme şeklinde bunların yapıldığı ifade edildi. 
Burada,
gelir yöntemiyle millî gelir serisi en son 2006’da kalmıştı. Bunun güncellenmiş
olması da yerinde bir durum. Bunu da takdirle karşılıyoruz. Tabii, detaylarına
ilişkin yapacağımız değerlendirmeler ve eleştiriler ayrı. 
Onun
haricinde, bir de tasarrufların Türkiye’de detayı çok fazla yoktu. Bu detaylar
da bu seriyle yapılmış oldu. Bu da yine işin iyi tarafı. 
Şimdi,
ne yapıldı? Yapılan şey şu: Millî gelir rakamları, hem toplam Türkiye millî
gelirinde hem de bununla paralel olarak kişi başı gelirde bir değişiklik
yapıldı, bir artış yapıldı. 2015 yılı rakamları yıllık bazda yüzde 19,7
artırıldı yani önceki serideki millî gelir her neyse o yüzde 19,7 artırıldı
2015 yılı için. 2015 yılında buradaki artış 335 milyar TL civarında yani eski
parayla söylersek 335 katrilyon lira 2015 yılı millî geliri -hani bazen derler
ya, tırnak içerisinde, bir gecede- bir gecede 335 katrilyon lira artırılmış
oldu. Tabii, burada şöyle bir tuhaflık var: Millî gelir revizyonunun yapıldığı
ilk yıl 1998. Yani 1998 ve 2015 yıllık bazda, 2016’nın da ilk iki çeyreğini
revize etti, çeyreklik olduğu için onları söylemiyorum; 1998’den 2015’e kadar
revize edildi. 1998 yılındaki revizyon yüzde 2,4 yani 1998 yılı millî gelir,
eski millî gelir her neyse o yüzde 2,4 artırıldı. Ondan sonra uzun bir süre hep
böyle 2-3 civarında bir artış var ama bir anda, 2010’dan sonra yüzde 10’ların
üzerinde bir artışa geçildi, tabii burada bir tuhaflık var. 
Şimdi,
bununla paralel olarak kişi başı gelir de 2015 yılında bir gecede -öyle ifade
edelim biz de- yaklaşık 2 bin dolar civarında artırıldı. Buradaki tuhaflık da
şu: Mesela, 1998 yılındaki millî gelir sadece 104 dolar artırılırken 2015’te
veya 2016’da 2 bin dolar civarında -2015 için 1.750 dolar- bir artış var. 
Şimdi
diğer bir husus, burada sadece millî gelir düzey olarak… Hani millî gelirin
mutlak rakamları veya kişi başına gelirin mutlak rakamları değil, büyümelerde,
yıllık bazda daha önce açıklanmış olan büyümelerde de çok astronomik değişimler
var, çok farklılıklar var. Mesela burası da çok enteresan, nasıl diye bakacak
olursak: 1998’den 2010’a kadar olan dönemde yıllık ortalama büyümedeki yani
eski açıklanan veriler ile yeni açıklanan veriler arasındaki fark sadece 0,1.
Yani 0,1 ortalamada, on yılın ortalamasında yıllık bazda bir değişim oldu.
Bunlar son derece makul değişiklikler ama 2010 sonrasında, 2011 sonrasında
yıllık bazda büyüme rakamlarındaki artış 2,7. Burada bazı yıllar var, hatta
yüzde 100’ün üzerinde artış var. Şimdi, 2012 yılında önceki açıklanan büyüme
rakamımız yüzde 2,1’di; bu, şimdi yeni seride yüzde 4,8 olarak açıklandı.
Örneğin, 2013 yılı millî gelir büyümesi önceki seride yüzde 4,2’ydi; bu, yüzde
8,5’a revize edildi. Yani, şimdi, tabii, hemen sormak istiyorum… 2013 yılı
hepimizin hafızasında çok taze. Yani, açın, internete bakın, 2013 yılı büyümesi
için yüzde 4,2 bile piyasa tahminlerinin çok üzerinde bir büyümeyken şimdi bu
yüzde 4,2 yüzde 8,5’a revize edildi. Bunlar hiçbir şekilde anlaşılabilir türden
revizyonlar değil. Özellikle tabii ki burada yani bu 1998’den 2015’e kadar olan
dönemin ilk on yılında çok düşük revizyonlar yapılıp sonradan astronomik bir
şekilde revizyonların artmış olması çok ilgi çekici ve teknik olarak bunun çok
fazla izahı yok. Şimdi, bir defa geçmişle seri kırıldı. Bundan sonra artık
geçmişe bakarken burada ciddi revizyon olduğu için mesela seriyi 1998 öncesiyle
mukayese edemeyeceğiz. Ama, bu serinin kendi içerisinde dahi kırılma var, seri
koptu yani bu yönüyle bunun çok eleştirilecek bir yanı var. Bakın, geçmiş
revizyonlardan çok farklı. Mesela, en son 2007’de revizyon yapılmıştı. Orada
serinin başı ile sonu yıllar arasındaki değişim çok sınırlıydı, ortalama hep
yüzde 30 civarında millî gelir artırılmıştı ama serinin başı ile sonu arasında
bir kırılma yoktu. Yani, mesela ilk yılda yüzde 34 artırılmıştı, 1998’di onun
ilk yılı da, 2006 son yılıydı, orada yüzde 31,6 artırılmıştı yani 30’lu
rakamlarda. Ama, burada yüzde 2’den yüzde 18’e, yüzde 19,7’ye, yüzde 20’ye
giden yani 10 katlık bir farklılaşma var; bu, anlaşılabilir değil. 
Şimdi,
burada Ulusal Hesaplar Sistemi’ne geçilmesi en temel şey. Ben bakanların
açıklamalarına baktım, mesela Sayın Şimşek diyor ki: “Ulusal Hesaplar Sistemi
revize edildi, yeni sisteme geçildi.” Şimdi, TÜİK bir basın toplantısı yapıyor,
o basın toplantısında bir açıklama yapılıyor, o açıklamaya bakıyorsunuz yani bu
ESA ve SNA’ye geçişten kaynaklanan 2012 yılı için büyüme artışı sadece yüzde
0,7. Yani, o yılda yüzde 10,8’lik, yaklaşık yüzde 11 puanlık millî gelirde bir
büyüme var, bunun sadece yüzde 0,7’si, bakın 1 puanı dahi değil, 11’in 1’i dahi
değil, ulusal hesaplara uygunluk açısından revizyon gerekçesi olarak söylenen
şey. Dolayısıyla, hiç kimsenin “Bu revizyonu uluslararası hesaplara biz
uydurduk, yeni hesap sistemine geçtiğimiz için oldu.” şeklinde takdim etme
imkânı maalesef yok. 
Şimdi,
bir defa burada baz yılı 2009 gibi bir kriz yılı seçiliyor. Bu son derece
yanlış, 2009 yılı yüzde 4,7 daralmanın olduğu bir kriz yılı, bu nedenle bir
defa revizyon var. 2009, 2010’dan sonraki o ani sıçramaların temel
nedenlerinden bir tanesi de baz yılı olarak 2009 kriz yılının alınmış
olmasıdır. Her ne kadar “Biz 2012 arz kullanım tablolarını kullanıyoruz.”
deseler de bunun teknik olarak çok fazla bir geçerliliği yok. 
Şimdi,
deniliyor ki: “İşte, genel devlet hesaplarında da entegrasyon yaptık yani
devletin hesaplarını da buraya yeni hesaplar entegre ettik.” Devlet
hesaplarında arkadaşlar, son on yılda yapılmış bir revizyon yok. Yani bugünkü
devlet hesapları temel olarak neyse 2006, 2007’den sonraki olan işlerdir, orada
ciddi bir revizyon yok, küçük revizyonlar her zaman yapılabilir. Dolayısıyla,
bu argüman da düşüyor. 
Şimdi,
genel devlet verileri bir yandan düzeltiliyor ama şu anda hâlâ, bakın hâlâ orta
vadeli programda ve Hükûmetin bütün belgelerinde, bütçe gerekçelerinde olan
rakam mesela genel devlet rakamı ile şu anda TÜİK’in verdiği genel devlet
rakamı arasında da 2015 için harcamalar açısından bakarsak 27 milyar lira gibi
de bir fark var. Dolayısıyla devletin hesapları arasında, bu revizyondan sonra
dahi aslında bir uyumsuzluk yine var. 
Şimdi,
bu bir defa çok net bir şekilde ortada ki aceleye getirilmiş bir revizyondur.
Aceleye getirilmiş derken bundan önce yapılmalıydı belki ama paldır küldür
alelacele yapılarak... İşin taraflarıyla hiç konuşulmamış mesela. Mesela
konuşulması gereken yerlerden bir tanesi Merkez Bankası, bir tanesi Hazine
Müsteşarlığı, bir tanesi Devlet Planlama Teşkilatı, bir tanesi Kalkınma
Bakanlığı, özellikle Kalkınma Bakanlığı burada konunun bir tarafı. İstişare
etme anlamında yoksa TÜİK özerktir, özerk bir kurumun işine müdahale anlamında
değil, burada yanlış anlaşılmasın ama istişare anlamında buralarla hiç istişare
edilmemiş. Örneğin, 1948-1972 yıllarındaki millî gelir serisini TÜİK ile DPT
birlikte yapıyor. Yani benim bu söylediğim gayet normal ve olması gereken bir
şeydi. Sadece onlarla değil, mesela sektör komiteleri kurulup sektör
komiteleriyle de görüşülmüyor. Dolayısıyla, ilgili taraflarla görüşülmeden
böyle paldır küldür bir şey yapılmış durumda. 
Dolayısıyla,
sonuçlarına bakılmış mı diye bakıyorsunuz. Bu sonuçların ben konunun
taraflarıyla değerlendirildiğini veya mesela iktisadi olarak bunun ne anlama
geleceği yönünde hiçbir değerlendirmenin yapıldığını düşünmüyorum. 
Şimdi,
diğer taraftan, bakıyorsunuz, mesela 2012’nin diğer farklılıklarına bakalım:
Yüzde 11’lik farklılığın -yüzde 11’lik bir artış vardı- yüzde 75’lik kısmı
“diğer” diye bir maddede. Yani, 9 maddede yüzde 25’lik kısmını açıklıyorlar,
yüzde 75’lik kısmını “diğer” anlamında bir maddede açıklamaya çalışıyorlar. Bu
da son derece açıklaması tatmin edici olmayan bir şekildedir. 
Buna
ilişkin değerlendirmelerime daha sonra devam edeceğim.
Genel
Kurulu saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Usta. 
Cumhuriyet
Halk Partisi Grubu adına Adana Milletvekili Sayın Aydın Uslupehlivan konuşacak.

Buyurun
Sayın Uslupehlivan. (CHP sıralarından alkışlar)
CHP
GRUBU ADINA AYDIN USLUPEHLİVAN (Adana) – Sayın Başkan, değerli milletvekilleri;
2017 Yılı Merkezi Yönetim Bütçe Kanunu Tasarısı’nın 3’üncü maddesi üzerine CHP
Grubu adına söz almış bulunuyorum. 
Ülkemizde
2003-2016 yılları arasında kamu ve özel sektör borcu sürekli artmıştır.
Günümüzde Türkiye'nin kısa vadeli ödemesi gereken borcu 167 milyar dolar, dış
finansman ihtiyacı da yıllık 200 milyar doların üzerindedir. 2003 yılında
toplam hane halkı borçları 13 milyar lirayken 2016 yılının ilk çeyreğinde 441
milyar doları bulmuştur. Türkiye'nin cari açık vererek ve borçlanarak finanse
ettiği büyüme istihdam yaratmamakta ve bu nedenle de işsizlik artmaktadır. 2002
yılında işsizlik oranı 10,3’ken 2016’nın sekizinci ayı itibarıyla 11,3’e
yükselmiştir. İşsizlik artmış, giderek üretmeyen, tüketen bir toplum hâline
gelinmiştir. Bugüne kadar ekonomiyi rahat yönetebilmek için ve sıcak parayı
elde edebilmek için bir sürü kurum ve kuruluş satılmıştır. Zaten satılmayan
aşağı yukarı hiçbir şey kalmamıştır. Sanırım, sıra da havaalanları ve köprülere
gelmiştir. 
Değerli
milletvekilleri, tabii ki hepsi rakam ama ben bu rakamları bir kenara
bırakacağım, güncel konulara değinmek istiyorum. Türkiye’de bırakın ekonomiyi,
hiçbir şeyin dengesi kalmadı. Ülkede ekonomi gittikçe kötüleşiyor, çökme
derecesinde. Yurdun birçok yerinde bombalı saldırılar devam ediyor, halkımız
tedirgin, insanlar umutsuz, işsiz, aç, kadınlarımız ve çocuklarımız
korunamıyor. Özellikle, kadınlarımıza yapılan saldırılar artık vahşet boyutuna
ulaşmıştır. Günümüz Türkiyesi’nde bir kadın şort giydiği gerekçesiyle
tekmelenmekte, hamile bir kadın parkta spor yaptığı için bir erkeğin
saldırısına uğrayabilmektedir. Çünkü, bu ülkede kadınların yaptığı her şey
birileri tarafından tahrik sebebi olarak gösterilmektedir. Ülkemizde insanların
ne olduğuna, ne hâle geldiğine bir bakalım. 
Değerli
milletvekilleri, şimdi, ülkemizde büyük bir sorun hâline gelen eğitim konusuna
değinmek istiyorum. Bu iktidarın 15’inci yılı, on dört yıldır tek başına bu
ülkeyi yöneten bir iktidar var ve 6 Millî Eğitim Bakanı değişti. Ancak, hâlen
çok ciddi sıkıntılar var. Mesela, atanamayan 400 binin üzerinde öğretmenimiz
var. Çocuklarımız uzun yıllar öğretmen olabilmek için okuyorlar, öğretmen
okulunu bitiriyorlar, daha sonra da formasyon belgesi alıyorlar ve bundan sonra
da tekrar öğretmenlik yapabilmek için yazılı sınava tabi tutuluyorlar, bunun
sonucunda da alınan puanlara göre yerleştiriliyorlardı. Şu anda bunun da önü
kesildi, mülakat gibi bir şey konuldu. Puanı istediği kadar yüksek olsun,
mülakatta art niyetli kişiler varsa puanları kırılarak ataması engelleniyor,
çok ciddi haksızlık yapılıyor. Bunların acilen giderilmesi gerekiyor. Bu sistem
yanlıştır, mülakat kaldırılmalıdır. O arkadaşlarımız öğretmenliği hak etmiştir.
Aldıkları puanlara göre yerleştirilmeleri gerekmektedir. (CHP sıralarından
alkışlar) Neredeyse, yandaş olmayan çocuklar öğretmen olmasın diye mevcut
iktidar elinden geleni yapmaktadır, değişik formüller uygulamaktadır. 
Ayrıca,
anaokullarında rehber öğretmenlerin kadrolarını neden alıyorsunuz? Kişiliğin
oluştuğu o yaşlardaki çocukların rehber öğretmene ihtiyacı yok mudur? 
“Taşımalı
eğitim sistemi” dediniz, beş altı köyü birleştirdiniz, bir araya getirdiniz,
“Çocuklar bir okulda okuyacaklar, daha iyi eğitim alırlar.” dediniz; eyvallah,
doğrudur. Ancak, bu yıl taşımalı eğitimin taşıması yoktu. Çocuklar okula
başladılar ama okula gidecek araç bulamadılar arkadaşlar. 
Şimdi,
yurtlarla ilgili, yatak sayısından, bir sürü yurttan bahsediliyor, çok az
öğrencinin yurtların dışında kaldığı söyleniyor ama gerçek şu: Öğrencilerimizin
sadece yüzde 14’ü devlet yurtlarında kalabiliyor, asıl gerçek budur. Devlet
yurt sorununu çözemediği için çocuklar göz göre göre özel yurtlara ve özel
yurtları yöneten cemaatlerin kucağına atılıyor ve bunun sonunda da o çocukların
bir bölümü, terör örgütünün birer üyesi hâline gelebiliyor. Nitekim, çok yakın
zamanda bunu acı bir şekilde yaşadık. Yurtlar kesinlikle devlet eliyle
yapılmalı, devlet tarafından yönetilmeli ve veliler, çocuklarını gönül
rahatlığıyla bu yurtlara yerleştirmelidir. 
Geçtiğimiz
cumartesi günü İstanbul’da, Beşiktaş maçı sonrasında polislerimize ve vatandaşlarımıza
yapılan hain saldırıda terörün çirkin yüzünü ülke olarak bir kez daha gördük.
Buradan, terör saldırısında şehit olan polislerimize ve vatandaşlarımıza bir
kez daha Allah’tan rahmet, yaralı vatandaşlarımıza da acil şifalar diliyorum.
İstanbul’daki
patlamadan sonra vatandaşların terörle ilgili çok ciddi sıkıntıları oldu ve
bizleri bu konularda aradılar. Ben bir vatandaşın mesajını sizinle paylaşmak
istiyorum, aynen söylediği şu: “Sayın Vekilim, otu çöpü jet hızıyla Meclise
getiriyorsunuz, kanunlaştırıyorsunuz. Terörle ilgili, yardım ve yataklık
yapanlarla ilgili tekliflerinizi yineleyin, daha sert, caydırıcı yasalar
çıkarın ve bunu engelleyin.” Biraz geriye gidelim, 2002 yılında ülkemizde terör
neredeyse sıfır seviyesindeydi, maalesef, o yıl 7 şehidimiz vardı ancak sonraki
yıllarda şehit sayısı hep artış gösterdi, 2003’te 94’le başladık, 2008’de 222
şehit verdik. Yani altı yılda şehit sayımız 966’ya yükseldi. Sözde çözüm
sürecinin olduğu 2009 yılında da çözüm süreci konuşulurken 80 şehit verdik, buna
da o dönem “Az şehit veriyoruz.” dendi. 2009’da çözüm süreci bahanesiyle bir
örgüt silahlarıyla ve bayraklarıyla beraber yurt dışından Türkiye’ye davet
edildi, konvoy hâlinde yurda giriş yaptı, çadır mahkemeleri kuruldu,
aklandılar, serbest bırakıldılar, onda sonra o bölgeye yerleştiler. Yalnız, bu
örgütün büyümesi, gelişmesi ve yapmış olduğu olaylar görmezden gelindi,
müdahale etmek isteyen komutanlar ve valililer engellendi, “Dokunmayın.” dendi.
Şimdi, bu terör örgütü bu ülkenin başına bir bela olmuştur. 
İkinci
bir örgütten bahsetmek istiyorum. 2014 yılında günün Dışişleri Bakanı olan ve
sonradan Başbakanlık yapan Sayın Ahmet Davutoğlu tarafından “birkaç öfkeli
Sünni genç” diye nitelendirilen yapı, şimdi maalesef, Suriye’de ve Irak’ta çok
ciddi toprakları ele geçirmiş ve bizim Suriye’deki askerlerimize saldırılar
düzenleyip onları şehit etmeye başlamışlardır.
Bir
diğer örgüt, bir zamanlar mevcut iktidarın el ele, kol kola bu ülkeyi
yönettiği, beraber yol yürüdükleri ve şimdi “hain terör örgütü” ilan edilen
örgüt. Yani valisi, Emniyet müdürü, kaymakamı, hâkimi, savcısı, yargıcı,
generali, albayı, binbaşısı olan ve darbe yapacak gücü kendinde bulup kalkışan
bir grup. Şimdi, bunların hepsinde mevcut iktidar neredeyse topu diğer
partilere atıyor. Arkadaşlar, Hükûmet sizsiniz, iktidar sizsiniz, bu örgütlere
bu şekilde müsamaha göstererek ya da yanında taşınarak eğer bir yere götürmeye
çalışırsanız işte sonuç şu an geldiğimiz durumdur. Hepinizin, hepinizin bu
konularda vebali vardır. Maalesef mevcut iktidar görevini tam anlamıyla
yapamadığı için bu şehitleri vermekteyiz. 
Önümüzdeki
hafta 17-25 Aralığın yıl dönümü, biz bugünü unutturmayacağımızı daha önce
söylemiştik. 17-25 Aralık bütün belgeleriyle, ses kayıtlarıyla, dokümanlarıyla
ülkenin soyulduğunu ve bakanların hırsızlık ve yolsuzluğa bulaştığını ifşa eder
niteliktedir. Bu işin kumpas olduğu, polis tarafından konulduğu iddia edildi,
ancak bir süre sonra bu paralar mevcut bakanların avukatları tarafından
faiziyle tahsil edildi. Bu tescil edilen hırsızlığı ve yolsuzluğu o gün
verdiğiniz oylarla reddettiniz ve bu arkadaşların yargılanmalarını
engellediniz. 
Yüce
Meclisi saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Uslupehlivan.
Halkların
Demokratik Partisi Grubu adına Mardin Milletvekili Sayın Mithat Sancar ama
göremiyorum… 
Bir
açıklama mı yapacaksınız Sayın Yıldırım?
AHMET
YILDIRIM (Muş) – Sayın Başkan, ben kısa bir açıklama yapmak istiyorum.
BAŞKAN
– Buyurun.
V.- AÇIKLAMALAR (Devam)
11.- Muş Milletvekili Ahmet Yıldırım’ın, Diyarbakır Milletvekili Çağlar
Demirel’in tutuklanma gerekçesinin kaçma şüphesi olduğuna ve Tunceli
Milletvekili Alican Önlü’nün akıbetini öğrenmek, bu hukuk dışı işleme karşı bir
netice almak üzere bugünkü Genel Kurul konuşmalarından feragat ettiklerine ilişkin
açıklaması
AHMET
YILDIRIM (Muş) – Teşekkür ederim Sayın Başkan.
Sayın
Başkan, az önce ifade ettim, bir belge dahi gösterilmeden, gerekçe dahi ifade
edilmeden bir milletvekili arkadaşımızın havaalanında gözaltına alındığını
söylemiştim. Bir hukuk devletinde, az biraz hukukun hâkim olduğu bir devlette
bile yolda geçen sıradan bir yurttaşa dair işlem yapmak isteyen polis kendi
kimliği ve işlem gerekçesini belgelemek zorundadır, az biraz hukukun hâkim
olduğu bir yerde. 
Yine,
aylardır birlikte mesai yaptığınız Çağlar Demirel arkadaşımız dün tutuklanırken
tutuklanma gerekçesini bütün Genel Kurulun bilgisine sunayım.
Bakın,
normalde hukuk devletlerinde yargı emniyete talimat verir ama burada polisin
yazdığı bir yazı üzerine, polisin yazısının içeriğinde de “Bu milletvekilinin
kaçma şüphesi var.” Yirmi dört saat Mecliste çalışma yapan bir milletvekilinin
kaçma şüphesi gerekçesiyle tutuklandığını da bütün Meclisin bilgisine sunmak
isterim.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen, bir dakika daha süre veriyorum size.
AHMET
YILDIRIM (Muş) – Sayın Başkan, zaten konuşmayacağımız için lütfen konuşmamı
tamamlamama müsaade edin.
BAŞKAN
– Onu söylüyorum zaten Sayın Yıldırım.
AHMET
YILDIRIM (Muş) – Bu hukuk dışı yöntemlerin artık bu ülkede günlük işleyiş
hâline geldiğini ayan beyan biz izliyoruz, iktidar da herhâlde bu
uygulamalardan refah düzeyi yüksek, yaşanabilir demokratik bir ülke
oluşturabileceği gibi yanlış bir yola sapmış durumda. Biz şunu ifade edelim:
Dört gündür, 44 canın alınmasına sebep olan bir saldırının bakın,
ayrıntılarını, arka planını, faillerini ve failiyle ilgili kimliği açığa
çıkaramamış bir iktidar, buradan bir muhalefete yönelerek kendi siyasi
sorumluluğundan kurtarmaya çalışıyor kendini. Biz de şunu ifade edelim:
Arkadaşımızla ilgili görüştüğümüz Esenboğa Havaalanı Emniyet Amirliği TEM’e
götürüldüğünü söylüyor, avukat ve vekil arkadaşlarımız TEM’de, orada olmadığını
söylüyorlar. 
(Mikrofon
otomatik cihaz tarafından kapatıldı) 
AHMET
YILDIRIM (Muş) – Bitiriyorum Sayın Başkan.
BAŞKAN
– Buyurun, bir dakika daha.
AHMET
YILDIRIM (Muş) – Biz de bu arkadaşımızın akıbetini öğrenmek, bu hukuk dışı,
korsanvari, haydutvari işleme karşı bir netice almak üzere bugünkü Genel Kurul
konuşmalarımızdan feragat ediyoruz. Sizin de, Meclis Başkan Vekilliğinizi bir
yana bırakarak, bir hukuk insanı olarak eğer bir hassasiyetiniz varsa Genel
Kurula ara verip bununla ilgili sağlıklı bir bilgi almanızı öneriyorum.
Teşekkür
ederim.
BAŞKAN
– Sayın Yıldırım, ben size söz verecektim; itiraz ettiniz ama ben zaten size
söz verecektim birinci süreden sonra.
AHMET
YILDIRIM (Muş) – Tamam, teşekkür ederim Sayın Başkan.
BÜLENT
TURAN (Çanakkale) – Sayın Başkan...
BAŞKAN
– Buyurun Sayın Turan.
BÜLENT
TURAN (Çanakkale) – Sayın Başkan, polemik olsun istemiyorum ancak şunu ifade
etmek durumundayım: Meseleyi tam bilmiyoruz, yargı hangi gerekçeyle aldı, hangi
gerekçeyle emniyete davet etti bilmiyoruz. 
BAŞKAN
– Kimse bilmiyor, evet.
BÜLENT
TURAN (Çanakkale) – Bilmiyoruz, tek bir taraflı iddia var. Fakat onun ötesinde
Sayın Vekil dedi ki az önce: “44 tane şehidimizin olduğu, canımızın olduğu
terör eyleminin kimin tarafından yapıldığını bilmeyen iktidar.” Oysa daha bir
gün sonra, TAK diye bir örgüt, şehirde TAK, dağda PKK, Mecliste başkası olan
bir yapı… Bununla ilgili ifade etmiştik zaten. Konunun bilindiğini ifade etmek
istiyorum. 
Teşekkür
ediyorum. 
BAŞKAN
– Teşekkür ederim. 
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/834) ile Plan ve Bütçe Komisyonu Raporu (S.Sayısı: 434)
(Devam)
BAŞKAN
– Evet, şahsı adına Uşak Milletvekili Sayın Alim Tunç konuşacak. 
Süreniz
beş dakika. (AK PARTİ sıralarından alkışlar) 
ALİM
TUNÇ (Uşak) – Sayın Başkan, değerli milletvekilleri; 2017 yılı merkezi yönetim
bütçesinin 3’üncü maddesi üzerinde söz almış bulunuyorum. Yüce heyetinizi
saygıyla selamlıyorum. 
Saygıdeğer
milletvekilleri, bu bütçe, mali disiplinden taviz vermeden 2023 ve 2053
hedeflerini gerçekleştirmede kilometre taşlarından biri olarak hizmet odaklı,
millet odaklı hazırlanan bir bütçedir. Avrupa’daki küresel dalgalanmalara,
Amerika’daki piyasaların belirsizliğine rağmen 2016 yılının ilk yarısında
Türkiye ekonomisi büyümekteydi. Bilindiği gibi, hain FETÖ terör örgütünün 15 Temmuz
darbe girişimi, millî birlik ve beraberliğimize kasteden terör örgütlerinin
eylemleri bu seyri yavaşlattı. Ancak, ardından alınan kesin kararlar ve
uygulanan reformlarla eylül ayından itibaren ekonomi tekrar hareketlenmeye
başladı. Yapılan reformlar, varlık barışı ve vergi yapılandırılmasıyla sağlanan
imkânlar sayesinde 2017 yılı Türkiye için bir önceki yıla göre büyümenin fazla
olacağı, istihdamın artacağı, cari açığın ve borç yükünün azalacağı bir yıl
olacaktır. 
2002’den
beri yapılan bütçelerle birçok reformlara imza attık. İktidarımız döneminde bu
reformların en önemlilerinden birisi de hiç kuşkusuz sosyal güvenlik reformu
olmuştur. Sosyal güvenlik alanında farklı adlar altında çalışmalar yürüten
kurumlar tek bir çatı altına toplandı ve genel sağlık sigortası uygulaması
hayata geçirilerek tüm vatandaşlarımızı sosyal güvenlik korumasına aldık. 
Sağlıkta
yine, yapılan reformlarla hastanelerimizi tek çatı altına aldık ve genel sağlık
sigortasıyla birlikte aile hekimliği uygulamalarıyla sağlıkta büyük reformlar
meydana getirdik. Hastanelerimizi beş yıldızlı otel konforuna dönüştürdük.
Vatandaşımızın ve halkımızın sağlıkta çok kolay ulaşımını ve en iyi hizmeti
almasını sağladık. Hükûmetimiz yine, işçi sağlığı ve iş güvenliğiyle ilgili
önemli hizmetlerde bulundu, düzenlemeleri hayata geçirdi. Asgari ücrette tek
seferde yüzde 20 artışla dünya ekonomilerinde örneği olmayan bir artışı
gerçekleştirdi. 
Yine,
ailenin korunması ve güçlendirilmesi amacıyla, doğum yapan annelerimizin hem
çocuklarına daha fazla vakit ayırabilmesi, onlarla daha fazla ilgilenebilmesi
adına hem de ekonomik açıdan, birinci çocuğa 300 lira, ikinci çocuğa 400 lira
ve üçüncü çocuk için de 600 lira tutarında yardımlar gerçekleştirildi. 
Unutulan
engellilerimiz için bu süreçte birçok yasa ve yönetmelik çıkarılmış ve 2010
yılında engellilerimizin pozitif ayrımcılığı anayasal düzeyde güvence altına
alınarak erişilebilirliğin her alanda uygulanabilmesi için gerekli çalışmalar
uygulamaya sokulmuştur. 2017 bütçemizde de engellilerimizin evde bakımıyla
ilgili 5,8 milyar TL kaynak ayrılmıştır. Cumhuriyetimizin 100’üncü kuruluş yıl
dönümü olan 2023 yılı hedeflerine ulaşmak için kapasitemizi ve hizmetlerimizi
iyileştirmeye ve ortaya çıkan yeni sosyal sorunlara ve risklere yönelik
çözümler üretmeye devam edeceğiz. Bölgemizde yaşanan savaşlara, göç ve terör
olaylarına rağmen Türkiye, gelişmeye, büyümeye devam ederek uluslararası
platformda güven kazanmaya devam edecektir.
Sayın
Başkan, değerli milletvekilleri; şehit yakınları ve gazilerimize hizmeti büyük
bir şeref kabul ediyor, şehitlerimizin emanetine sahip çıkıyoruz. Bu
topraklarda özgürce aldığımız her nefeste, canı ve kanıyla bedel ödeyen şehit
ve gazilerimizin hakkı vardır. Bu millet yaşadıkça hiçbir şehit ve gazimizin
hakkı da, kanı da yerde kalmayacaktır.
Değerli
arkadaşlar, bu topraklar çok hainler gördü ama bilinmeli ki Türk milleti
hepsini tarihe gömdü. (AK PARTİ sıralarından alkışlar) Dost düşman şunu bilsin:
Bağımsızlığımız, vatanımız acılarımızdan daha büyüktür. Onlar sinsilikten hiç
yorulmadı. Bizler de huzurumuzu bozanlara karşı direnmekten, karşı koymaktan
asla vazgeçmeyeceğiz, asla yorulmayacağız. 
Bu
vesileyle, 10 Aralık akşamı İstanbul’da meydana gelen bombalı saldırı
eylemlerini şiddetle lanetliyorum. Acılarını hâlen yüreğimizde hissettiğimiz
şehitlerimize Allah’tan rahmet, yaralılarımıza acil şifalar, aziz milletimize
sabır ve başsağlığı diliyorum.
Bir
kez daha bütçemizin hayırlara vesile olmasını temenni ediyor, yüce heyetinizi
ve aziz milletimizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Tunç. 
Ayrıca
Sayın Küpçü de çok teşekkür ettiğini iletmemi istedi. 
Şahsı
adına ikinci konuşmacı Afyonkarahisar Milletvekili Sayın Burcu Köksal. (CHP
sıralarından alkışlar) 
BURCU
KÖKSAL (Afyonkarahisar) – Sayın Başkan, değerli milletvekilleri; 2017 Yılı
Merkezi Yönetim Bütçe Kanunu Tasarısı’nda 3’üncü madde üzerine söz almış
bulunmaktayım. Genel Kurulu saygıyla selamlıyorum. 
10
Aralıktaki hain saldırıda şehit olan polis kardeşlerimize ve yurttaşlarımıza
Allah’tan rahmet, yaralılara acil şifalar diliyorum. 
Evet,
bütçeyi görüşüyoruz burada ama esas olan halkın bütçesi. İsterseniz ona
bakalım: İlk olarak polislerimizin bütçesiyle başlayalım. Öyle hamaset dolu
sözlerle, tribüne oynamakla olmaz bu işler. Umurunuzda mı bilmiyorum ama
polislerimiz haftada 60 ila 84 saat arasında, deyim yerindeyse, ülkeyi
getirdiğiniz kaos ortamında kelle koltukta çalışıyorlar ve onlara 3600 ek
göstergeyi bile çok görüyorsunuz. Hakkaniyetle ve sosyal hukuk devletiyle
bağdaşmayan bu ayrımcılığa son verin artık. Verin onlara da 3600 ek göstergeyi.
(CHP sıralarından alkışlar) 
İşsiz
yurttaşlarımızın bütçesini düşünüyor musunuz? Cumhuriyet tarihimizin en yüksek
işsizlik oranına ulaştık, yüzde 11,3. İş bulmaktan ümidini yitirip müracaat
etmeyenlerle beraber bu ülkede 8 milyon işsizimiz var. 15-29 yaş arasında genç
nüfusta ne eğitimde ne de çalışma hayatında olanların sayısı 5 milyon 339
bindir ve ne yazık ki bunların yüzde 72’lik bölümünü yani 3 milyon 800 binini
kadınlarımız ve genç kızlarımız oluşturmaktadır. Her gün sahada, gittiğim her
yerde, çalan telefonda günde onlarca kişi işsiz olduğunu söylüyor, iş istiyor.
Ülkeyi bu hâle siz getirdiniz, onları işsizliğe siz mahkûm ettiniz, vicdanınız
rahat mı? 
Başka
bir konu da Anadolu’dan, çiftçilerimizin geçim kaynaklarından olan
şekerpancarı. Pancar üreticilerinin bütçesine bakalım: Mazota zam, gübreye zam.
Her türlü üretim maliyeti artarken pancar üreticisinin iki yıl üst üste aynı
fiyattan pancarı satması hak mıdır adalet midir? El insaf! 
Patates
üreticisi zarar etti. Patatesten kâr etmeyi beklerken ne yazık ki işçi
masrafını karşılamadığı için tarlada mahsulünü bırakmak zorunda kaldı.
Geçtiğimiz yaz döneminde patatesin kilosu 15 ila 20 kuruş arasında satıldı
tarladan. Düşünebilir musunuz, bakkalda bir tane sakız 50 kuruş ama 1 kilo
patatesi üretici 15-20 kuruştan sattı. Sayenizde bu ülkede patates üreticisinin
1 kilo patatesi bakkaldaki sakızdan daha ucuza satıldı. (CHP sıralarından
alkışlar)
Süt
üreticilerinin sorunlarını yaklaşık bir yıldır bu kürsülerden haykırıyoruz ama
kulaklarınızı tıkadınız, duymuyorsunuz. 1 çuval yemin fiyatı 51 liradan 53
liraya yükseldi ama sütün fiyatı olduğu yerde kalıyor.
Esnaf
ve üreticiler zarar ediyor. Sonra ne oluyor? Esnaf dükkânını kapatıyor;
patates, pancar üreticisi pancar ekmiyor, patates ekmiyor; süt üreticisi süt
ineğini kesiyor ve sonra şaka gibi Aile ve Sosyal Politikalar Bakanı çıkıyor
ortaya ve üstü kapalı, vatandaşın yoksullaştığını açıklıyor. Aile ve Sosyal
Politikalar Bakanı ne diyor? “2002 yılında sosyal yardım ve hizmetlere 1 milyar
376 milyon lira kaynak ayrılmışken, 2016 yılında 35 milyar lira kaynak
ayırdık.” diyor. Yani bunun açılımı “Biz halkı yoksullaştırdık.” diyor, yani
bunun açılımı “Biz ülkeyi perişan hâle getirdik, insanları muhtaç hâle getirdik.”
demektir. Herhâlde ülkesini yoksullaştırdığı için övünen ilk iktidar olarak
tarihe geçeceksiniz. Ülkede uyguladığınız ekonomik politikalar yüzünden artık
vatandaş ne borcunu ödeyebiliyor ne de alacağını tahsil edebiliyor. Bakın,
geçen yıl ocak-eylül döneminde 7 milyar lira düzeyinde olan protestolu senet
tutarı 2016 yılının dokuz aylık döneminde 8,5 milyar liraya, karşılıksız çek
tutarı ocak-ekim döneminde o 21,9 milyardan bu yılki dokuz aylık süreçte 23,1
milyar liraya çıktı. Millet borçlu. Söz verdiğiniz hâlde kadro vermediğiniz
taşeron işçilerin ve 4/C’li personelin, görmezden geldiğiniz geçici işçilerin,
yıllardır atama bekleyen öğretmenlerin, sağlıkçıların, mühendislerin,
emeklilikte yaşa takılan, mağdur olanların hakkı var bu bütçede. 
Nereden
tutsak kopacak politikalarınızın tek çözümü, bu ülkenin tek çözümü Cumhuriyet
Halk Partisidir. 
Saygılarımla.
(CHP sıralarından “Bravo” sesleri, alkışlar)
OSMAN
AŞKIN BAK (Rize) – Bütçe ne kadardı, bütçenin toplamı ne kadardı?
BAŞKAN
– Sayın Köksal teşekkür ederim. 
Sayın
milletvekilleri, şimdi soru-cevap işlemini yapacağız. 
AYŞE
KEŞİR (Düzce) – Sayın Başkan…
BAŞKAN
– Sayın Keşir, bir şey mi söyleyecektiniz? 
AYŞE
KEŞİR (Düzce) – Evet, 60’a göre yerimden bir dakika söz istiyorum sayın hatibin
söylediğiyle ilgili olarak.
BAŞKAN
– Buyurun, bir dakika. 
Lütfen
tamamlayın bir dakikada. 
V.- AÇIKLAMALAR (Devam)
12.- Düzce Milletvekili Ayşe Keşir’in, Afyonkarahisar Milletvekili Burcu
Köksal’ın 433 sıra sayılı 2017 Yılı Bütçe Kanunu Tasarısı’nın 3’üncü maddesi üzerinde
şahsı adına yaptığı konuşmasındaki bazı ifadelerine ilişkin açıklaması
AYŞE
KEŞİR (Düzce) – Sayın Başkan, değerli milletvekilleri; hatip az önce 2002-2016
rakamlarını verirken yoksullaştığımızla ilgili bir iddiada bulundu. Açıklamamın
özellikle kayda geçmesini istediğim için söz istiyorum. Rakamların artması
yoksulluk sınırlarımızın artmasıyla ilgili değildir. 1 doların, 2 doların
altında olan yoksul sayısı son on dört yılda sıfırlanmıştır, 4 doların altında
olan yüzde 30’dan binde 29’a düşmüştür. Bütçenin artması sosyal devlet
ilkesinin gereğinden dolayıdır. Aile ve Sosyal Politikalar Bakanlığı
kurulduktan sonraki paradigma değişikliğinden dolayı, sosyal devlet ilkesinin
gereğinden dolayı, hizmet kalemlerindeki çeşitlilikten ve kalemlerin artması ve
çeşitliğin artmasından dolayı, sosyal devlet ilkesinden dolayı sosyal
yardımların bütçesi artmıştır; bunun kayda geçmesini istiyorum.
BAŞKAN
– Teşekkür ederim.
BURCU
KÖKSAL (Afyonkarahisar) – Sayın Başkan… 
BAŞKAN
– Sayın Köksal…
BURCU
KÖKSAL (Afyonkarahisar) – Sataşma var, ben söz hakkı istiyorum.
BAŞKAN
– Sataşma yok. 
BURCU
KÖKSAL (Afyonkarahisar) – Hayır, hayır, benim konuşmamla ilgili olarak… 
BAŞKAN
– Sayın Köksal, bir açıklama var.
BURCU
KÖKSAL (Afyonkarahisar) – Benim konuşmamla ilgili olarak açıklama yapmalıyım. 
BAŞKAN
- Bakın, bir açıklama var. 
BURCU
KÖKSAL (Afyonkarahisar) – Hayır, açıklama…
BAŞKAN
– Sayın Köksal, müsaade edin ben takdir edeyim. 
HAYDAR
AKAR (Kocaeli) – Hükûmet üyesi mi Sayın Başkan? 
BAŞKAN
– Lütfen yerinize geçin, sataşma yok. 
HAYDAR
AKAR (Kocaeli) – Hükûmetin üyesi mi?
BAŞKAN
– Size bir dakika süre vereceğim. 
HAYDAR
AKAR (Kocaeli) – Hükûmet cevap verir, Aile ve Sosyal Politikalar Bakanlığı
cevap verir. 
BAŞKAN
- Lütfen bir dakika içinde söyleyeceklerinizi toparlayıp söyleyin.
HAYDAR
AKAR (Kocaeli) – O zaman her konuşmacıya cevap hakkı diye isteyelim. 
BAŞKAN
– Önce bir sisteme girin lütfen. 
ENGİN
ALTAY (İstanbul) – Muhalefetin sesini kısmayın!
BAŞKAN
– Muhalefet yapabilse sisteme girmeyi, görevini yapabilse biz de sesini kısmayacağız.
Buyurun.

13.- Afyonkarahisar Milletvekili Burcu Köksal’ın, Düzce Milletvekili
Ayşe Keşir’in yaptığı açıklamasındaki bazı ifadelerine ilişkin açıklaması
BURCU
KÖKSAL (Afyonkarahisar) – Sayın Başkan, şimdi, bu rakamlar Aile ve Sosyal
Politikalar Bakanı tarafından bizzat söylenen rakamlardır. Artı, bu ülkede 17
milyon yoksul insanın yaşadığını düşündüğümüzde, yine kişi başına düşen millî
gelir geçen yıl 9.265 dolar iken bu sene 7.676 dolara düşmüşken, halk
yoksullaşmışken hâlâ daha işi dolara bağlamak, şuraya buraya bağlamak ne kadar
hakkaniyetlidir bunu bütün hemşehrilerimizin, bütün yurttaşlarımızın takdirine
bırakıyorum.
Bu
ülkenin ekonomik açıdan ne hâle geldiği ortadadır. Ülke çöküşe geçmiştir,
ekonomik olarak dibe vurmuştur; ülke yoksullaşmıştır. Bu ülkede yaşayan yoksul
insanları yok saymak, yok efendim, kendi açıkladıkları bütçede yoksulluk için
ayırdıkları kaynağı öyle ya da böyle başka yöntemlerle değiştirmeye, açıklamaya
çalışmak tamamen her zamanki AKP politikasıdır.
BAŞKAN
- Teşekkür ederim.
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/830), 2015 Yılı Mali İstatistikleri Değerlendirme Raporunun
Sunulduğuna İlişkin Sayıştay Başkanlığı Tezkeresi (3/831), 2015 Yılı Faaliyet
Genel Değerlendirme Raporunun Sunulduğuna İlişkin Sayıştay Başkanlığı Tezkeresi
(3/832), 6085 Sayılı Sayıştay Kanunu Uyarınca Hazırlanan 2015 Yılı Kalkınma
Ajansları Genel Denetim Raporunun Sunulduğuna İlişkin Sayıştay Başkanlığı
Tezkeresi (3/834) ile Plan ve Bütçe Komisyonu Raporu (S.Sayısı: 434) (Devam)
BAŞKAN
- Sayın milletvekilleri, şimdi soru-cevap işlemini yapacağız.
Süremiz
on dakika. 
Beş
dakikada soruları alacağız, diğer beş dakikada da Sayın Bakan sorulara cevap
verecek.
Birinci
olarak, Sayın Özdemir -her zamanki gibi- buyurun. 
SİBEL
ÖZDEMİR (İstanbul) - Teşekkür ederim Sayın Başkan.
Sayın
Bakanımıza sormak istiyorum: Devlet kadrolarında istihdam edilebilecek,
alanında uzman ve liyakat sahibi mezunların kadroya alımı maalesef
yapılamamaktadır. Emlak ve emlak yönetimi mezunlarının istihdam alanlarından
sadece biri olan Tapu Kadastroya alım yapılmaktadır. Oysa Millî Emlak
Müdürlüğü, Tarım Reformu Genel Müdürlüğü, belediye emlak müdürlüğü ve ayrıca
bünyesinde emlak kalemi bulundurulan tüm resmî kurumlarda istihdam edilme
imkânları varken bu hak tanınmamaktadır. Sayısı 8 bini geçen emlak ve emlak
yönetimi mezunlarının da bu istihdam alanlarında personel alımı yapılması
taleplerini…
(Mikrofon
otomatik cihaz tarafından kapatıldı)
BAŞKAN
- Teşekkür ederim.
Sayın
Tüm…
MEHMET
TÜM (Balıkesir) - Sayın Başkan, teşekkür ederim.
Hükûmete
sormak istiyorum: 2016 bütçesinde yatırımlarla ilgili ayrılan bütçede
kullanılmayan miktar ne kadar? Balıkesir ilimiz yatırımlarıyla ilgili ayrılan
tutar ne kadardır? Diğer illere göre oranı ne kadardır? 
Büyükşehir
Yasası’nda doğan ilçe belediyelerinin gelirleriyle ilgili ek bir bütçe
ayırdınız mı, ayırdıysanız toplam tutar ne kadardır? İlçelere göre dağılımı
nasıldır? 
BAŞKAN
- Sayın Hürriyet…
FATMA
KAPLAN HÜRRİYET (Kocaeli) - Teşekkür ediyorum Sayın Başkan.
Maliye
Bakanına sormak istiyorum: Terörle mücadele sırasında yaralanıp “gazi”
sayılmayan vatandaşlarımız vardı, bunu sık sık burada ve Komisyonda dile
getirmiştik. Başbakan “Bununla ilgili, birçok bakanlığa talimat verdik ve
çalışıyoruz.” demişti. Sizin Bakanlığınız bünyesinde bununla ilgili bir bütçe
hazırlığınız var mıdır Sayın Bakan?
İkinci
soru: Emekli olmak isteyen engelli vatandaşlarımız vergi dairesine gidiyor.
Vergi dairesi eski raporu kabul etmiyor ve “Yeniden rapor alın.” diye hastaneye
gönderiyor. Yüzde 40 ve üzeri rapor Ankara’ya gönderiliyor ama merkez sağlık
kurulu bu rapor oranını düşürüyor. Bakanlık neye dayanarak bu raporu düşürüyor,
bunu sormak istiyorum.
Teşekkür
ederim.
BAŞKAN
– Teşekkür ederim.
Sayın
Akar…
HAYDAR
AKAR (Kocaeli) – Sayın Bakan, hepimizin bildiği gibi 65 yaşı çıkarttınız bir
seçim öncesinde bir seçim rüşveti olarak. Daha sonra da gelen toplumsal tepki
üzerine bu taşımacılık sektöründe çalışan insanlara bir yardım, katkıda
bulundunuz bir kanunla -Aile ve Sosyal Yardım Bakanlığı- ve onu da
belediyelere aktardınız. Yalnız, ilk ödemeyi bir buçuk yıl sonra yaptınız,
sonraki ödemeleri de dört ay aralıklarla, beş ay aralıklarla, periyotlarla
yapıyorsunuz. 
Buradaki
mevzu şu: Kocaeli’de 600 bin kişiyi taşıyorlar günde ve 140 bin kişiyi ya
indirimli ya da ücretsiz taşıyorlar. Gerçekten “sosyal devlet” sözü gereği bir
milletvekili emeklisinin bile bedava yararlandırıldığı otobüste zaman
zaman emeklilerin yoğun olduğu yerde bir yolcu otobüsü tamamen emeklilerle
doluyor veya 65 yaş üstüyle doluyor. Bu giderlerini karşılama şansları yok. Her
birinin kayıtları mevcuttur. 
(Mikrofon
otomatik cihaz tarafından kapatıldı) 
HAYDAR
AKAR (Kocaeli) - Kartını basan bir vatandaşın şehit mi, şehit yakını mı olduğu,
engelli mi olduğu ya da emekli mi olduğu bellidir. Bu ücretleri aylık
periyotlarla niçin ödemiyorsunuz? Bununla ilgili bir düzenleme yapacak mısınız?
BAŞKAN
– Teşekkür ederim Sayın Akar.
Sayın
Tor…
FAHRETTİN
OĞUZ TOR (Kahramanmaraş) – Sayın Maliye Bakanı, 18/8/2016 tarihinde Resmî
Gazete’de yayınlanan vergi ve prim affı, diğer bazı cezalarla ilgili 6736 sayılı
Yasa’dan faydalanmak için uzatılan müracaat süresi 25/11/2016 tarihinde sona
ermiştir. Sorularım 6736 sayılı Yasa’yla ilgilidir.
Birinci
sorum: Vergi borcu yapılandırma işleminden toplam kaç kişi yararlanmıştır?
Yapılandırma işleminin sonucunda taksit veya peşin ödeme yoluyla toplamda ne
kadar para elde edilmiştir ilk taksit olarak, ne kadar edilecektir taksit
olarak?
İkinci
sorum da, yapılandırmayla birlikte söz konusu olan borçlarla ilgili geçmişten
gelen gecikme faizi ve gecikme zamlarından affedilen miktar ne kadardır?
Detaylı bilgi istiyorum.
Teşekkür
ederim.
BAŞKAN
– Teşekkür ederim.
Son
olarak Sayın Ahrazoğlu, buyurun.
MEHMET
NECMETTİN AHRAZOĞLU (Hatay) – Teşekkür ederim Sayın Başkanım.
Sayın
Bakan, Hatay’da yabancılara ne kadar mülk satışı yapılmıştır, bu satıştan ne
kadar gelir elde edilmiştir? Ayrıca, mülk alanlara Türk vatandaşlığı verilmiş
midir? Bu satışlar hangi ülke vatandaşlarına yapılmıştır.
Teşekkür
ederim.
BAŞKAN
– Sayın Bakan, buyurun.
Süreniz
beş dakika.
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum.
Sayın
Özdemir özellikle emlak konusunda eğitim alan öğrencilerimizin mezun olduktan
sonra Tapu ve Kadastroda istihdam edildiğini fakat diğer bakanlıklarda aynı
imkânın sağlanmadığını, bu konuyla ilgili talepler olduğunu ifade ettiler. Biz
de açıkçası Maliye Bakanlığında özellikle emlak konusunda eğitim sahibi olan
gerek değerleme noktasında eğitim alan gerekse emlak yönetimi konusunda eğitim
alan arkadaşlarımızı Bakanlık olarak istihdam etmek istiyoruz. Fakat arkadaşlarımız
anladığım kadarıyla iki yıllık ön lisans programında eğitim gören
arkadaşlarımız. Ama her şeye rağmen bu arkadaşlarımızın Maliye Bakanlığında da
çalışabilmeleri noktasında özel bir gayretim olacak. İnanıyorum ki bu
arkadaşlarımız gerçekten eğitimlerine paralel bir şekilde de devlete, Bakanlığa
önemli katkılar sunacaktır. Aynı şekilde yaklaşıyoruz ama bir miktar teknik
olarak da konuyu çalışmakta fayda var.
Sayın
Tüm “2016 yılında kullanılmayan ödeneklerle ilgili bir rakam var mıdır?” diye
sordular ama tabii, yıl devam ediyor, şu anda aralık ayı içerisindeyiz. Yatırım
ödeneklerinde genel olarak ödenek kullanma oranı yüzde 95 oranındadır. Bazı
kurumların tabii, ihaleyi gerçekleştirememe nedeniyle ödenekleri kullanmaması
doğaldır fakat burada herhangi bir şekilde kurumların elinde kalan bu ödeneğin
elinde kalmış olmasının da bir sorun olarak gözükmemesi gerekir, bunu da
özellikle ifade edeyim.
Balıkesir’le
ilgili özelde sorduğunuz sorular konusunda da elimde şu anda bilgi yok; uygun
görürseniz ilgili arkadaşlardan bilgi aldığımda sizlerle bunu paylaşırım.
Sayın
Hürriyet, bu terör olayları sırasında yaralanan vatandaşlarımızla ilgili gazi
olmaları hususunda bir soru sordunuz ama bu konuyu da araştırmaya ihtiyacım
var. Bu konuda da bilgi alınca sizlerle paylaşayım olur mu? Şu anda elimde
bilgi yok. 
Diğer
taraftan…
FATMA
KAPLAN HÜRRİYET (Kocaeli) – Engellilerle ilgili Sayın Bakanım…
MALİYE
BAKANI NACİ AĞBAL (Bayburt) – Şimdi, önemli bir konuya temas ettiniz.
Gerçekten, özellikle sahip oldukları engellilikleri nedeniyle yetkili sağlık
kurullarından rapor alan kişilerin mevzuata uygun olarak emeklilik hakkını elde
edeceğini düşünüyoruz. Uygulamada, ikincil mevzuatta yetkili sağlık kurullarına
ilişkin düzenlemeler yapılmış. Emeklilikle ilişkili olduğunu düşünmüyorum ama
asgari geçim indirimi uygulamasında vatandaşlarımız sağlık kurullarından rapor
alsalar bile Maliye Bakanlığındaki bir merkez kurula bu raporlar geliyor.
Maliye Bakanlığındaki merkez kurulunda bu konuda uzman doktorlarımız var,
hastaneler tarafından verilmiş olan raporlar konusunda tetkik yapıyorlar.
Raporların mevzuatla uyumuna bakıyorlar, zaman zaman da, olabilir, yani
mevzuatın yanlış uygulanmasından, tetkikin yanlış yapılmasından kaynaklı puan
farklılıkları tespit edilip defterdarlıklara geri gönderilebiliyor. Burada
Sağlık Bakanlığıyla yakın zamanda görüştüm. Yani mutlaka ve mutlaka, bizim bir
vatandaşımız eğer hastaneden rapor almışsa ilaveten bir başka komisyon tekrar
ona bakmaması gerekiyor. Dolayısıyla, burada yapılması gereken, vatandaşın bu
raporuyla ilgili eğer bir doğruluk denetimi yapılacaksa onun da o mahalde
yapılması lazım. Onun için ben de açıkçası Maliye Bakanlığı merkezine bu tür
konuların gelmesini doğru bulmuyorum. Tabii, çok eski yıllardan gelen bir
uygulama, çok eski yıllardan beri devam eden bir uygulama ama geldiğimiz
noktada bunu kaldırmamız gerektiğine ben de inanıyorum.
65
yaş üstü vatandaşlarımızla ilgili… Biliyorsunuz, hep beraber Meclisimizin
kabulüyle ücretsiz taşınmalarına ilişkin bir düzenleme yaptık. Sanıyorum buna bütün
parti grupları da destek verdi. Sosyal devlet uygulamaları bakımından son
derece doğru bir uygulama. Fakat, tabii, uygulamada vatandaşlarımızın da bazı
talepleri var, uygulamanın yürütülmesi konusunda bazı sıkıntılar var. Uygulama
devam ederken haklı olarak özel halk otobüsü sahiplerimiz burada bir kısım
maliyetlerinin oluştuğunu veya gelir kayıplarına uğradıklarını ifade ettiler.
Bunun üzerine biz Maliye Bakanlığı olarak Aile ve Sosyal Politikalar
Bakanlığıyla İçişleri Bakanlığını da bu çalışmaya katmak suretiyle çalışmalar
yaptık. Belediyelerimizden, özel halk otobüsü derneklerimizden bilgiler aldık
ve il il kategorik olarak hangi tutarda bir destek verilmesinin uygun olacağına
dair değerlendirmeler de yaptık. 
(Mikrofon
otomatik cihaz tarafından kapatıldı) 
BAŞKAN
– Sayın Bakan, süre veriyorum size, tamamlayın lütfen. 
MALİYE
BAKANI NACİ AĞBAL (Bayburt) – Teşekkür ediyorum Sayın Başkanım. 
Bu
değerlendirmeleri yaparken de özel halk otobüsü sahiplerimizin dernekleriyle de
istişareler yaptık. Doğrudur, aslında bu süreçte Maliye Bakanlığı, Aile ve
Sosyal Politikalar Bakanlığı kanun çıktıktan sonra epey süre bu yönetmeliği
çıkaramadı. Burada biraz çalışmanın detayında farklı illerden farklı rakamlar
gelmesinin etkisi de oldu ama sonuçta devlet olarak bizim ne yapmamız lazım,
onu süratle tamamlamamız lazım; o açıdan, buna bir bahane bulacak değilim, bu
süreç yavaş işledi. Ama, düzenleme çıktı, çıktıktan sonra geriye dönük…
HAYDAR
AKAR (Kocaeli) – Ama, hâlen devam ediyor.
MALİYE
BAKANI NACİ AĞBAL (Bayburt) – Değerli Vekilim, Değerli Başkanım; çıktıktan
sonra geriye dönük olarak ödedik. Ondan sonra da düzenli olarak şu anda her ay,
Bakanlık olarak, Aile ve Sosyal Politikalar Bakanlığına veriyoruz.
HAYDAR
AKAR (Kocaeli) – İşte, bu doğru değil. 
MALİYE
BAKANI NACİ AĞBAL (Bayburt) – Ama, genel olarak, ücretsiz taşımayla ilgili
konuyu tabii ki hep beraber tekrar bir değerlendirmekte fayda var. Bir taraftan
yaşlı vatandaşlarımızın ücretsiz taşıma imkânını sağlamamız gerekir, Hükûmet
olarak burada bir inisiyatif aldık, hepiniz de destek oldunuz. 
Teşekkür
ediyorum. (AK PARTİ sıralarından alkışlar) 
BAŞKAN
– Teşekkür ederim Sayın Bakan. 
3’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Birleşime
on dakika ara veriyorum. 
Kapanma Saati: 20.57
YEDİNCİ OTURUM
Açılma Saati: 21.15
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Özcan PURÇU (İzmir), Fehmi KÜPÇÜ (Bolu)
----0----
BAŞKAN – Sayın
milletvekilleri, Türkiye Büyük Millet Meclisinin 40’ıncı Birleşiminin Yedinci
Oturumunu açıyorum.
2017 Yılı
Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin Hesap
Kanunu Tasarısı’nın görüşmelerine devam edeceğiz.
Komisyon?
Yerinde.
Hükûmet?
Yerinde. 
4’üncü maddeyi
okutuyorum:

İKİNCİ BÖLÜM
Bütçe Düzenine ve Uygulamasına İlişkin Hükümler
Bağlı cetveller
MADDE 4- (1)
Bu Kanuna bağlıcetveller aşağıda gösterilmiştir:
a) 1 inci madde ile verilenödeneklerin dağılımı (A)
b) Merkezi yönetim kapsamındaki kamu idareleri tarafından ilgili
mevzuata göre tahsiline devam olunacak gelirler (B)
c) Merkezi yönetim kapsamındaki kamu idarelerinin gelirlerine dayanak
teşkil eden temel hükümler (C)
ç) Bazı ödeneklerin kullanımına ve harcamalara ilişkin esaslar (E)
d) 5018 sayılı Kanuna ekli (II) ve (III) sayılı cetvellerde yer alan
idare ve kurumların nakit imkânları ile bu imkânlardan harcanması öngörülen
tutarlar (F)
e) 10/2/1954tarihli ve 6245 sayılı Harcırah Kanunu hükümleri
uyarınca verilecek gündelik ve tazminat tutarları (H)
f) Çeşitli kanun ve kanun hükmünde kararnamelere göre bütçe kanununda
gösterilmesi gereken parasal ve diğer sınırlar (İ)
g) Ek ders, konferans ve fazla çalışma ücretleri ile diğer ücret
ödemelerinin tutarları (K)
ğ) 11/8/1982 tarihli ve 2698 sayılı Milli Eğitim Bakanlığı Okul
Pansiyonları Kanununun 3’üncü maddesi gereğince Millî Eğitim Bakanlığı
tarafından yönetilen okul pansiyonlarının öğrencilerinden alınacak pansiyon
ücretleri (M)
h) 7/6/1939 tarihli ve 3634 sayılı Milli Müdafaa Mükellefiyeti Kanunu
uyarınca millî müdafaa mükellefiyeti yoluyla alınacak hayvanların alım
değerleri (O)
ı) 3634 sayılı Kanun uyarınca milli müdafaa mükellefiyeti yoluyla
alınacak motorlu taşıtların ortalama alım değerleri ile günlük kira bedelleri
(P)
i) 5018 sayılı Kanuna ekli (I), (II) ve (III) sayılı cetvellerde yer
alan kamu idarelerinin yıl içinde edinebilecekleri taşıtların cinsi, adedi,
hangi hizmette kullanılacağı ve kaynağı ile 5/1/1961 tarihli ve 237 sayılı
Taşıt Kanununa tabi kurumların yıl içinde satın alacakları taşıtların azami
satın alma bedelleri (T)
j) Kanunlar ve kararnamelerle bağlanmış vatani hizmet aylıkları (V)
BAŞKAN
– 4’üncü madde üzerinde Milliyetçi Hareket Partisi Grubu adına Konya
Milletvekili Sayın Mustafa Kalaycı konuşacak.
Buyurun
Sayın Kalaycı. (MHP sıralarından alkışlar) 
Süreniz
on dakika. 
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri;
2017 yılı bütçe tasarısının ekli cetvelleri içeren 4’üncü maddesi üzerine
Milliyetçi Hareket Partisi Grubu adına söz aldım. Bu vesileyle sizleri ve aziz
milletimizi saygılarımla selamlıyorum. 
5018
sayılı Kanun, Bütçe Kanunu’nda bağlı cetvellere yer verilmesini öngörmüştür.
Ancak, (E) cetveli gizli bir torba kanun niteliğindedir. 90 maddeden oluşan
cetveldeki konuların birçoğu bütçenin uygulanmasını açıklayıcı ve
kolaylaştırıcı hükümler olmaktan ziyade, ayrı bir yasal düzenlemeyi gerektiren
hükümlerdir. Böyle bir uygulamanın Anayasa'nın 88, 89 ve 161’inci maddeleriyle
bağdaşmadığı açıktır ve Anayasa’ya aykırıdır. 
Bütçenin
(İ) cetveline göre, 2017 yılında 4 bini öğretim elemanı, 5 bini de memur
kadrolarına olmak üzere toplam atama sayısı sınırı 9 bin adettir. Engelliler,
hâkim ve savcılar, hekim ve eczacılar, Emniyet ve askerî personel gibi bazı
özellikli kadrolar atama sınırlamasına tabi olmamakla birlikte, Hükûmet, bunlar
dâhil yapılacak toplam atama sayısını da 60 bin olarak açıklamıştır. 
Öğretmen
atamaları için ayrı bir sayı verilmemiştir. Bu nedenle, okulların öğretmen
ihtiyacı ve atanamayan öğretmenlerin umutları bu bütçede karşılık bulmamıştır.
Milliyetçi
Hareket Partisi olarak şubat ayında en az 20 bin öğretmen ataması yapılabilmesi
için önerge verdik. Mevcut ödenek ancak bu kadar sayıyı karşılayabildiği için
20 bin önerebildik. Biraz sonra oylanacak, atanamayan öğretmenler adına
desteklerinizi bekliyoruz.
Yine,
birçok kamu idaresinde personel sıkıntısı had safhada olup öngörülen atama
sayısı çok yetersiz kalacaktır. Diğer taraftan, kamuda iş umuduyla 2016 yılında
ortaöğretim, ön lisans ve lisans mezunlarına yönelik 3 ayrı KPSS sınavına
yaklaşık 6 milyon kişi girmiştir yani memur olmak için sınava giren 6 milyon
kişi, buna karşılık Hükûmetin atayacağı memur sayısı sadece 5 bin kişidir.
Milyonlarca gencimiz iş aramakta, kimseye muhtaç olmadan insanca bir iş ve
gelir imkânına sahip olmayı talep etmektedir. Bugün öğretmen adayları işsiz,
iktisatçılar, işletmeciler işsiz, mühendisler, veteriner hekimler, teknikerler
işsiz durumdadır. Hükûmet, aslında stratejik üstünlüğümüz olan işsiz gençleri
umursamamaktadır. Gerçi Sayın Başbakan, İŞKUR’un aktif iş gücü programları
kapsamında 500 bin kişiyi özel sektörde, 100 bin kişiyi kamuda çalıştırmak
üzere iş ve istihdamı artırmaya yönelik tedbirleri olduğunu açıklamıştır.
Aslında bu tedbir istihdamdan ziyade istismar içermektedir. Hükûmet âdeta maden
bulmuştur. Zira, 2015 yılında 7 Haziran ve 1 Kasım seçimlerinden önce 400 binin
üzerinde kişi “Toplum Yararına Program” adıyla ve AKP kanalıyla geçici süreli
işe alınmıştır. Toplum yararından ziyade devlet imkânlarının parti yararına
kullanıldığı görülmüştür. İnsanların işsizliği ve çaresizliği istismar
edilmiştir. Yine, gençlerin hakkını yemeyin, KPSS’ye girip atanmayı bekleyen,
bir türlü sıra gelmeyen ve sıra gelmeden de kadroları başka yollarla doldurulan
milyonlarca işsiz gencimizin hakkını nasıl ödeyeceksiniz? Taşeron elemanı,
İŞKUR elemanı diye iş vermek yerine niye kadrolara alım yapmıyorsunuz? 
Hükûmet
öncelikle taşeron işçilere verdiği sözü bir tutsun. Sürekli “Çalışıyoruz, sona
gelindi.” gibi laflar ediliyor. Hükûmet, sıra vergi koymaya gelince anında
görüntü veriyor, jet hızıyla ve acımasızca vergileri artırıp peş peşe vergi
zamlarını yapıştırıyor. Aylardır ne çalışmasıdır bu? Yeter artık, taşeron
işçilerle alay etmeyi bırakın. Taşeron işçiler, hacı yolu gözler gibi bekliyor.
Ne yapacaksanız artık getirin şu düzenlemeyi. Sakın onda da şeytanca planlar
yapmayın, adaletli olun, hakkaniyetli olun. Hâlen ya da bir süre önce çalışan
tüm taşeron işçiler verilecek imkândan yararlandırılmalıdır.
AKP
pek çok kamu çalışanını mağdur etmiştir. Geçici ve mevsimlik işçilerin çalışma
sürelerinin uzatılacağına dair protokol imzalayan, söz veren ama yerine
getirmeyen AKP’dir. 4/C mağdurlarını, vekil imam ve fahri Kur’an kursu
öğreticileri ile vekil ebe/hemşireleri, aile sağlığı çalışanlarını, usta
öğreticileri kadroya geçirmeyen ve ayrımcılık yapan AKP’dir. Öğretmen ihtiyacı
kadar kadro ihdas etmeyen, atanmayı bekleyen öğretmen adaylarını bunalıma sokan
AKP’dir. Bu arkadaşlarımız kadro beklerken Suriyelilere bile kadro veren, parti
referansıyla sözleşmeli, taşeron işçisi ve İŞKUR elemanı alımları yapan AKP’dir.
Değerli
milletvekilleri, bütçenin K cetvelinde muhtaç engelliler, güvenlik korucuları,
muharip gaziler gibi bazı kesimlere ödenen ücret ve aylıkların belirlenmesine
dair ilgili kanunlarında yer alan göstergeler yerine bu cetvelde belirlenen
göstergelerin esas alınması düzenlenmektedir. Anayasa’ya uygun ve doğru olanı,
ilgili kanunlardaki göstergeleri ayrı bir yasal düzenlemeyle değiştirmektir.
Ayrıca, cetvelde yer alan göstergeler üzerinden yapılan ödemeler çok yetersiz
olup, bu kesimlerin çözüm bekleyen sorunları da bulunmaktadır. 
Hükûmet
2017 Ocak ayında 65 yaş aylığına 6,5 lira, muhtaç engelli aylığına 10 lira,
muharip gazilere 19 lira, güvenlik korucularına 32 lira gibi bir zam yapmayı
öngörmektedir. Hükûmet övünebilir ama ben söylerken bile sıkılıyorum. Bu
paraları harçlık diye çocuklarınıza verseniz almazlar. Bu kesimlerin maaş ve
haklarının iyileştirilmesi gerekmektedir.
Diğer
taraftan, ailesinin geliri esas alınarak “Muhtaç değilsin.” diye aylığı kesilen
engelliler, yasal olarak muhtaç olmasalar da bu defa ailelerine muhtaç
bırakılmışlardır. Engelli aylığı bağlanmasında kendi gelirinin esas alınmasına
yönelik düzenleme yapılmalıdır. Ayrıca, doğuştan ya da işe girmeden önce
engelli olanların malul sayılabilmesi sağlanmalıdır. Engellilerin en önemli sorunlarından
biri işsizliktir. Engellilerin işe yerleştirilmeleri, üretime katılmaları ve
topluma kazandırılmaları temin edilmelidir. Bu amaçla, kamuda engelli kotaları
artırılmalı ve münhal engelli kontenjanlarına süratle atama yapılmalıdır. 
Güvenlik
korucuları, görevdeyken ve ayrıldıklarında belirli tutarda maaş ödenmekle
birlikte, yıllardır sosyal güvenlik haklarından yoksun bir şekilde âdeta kaçak
çalıştırılmaktadır, sağlık hizmetlerinden yeşil kartlılar gibi
yararlandırılmaktadır. Güvenlik korucuları sosyal güvenlik sistemine alınarak
sigortalılara verilen hak ve imkânlardan yararlanmaları sağlanmalıdır.
Muharip
gazilerden bir kısmına net asgari ücret, bir kısmına 6503 gösterge rakamı
üzerinden aylık ödenmektedir. Şeref aylığında aylık bağlama gerekçesi olan
“vatana hizmet” kriterinin farklılaştırılması asla kabul edilemez. Gelir ve iş
durumuna bakılmaksızın muharip gazilerimize aynı tutarda şeref aylığı
bağlanmalıdır. Ayrıca, muharip gazilerden madalya parası istenmesi ayıbı
ortadan kaldırılmalı ve hepsine gururla taşıyacakları madalyaları verilmelidir.
Muharip gazilerimiz de istihdam hakkından ve faizsiz konut kredisinden
yararlanabilmelidir.
Hükûmetin
şehitler ve gaziler arasında ayrım yapması gönülleri incitmiş, vicdanları
sızlatmıştır. Şehitleri “görevi olmadan” ya da “görevli olup şehit olanlar”
diye ayrıma tabi tutmak hangi kitapta yazıyor? Daha yeni toprağa verdiğimiz 44
şehidimize nasıl farklı bakılabilir? Bu, her şeyden önce şehit ve gazilerimize
saygısızlıktır. Bu itibarla, 667 sayılı Kanun Hükmünde Kararname’yle düzenlenen
aylık ve tazminatlardan terörle mücadele kapsamındaki şehit ve gaziler de
yararlandırılmalıdır. Milliyetçi Hareket Partisi olarak bu konuda
hazırladığımız kanun teklifini geçen hafta Meclis Başkanlığına sunduk.
Eşitsizlik ve ayrımcılığın giderilmesi için kanun teklifimiz bir an önce
gündeme alınmalıdır. 
Ayrıca,
güvenlik güçlerimizle “kahramanlarımız” diye haklı olarak övünüyoruz. Güvenlik
güçlerimizin huzurlu, itibarlı, güvenli ve insanca bir hayat sürdürebilmeleri
sağlanmalıdır. Özellikle emekli polislerimizin ekonomik ve sosyal sorunlarına
artık çözüm getirelim. Milliyetçi Hareket Partisi olarak Hükûmetten isteğimiz,
Emniyet çalışanlarının ek göstergelerinin yükseltilerek polislerimize 3600 ek
gösterge verilmesi, emeklilikte bir nebze olsun rahatlamalarının sağlanmasıdır.

Teşekkür
ediyor, saygılar sunuyorum. (MHP sıralarından alkışlar) 
BAŞKAN
– Teşekkür ederim Sayın Kalaycı.
Cumhuriyet
Halk Partisi Grubu adına İstanbul Milletvekili Sayın Mustafa Sezgin Tanrıkulu
konuşacak.
Buyurun
Sayın Tanrıkulu. (CHP sıralarından alkışlar)
CHP
GRUBU ADINA MUSTAFA SEZGİN TANRIKULU (İstanbul) – Sayın Başkan, değerli
milletvekilleri; Türkiye bir yas evine dönüştü. 10 Aralık Dünya İnsan Hakları
Günü’nde İstanbul’da gerçekleştirilen terörist saldırıyı kınıyorum,
lanetliyorum. Hayatını kaybeden tüm yurttaşlarımıza Allah’tan rahmet diliyor,
acılı ailelerine başsağlığı diliyorum, yaralılara acil şifalar diliyorum. Aynı
şifa dileklerimi bu tür saldırılardan dolayı kalbi yaralanmış tüm yurttaşlarımız
için de diliyorum.
Günlerdir
Türkiye Büyük Millet Meclisinde bütçeyi tartışıyoruz. Neden bütçeler günlerce
tartışılır, neden ülkenin bütçesinin ortaya konması Meclisin en temel
işlevlerinden biri olarak görülür? Çünkü, bütçe, yalnızca ekonomik bir plan olmanın
ötesinde, bir iktidarın öncelikleri, tercihleri, ülkeyi götürmek istediği nokta
konusunda çok temel bir göstergedir. Bir başka deyişle, bütçe ülkenin
pusulasıdır. Ancak, sizin pusulanız şaşmış durumda. 
Değerli
arkadaşlar, ömrünü demokrasi ve insan hakları mücadelesine adamış bir
arkadaşınız olarak bir şeyi çok iyi biliyorum: İnsana insan olduğu için,
vatandaşa kim olduğundan, nerede yaşadığından bağımsız olarak yalnızca Türkiye
Cumhuriyeti vatandaşı olduğu için değer vermeyen; ayrımcılığı, ötekileştirmeyi,
kutuplaştırmayı bir siyasi taktik olarak kullanan bir siyasi zihniyetin ülkeye
ne ekonomik ne de siyasi olarak verebileceği hiçbir şey kalmamıştır. Bugün,
AKP’nin taşıyacak bir bütçe yapamayacağını bilmek için bütçe uzmanı olmaya,
ekonomist olmaya gerek yok. Çünkü biliyoruz ki, artık günümüz dünyasında
ekonomik refahın ve ilerlemenin ilk şartı toplumsal barış, özgürlükler, hukuk
devleti ve demokrasidir.
Değerli
arkadaşlar, hem sorun çözme kapasitesini yitirmiş hem de sorun yaratan iktidara
mecbur yapılar ne yapar? Dünya siyasi tarihi bunun örnekleriyle dolu. Giderek
daha fazla otoriterleşir, bu otoriterliği kabul ettirmek için toplumu
ayrıştırır, kutuplaştırır, birbirine düşman eder, herkesi hain, herkesi
terörist ilan eder, hatta daha da ileri gider ve hem içeride hem de dışarıda
savaş politikaları uygular. Bugün Türkiye’nin karşı karşıya olduğu manzara
budur. 7 Haziran sonrasında “Ya kaos ya istiklal.” denilerek yaratılan ortamı
gördük. Ne pahasına olursa olsun iktidarda kalmak için ülkeyi ateşe atmayı göze
almış bir iktidar anlayışıyla karşı karşıyayız. Bu nedenle, otoriter başkanlık
rejimini inşa etmek için yüzlerce insan yaşamını yitirdi, askerler, polisler
şehit oldu, görülmemiş insan hakları ihlalleri sistematik olarak uygulandı,
gazeteciler hapsedildi, gazetelere el konuldu.
Değerli
arkadaşlar, bu gerçekle başta iktidarın, hepimizin yüzleşmesi gerek ve ona göre
de siyasi tavır almamız gerekiyor. Bugün hiçbir saygın uluslararası kuruluşun
raporunda Türkiye artık bir demokrasi olarak görülmüyor. Bakın, dikkatinizi
çekiyorum: İleri demokrasi, liberal demokrasi falan demiyorum, Türkiye bir
demokrasi olarak görülmüyor. İnsan hakları raporlarında, görülmemiş
ihlallerden, bu ihlalleri yapan görevlilerin cezasız bırakılmasının bir Hükûmet
politikası olduğundan söz ediliyor.
Peki,
bütün bu durum ne uğruna yaratılıyor, ne uğruna? “Terör”, “hendek”, “Rusya,
“hainler”, “dış güçler”, “iç düşmanlar” komplo teorileri bunlar için
yapılanları kabul ettirme kısmı. Hiç birbirimizi kandırmayalım, bu
politikaların asıl nedeninin ne olduğunu, meselenin Türkiye Büyük Millet
Meclisini, AKP’yi, Hükûmeti, yargıyı vesayet altına almaya kalkan otoriter bir
rejimi inşa etmek olduğunu hepimiz biliyoruz. Ancak lütfen artık şunu görelim:
Bu otoriter rejimin bedeli artık bütün Türkiye için taşınamaz bir noktaya
geldi. Yapmayın, 78 milyonu sizin iktidar hırsınıza feda etmeyin. 
Kürt
meselesine bakalım değerli arkadaşlar: “Çatışma bitti, her şey güllük
gülistanlık olacak.” dediğiniz yerlere Allah için gidin bir bakın. Şehirlerden,
hayatlardan, insanlarımızın umutlarından geriye nasıl bir enkaz kalmış, lütfen
gidin bir bakın. En baştan itibaren söyledik: “Kürt meselesini siyasi yöntemle
çözme yaklaşımı doğrudur ancak bu yaklaşımda samimi olunmalıdır. Kişi odaklı
süreçle bu mesele çözülemez. Türkiye Büyük Millet Meclisi, siyaset ve toplum
dışlanarak, tek bir kişinin siyasi hesaplarına odaklanarak, Türkiye'nin temel
meselesi çözülemez.” dedik. Bizi dinlemediniz. Sonra, siyasi hesabınız şaşınca
görülmemiş sertlikte bir çatışma politikasıyla beraber yaşama kültürümüze,
toplumsal barışımıza onarılmaz bir zarar verdiniz. 
Değerli
arkadaşlar, peki, Kürt meselesi böyle de diğer demokrasi ve insan hakları
alanlarında sanki durum farklı mı? Bugün, medya ortamında özgür kalmaya çalışan
gazetecilerin payına iyi ihtimalle kovulma, işsizlik, kötü ihtimalle hapislik
düşüyor. Birçok gazeteci ve yazar hapiste. Bugün yayımlanan iki rapor var.
Türkiye dünya istatistiklerini artırmış durumda. Cumhuriyet gazetesi
çalışanları sırf iktidarın istemediği gerçekleri ortaya koydu diye bir aydan
fazladır tutuklu. Mahkemeler iktidarın özel aracına dönüştürülmüş, hukuk
dağıtmak yerine AKP’ye hizmet veriyor. “Tut.” dediğini tutuyor, “Bırak.”
dediğini bırakıyor. 
BÜLENT
TURAN (Çanakkale) – HDP söylüyor bunu, yapmayın Sayın Tanrıkulu. 
MUSTAFA
SEZGİN TANRIKULU (Devamla) – Öte yandan, size çalışan kamu görevlilerini
suçlarına rağmen, hukuk dışına çıksalar da korumayı bir gelenek hâline
getirdiniz, cezasızlık geleneği aynen devam ediyor. Faili meçhul konusunda yeni
bir devir açılıyor. Tahir Elçi katledileli bir yıldan fazla oldu, hâlen bir tek
şüpheli yok. 
AKP’nin
demokrasisinden geriye bir tek sandıktan çıkma ve seçilme meselesi kalmıştı,
çok şükür onu da bitirdiniz. Bugün, seçilmiş belediyelere kayyum atanıyor, bu
Meclisin bizler gibi halkın oyuyla seçilmiş vekilleri, parti genel başkanları
hapiste. Bunun adı çok açık bir biçimde “faşizm”dir. Bugün Türkiye, kalabalık
yerlerde bomba korkusuyla, tenha yerlerde tecavüze uğrama tehlikesi arasında
sıkışmış durumda. Binlerce insanımız aslında önlenebilecek nedenlerle öldü ama
bir kişi bile istifa etmiyor. Peki, sorumlu kim? Halkı korumakla, güvenliği ve
huzur ortamını sağlamakla yükümlü olan kim? Ama her terör saldırısını başkanlık
sisteminin faziletlerine bağlamayı çok iyi biliyorsunuz. Unutmayın, terör
olsun, ekonomi olsun sorunları “başkanlık” diye “fıtrat” diye, “dış mihrak”
diye bağırarak, yayın yasağı getirerek çözemezsiniz, sadece çok ses çıkarmış
olursunuz. Diyaloğa, karşılıklı konuşup anlaşmaya bu kadar kapalı olursanız, kendinizi
tek doğru zannettiğiniz sürece hiçbir sorunu çözemezsiniz.
Değerli
milletvekilleri, Türkiye Büyük Millet Meclisi ülkemizde yaşanan her olaya karşı
çözüm üretmekle mükelleftir, biz bunun için buradayız. Bu Meclis tarihin en
büyük sorumluluğuyla karşı karşıyadır. Şiddete, teröre, ölümlere karşı çözümü
geliştirmek zorundayız. Her gün gencecik çocuklarımızın toprağa düşmesine daha
fazla müsaade etmemeliyiz. 2017’ye girmeye hazırlanırken şapkamızı önümüze
koyup içinde bulunduğumuz vaziyetin muhasebesini yapmak durumundayız. Bu
Meclisteki tüm milletvekilleri kendine sormalıdır, bu gidişatı durdurmak için
ne yapmalıyız” 
Ömrünü
–tekrar söylüyorum- insan hakları için, temel haklar için, demokrasi ve
özgürlük için mücadeleye adamış, 12 Eylül darbesini de 1990’ları da görmüş biri
olarak söylüyorum: Bu korkunç kıskaçtan çıkmamızın tek bir yolu vardır: Daha
fazla demokrasi, daha fazla adalet, daha fazla özgürlük. Bizi bu girdaptan
çıkaracak tek şey otokrasi değil, demokrasidir. 
Size
son olarak bir konuyu daha ifade etmek istiyorum. Beşiktaş’taki terör
saldırısından sonra sanki acı ve elem bile kendi tekelindeymiş gibi davranan
troller şahsıma yönelik açıkça iftiralarda bulundular. Mecliste şu hususun
altını çize çize söylüyorum: Hakkımda yayınlanan iftiraların tek bir sebebi
var, o da, demokrat, insan haklarını, özgürlüklerini ve barışı savunan Kürt
siyasetçi kimliğim. 
Cumhurbaşkanı
Erdoğan’ın adını kullanmakta olan birtakım sosyal medya hesapları benim
hakkımda sürekli şu haberi paylaştılar: “CHP Milletvekili Sezgin Tanrıkulu ve
CHP avukatları İstanbul saldırısında gözaltına alınanları araştırmak için
Çağlayan Adliyesine gidiyorlar.” 
Bu
iftiraya maruz kaldığım sırada rahmetli babamın taziyesindeydim Bağcılar’da. 
Son
olarak şunu söylemeliyim ki bu alçakça tehdit, iftira ve hakaretlere boyun
eğmedim ve bundan sonra da boyun eğmeyeceğim. “Demokrasi, barış, hukuk, adalet,
özgürlük ve insan hakları” demeye her ortamda devam edeceğim. 
Bu
nedenlerle, bu bütçeye CHP olarak ret oyu vereceğiz.
Türkiye'yi
toplumsal barışa ve özgürlükçü demokrasiye taşımak için mücadelemizi tüm
gücümüzle sürdüreceğiz. 
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Tanrıkulu.
Şahsı
adına Şanlıurfa Milletvekili Sayın Kemalettin Yılmaztekin konuşacak. 
Buyurun
Sayın Yılmaztekin. (AK PARTİ sıralarından alkışlar)
KEMALETTİN
YILMAZTEKİN (Şanlıurfa) – Sayın Başkan, kıymetli milletvekilleri; 2017 Yılı
Merkezi Yönetim Bütçe Kanunu Tasarısı görüşmelerinde 4’üncü madde üzerinde söz
almış bulunmaktayım. Hepinizi hürmetle selamlıyorum. 
Öncelikle,
İstanbul’da 10 Aralık akşamı emperyalist uşağı hain PKK’nın alçak saldırısıyla
şehit olan kahraman polis ve sivillerimize, 15 Temmuz gecesi kukla ve şarlatan
FETÖ’nün işgal teşebbüsüne karşı gelirken dağlar gibi dimdik duran
şehitlerimize, Halep’te namusları ve izzetleri için ahlaksız ve hain ittifaka
karşı canlarını feda eden aziz şehitlerimize ve daha nice coğrafyada zulme
karşı anıt gibi yükselen bir direniş sergileyen İslam’ın şerefli evlatlarına
hürmeti, selamı ve rahmeti borç biliyorum. (AK PARTİ sıralarından alkışlar)
Değerli
milletvekilleri, Türkiye çok önemli ve hayati bir süreçten geçiyor. Türkiye'nin
her zaman ve her şeye sorgusuz ve sualsiz itaat etmesine alışkın vahşi Batı
bize son dönemlerde bu yüzden şiddetli şekilde saldırıyor. Millî duruş ve
refleksiyle hem kendi özüne dönen hem de kendisine umut bağlamış geniş
coğrafyalara umut olan Türkiye, her gün daha da güçlenerek tarih sahnesinde hak
ettiği yere doğru yol almaktadır.
Ben,
Şanlıurfalı bir Arap olarak ve aynı zamanda kadim Türkiye Cumhuriyeti
devletinin bir vatandaşı ve bu şerefli milletin bir ferdi olarak, bu
mücadelenin neferi olmaktan gurur duyuyorum. Bu şerefli mücadelemi her yerde
sürdüreceğime ahdettim, yemin ettim. (AK PARTİ sıralarından alkışlar)
Milletin
partisinin iktidara geldiği günden beri çeşitli darbe girişimleri,
e-muhtıralar, parti kapatma davaları, Gezi zırvaları, 17-25 Aralık yargı
darbesi girişimi, 6-7 Ekim hain girişimiyle şiddetini artıran, son olarak 15
Temmuz işgal girişimiyle taçlandırmak istenilen ülkemizin kuşatılması girişimi
son dönemde ekonomik temelli olarak sürdürülmeye çalışılmaktadır. Türk halkı
akın akın döviz bozdurup ekonomisine katkı sunmaya çalışırken piyasadan
dolarlarını çekenleri, Türkiye'nin menfaatine olmayan her türlü icraat
içerisine girenleri görüyor ve takip ediyoruz. Darbeden üç dört gün sonra kredi
notumuzu düşürenleri, Türkiye’yi “yatırım yapılması tehlikeli ülke” statüsüne
geçirenleri not aldığımız gibi, bu kötü niyetli söylemlerin arkasına sığınarak
ülkenin beka mücadelesini ucuz siyasi emellerine kurban verenleri de, Türkiye
düşmanlarının ağzıyla siyaset güdenleri de not aldık, almaya devam ediyoruz. 
Türkiye
bugün artık geri dönülemez bir muasır yeniden yapılanma dönemine girmiştir.
Çağa uygun bu yeniden yapılanma dönemi Türk halkının bizzat kendi iradesiyle
tesis edilecek ve meşruiyetini doğrudan milletimizden alacaktır. 
“Başkanlık”,
“partili Cumhurbaşkanlığı” veya adına ne derseniz deyin, bu sistemin hayata
geçirilmesiyle ülkemizde ve bölgemizde yaşanan gelişmelere ayak uyduran, geride
kalmayan bir Türkiye'nin yeniden tarih sahnesine çıkışına hepimiz şahitlik
edeceğiz. Biz her türlü önlemi almakla birlikte, sömürgecilerin, onların
uşaklarının ve onlara sırtını dayamış gayri millî odakların karalama kampanyalarına,
itibarsızlaştırma çabalarına, demokrasiden uzak söylemlerine hiç kulak
asmayacak, onların tüm sistemi kilitlemeye yönelik gösterdikleri çabayı
kararlılığımızın ardında bırakacak ve onları tarihte ileride okunmasından bile
imtina edilecek bir zillete terk edip yolumuza devam edeceğiz. Bunu büyük ve
güçlü Türkiye için yapacağız. Bunu büyük ve güçlü Türkiye’ye umudunu bağlamış
nice mazlumlar için yapacağız, yapmak zorundayız. 
Kıymetli
milletvekilleri, Halep’te yaşananlar hepimizin malumudur. Bir televizyon
kanalında oradaki yerli halka “terörist”, oradaki işgalcilere ise “kurtarıcı”
diyen ahlaksızlar da hepimizin malumudur. Bugün Halep’te 6 kilometrekareye
sıkışan 100 binlerce insanı Türkiye’den başka hiçbir ülke dert etmemektedir. Ne
o sırtımızı dayamamız istenilen, anlata anlata bitirilemeyen modern Batı
demokrasisi ne de Batı demokrasisinin insan hakları beyannameleri Halep’i
görmeyi, Halep’ten yükselen çığlığı, arşı titreten o çığlığı dinlemeye yetecek
kadar kadim ve üstün değildir kesinlikle. Üstün olan bu ülkenin medeniyetidir
ve bu Gazi Mecliste temsil edilen milletin değerleridir, öyle ya da böyle galip
gelecek olan da tam olarak bu değerlerdir, bizim kendi medeniyetimiz ve
şahsiyetimizdir. 
Şunu
da belirtmeden geçemeyeceğim: Rabb’im Halep’in intikamını muhakkak suretle
alacaktır, dünya buna hazır olsun. Halep’teki çocuklar artık Allah’ındır ve
onlar Allah katındadırlar. Fakat bu çocukların gözyaşları ve kanları dünyayı
yakacak ama dünya bunun farkında değil. Allah (CC) Halep’in intikamını alırken
herkes hassasiyetine göre nasibini alacak, yalnızca Halep’teki, Arakan’daki,
Afrika’daki çocuklar kurtulacak. Ve de diyorum ki: Ey insanlık yani sözde
insanlık, kaybettiniz, çocuklar kazandı. Allah nezdinde çocuklar kazanacak ve
sözde insanlık kaybedecek, kaybetmeye mahkûmdur.
Bu
duygu ve düşüncelerle sözlerime son veriyor, 2017 merkezî bütçe
düzenlemelerinin devletimize hayırlar getirmesini temenni ediyor, yüce Meclisi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Yılmaztekin.
Şahsı
adına diğer konuşmacı Amasya Milletvekili Sayın Mustafa Tuncer olacak.
Buyurun
Sayın Tuncer. (CHP sıralarından alkışlar)
MUSTAFA
TUNCER (Amasya) – Sayın Başkan, değerli milletvekilleri; 2017 yılı bütçe
görüşmeleri kapsamında şahsım adına söz almış bulunuyorum. Yüce Meclisi
saygıyla selamlıyorum.
10
Aralık Cumartesi günü Beşiktaş’ta Emniyet güçlerimizi ve halkımızı hedef alan
terör saldırısını lanetliyor, şehitlerimize Allah’tan rahmet, yaralılarımıza
acil şifalar diliyorum. Beşiktaş’ta yapılan terör saldırısını, şehit babasının
da dediği gibi, çiçek bırakıp unutmamamız gerekiyor. Suruç, Gar, Merasim Sokak,
Kızılay ve Sultanahmet saldırıları gibi Beşiktaş saldırısını da tarihin tozlu
raflarına koymamak ve unutturmamak yenilerinin önlenmesi için bir fırsattır. 
Değerli
milletvekilleri, 2017 yılı bütçesi görüşmelerinde bugün muhtarlarımızla ilgili
konuşacağım. Türk idare sisteminde varlıkları ile yoklukları belli olmayan,
tabiri caizse “yetkisiz yetkili” diye adlandırdığımız muhtarlarımızın hâli
vakti nasıl, ondan söz edeceğim. 
Değerli
milletvekilleri, muhtarlıklar kuruluşundan bu yana ikili bir temsil rolü
üstlenmişlerdir. Bir yandan yerel halkın, diğer yandan da bulundukları yerde
devletin temsilcisi rolünü üstlenerek kamusal görevlerini yerine getirmeye
çalışmaktadırlar. Muhtarlarımız köyde sadece temsil görevini yapmamakta, köy
halkının sağlık, adalet, eğitim ve ailesel sorunları gibi meselelerinde yerine
göre doktoru, hâkimi, öğretmeni barıştırıcı olmaktadırlar. 
Önemli
bir birim olan muhtarlarımızın maalesef önemli sorunları da bulunmaktadır.
Öncelikle, sorunları: Biraz önce de bahsettim. Seçilmiş ve yetkileri olan
temsilciler olmasına rağmen siyaset ve devlet kurumları karşısında yetkisiz
kişilermiş gibi muamele görmeleridir. Hakları olan hizmetleri ilgili yerlerden
talep ettiklerinde en küçük birim amiri, memuru tarafından dahi dikkate
alınmamalarıdır. Hak ettikleri hizmetlerin kendilerine âdeta bir lütuf gibi
sunulmasıdır. Atanan yetkilinin seçilmiş muhtarı tanımamasıdır. Oysa muhtarlarımız
“Seçilmişleri atanmışlara ezdirmem.” sözünün tutulmasını beklemektedir. Köy
muhtarlarının köy tüzel kişiliğini temsil yetkisi varken mahalle muhtarlarının
ne bir tüzel kişiliği ne bütçesi ne de personeli bulunmamaktadır, mahalle halkı
ile yerel yöneticiler arasında sıkışıp kalmışlardır. Bir an önce mahalle
muhtarlarımıza da kamu tüzel kişiliği verilmeli, mahalle muhtarlığı kanunu
çıkarılmalı ve mahalle muhtarlığı güçlü bir statüye kavuşturulmalıdır. 
Yine,
muhtarlarımızın ciddi mali kısıtları ve özlük hakları sorunları ve bu
sorunların çözümlerine ilişkin talepleri bulunmaktadır. Bunlar kısaca: 1977’de
uygulanmaya başlayan ve bugün yetersiz miktarda olan aylık devlet ödeneklerinin
artırılması talebidir. Çok eski olan ve bugünün ihtiyaçlarına cevap vermeyen
442 sayılı Köy Kanunu’nun değiştirilmesi ve muhtar yetkilerinin genişletilmesi
talebidir. Yine, muhtarlarımız kent konseylerindeki temsil rollerinin
güçlendirilmesini, konseylerin yürütme organlarında anlamlı bir oranda temsil
edilmelerini beklemektedirler. Bilindiği üzere muhtarlarımız görevleri
süresince SGK kapsamına alınmakta ancak SGK primlerini kendileri
ödemektedirler. Oysa seçilmiş belediye başkanının, milletvekilinin primi ise
ilgili kurumca ödenmektedir. Yapılacak bir değişiklikle muhtarlarımızın SGK
primlerinin de görev süresince İçişleri Bakanlığı tarafından ödenmesi
sağlanmalıdır. Görevleri süresince muhtarlarımızdan alınmayan silah ruhsatı
harçlarının görev sonrasında da alınmamasını ve bir dönemden fazla muhtarlık
yapan muhtarlara hususi pasaport verilmesini talep etmektedirler. 
Değerli
milletvekilleri, muhtarlarımıza dair bu ve buna benzer sorunların tespiti ve
çözümü için önümüzde 2017 yılı gibi uzun bir yıl vardır ve bu sorunları hep
birlikte yüce Meclis çatısı altında çözmek mümkündür. 
Son
olarak, Aydın’ın Çine ilçesi Karpuzlu bucağından 1933 sonrasındaki ilk seçimde
500 oy alarak seçilen cumhuriyet döneminin ilk kadın muhtarı Gül Esin’i
hürmetle anıyor, yüce Meclisi saygıyla selamlıyorum. (CHP sıralarından
alkışlar) 
BAŞKAN
– Teşekkür ederim Sayın Tuncer. 
Sayın
milletvekilleri, şimdi soru-cevap bölümüne geldik. 
Süremiz
on dakika yine.
Beş
dakika içinde soru soran milletvekillerine söz vereceğim. 
Sayın
Varlı...
MUHARREM
VARLI (Adana) – Teşekkür ederim Sayın Başkan. 
Sayın
Bakan konuşmanızda 2/B’yle ilgili bir açıklama yaptınız. Kangren hâline
gelmişti, kanunlaştırdınız. Doğru, kanunlaştırdık burada hep beraber, biz de
destek verdik o yasaya. Ormanla alakalı kısmı çözüldü yani ormandan dışarıya
çıkarılmış arazilerin satışı tamamlandı ancak tarım arazileriyle alakalı
problem hâlâ devam ediyor birçok yerde ve bu arazilerin bir an önce,
toplulaştırma gelmeden önce satılmasında fayda var. Adana’da Ceyhan’da bu
konuda çok büyük sıkıntılar var. Ben bürokrat arkadaşlarla da bu konuyu paylaştım.
Eğer bir an önce bu konunun çözümünde yardımcı olursanız çok iyi olacak çünkü
hem ülke ekonomisine çok büyük katkı sağlayacak hem de çiftçilerimizin bu
arazileri alması temin edilmiş olacak. 
Bir
de rayiç bedelleri çok yüksek tutuyorlar Sayın Bakan. Bu rayiç bedeller...
(Mikrofon
otomatik cihaz tarafından kapatıldı) 
BAŞKAN
– Teşekkür ederim. 
Sayın
Akar...
HAYDAR
AKAR (Kocaeli) – Osmangazi Köprüsü 1 milyar 200 milyon dolara mal oldu, günlük
40 bin araç garantisi verildi. Bunun sonucunda, ilgili firmaya, o köprüyü yapan
firmaya her gün için günlük 3,5 milyon TL -eski parayla 3,5 trilyon- para
ödüyoruz geçen ve geçmeyen araçlar için. Bu köprü Kocaeli’de yapıldı.
Kocaeli’de oturan bir vatandaşın her gün bu köprüyü kullanabilmesi için ayda
yaklaşık 4.400 TL para ödemesi gerekiyor yani Kocaeli’nin, Körfez’in bir
yakasından diğer yakasına geçtiğinde -eğer orada çalışıyorsa- ayda 4.400 lira
para ödemesi gerekiyor. 
Birinci
soru: Kocaeli’deki bu vatandaşa bu köprüyü kullanabilmesi için bir sosyal
yardım yapmayı düşünüyor musunuz?
İkinci
soru: OHAL kapsamında bu köprüye devlet olarak el koyup hazinenin zararının
önüne geçmeyi planlıyor musunuz?
BAŞKAN
– Teşekkür ederim. 
Sayın
Hürriyet…
FATMA
KAPLAN HÜRRİYET (Kocaeli) – Teşekkür ediyorum Sayın Başkan. 
Ben
yine engellilerle ilgili Sayın Bakana bir soru sormak istiyorum. Engellilere
sadece Türk Hava Yolları uçaklarında yapılan yüzde 25 indirim ekonomik ve
internetten bilet alanlara maalesef yapılmıyor. Sonuçta bu insanlar engelli ve
gidemediği için internetten bilet alıyor ama internetten alındığında
yapılmıyor. Bu aynı zamanda hızlı trenin yataklı vagonları için de geçerli.
Bununla ilgili sizden bir destek istiyoruz, bilginiz olsun. 
Yine,
bazı şirketlerde engellilerin indirim hakkı olmasına rağmen, mesela TTNET gibi,
işte “Bizim zaten kampanyalı ücretlerimiz, dolayısıyla böyle bir indirim
yapmamıza da gerek yok.” diye cevap veriliyor. Bu da önemli bir konu. 
Aile
Bakanımız gitti ama belki bürokratları buradadır ya da sonradan yazılı olarak
verebilirsiniz. Sosyologlar atamayı bekliyorlar. Özellikle bu ASDEP Projesi
çerçevesinde yakın zamanda sosyolog ataması düşünülüyor mudur? Bunu sormak
istiyorum. 
BAŞKAN
– Sayın Arslan…
KAZIM
ARSLAN (Denizli) – Maliye Bakanına soruyorum. 
Bir:
Bakanlığınızda FETÖ soruşturması sonucunda kaç personeli açığa aldınız? Kaç
personeli ihraç ettiniz?
İki:
Bütün kamu personelinden FETÖ soruşturması nedeniyle ihraç edilen toplam
personel sayısı kaçtır? Bunların yerine ne kadar personel alınacaktır? Alınma
şekli KPSS’yle mi, yoksa sözlü sınav da yapılacak mı?
Üç:
Atanamayan öğretmenler ve atanamayan ziraat mühendisleri, veteriner hekimler
için Bakanlığınızca belirlenen bir kadro sayısı var mıdır? 
Dört:
Emeklilere verileceği söylenen promosyonların bu ayın sonuna kadar verilmesi
sağlanacak mıdır? Sağlanamayacaksa sebebini açıklar mısınız. 
Teşekkür
ederim. 
BAŞKAN
– Teşekkür ederim.
Sayın
Özdemir…
SİBEL
ÖZDEMİR (İstanbul) – Teşekkür ederim Sayın Başkan. 
PISA
raporunun yayımlandığı, eğitim sisteminde nitelik ve kalitesindeki
gerileyişimizi tartıştığımız şu günlerde eğitimin kalitesini etkileyen en
önemli faktörlerden biri de öğretmen maaşları Sayın Bakan. OECD verilerine
göre, Türkiye’de öğretmen maaşlarında başlangıç seviyesinde 35 ülke arasında
24’üncü sıradayız ve öğretmenlerin aldıkları en yüksek maaş sıralamasında dahi
35 ülke arasında 31’inci sıradayız. Eğitimin kalitesi ve niteliğinin
artırılması noktasında öğretmenlerin maaşlarının OECD ülkeleri ortalamasıyla
uyumlaştırılması konusunda bir düzenlemeyi düşünüyor musunuz?
BAŞKAN
– Teşekkür ederim.
Sayın
Torun…
SEYİT
TORUN (Ordu) – Teşekkürler Sayın Başkan.
Sayın
Bakan, 15 Temmuzda yaşanılan darbe girişimi sonrasında kamuda binlerce kişi
FETÖ soruşturması kapsamında işten atılmıştır. Bu bağlamda, 2017 yılında kamuya
memur, sözleşmeli ve işçi kadrosunda ne kadar personel alımı yapılacaktır? Bu
personelin alımında yazılı sınav yapmayı düşünüyor musunuz? Yoksa, belirli KPSS
puanını mı baz alıp sadece mülakat sınavıyla mı yetineceksiniz? 
15
Temmuzdan, kamuya nasıl personel alındığını, hangi kriterlerin göz önüne
alındığını hepimiz yaşadığımız acı olaylarla öğrendik. Artık bundan sonra
personel alımlarında liyakati göz önünde bulunduracak mısınız?
BAŞKAN
– Teşekkür ederim.
Sayın
Bakan, buyurun.
Süreniz
beş dakika.
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum.
Sayın
Varlı 2/B arazileriyle ilgili satışın yanında, çok doğru bir şekilde, tarım
arazilerinin de kullanıcısı olan çiftçilere satılması konusuna temas etti. 2/B
düzenlemesini yaparken, gerçekten, çiftçi vatandaşlarımızın kullandıkları tarım
arazilerinin kendilerine doğrudan satılmasına imkân veren bir yasal düzenlemeyi
de Meclisimizden geçirmiştik. Böylelikle, çiftçilerimiz yıllardır kullandıkları
bu arazilere sahip olabilecekler, kendi toprakları olarak işleyebilecekler,
buradan aş ve iş üretebilecekler. Bu düşünceyle bu projeye başladık. Şu ana
kadar bu kapsamda 225 bin vatandaşımız başvuruda bulundu ve bunlardan 218 bin
kişiye taşınmaz satışı yapabileceğimizi tespit ettik. Yine, çalışmalar
sonucunda satışa hazır hâle getirilen 34 ilde satış işlemlerine başlandı.
Bugüne kadar 6.600 kişiye toplam 8 bin adet taşınmaz yaklaşık 85 milyon lira
bedelle satıldı. Bu bedelin de 41,5 milyonu tahsil edildi. Biliyorsunuz, 2/B
arazilerinde olduğu gibi, tarım arazilerinin satışında da tespit edilen rayiç
bedelin yüzde 50’si oranında vatandaştan tahsilat yapıyoruz. Hatta, peşin ödeme
yapması hâlinde bu rakam yüzde 35’e, yüzde 36’ya kadar da düşebiliyor. Hatta,
başvuru süresi dolmuş olduğu hâlde, daha sonra yapmış olduğumuz yasal bir düzenlemeyle
de bu durumda olan vatandaşlarımıza yeni bir başvuru hakkı daha getirdik. Bu
başvuru süresi de 7 Eylül 2017 tarihinde sona erecek. Burada rayiç bedel
tespiti Bakanlığımızın taşra teşkilatındaki defterdarlıklar tarafından
yapılıyor. Sizin belirttiğiniz şekilde, rayiç bedelde bir yanlışlık, eksiklik
varsa o konulara da bakarız. Ama bu konuda Bakanlık olarak her zaman itirazları
değerlendiriyoruz, onu da açıkça ifade edeyim.
Sayın
Akar çok doğru bir tespitle, Osmangazi Köprüsü’nün bu memleket için ne kadar
önemli bir proje olduğunu kabul etmiş oldu. Gerçekten, Türkiye için bir vizyon
projesidir. 
HAYDAR
AKAR (Kocaeli) – Evet. Ama soyuyor memleketi. 
MALİYE
BAKANI NACİ AĞBAL (Bayburt) – Sayın Akar yine çok doğru bir şekilde tespit etti
ki bu sadece Kocaelili vatandaşlarımız için değil o bölgede seyahat etmek
isteyen bütün vatandaşlarımız için çok konforlu, çok rahat bir seyahat
yöntemidir. 
HAYDAR
AKAR (Kocaeli) – Biz kullanamıyoruz Sayın Bakan.
MALİYE
BAKANI NACİ AĞBAL (Bayburt) – Bugün vatandaşlarımız bu projeden her geçen gün
daha artan ölçüde yararlanıyor ve köprüyü kullanıyor, merak etmeyin. 
HAYDAR
AKAR (Kocaeli) – Onu sormadım, onu sormadım Sayın Bakan.
MALİYE
BAKANI NACİ AĞBAL (Bayburt) – Bakın, Türkiye’de AK PARTİ hükûmetleri döneminde
ardı ardına vizyon projeleri hayata geçirdik, Osmangazi Köprüsü de bunlardan
bir tanesi. 
HAYDAR
AKAR (Kocaeli) – Sorduğum soruya cevap verin.
DİDEM
ENGİN (İstanbul) – Maliyetini sordu Sayın Bakan, maliyetini. 
MALİYE
BAKANI NACİ AĞBAL (Bayburt) – Kamu-özel iş birliği projeleri çerçevesinde
yapılan bir proje. Biliyorsunuz, bu proje, Osmangazi Köprüsü Projesi aslında
İstanbul-İzmir Otoyolu Projesi’nin bir parçası. Dolayısıyla, önümüzdeki
aylarda…
HAYDAR
AKAR (Kocaeli) – Biz kullanamayacak mıyız?
MALİYE
BAKANI NACİ AĞBAL (Bayburt) – Siz kullanmayacaksınız da vatandaş kullanıyor.
Vatandaş hâlinden memnun, vatandaş daha fazla kullanmak istiyor.
HAYDAR
AKAR (Kocaeli) – Kullanamıyor vatandaş, onu soruyorum Sayın Bakan, Kocaeli
kullanamıyor. 
BAŞKAN
– Sayın Akar, müsaade eder misiniz, Sayın Bakan cevaplarını versin.
HAYDAR
AKAR (Kocaeli) – Sorduğum soruya cevap vermiyor Sayın Başkan.
BAŞKAN
– Cevap veriyor kendine göre.
MALİYE
BAKANI NACİ AĞBAL (Bayburt) – Dolayısıyla, Osmangazi Köprüsü gerçekten
Türkiye’ye kazandırılan vizyon projelerden bir tanesidir.
HAYDAR
AKAR (Kocaeli) – Günde kaç para ödüyorsunuz?
MALİYE
BAKANI NACİ AĞBAL (Bayburt) - Merak etmeyin, bugün, bu projenin, göreceksiniz,
toplam maliyeti kesinlikle çok rantabl, çok verimli de olacak, bunu da açıkça
ifade edeyim.
HAYDAR
AKAR (Kocaeli) – Var mısınız iddiaya?
BAŞKAN
– Sayın Akar…
MALİYE
BAKANI NACİ AĞBAL (Bayburt) - Varım iddiaya. On yıl sonra görüşürüz.
HAYDAR
AKAR (Kocaeli) – Var mısınız iddiaya?
MALİYE
BAKANI NACİ AĞBAL (Bayburt) – On yıl sonra görüşeceğiz.
Arkadaşlar,
endişe etmeyin. Bakın, orada tamamen rasyonel, fizibiliteye uygun bir proje
hayata geçti. Her geçen gün o köprüyü kullanan, Osmangazi Köprüsü’nü kullanan
vatandaşlarımızın sayısı artıyor, artmaya da devam edecek, herhangi bir
endişeniz olmasın.
HAYDAR
AKAR (Kocaeli) – Yapma gözünü seveyim! Bakanlık cevap verdi. Sayın Bakan,
Ulaştırma Bakanlığı cevap verdi, baş aşağı gidiyor.
MALİYE
BAKANI NACİ AĞBAL (Bayburt) – Sayın Hürriyet, engelli vatandaşlarımıza Türk
Havayollarından internet üzerinden yapılan satışlarda bir indirim
uygulanmadığını söyledi. Ben bunu bir inceleyeyim yani çok önemli, çok doğru
bir husus. Eğer böyle bir yöntem kullanılmıyorsa gerçekten o zaman engelli
vatandaşlarımız bakımından bu çalışmayı da ben arkadaşlarla konuşurum.
Sayın
Arslan, FETÖ kapsamında Maliye Bakanlığından ihraç edilen personel sayılarıyla
ilgili bilgi şu anda… Birazdan onu da…
(Mikrofon
otomatik cihaz tarafından kapatıldı)
BAŞKAN
– Sayın Bakan, bir dakika ek süre veriyorum size, lütfen tamamlayın.
MALİYE
BAKANI NACİ AĞBAL (Bayburt) – Peki.
Görevden
uzaklaştırılan memur sayısı 431. 
Öğretmen
atamaları konusunda, AK PARTİ hükûmetleri döneminde, 2003-2015 döneminde 512
bin atama yapıldı değerli arkadaşlar. Yani bugüne kadar AK PARTİ hükûmetleri
döneminde on dört yılda -AK PARTİ hükûmeti geldiği anda yaklaşık, benim
hatırladığım, 450 bin civarındaydı- 512 bin öğretmen ataması yapıldı. Merak
etmeyin, öğretmen atamalarını her zaman yapıyoruz, yapmaya da devam edeceğiz. 
Öğretmenlerimizin
özlük hakları da AK PARTİ hükûmetleri döneminde sürekli olarak enflasyonun
üzerinde artmıştır, refahları bu dönemde artmıştır. Bir örnek vermek gerekirse
1’in 4’ündeki bir öğretmenimizin 2002 yılında maaşı 659 liraymış, bakın şu anda
öğretmenimizin maaşı 3.310 liraya çıkmış yani yüzde 458 oranında artmış. Aynı
dönemde ne kadar enflasyon olmuş? Yüzde 227 olmuş. Dolayısıyla öğretmen
maaşları bu dönemde reel olarak enflasyonun çok üstünde arttı. Her zaman
öğretmenlerimizin yanında olduk, özlük haklarını artırdık. Bütün memurlarımıza,
çalışanlarımıza, emeklilerimize, asgari ücretlilerimize her zaman devletin
sağladığı refahtan pay verdik, vermeye de devam edeceğiz. 
Teşekkür
ediyorum. (AK PARTİ sıralarından alkışlar) 
BAŞKAN
- Teşekkür ederim.
HAYDAR
AKAR (Kocaeli) – Sayın Başkan, İç Tüzük 60’a göre söz istiyorum, bir düzeltme
yapmam gerekiyor. 
BAŞKAN
– Peki, bir dakika…
V.- AÇIKLAMALAR (Devam)
14.- Kocaeli Milletvekili Haydar Akar’ın, geçiş ücretlerinin yüksekliği
nedeniyle Osmangazi Köprüsü’nün kullanılamadığına ve bununla ilgili bir çalışma
yapılması gerektiğine ilişkin açıklaması
HAYDAR
AKAR (Kocaeli) – Sayın Bakan, on yıl sonra 40 bin araç garantisine göre şirkete
ödeyeceğiniz para 5 milyar 110 milyon dolardır. Bu köprü 1 milyar 200 milyon
dolara mal oldu. On yıl sonra ödeyeceğiniz para 5 milyar 110 milyon dolardır 35
dolar, artı KDV ve 40 bin geçişe göre. Sizin dediğiniz gibi yükselmiyor. O
bölgede yaşayan bir insan olarak Kocaeli halkı da kullanamıyor -eğer siz bunu
Kocaeli halkı kullanmasın diyorsanız o ayrı konu- vatandaş da kullanamıyor ve
her geçen gün aşağıya düşüyor. Ulaştırma Bakanlığının resmî verileri elimde,
her ay soruyorum ve o “selfie” çektirildiği dönem gibi, bedava olduğu dönem
gibi değil, gerçekten de geçemiyor vatandaş. Bununla ilgili çalışma yapılmalı,
vatandaşın kullanımına açılmalı; bu para nasıl olsa ödeniyor, bir şekilde bu
şirketlerle tekrar oturup bu sözleşme bir kez daha gözden geçirilmeli diyorum.
Yani köprüyü vatandaşın kullanımına açalım.
BAKİ
ŞİMŞEK (Mersin) – Sayın Bakanım, fiyatı ucuzlatıp sürümden kazanın, birazcık da
onu deneyin bakalım.
BAŞKAN
– Teşekkür ederim.
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/834) ile Plan ve Bütçe Komisyonu Raporu (S.Sayısı: 434)
(Devam)
BAŞKAN
– Sayın milletvekilleri, 4’üncü madde üzerinde dört adet önerge vardır,
okutuyorum:
Türkiye Büyük Millet Meclisi Başkanlığına
Görüşülmekte
olan 2017 Yılı Merkezi Yönetim Bütçe Kanunu Tasarısı’nın ekli “E Cetveli”nin
66’ncı maddesinin birinci cümlesinde yer alan “özel hesaba aktarılır” ibaresi
ile ikinci ve üçüncü cümlelerinin madde metninden çıkarılmasını arz ve teklif
ederiz.
 Zekeriya
Temizel Musa Çam  Kadim
Durmaz
 İzmir İzmir 
Tokat
 Akif
Ekici Mehmet Bekaroğlu  Ali
Yiğit
 Gaziantep İstanbul İzmir
 Çetin
Arık  Kazım Arslan 
 Kayseri Denizli
Türkiye Büyük Millet Meclisi Başkanlığına
Görüşülmekte
olan 2017 Yılı Merkezi Yönetim Bütçe Kanunu Tasarısı'nın ekli "E
Cetveli"nin 23’üncü maddesinin birinci cümlesindeki "...Yüksek
Planlama Kurulunca uygun görülmesi halinde" ibaresi ile ikinci
cümlesindeki "...Yüksek Planlama Kurulu tarafından” ibaresinin madde
metninden çıkarılmasını arz ve teklif ederiz.
 Zekeriya
Temizel Musa Çam Kadim
Durmaz
 İzmir İzmir Tokat
 Bihlun
Tamaylıgil Akif Ekici Çetin
Arık
 İstanbul Gaziantep Kayseri
 Ali
Yiğit Mehmet Bekaroğlu
 İzmir İstanbul
Türkiye Büyük Millet Meclisi Başkanlığına
Görüşülmekte
olan 2017 Yılı Merkezi Yönetim Bütçe Kanunu Tasarısı'na ekli “E Cetveli”nin
77’nci maddesinin tasarı metninden çıkarılmasını arz ve teklif ederiz.
 Zekeriya
Temizel Musa Çam Kadim
Durmaz
 İzmir İzmir Tokat
 Bihlun
Tamaylıgil Akif Ekici Çetin
Arık
 İstanbul Gaziantep Kayseri
 Ali
Yiğit Mehmet Bekaroğlu Kazım
Arslan
 İzmir İstanbul Denizli
Türkiye Büyük Millet Meclisi Başkanlığına
Görüşülmekte
olan 433 sıra sayılı 2017 Yılı Merkezi Yönetim Bütçe Kanunu Tasarısı’nın 4’üncü
maddesine bağlı (İ) cetvelinin “II. Kamu Görevlilerine İlişkin Toplam Atama
Sayısı Sınırları” kısmında yer alan “5000” ibaresinin “20 bini öğretmen olmak
üzere 25 bin” şeklinde değiştirilmesini ve bu değişikliğe bağlı gider artışının
personel giderlerini karşılama ödeneğinden karşılanmasını arz ve teklif ederiz.
 Mustafa
Kalaycı İsmail Faruk Aksu Erhan
Usta
 Konya İstanbul Samsun
 Mehmet
Erdoğan Saffet Sancaklı
 Muğla Kocaeli
BAŞKAN
– Okunan son önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ MEHMET ALİ CEVHERİ (Şanlıurfa) – Katılamıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Sayın milletvekilleri, Anayasa’nın bütçe görüşmelerini düzenleyen 162’nci
maddesinin “...değişiklik önergeleri, üzerinde ayrıca görüşme yapılmaksınız
okunur ve oylanır.” hükmü gereğince önergenin gerekçesini okutuyorum: 
Gerekçe:

Şubat
ayında 20 bin öğretmen ataması yapılabilmesi öngörülmektedir. Mevcut ödeneğin
ancak 20 bin öğretmen atamasına imkân vermesi sebebiyle bu sayıyla sınırlı
sayıda öğretmen ataması teklif edilmiştir.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 2017 Yılı Merkezi Yönetim Bütçe Kanunu Tasarısı'na ekli “E Cetveli”nin
77’nci maddesinin tasarı metninden çıkarılmasını arz ve teklif ederiz.
Zekeriya
Temizel (İzmir) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ MEHMET ALİ CEVHERİ (Şanlıurfa) – Katılamıyoruz Sayın
Başkan.
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Gerekçeyi okutuyorum. 
Gerekçe:

Anayasa’nın
161'inci maddesine aykırı olarak (E) cetvelinin 77’nci maddesine konulan bu
hükümle, 5449 sayılı Kanun’a göre merkezî yönetim kapsamındaki kamu
idarelerinin kalkınma ajansları tarafından desteklenmeye hak kazanan
projelerine tahsis edilen kaynakların proje yürütücüsü idarelerin bütçelerine
gelir kaydedilmeksizin özel hesaplarda izleneceği belirtilmekte, söz konusu
projeler için bütçe dışı imkânlarla karşılanamayan eş finansman tutarını, bu
amaçla idarelerin bütçelerinde (06) ve (07) ekonomik kodlarını içeren
tertiplerde yer alan ödeneklerden tahakkuka bağlamak suretiyle söz konusu
projeler için açılan özel hesaplara ödemeye proje yürütücüsü idareler yetkili
kılınmaktadır. Kalkınma ajansı ve yararlanıcı kamu idaresi tarafından projeye
tahsis edilen kaynakların kullanımı, proje kapsamında ve proje süresiyle
sınırlı olmak üzere 6/6/1978 tarihli ve 7/15754 sayılı Bakanlar Kurulu Kararı
hükümleri çerçevesinde personel çalıştırılması, özel hesabın işleyişi ve
muhasebeleştirilmesi ile diğer hususlara ilişkin usul ve esasların
belirlenmesinde Kalkınma Bakanlığı yetkilendirilmektedir.
Söz
konusu maddedeki hükümle, özel hesaplara aktarılarak kullanılan bütçe
ödeneklerinin harcanması, muhasebeleştirilmesi ve denetlenmesine ilişkin usul
ve esaslarda mevcut bütçeleme, kamu mali yönetim ve denetim sisteminin dışına
çıkılmakta, yeni bir harcama hukuku yaratılmaktadır. 
Bu
hükümle bütçede yer alan ödenek tutarı bütçe sistemi dışına çıkarılmakta ve
mevcut mali yönetim ve denetim sisteminin belirlediği kurallara bağlı olmadan
kullanılmasının yolu açılmaktadır. Ayrıca, özel hesaptan yapılan harcamaların
denetimi, muhasebesi ve dış denetim ve TBMM’ye karşı hesabının nasıl verileceği
konusunda net bir düzenleme de bulunmamaktadır.
Merkezî
yönetime dâhil idarenin bütçesinde bütçe gideri, transferi alan diğer
idarelerin bütçelerinde bütçe geliri olarak muhasebeleştirilmesi gerekir. Özel
hesap yönteminin kullanılması durumunda transferi yapan kamu idaresi bütçesine
bütçe gideri yazılan tutarların, kaynak transferi yapılan idarelerin
bütçeleriyle tam anlamıyla iişkilendirilmeyerek yanlış raporlama yapılmasına da
neden olunma riski bulunmaktadır.
Aslında,
5018 sayılı Kanun’un ve daha önce uygulamada olan 1050 sayılı Muhasebei Umumiye
Kanunu sistematiğinde bazı özel şart ve durumları kapsayan; özel gelir kaydı,
özel gelirlerin ödenek kaydı, ertesi yıla devri, bağış ve yardımların gelir
kaydı ve bunların ödenekleştirilerek kullanımı ve ertesi yıla devri gibi kamu
harcama disiplinini bozmayan ve saydamlık ilkesine aykırı olmadan
bütçeleştirilen ve muhasebeleştirilen uygulamalar bulunmaktadır.
Ancak
son dönemde kamu mali sistemine Anayasa'ya ve yasalara aykırı bir şekilde
yerleştirilmeye çalışılan "özel hesap uygulaması”nın bu tür çözümlemelerle
ilişkisi bulunmamaktadır.
Bütçe
kanunlarını diğer kanunlardan ayrı tutan anayasal kurallar karşısında yasayla
düzenlenmesi gereken bir konunun bütçe yasasıyla düzenlenmesi veya yürürlükte
bulunan herhangi bir yasada yer alan hükmün bütçe yasalarıyla değiştirilmesi,
kaldırılması, uygulanmaması veya aykırı düzenlemeler yapılması olanaksızdır.
Anayasa
Mahkemesinin yerleşik kararlarına göre, yasa koyucunun, temel ilkeleri
koymadan, çerçeveyi çizmeden yürütmeye yetki vererek sınırsız ve belirsiz bir
alanı yönetimin düzenlemesine bırakması yasama yetkisinin devri sonucunu
doğurmaktadır.
2017
Yılı Merkezi Yönetim Bütçe Kanunu'na ekli “E Cetveli”nin 77’nci maddesi,
Anayasa’nın 7’nci, 87’nci, 88’inci, 89’uncu, 124’üncü ve 161’inci maddelerine
aykırı olduğundan söz konusu maddenin tasarı metninden çıkarılması için bu
önerge verilmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 2017 Yılı Merkezi Yönetim Bütçe Kanunu Tasarısı'nın ekli "E
Cetveli"nin 23’üncü maddesinin birinci cümlesindeki "...Yüksek
Planlama Kurulunca uygun görülmesi hâlinde" ibaresi ile ikinci
cümlesindeki "...Yüksek Planlama Kurulu tarafından” ibaresinin madde metninden
çıkarılmasını arz ve teklif ederiz.
Zekeriya
Temizel (İzmir) ve arkadaşları 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ MEHMET ALİ CEVHERİ (Şanlıurfa) – Katılamıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Gerekçeyi okutuyorum:
Gerekçe:

Anayasa’nın
161'inci maddesi hükmüne aykırı olarak 2017 Yılı Merkezi Yönetim Bütçe Kanunu
Tasarısı’na ekli “E Cetveli”ne konulan 23’üncü maddedeki hükümle, Kalkınma Bakanlığı
bütçesinin 32.01.34.00-01.3.2.04-1-07.1 tertibinde yer alan ödenekten Yüksek
Planlama Kurulunca uygun görülecek miktardaki kısmı hibe mahiyetinde olmak
üzere, bölgesel girişim sermayesi uygulamaları için Türkiye Kalkınma Bankası
Anonim Şirketine aktarılacaktır. Söz konusu ödeneğin tahsisi, aktarımı,
kullanımı, saklanması, izlenmesi, denetlenmesi ve gereğinde bakiyenin geri
dönüşüne dair usul ve esaslar Yüksek Planlama Kurulu tarafından tespit
olunacaktır.
3/6/2011
tarihli ve 641 sayılı Kalkınma Bakanlığının Teşkilat ve Görevleri Hakkında
Kanun Hükmünde Kararname’de yer alan ve Yüksek Planlama Kurulunun görev ve
yetkilerini düzenleyen 22'nci maddede, Yüksek Planlama Kuruluna, Kalkınma
Bakanlığı bütçesinde bulunan bir tertipteki ödenek tutarını, hiçbir sınırlamaya
tabi tutmadan hibe olarak dağıtılması için Kalkınma Bankası Anonim Şirketine
aktarma yapılması için karar verme yetkisinde olduğuna dair herhangi bir
düzenleme bulunmamaktadır. Bu görev bütçe kanununa eklenen bir madde veya
ibareyle Yüksek Planlama Kuruluna verilemez.
E
cetveline Anayasa’nın 161'inci maddesine aykırı bir şekilde konulan söz konusu
hükümle, Kalkınma Bakanlığı bütçesinin 32.01.34.00-01.3.2.04-1-07.1 tertibinde
yer alan ödeneğin bölgesel girişim sermayesi uygulamaları kapsamında hibe
olarak dağıtılmak üzere Türkiye Kalkınma Bankası Anonim Şirketine aktarılması,
bu ödeneğin tahsisi, aktarımı, kullanımı, saklanması, izlenmesi, denetlenmesi
ve gereğinde bakiyenin geri dönüşüne dair usul ve esasların belirlenme
yetkisinin, hiçbir çerçeve çizilmeksizin, esaslar belirlenmeksizin ve hiçbir
sınırlamayla bağlı olmaksızın Yüksek Planlama Kuruluna verilmesi, bir nevi
yasama yetkisinin devri sonucunu doğurduğundan, Anayasa'nın 7'nci maddesine
aykırı bulunmaktadır.
Yasalarda
kendisine herhangi bir görev ve yetki verilmemişken, Kalkınma Bakanlığı
bütçesinin 32.01.34.00-01.3.2.04-1-07.1 tertibinde yer alan ödenekten Yüksek
Planlama Kurulunca belirlenecek miktardaki kısmı hibe mahiyetinde olmak üzere,
bölgesel girişim sermayesi uygulamaları için Türkiye Kalkınma Bankası Anonim
Şirketine aktarılacak miktarın tahsisi, aktarımı, kullanımı, saklanması,
izlenmesi, denetlenmesi ve gereğinde bakiyenin geri dönüşüne dair usul ve
esasları idari düzenlemelerle Yüksek Planlama Kurulunun düzenleyecek olması,
merkezî yönetim bütçesi kapsamındaki kamu idareleri ile sosyal güvenlik
kurumlarının bütün gelir ve giderleri ile mallarını Türkiye Büyük Millet
Meclisi adına denetlemek ve sorumluların hesap ve işlemlerini kesin hükme
bağlamakla Anayasa'nın 160’ıncı maddesi gereği görevli ve yetkili bulunan
Sayıştayın yetki ve görevlerini de kısıtlayıcı bir nitelik taşımakta olup söz
konusu maddede yer alan anayasal kurala aykırılık taşımaktadır.
Sayıştayın
denetim yetkisi, Anayasa'nın 161’inci maddesi hükmüne aykırı bir biçimde Bütçe
Kanununa ekli E cetveline ilave edilen bir hükümle kısıtlanamaz.
Bu
bağlamda söz konusu ödenek tertibini bütçesinde barındıran Kalkınma Bakanlığı,
5018 sayılı Kanun’a ekli (I) Sayılı Cetvelde yer alan merkezî yönetim
kapsamındaki kamu idaresidir. Bakanlığa tahsis edilen kaynakların mali yönetim
ve kontrolü 5018 sayılı Kanun’a tabidir. Dolayısıyla bütçeyle tahsis edilen
kaynakları kamu harcama hukuku içinde kullanması ve hesabını da TBMM'ye vermesi
gerekir.
Söz
konusu ibareler Anayasa’nın 7, 87, 88, 89, 124, 160 ve 161’inci maddelerine
aykırı olduğundan madde metninden çıkarılması amacıyla bu önerge verilmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Son
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 2017 Yılı Merkezi Yönetim Bütçe Kanunu Tasarısı'nın ekli "E
Cetveli"nin 66’ncı maddesinin birinci cümlesinde yer alan "özel
hesaba aktarılır" ibaresi ile ikinci ve üçüncü cümlelerinin madde
metninden çıkarılmasını arz ve teklif ederiz. 
Zekeriya
Temizel (İzmir) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ MEHMET ALİ CEVHERİ (Şanlıurfa) – Katılamıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) - Katılmıyoruz Sayın Başkanım.
BAŞKAN
– Gerekçeyi okutuyorum:
Gerekçe:
Anayasa’nın
161'inci maddesi hükmüne aykırı olarak 2017 yılı Merkezi Yönetim Bütçe Kanunu
Tasarısı’nın E Cetveline konulan söz konusu hükümle, Başbakanlık bütçesine
100’üncü yıl anma etkinlikleri kapsamında çalışmalar yapmak maksadıyla
07.00.00.02-01.1.1.00-1-05.2 tertibinde tefrik edilen ödenekler Başbakanlık
bütçesine gider kaydedilmek suretiyle özel hesaba aktarılacak, bu özel hesaptan
yapılan harcamalar 5018 sayılı Kanun ile 4734 sayılı Kanun’da müstesna
tutulacak, özel hesaba aktarılan tutarların kullanımına ilişkin usul ve esaslar
da Başbakan onayıyla belirlenecektir.
Bu
düzenlemeyle, bu tertipteki ödenek tutarları bütçe sistemi dışına çıkarılarak
özel hesaplara aktarılacak ve özel usullerle harcanacaktır.
Özel
hesaba aktarılan tutarların kullanımına ilişkin usul ve esasların
belirlenmesinde Başbakana yetki verilmektedir. Aynı zamanda, açılacak özel
hesaptan yapılacak ödemeler Kamu İhale Kanunu ve Kamu Mali Yönetimi ve Kontrol
Kanunu uygulamaları dışına çıkarılmaktadır. Özel hesabın Sayıştay denetimine
tabi olup olmayacağı da belirsizdir. 
"Özel
hesap" uygulamasının aktarılan ödeneklerin takibine ve aktarma amacına
uygun kullanılmasını sağlamaya yönelik olduğu ileri sürülebilir ise de iptali
istenen Başbakanlık bütçesi açısından aktarılan ödeneklerin takibi ve amacına
uygun kullanımının kontrolünün "bütçede açılacak bir tertibe gelir ve şart
kılındığı amaca harcanmak üzere açılacak bir tertibe ödenek kaydedilmesi"
suretiyle de mümkün olması ve 5018 sayılı Kanun’a tabi olan kamu idareleri için
yasal olanın da bu usul olması (Madde 40/3) karşısında, özel hesap
uygulamasının başka amaçlara hizmet ettiği sonucu kendiliğinden ortaya
çıkmaktadır. 
Bütçe
kaynaklarının özel hesaplar kullanılarak temel mali mevzuat hükümlerine tabi
olmadan harcanması bütçe disiplininden kaçışları ve harcamalarda keyfîliği
teşvik etmekte ve bütçe uygulamalarının saydam, açık ve hesap verebilir
olmasını önlemektedir. 
Bütçe
kanunlarını diğer kanunlardan ayrı tutan anayasal kurallar karşısında, yasayla
düzenlenmesi gereken bir konunun bütçe yasasıyla düzenlenmesi veya yürürlükte
bulunan herhangi bir yasada yer alan hükmün bütçe yasalarıyla değiştirilmesi,
kaldırılması, uygulanmaması veya aykırı düzenlemeler yapılması olanaksızdır.
2017
Yılı Merkezi Yönetim Bütçe Kanunu Tasarısı’na Ekli "E Cetveli"nin
66’ncı maddesinin birinci cümlesinde yer alan "özel hesaba aktarılır"
ibaresi ile ikinci ve üçüncü cümleleri Anayasa’nın 2, 7, 87, 88, 89, 124 ve
161’inci maddelerine aykırı olduğundan, söz konusu ibarelerin madde metninden
çıkarılmasını sağlamak amacıyla bu önerge verilmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
4’üncü
maddeyi oylarınızı sunuyorum: Kabul edenler… Kabul etmeyenler… 4’üncü madde
kabul edilmiştir. 
5’inci
maddeyi okutuyorum: 
Gerektiğinde Kullanılabilecek Ödenekler
MADDE 5- (1)
Personel Giderlerini Karşılama Ödeneği:
Genel bütçe kapsamındaki kamu idareleri ile özel bütçeli idarelerin
bütçelerine konulan ödeneklerin yetmeyeceği anlaşıldığı takdirde, ilgili
mevzuatının gerektirdiği giderler için “Personel Giderleri” ve “Sosyal Güvenlik
Kurumlarına Devlet Primi Giderleri” ile ilgili mevcut veya yeni açılacak
tertiplere, Maliye Bakanlığı bütçesinin 12.01.31.00-01.1.2.00-1-09.1 tertibinde
yer alan ödenekten aktarma yapmaya,
(2) Yedek Ödenek:
Maliye Bakanlığı bütçesinin 12.01.31.00-01.1.2.00-1-09.6 tertibinde yer
alan ödenekten, genel bütçe kapsamındaki kamu idareleri ile özel bütçeli
idarelerin bütçelerinde mevcut veya yeni açılacak (01), (02), (03), (05) ve
(08) ekonomik kodlarını içeren tertipler ile çok acil ve zorunlu hâllerde (06)
ve (07) ekonomik kodlarını içeren tertiplere aktarma yapmaya,
(3) Yatırımları Hızlandırma Ödeneği:
Maliye Bakanlığı bütçesinin 12.01.31.00-01.1.2.00-1-09.3 tertibinde yer
alan ödenekten, 2017 Yılı Programının Uygulanması, Koordinasyonu ve İzlenmesine
Dair Karar esaslarına uyularak 2017 Yılı Yatırım Programının uygulama durumuna
göre gerektiğinde öncelikli sektörlerde yer alan yatırımların hızlandırılması
veya yılı içinde gelişen şartlara göre öncelikli sektör ve alt sektörlerde yer
alan ve programa yeni alınması gereken projelere ödenek tahsisi veya
ödeneklerinin artırılmasında kullanılmak üzere genel bütçe kapsamındaki kamu
idareleri ile özel bütçeli idarelerin projelerine ilişkin mevcut veya yeni
açılacak tertiplere aktarma yapmaya,
(4) Doğal Afet Giderlerini Karşılama Ödeneği:
Maliye Bakanlığı bütçesinin 12.01.31.00-01.1.2.00-1-09.5 tertibinde yer
alan ödeneği, yatırım nitelikli giderler açısından yılı yatırım programı ile
ilişkilendirilmek kaydıyla genel bütçe kapsamındaki kamu idareleri ile özel
bütçeli idarelerin her türlü doğal afet giderlerini karşılamak amacıyla mevcut
veya yeni açılacak tertiplerine aktarmaya,
Maliye Bakanı yetkilidir.
BAŞKAN
- 5’inci madde üzerinde Milliyetçi Hareket Partisi Grubu adına İstanbul
Milletvekili Sayın İsmail Faruk Aksu konuşacak.
Buyurun
Sayın Aksu. (MHP sıralarından alkışlar)
MHP
GRUBU ADINA İSMAİL FARUK AKSU (İstanbul) - Sayın Başkan, sayın milletvekilleri;
2017 Yılı Merkezi Yönetim Bütçe Kanunu Tasarısı'nın 5’inci maddesi hakkında
Milliyetçi Hareket Partisi Grubu adına söz aldım. Genel Kurulu ve aziz
milletimizi saygıyla selamlıyorum.
Türkiye
ekonomisi bugün, istikrarsız büyümenin devam ettiği, makroekonomik hedeflerin
tutturulamadığı, Türk lirasının aşırı değer kaybettiği, işsizliğin yeniden çift
hanelere yükseldiği ve borçlanmada yüksek artışların yaşandığı bir durumdadır.
Bu şartlar, hazırlanan 2017 yılı bütçe tasarısında öngörülen hedeflerin
gerçekleştirilmesini de zora sokmaktadır. 
581
milyar lira düzeyinde gerçekleşecek olan 2016 bütçe harcamalarının 2017 yılında
yüzde 11 oranında artışla 645 milyar liraya çıkması öngörülmektedir. Bütçe
harcamaları, ana kalemler itibarıyla, faiz dışı harcamalar ve faiz
harcamalarından oluşmaktadır. 
2015
yılında 23,5 milyar lira olarak gerçekleşen bütçe açığının 2016 yılında yüzde
46,9 artışla 34,6 milyar liraya yükselmesi beklenmektedir. Yine, 2017 yılı
bütçe açığının da 2016 gerçekleşme tahminine göre yüzde 35,6'lık bir artışla
46,9 milyar lira olacağı tahmin edilmektedir.
Diğer
taraftan, Türkiye ekonomisinin en güçlü yanı olan kamu maliyesinde bozulma
dikkati çekmektedir. 2016 yılına ilişkin revize veriler, kamu açığının hem 2015
yılına göre arttığını hem de hedeflerin çok üstünde gerçekleşeceğini
göstermektedir. 
Faiz
ve özelleştirme hariç genel devlet dengesi 2015 yılına göre millî gelirin yüzde
2'si oranında bozulmaktadır. Bu veri, kamu maliyesinin sağlığı konusundaki
kaygıları, maalesef, desteklemektedir.
2017
yılında ise, ekonomik programların başlangıç tarihi olan 2000 yılından beri,
2009 kriz yılı haricinde, ilk kez program tanımlı faiz dışı kamu dengesinde
açık öngörülmektedir. Bu olumsuz gelişme kamu maliyesi üzerinde hassasiyetle
durulması gerektiğini göstermektedir. 
Önümüzdeki
yıl, Türkiye gibi gelişmekte olan ülkeleri bekleyen küresel mali fırtına
öncesinde ekonominin dayanmakta olduğu tek temel çıpa olan mali disiplinin
sağlamlaştırılması elzemdir. Ancak, görülmektedir ki 2017 yılı bütçe açığı
hedefi hem gayrisafi yurt içi hasılanın yüzde 1,9'u gibi bir seviyeye dayanmış
durumda hem de uzun yıllardır reforme edilmesi beklenen harcama kalitesinin
sağlanmasından uzak bulunmaktadır. 
2017
yılında özelleştirme gelirlerinin de içinde olduğu yaklaşık 15 milyar lira
sermaye geliri hedeflenmektedir. Bu hedef, taşıdığı riskler nedeniyle Hükûmetin
tahmini bütçe açığının da aslında daha fazla olacağı izlenimini vermektedir. 
Bütçe
gelirlerinin esası olan vergi gelirlerinin 2017 yılında bir önceki yıla göre
yüzde 13,9 oranında artarak 511,1 milyar liraya ulaşması beklenmektedir. Bu
rakamın 354 milyar lirası dolaylı vergilerden oluşmaktadır ve bu durum
hedeflerin tutmasının vatandaşlar üzerindeki vergi yükünü artırmakla mümkün
olabileceğini göstermektedir. 
Bilindiği
gibi, büyümek için yatırıma, yatırımların artırılabilmesi için yurt içi
tasarrufların artırılmasına ihtiyaç vardır. Zira, rekabet ettiğimiz ülkelerdeki
tasarruf oranları yüzde 30'lar düzeyindedir. Oysa 2016 yılı için hedeflenen
yüzde 16,5 yurt içi tasarruf oranı yüzde 13,5 olarak revize edilmiştir.
Unutulmamalı ki yüzde 20'lerdeki tasarruf seviyesi AKP iktidarları eliyle bu
seviyelere gerilemiştir. Bu tasarruf oranıyla da beklenen yatırımları
gerçekleştirmek kolay olmayacaktır.
Değerli
milletvekilleri, 2016 yılının 3’üncü çeyreğinde bir önceki yılın aynı dönemine
göre ekonomi yüzde 1,8 oranında daralmıştır. Aynı dönemde kamu harcamaları
önceki döneme göre yüzde 23,8 artmıştır. Esasen kamu harcamalarındaki bu artış
büyüme oranının daha da düşük olmasını önlemiştir. Zira son yıllarda ekonomik
büyümenin en önemli sebeplerinden olan hane halkı harcamalarında 2016 yılı
3’üncü çeyrek itibarıyla yüzde 3,2'lik bir azalma olmuştur. Diğer yandan, mal
ve hizmet ihracatı 2016 yılının 3’üncü çeyreğinde bir önceki yılın aynı
dönemine göre yüzde 7 azalırken, ithalat yüzde 4,3 oranında artmıştır.
Anlaşılan
önümüzdeki günler çiftçi, esnaf, işçi, memur, emekli, sanayici ve hane halkıyla
toplumun bütün kesimleri için zor geçecektir, toplumsal kaygı bu yöndedir.
Nitekim Tüketici Güven Endeksi kasım ayında bir önceki aya göre yüzde 6,9
oranında azalarak 68,93 olmuştur. Aynı endeks içinde, gelecek on iki aylık
dönemde genel ekonomik durumun daha iyi olacağı yönündeki beklentinin yüzde 6,5
oranında; hanenin maddi durumunun daha iyi olacağı beklentisinin yüzde 5,4
oranında; işsizliğin azalacağı beklentisinin ise yüzde 7,6 oranında azaldığı
görülmektedir. İşsizlik oranı 2016 yılı Ağustos döneminde yüzde 11,3'e, genç
nüfustaki işsizlik ise yüzde 19,9'a yükselmiştir. Geçen yılın aynı dönemine
göre genç istihdamdaki azalma endişe vericidir. Diğer yandan ne eğitimde ne
istihdamda olan yani çalışmayan ve eğitim görmeyen gençlerimizin oranı da yüzde
27,2'ye çıkmıştır.
Değerli
milletvekilleri, ekonominin sıhhatine yönelik en önemli çıpalardan birisi hatta
en önemlisi döviz kurundaki istikrardır. Türk lirası değer kaybederken halkımız
her gün fakirleşmektedir. Kurdaki şiddetli dalgalanma dünyanın her yerinde bir
olumsuzluk göstergesidir. Bu gelişmeler dikkate alınarak Hükûmetin orta
vadedeki büyüme, istihdam ve enflasyona yönelik hedefler başta olmak üzere pek
çok hedefini gözden geçirmesi gerekmektedir. 2016 yılının tamamlanmasına kısa
bir süre kaldığı göz önüne alındığında, alınacak önlemler bu yıla dair
göstergeleri değiştirmeyecekse de 2017 için gerekli tedbirlerin alınması
bakımından önem arz etmektedir.
Tedavi
için teşhisin doğru konulması ve yaranın derinleşmeden sarılması önemlidir.
Esasen, Türkiye'nin bütçe açıklarının da cari açığının da arkasındaki temel
unsur dış ticaret açığıdır. Önümüzdeki dönemde Türkiye'nin cari açık ve bütçe
açığından meydana gelen bir ikiz açık riskiyle karşı karşıya kalmaması için
gerekli tedbirler süratle alınmalıdır. 
2016
Ekim ayı cari açığı 1,6 milyar dolar olurken, on iki aylık cari açık 33,7
milyar dolara çıkmıştır. Bu rakam 2016 yılı hedefi olan 31,3 milyar doların
şimdiden üzerindedir. Kuşkusuz cari açık vererek gelirimizi ve refah seviyemizi
artırmamız mümkün değildir. 
Ülkemizin
borç düzeyi de sürekli olarak artmaktadır. Temelde özel sektör kaynaklı olmak
üzere, Türkiye'nin dış borcu 2016 2’nci çeyrek itibarıyla 421,4 milyar dolara
çıkmıştır. On dört yılda dış borçlarımız yüzde 225,2 oranında artmıştır.
Vatandaşlarımızın borçları da aynı dönemde yüksek oranlarda artmıştır. 
Değerli
milletvekilleri, belirsizlikler yatırımcıların önünü görememesine sebep
olmaktadır. Kurlardaki oynaklık ve belirsiz faiz, girdi maliyetlerini
yükseltmekte, istikrarsızlık ve güven kaybı, yatırımcıyı caydırmaktadır.
Türkiye, her geçen gün rekabet gücü kaybetmektedir; Dünya Bankasının iş yapma
kolaylığı endeksinde yer aldığı 63'üncü sıradan 69'uncu sıraya gerilemiştir.
Nitekim, Türkiye'nin uluslararası doğrudan yatırımlardan aldığı pay hâlâ yüzde
1’in altında, 0,90 oranındadır. Oysa emsalimiz gelişen ülkelerde bu oran daha
yüksektir ve Brezilya'da 3,7, Hindistan'da 2,5, Meksika'da 1,7, Şili'de ise
1,1'dir. Türkiye'nin sıkışıp kaldığı bu kısır döngüden çıkması için,
makroekonomik tedbirlerle birlikte hukuk ve adalet, kamu yönetimi ve eğitim,
sağlık ve sosyal güvenlik gibi sosyal sektörlere ilişkin adımları da acilen
atması, yeni bir hikâye ortaya koyması zorunludur. Bunların yapılmadığı ve
makroekonomik göstergelerin bozulduğu bir durumda, istihdam daha da daralacak,
yoksulluk derinleşecektir. Bu sebeple ekonomik güveni tesis ederek yatırımların
artırılması, üreten bir ekonominin oluşturulması kaçınılmaz bir zorunluluktur. 
Değerli
milletvekilleri, tüm bunlara rağmen inanıyoruz ki Türk milleti ve Türkiye
Cumhuriyeti devleti yaşanan siyasi ve ekonomik sıkıntıyı aşacak, terör belasını
defedecek ve toplumsal huzur ve refahı tesis edecek kudrettedir. Milliyetçi
Hareket Partisi bugüne kadar olduğu gibi bundan sonra da milletimizin hayrına
olan işlere destek olmaya devam edecektir.
Bu
düşüncelerle konuşmamı bitirirken 2017 yılı bütçesinin hayırlı olmasını
diliyorum, hepinizi saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Aksu. 
Cumhuriyet
Halk Partisi Grubu adına Ordu Milletvekili Sayın Seyit Torun konuşacak. 
Buyurun
Sayın Torun. (CHP sıralarından alkışlar) 
CHP
GRUBU ADINA SEYİT TORUN (Ordu) – Sayın Başkan, değerli milletvekilleri; 2017
Bütçe Kanunu Tasarısı’nın 5’inci maddesi üzerine Cumhuriyet Halk Partisi adına
söz almış bulunuyorum. Yüce heyetinizi ve aziz milletimizi saygıyla selamlıyorum.

Öncelikle
10 Aralıkta Beşiktaş’ta şehit olan polis ve sivil vatandaşlarımız için
Allah’tan rahmet diliyorum, mekânları cennet olsun; yaralılara da acil şifalar
diliyorum, umarım böyle acıyı bir kere daha yaşamayız. 
Bu
maddeyle kamu idarelerinin, özel bütçeli idarelerin bütçelerine koyulan
ödenekler yeterli olmaz personel giderleri, SGK primleri ödenemeyecek olursa,
öncelikli sektörlerde yatırımların hızlandırılması gerekirse, çok acil ve
zorunlu hâller olursa, ödenek aktarmak için Sayın Maliye Bakanını
yetkilendiriyoruz. Tamam, yetkilendirelim, elbette devlet “Ben ödeme
yapamıyorum.” diyemez. Ancak, Sayın Maliye Bakanı nereden nereye aktarma
yapıyor, ödenekler niçin yeterli olmuyor da aktarma yapma zorunluluğu doğuyor,
hangi öncelikli sektörlere ve projelere kaynak aktarılıyor bilmiyoruz ya da
kimin önceliğine göre ödenek aktarmaları yapılacak bilemiyoruz. 
Değerli
milletvekilleri, on dört yıldır milletin verdiği yetkiyle ülkeyi yönetenlerin
Türkiye’yi getirdiği noktada tablo vahimdir. Seksen yılda kazanıp on dört yılda
kaybettiklerimiz bir daha geri gelmeyecektir değerli arkadaşlar. On dört yıl
boyunca yabancı ve yerli sermayeye yok pahasına satılan TELEKOM, TÜPRAŞ, TEKEL,
SEKA ve PETKİM gibi sanayi tesislerimiz, madenlerimiz, sularımız, neredeyse limanlarımızın
hepsi, kamu tesislerimiz, arsalarımız, elimizde ne varsa kaybettik. Biz bunları
ne için kaybettik arkadaşlar? Türkiye’de gelir adaleti mi sağlandı? İşsizlik mi
azaldı? Memur, işçi, esnaf refaha mı kavuştu? Gençler artık geleceğe güvenle mi
bakıyor? Hayır, tam tersi; tarım bitti, üreticimiz kan ağlıyor, uygulanan
yanlış ekonomik politikalarla vatandaş açlık ve yoksulluk sınırının da
gerisinde bırakıldı; 78 milyonun yarısı icralık; her yönden dışa bağımlıyız,
ihracat yerine ithalat teşvik ediliyor; terör her gün ocaklara ateş düşürüyor,
hiç kimsenin can güvenliği kalmadı; dış politika tükenmiş, dostumuz kalmamış,
dış dünya bizimle alay eder hâle gelmiş, itibarı sıfırlanmış bir ülke olmuşuz.
Daha neler yapmadınız ki: Kumpaslarla, sahte delillerle hayatı karartılan,
itibarları yerle bir edilen Türk askeri, Emniyet güçleri, intiharlarına sebep
olduğunuz akademisyenler, yüzlerce onurlu insanımız; yıllarca birlikte el ele
devletin, hukukun altını oyduğunuz, Türk milletinin başına musallat ettiğiniz
FETÖ belası ve kandırıldık deyip hiçbir siyasi sorumluluğu üstlenmeden, hesap
vermeden yola devam edişiniz. Yola devam ediyorsunuz ve on gündür bakanlarınız,
milletvekilleriniz burada pembe tablolar çiziyor, çiziyor ama eğitimde,
sağlıkta, bilim ve teknolojide ve ne de sanayide anlattığınız pembe tabloların
hiçbiri yok. Çarşının, pazarın, vatandaşın durumu başka, vatandaş inim inim
inliyor değerli arkadaşlar. Şimdiye kadar yaptığınız bütçelerde enflasyon,
işsizlik, büyümeyle ilgili hangi hedefi tutturdunuz sormak gerekir. Büyüme 2,9;
açlık sınırı 1.417 lira; 6 milyon işsiz, 20 milyon yoksulumuz var; kadınlarımız
intihara zorlanıyor, çocuklarımız yurtlarda cinsel istismarla boğuşuyor,
saçları tutuşarak yanıyor; insanımız korku, terör ve ölümle sınanıyor. Yıllarca
çiftçinin, köylünün yanında olduğunuzu söylediniz ki bu kocaman bir yalan.
Tarımda ithalatçı olduk; çiftçi perişan, üretemiyor, ürettiğini de maliyetinin
altında satıyor, yetmiyor traktörünü satıyor, esnaf ise her gün kepenk
kapatıyor. Kısaca, bu topraklarda yaşayan birçok insan mutsuzken, işsiz, aşsız
ve eğitimsizken, en temel insani hakları hiçe sayılırken sizler evlerinizin
köşelerinde daha ne kadar mutluluk düşleri görmeye devam edeceksiniz? Neden bu
hâldeyiz değerli milletvekilleri? Niye biliyor musunuz? Çünkü, on dört yıl
boyunca sıcak parayla yanlış ilişkiler kurup yarattığınız rant ekonomisi
yüzünden. Geldiğimiz noktada sonuçlar tüm endekslere yansıyor. İnsani
gelişmişlik sıralamasında 188 ülke arasında 72’nciyiz. Demokrasi ekseninde
92’nci sıradayız değerli arkadaşlar, Nikaragua ve Uganda’nın da gerisindeyiz.
Eğitimde on dört yılda 13 kez sistem değiştirdiniz. PISA sonuçları açıklandı,
tablo içler acısı. Millî Eğitim Bakanı suçluyu buldu: Mesleki ve teknik
liseler. 
Bu
arada sizlere bir yazı göstermek istiyorum değerli milletvekilleri. Bu yazı,
Keçiören’de bir ortaokulun 2’nci katının koridorunun duvarlarına fen bilgisi
öğretmeni tarafından asılmış bir yazıdır. Bakınız ne yazıyor: “Kimyasal bağ
oluşumu ametal metal arasında farzdır, ametal amatel arasında caizdir, metal
metal arasında zinhar haramdır.” Şimdi, soruyorum Sayın Millî Eğitim Bakanına:
Sizin fen bilgisi öğretmeniniz böyle diyor, siz kalkmış suçlu arıyorsunuz. PISA
sonuçlarının suçlusunu aramasın Sayın Bakan çünkü suçlu sizlersiniz.
Devam
edelim. Yoksulun yanında, haramın karşısında olduğunuzu dilinizden
düşürmediniz. Sonunda Türkiye'yi dünya yolsuzluk endeksinde neredeyse zirveye
oturttunuz. OECD ülkeleri arasında 2’nci sıradayız. Hukukun Üstünlüğü Endeksi
ve Basın Özgürlüğü Endeksi’nde tablo ürkütücü, son sıralardayız. 
Değerli
milletvekilleri, Türkiye on dört yıldır gerçekten iyi yönetilmiyor. Bu bütçeyi
de pek çok açıdan eleştirebiliriz ancak bütün bunlardan daha önemli bir konumuz
var. Bugün ülkemizin birliği, bütünlüğü, ekonomik geleceği ağır bir tehlike ve
tehdit altındadır. Ülkemizin öncelikli gündemi terördür, çöküşe sürüklenmiş
ekonomimizdir. Daha üç gün önce Beşiktaş’ta teröre kurban verdiğimiz
polislerimizin, gencecik insanlarımızın, Orta Doğu’da bölge liderliği hevesiyle
çıktığımız yolda yitirdiğimiz fidanlarımızın sizlere emanet edilen bedenlerini
toprağa gömmenin sorumluluğu var omuzlarınızda.
Değerli
arkadaşlar, şunu lütfen anlayalım: Tek bir kişinin rejimi değiştirme
çılgınlığında her alanda felakete sürüklenen bir Türkiye gerçeğiyle baş başayız
ve şimdi bu kişi 30 olan büyükşehir sayısını 60’a çıkarmaktan bahsediyor.
Hükûmetin, Başbakanın, İçişleri ve Şehircilik Bakanının bu durumdan haberi var
mı onu da bilmiyoruz. Ancak biz bir şeyi iyi biliyoruz: Bu bir kandırmacadır.
6360
sayılı ucube bir yasa çıkardınız. İl sınırları büyükşehir sınırı yapıldı; il
özel idareleri kapatıldı; belediyelerde, kırsalda yaşayan vatandaşlarımız da
mağdur edildi. Köylerin tüzel kişiliklerine son verildi. Ortak malları
ellerinden alındı ve meralar imara açıldı, belde belediyeleri mahalleye
dönüştü. Vatandaş belediye olmanın hizmet avantajını da yaşayamıyor ve bunun en
yakın örneği, geçenlerde Sayın Cumhurbaşkanı Ankara Büyükşehir Belediye
Başkanını ulaşımla ilgili bir konuda azarlayarak ifade etmiştir. 
Değerli
milletvekilleri, “millî irade, millî irade” deniyor ya bu kocaman bir yalan.
Millî iradenin millî gelire, gelirin nasıl dağıldığına bir bakalım. Bakın, bu
harita da bize bir gerçeği gösteriyor. Batıdan doğuya baktığımızda maviyle
taranan kısım 10 bin dolar ama doğuya gittiğimizde bu 10 bin dolar 2.500
dolarlara doğru gidiyor. Yani görülüyor ki Anadolu sahipsiz kalmıştır
arkadaşlar. Sanmayın ki bunlar Anadolu’yu unuttu.
MUSTAFA
ILICALI (Erzurum) – Teşvik paketleri var.
SEYİT
TORUN (Devamla) – O teşvik paketleri de sadece pakette kalıyor Sayın
Milletvekilim. 
Sanmayın
ki bunlar sadece Anadolu’yu unuttu da İstanbul’u seviyor, Marmara’yı seviyor;
hayır, rantı seviyor. Size buradan bir kez daha niçin “Merkez Türkiye”
dediğimizi de hatırlatmak istiyorum. Vatandaşın bir feryadı da 3’üncü köprüden
geçerken yükseliyor. Dolara endekslenmiş büyük paralar ödüyor. Niye? Çünkü bu
ihaleleri verdikleri firmalar ancak öyle kâr ediyor.
Değerli
milletvekilleri, bu iktidarın zarar vermediği hiçbir şey kalmamıştır. Dünyanın
en güzel şehirlerinden olan gözbebeğimiz İstanbul’umuz Uluslararası Kongre ve
Konvansiyonlar Birliği’nin 2015 yılı verilerine göre dünya kongre şehirleri
sıralamasında 8’inciydi. 2016 yılı itibarıyla yapılan iptaller sonucunda 50’nci
sıraya geriledi. Şimdi alın bu resmi hangi sektöre uygularsanız uygulayın.
Diğer taraftan, memleketin dört bir tarafından feryatlar yükselirken
Cumhurbaşkanımız “Avrupa bizim başarımızı kıskanıyor.” diyor. O zaman, ben de
sizlere buradan sözde bir Avrupa başarısı anlatayım: Bir süredir belediye
başkanlarımız, maalesef, yurt dışına çıkamıyor. 190 belediye başkanının
başvurusunun 170 tanesi Bakanlıkça reddedildi. Bu belediye başkanlarımız hibe
anlaşmaları yapmak, Brüksel ve diğer Avrupa şehirlerinde toplantılara bir
görüşme yapmak için gidiyor ama Avrupalı bir bakıyor ki muhatap yok. Gerekçe
açıklanıyor: Tasarruf tedbirleri. Bu doğru değildir. Başka hesaplarınız varsa
onu başka mecralarda, kendi belediye başkanlarınızla yapınız. Tasarrufa
gelince, nereden başlayacağınızı siz çok daha iyi biliyorsunuz. Türkiye’yi bu
biçimde küçük düşürmeye hiçbirinizin hakkı yok.
Değerli
milletvekilleri, bir önemli konuyu daha dikkatlerinize sunmak istiyorum. Bugün
geldiğimiz noktada, gerçekten, sit konusu çok önemli. Birinci ve ikinci
derecede sit alanları yok edilmeye çalışılıyor. Görülüyor ki sit alanları da
yapılaşmaya açılacak ve bu alanlardan turizm adına, konut adına yine birileri
faydalanacak.
(Mikrofon
otomatik cihaz tarafından kapatıldı) 
SEYİT
TORUN (Devamla) – 2,5 milyon hektarlık büyük bir doğal alan rezervi maalesef
elimizden kaybolacak.
BAŞKAN
– Teşekkür ederim Sayın Torun.
SEYİT
TORUN (Devamla) – Son olarak şunu ifade etmek istiyorum: Değerli
milletvekilleri, bu ülke bizim, gerçekten bu ülke için barış içinde, huzur
içinde yaşamalıyız ve işçinin, yoksulun, emekçinin hakkını da gözetmek
durumundayız.
2017
bütçesinin ülkemize hayırlı uğurlu olmasını diliyorum.
Teşekkür
ediyorum. (CHP sıralarından alkışlar) 
BAŞKAN
– Teşekkür ederim Sayın Torun.
Şahsı
adına Mersin Milletvekili Sayın Baki Şimşek konuşacak.
Buyurun
Sayın Şimşek. (MHP sıralarından alkışlar) 
BAKİ
ŞİMŞEK (Mersin) – Sayın Başkan, değerli milletvekilleri; 2017 yılı merkezî
bütçesi hakkında şahsım adına söz almış bulunmaktayım. Sözlerime başlamadan
önce, 10 Aralıkta İstanbul Beşiktaş’ta yaşanan kahpe saldırıda hayatını
kaybeden kahramanlarımızı rahmetle anarak sözlerime başlıyorum. 
İstanbul
saldırısıyla ilgili bir Çevik Kuvvet amirinin yazmış olduğu makaleyi sizlerle
paylaşmak istiyorum.
“Dayanamadım,
göğsüm daraldı. Ben anlatayım sana Çevikçi polisleri: 20-25 yaş arasındadır.
Çoğu filinta gibi çocuklardır, boylu poslu ve babayiğit. İzin günleri azdır.
İzinli olduklarında hele bir de sivil elbiseler içerisinde görsen onları, değme
mankene taş çıkartırlar. Fakir çocuklarıdır çoğu, Anadolu’nun bir köyünden,
kasabasından, ilçesinden gelmişlerdir. Hepsi memleketini öve öve anlatır, hepsi
memleket ve vatan sevdalısı, milliyetçi çocuklardır. İstanbul’u yaşamak
isterler. Süt gibi beyaz ve lekesiz çocuklardır, belki sigara içmek pırıl pırıl
hayatlarındaki en kötü alışkanlıklarıdır. Hayatları boyunca serserilik
yapmamışlardır, suç nedir bilmezler, polis olmadan önce karakolun önünden bile
geçmemişlerdir.
2-3
kişi rutubetli bir ev tutarlar, her birinin odası ayrı ayrı ve evlere şenlik.
Az görebildikleri uyku onlar için büyük velinimet; hele uyurken biri ses
çıkarsın! Her evde mutlaka bir çiğ köfte yapan olur; en büyük zevkleri bütün
timin toplanıp aynı evde çiğ köfte yemesi.
Anacıkları
durmadan telefon açar: ‘Oğlum, yavrum, iyi misin? Bugün ne yedin?’ Çoğu yalan
söyler annesine, ‘Burada bir şey yok, rahatımız iyi, güvenlik sorunumuz yok.’
der. Evli olanları çok azdır. Bazıları nişanlı, bazıları sözlüdür; para
biriktirirler düğün için.
Soğukta
konserve yiyerek görev yaparlar. Bazen yirmi saati bulur görevleri ama
otobüslerde birbirleriyle şakalaşırlar. Çoğunun lakabı vardır. O konserveyle
hiç alakaları olmayan o angarya görevleri… Hiç ücret almadan futbol maçlarında,
basketbol maçlarında, konser salonlarında görev yaparlar. Tek dertleri vatana, millete
bir şey olmasın.
İşte
o fidanları katlettiler, bugün parça parça ettiler analarının kuzularını.
Anacıklarının telefonunu açamadılar bu sefer. Kanımız kurusun unutursak. Ne
istediniz hayatı yaşamamış, gencecik, pırıl pırıl bu çocuklardan? Ne istediniz?”
24
yaşında Polis Memuru Adem Serin; Beşiktaş’taki saldırıda şehit oldu. Şehidimiz
saldırının düzenlendiği gece görevinden sonra kız istemeye gidecekti.
Şehit
Polis Memuru Adem Oğuz; ailenin tek erkek çocuğuydu, henüz iki yıllık evliydi,
6 aylık bir oğlu vardı. Ne istediniz? 
Yine,
Ankara Elmadağlı, iki gün önce cenazesine benim bizzat katıldığım Çetin
Sarıkaya. Konya’da beden eğitim öğretmenliği okuyor. 5 yaşından bu tarafa yetim
büyümüş, anacığı onu yetim büyütmüş. Atanamıyor, atanamadıktan sonra polis
oluyor ve yine İstanbul’da kahpe saldırıda şehit oluyor. 
Oğuzhan
Duyar henüz 22 yaşındaydı ama alçaklar bu 22 yaşındaki fidanı hiç acımadan
katlettiler. 28 Aralık Oğuzhan’ın doğum günüydü. Ailesi ona bir sürpriz
yapacak, İstanbul’da Oğuzhan’ı ziyaret edecekti ama ancak tabutuna
ulaşabildiler.
Sayın
Bakanım, aslında, bugün Bakanlıkla ilgili konuşacağımız çok şey vardı ama
saldırıyla ilgili, bu şehitlerimizle ilgili konuşmak istedim. Şehitlerimize
sahip çıkmamız gerekiyor. Mersin Tarsus Belediyesi Tarsus’ta yaşayan bütün
şehit ailelerine, 68 tane şehit ailesine birer tane konut verdi. Bunun bütün
Türkiye’ye örnek olmasını bekliyorum. Belediyelerimizin ve TOKİ’nin sıvasız
evlerde oturan şehit analarına, şehit babalarına sahip çıkmasını, bu utançtan
bütün Türkiye’yi kurtarmasını ve bu şehitlerimize karşı olan vefa borcumuzu
ödemelerini bekliyorum.
Yüce
heyetinizi saygıyla selamlıyorum. (MHP, AK PARTİ ve CHP sıralarından alkışlar) 
BAŞKAN
– Teşekkür ederim Sayın Şimşek.
Bir
kez daha şehitlerimize Allah’tan rahmet diliyoruz, kendilerini sevgiyle,
saygıyla selamlıyoruz.
Şimdi,
soru-cevap işlemi var.
Sayın
Hürriyet, buyurun.
FATMA
KAPLAN HÜRRİYET (Kocaeli) – Sayın Bakanım, il ambulans servisi komuta kontrol
merkezi ve A1, A2 ve C tipi 112 acil sağlık hizmetleri istasyonlarında görev
yapan sağlık çalışanlarının Ocak 2016’dan itibaren alması gereken nakdî iaşe
bedelleri için yasal düzenleme dokuz ay sonra yapıldı. Bu sebeple sağlık
çalışanlarının iaşe bedellerinde, yaklaşık, dokuz aylık, toplam 1.728 TL
kayıpları olduğu tespit edildi. Bu iaşe bedelleri toplu mu ödenecektir,
ödenecek iaşe bedelleri faiziyle birlikte mi ödenecektir, bu konuda Maliye
Bakanlığının mı, Sağlık Bakanlığının mı bir eksikliği olmuştur, bunu sormak
istiyorum.
BAŞKAN
– Sayın Özdemir…
SİBEL
ÖZDEMİR (İstanbul) – Teşekkür ederim Sayın Başkan.
TÜİK’e
göre, 2016 Ekim ayında 4 kişilik bir ailenin yoksulluk sınırı yani gıda ile
birlikte giyim, konut, kira, elektrik, su, yakıt, ulaşım, eğitim, sağlık ve
benzeri zorunlu aylık harcama toplam tutarı 4.577 TL’yken, az önce
-hükûmetlerinizin övünç kaynağı olarak- öğretmenlerimizin maaşını 3.310 TL
olarak sağladığınızı söylediniz, peki Sayın Bakan, bu durumda bu maaşla
öğretmenlerimize nasıl bir refah artışı sağladınız, lütfen açıklar mısınız?
BAŞKAN
– Sayın Arslan…
KAZIM
ARSLAN (Denizli) – Maliye Bakanına soruyorum, cevaplarını da net olarak Sayın
Bakandan istiyorum:
1)
Denizli ilimize 2017 bütçesinden yatırıma ayrılan pay ne kadardır?
2)
2017 bütçesinin ne kadarı yatırıma, ne kadarı personele harcanacaktır?
3)
Şimdiye kadar 2016 yılı içinde Cumhurbaşkanının ve Başbakanın örtülü ödenek
harcamaları ne kadar olmuştur?
4)
Saraya şimdiye kadar harcanan miktar TL bazında kaç lira olmuştur? Bundan sonra
da harcama yapılacak mıdır, yapılacaksa daha ne kadar harcama olacaktır?
5)
Muhtarların sosyal güvenlik primlerinin hazine tarafından karşılanmasını
düşünüyor musunuz?
Teşekkür
ederim.
BAŞKAN
– Sayın Şimşek…
BAKİ
ŞİMŞEK (Mersin) – Teşekkür ediyorum Sayın Başkanım.
Sayın
Bakanım, ÖTV zammı yapıldı, zamdan sonra şu açıklamayı yaptınız: “3 milyar TL
gelir bekliyoruz ama biz bunu gelir için yapmadık.” dediniz. ÖTV zammını ne
için yaptığınızı açıklamanızı bekliyorum.
Çiftçiye
ucuz mazot ve ucuz gübre hangi tarihten itibaren verilecek? Şu anda ürünler
ekildi, artık gübre ekilme zamanı geldi, yağışlar da başladı Çukurova’da,
çiftçi bunun acil cevabını bekliyor.
Türkiye’de
faiz lobisi olduğundan bahsediyorsunuz. Bu faiz lobisi kimdir? Faiz lobisini,
elinizde devletin bütün imkânları var, kim dolarda, euroda, faizde manipülasyon
yapıyor, bunları açıklamanızı… Bize göre faiz lobisi bankalar. Gerek kredi
kartları aidatlarıyla, gerek kredi kartı faizleriyle insanları mağdur eden,
kredi masraflarıyla insanları mağdur eden Türkiye’deki en büyük faiz lobisi
bankalar. Bununla ilgili de bir önlem almanızı bekliyor, saygılar sunuyorum.
BAŞKAN
– Teşekkür ederim.
Sayın
Usta…
ERHAN
USTA (Samsun) – Teşekkür ederim.
Sayın
Bakanım, bu Samsun Çarşamba Havalimanı’nın pist onarım işi var. Bununla ilgili
bir ihale var. ihale yapıldı. Kamu İhale Kurumu size bağlı olduğu için
özellikle bu soruyu size sormak istiyorum. İhale şu şekilde: 1 Ekim 2016’dan
başlayacak iş, Ekim 2017’de bitecek, bir yıl sürecek ve bir yıl içerisinde de
bu pist kapatılmayacak, pist kapatılmadan, trafik aksamadan iş yapılacak. 
Ulaştırma
Bakanı diyor ki şimdi: “Biz bunu 1 Martta başlatalım, üç ayda yapalım ve pisti
kapatalım.” Tabii, Samsun ayağa kalktı. Ben işin Samsun tarafını şimdi
sormuyorum. Hukuken böyle bir imkân var mı? Yani ihalenin temel şartlarında
temel değişiklik oluyor. Bir yıl içerisinde işin aksatılmaması lazım. Burada
bir kamu zararı da doğabilir çünkü bir yıla göre ihale yapılmış. Bir yıl orada
işçi tutacak, bir yıl orada makine parkını tutacak. Şimdi, onu üç aya
indiriyorsunuz yani şirkete ciddi bir kıyak var aslında. Bunu hukuki olarak
nasıl değerlendiriyorsunuz? Bizi aydınlatır mısınız? 
Teşekkür
ederim. 
BAŞKAN
– Sayın Akar…
HAYDAR
AKAR (Kocaeli) – Sayın Bakan, yine, toplumda en sıkıntılı meslek gruplarından
biri de lojistik işleriyle uğraşan kamyoncular, maliyetlerin yani mazotun, K
belgelerinin, araç yenileme bedellerinin yüksekliği nedeniyle büyük sıkıntı
yaşamaktadırlar. Aynı zamanda, yeni yaptığınız köprülerden geçiş ücretleri de
yine onların sırtına yeni bir mali yük olarak yansıdı, maliyetleri arttı. Bunun
sonucunda da kamyoncularımız sizlerden birtakım şeyler beklemektedirler, onlara
vereceğiniz müjdeler beklemektedir. Örneğin, K belgelerinin devri konusunda bir
çalışmanız var mı? Çünkü taksiciler gibi onlar da K belgelerini devretmek
istiyorlar. 
Yine,
bu K belgelerinde K1, K2 -ben onları “kazık1”, “kazık2”, “kazık3” diye
adlandırıyorum- belgelerinde indirim yapılması konusunda bir çalışmanız var mı?
Ya da bu lojistik işiyle uğraştıkları için ekmeklerini buradan kazandıkları
için bunlara mazotla ilgili bir sübvansiyon uygulama durumunuz var mı? Yani,
normal mazotlu araç kullananlardan bahsetmiyorum, bu işle uğraşıp ekmeğini
çıkaranlardan bahsediyorum. 
BAŞKAN
– Sayın Akar, teşekkür ederim. 
Sayın
Bakan, buyurun. 
Süreniz
beş dakika. 
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum. 
Sayın
Hürriyet, Sağlık Bakanlığında, anladığım kadarıyla, 112 acil serviste çalışan
arkadaşlarımızla ilgili, belki toplu sözleşmeden gelen, düzenlemeyle ilgili bir
zaman gecikmesinden bahsettiler ama konunun detaylarına vakıf değilim. 
Uygun
görürseniz, Sağlık Bakanlığındaki arkadaşlarımızdan bilgi alalım. 
FATMA
KAPLAN HÜRRİYET (Kocaeli) – Yazılı olur, tamam.
MALİYE
BAKANI NACİ AĞBAL (Bayburt) – Yani bir gecikme olmaması noktasında özel gayret
gösterdiğini biliyorum Sağlık Bakanlığının ama meseleyi bir anlayalım, gerekli
yardımları ve katkıları veririz. Ayrıca bilgi de ben size vereceğim.
FATMA
KAPLAN HÜRRİYET (Kocaeli) – Sevinirim.
MALİYE
BAKANI NACİ AĞBAL (Bayburt) – Sayın Özdemir hayat pahalılığından bahsettiler.
Ben de öğretmen maaşlarından bahsettim. Yani benim kullandığım bütün rakamlar
hem Maliye Bakanlığının açıkladığı resmî rakamlardır hem de TÜİK’in açıkladığı
resmî rakamlardır. Dolayısıyla gerçekten öğretmenlerimiz de dâhil olmak üzere
bütün kamu çalışanları 2002-2016 Aralık ayı itibarıyla gerçekten gerçekleşen
enflasyonun çok üzerinde ücret artışları almıştır. TÜİK bakımından da bugün
arkadaşlardan özellikle rica ettim, 2002 yılında mesela en düşük memur maaşıyla
alınabilecek bir tüketim sepetini bugünle karşılaştıralım diye rakamlar
istedim, geldi rakamlar. O rakamlar da gerçekten olumlu şeyler söylüyor. Ben
şimdi oturup da Meclislerimizde bugüne kadar bütçe görüşmelerinde çok renkli
tartışmalara sebep olan çay-simit hesabı yapmayacağım ama yani bu dönemde
gerçekten kamu çalışanlarımızın, işçilerimizin, emeklilerimizin refahını
artıracak şekilde ücret politikası uyguladığımızı da tekraren ifade etmek
istiyorum. Ama hep beraber hepimizin arzusu ne? Çalışanlarımız daha fazla gelir
elde etsinler, refahtan daha fazla pay alsınlar. Sizinle bizim aynı ortak
amacımız var. Bu açıdan meseleye farklı yaklaşabiliriz ama varmak istediğimiz
nokta netice itibarıyla vatandaşın refahının artması, burada bir tereddüt yok.
Sayın
Arslan, “Yatırıma 2017 yılı bütçesinden ne kadar bütçe ayırdınız?” şeklinde bir
soru sordular.
KAZIM
ARSLAN (Denizli) – Denizli için?
MALİYE
BAKANI NACİ AĞBAL (Bayburt) – Denizli’yi bilmem ama Türkiye'yi biliyorum. Yani
Denizli’ye ayırdığımız rakamı değil ama bütün Türkiye'ye ayrılan yatırım ödenekleri
78 milyar lira. 2016 yılı bütçesinde ayrılan ödenek 60 milyar lira. Bunu Genel
Kurul konuşmamda da ifade ettim, Plan ve Bütçe Komisyonunda da söyledim,
gerçekten 2017 yılında bütçeden yatırım harcamalarına ayrılan kaynağı yüzde 30
oranında artırdık; özellikle ulaştırma, altyapı, sulama projeleri başta olmak
üzere, birçok alanda gerçekten bütçeden daha fazla kaynak ayırdık. 
Diğer
konularla ilgili, tabii, kamudan yapılan bir kuruşun dahi hesabı Meclise
veriliyor. Plan ve Bütçe Komisyonunda, bütün kesin hesap kanunu tasarılarında
kurumların kuruşuna kadar hesapları ortaya konuluyor, Meclisin bütçe hakkına
uygun denetimi de sizler tarafından yapılıyor. 
Onun
için, her bir ödeneğin tutarı nedir, ilgili kurumlar geldi, burada
açıklamalarını yaptı, hep beraber bu açıklamaları dinledik, bu açıklamalar
çerçevesinde tabii ki bunlara toplum, millet karar verecek. 
Muhtarlarımızla
ilgili, biliyorsunuz, özlük haklarında, ücretlerinde önemli iyileştirmeler
yaptık. En son 2016 Ocak ayında da bin lira olan muhtar ödeneklerini 1.300
liraya çıkardık, onu da ifade edeyim.
Sayın
Şimşek ÖTV zammını söyledi. Doğru, biz “ÖTV zammı” derken, araçlarda ÖTV’yle
ilgili bir düzenleme yaptık; şu ana kadar motor silindir hacmine dayalı
vergileme sistemini değiştirdik, burada yeni vergileme parametreleri getirdik.
Gerek aracın fiyatı gerek aracın özelliklerine göre yeni vergi parametreleri
oluşturduk ve buna uygun olarak da piyasanın “Bir an önce yapın.” beklentisini
dikkate almak üzere bir düzenleme yaptık. Fiyat grupları oluşturmak suretiyle,
yüksek fiyat gruplarında olan araçlarda ÖTV artışı yaptık, ama iki şeyi
söyleyeyim: Yapmış olduğumuz ÖTV düzenlemesinde…
(Mikrofon
otomatik cihaz tarafından kapatıldı) 
BAŞKAN
– Sayın Bakan, bir dakika daha vereyim size.
Buyurun.

MALİYE
BAKANI NACİ AĞBAL (Bayburt) – …piyasada satılan araçların yüzde 40’ı, yani
düşük ve orta fiyat grubundaki araçlarda hiçbir artış yapılmadı, orta ve yüksek
fiyat düzeyindeki araçlara yapılan artışlar da, özellikle orta segmenttekiler
de yaklaşık 2.300 lira ile 4.200 lira arasındaydı, belki rakamları tam olarak
hatırlamıyor olabilirim. 
Onun
için, bizim buradaki düzenlemede amacımız, aslında piyasanın uzun süre
beklediği fiyat gruplarına göre vergileme sistemini hayata geçirmekti, bu
konuda da zaten sektörle istişare hâlinde bu düzenlemeleri yaptık. Onu da ifade
edeyim. 
Çiftçilerimize
yapılacak mazot ödemeleriyle ilgili Tarım Bakanlığımız bir program yapıp onu
açıklayacak. Normalde -benim genel olarak hatırladığım- şubat, mart veya nisan
aylarında bu tür ödemeler yapılıyor. 
Sayın
Usta’nın bu Samsun pist onarımı projesiyle ilgili olarak sormuş olduğu konu,
tabii, ihale mevzuatına ilişkin bir konu. Açıkçası, vâkıf olmadığım bir konuda,
sözleşmesini bilmediğim bir konuda, şartnamesini bilmediğim bir konuda hukuki
bir mütalaa vermem doğru olmaz. Zaten bu makam da burada mütalaa verme makamı
değil. 
BAKİ
ŞİMŞEK (Mersin) – Şartname net Sayın Bakan. 
HAYDAR
AKAR (Kocaeli) – Kamyoncular kaldı Sayın Bakan, kamyoncular; sizden müjde
bekliyorlar. 
ERHAN
USTA (Samsun) – Sayın Bakanım, talimat verseniz de yarın o bilgileri bir
getirse arkadaşlar. Samsun bekliyor bunu. 
MALİYE
BAKANI NACİ AĞBAL (Bayburt) – Tamam, baktıracağım. 
BAŞKAN
– Teşekkür ederim Sayın Bakan. 
5’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
6’ncı
maddeyi okutuyorum:
Aktarma, ekleme, devir ve iptal işlemleri
MADDE 6- (1)
a) Bu Kanunla verilen ödeneklerin etkin ve verimli bir şekilde kullanılması
amacıyla, kamu idarelerinin yıl içinde ortaya çıkabilecek ihtiyaç fazlası
ödeneklerinin diğer kamu idarelerinin ödenek ihtiyacının karşılanmasında
kullanılmasını temin etmek veya ödeneklerin öncelikli hizmetlerde
kullanılmasını sağlamak üzere genel bütçe ödeneklerinin yüzde onunu aşmamak
kaydıyla; genel bütçe kapsamındaki kamu idareleri ile özel bütçeli idarelerin
bütçelerine konulan (01), (02), (03), (05), (06), (07), (08) ve (09) ekonomik
kodlarındaki ödenekleri kamu idareleri bütçeleri arasında veya Maliye Bakanlığı
bütçesinin “Yedek Ödenek” tertibine aktarmaya,
b) Kamu idarelerinin yeniden teşkilatlanması sonucu, bütçe kanunlarının
uygulanması ve kesin hesapların hazırlanması ile ilgili olarak gerekli görülen
her türlü bütçe ve muhasebe işlemleri için gerekli düzenlemeleri yapmaya,
Maliye Bakanı yetkilidir.
(2) Genel bütçe kapsamındaki kamu idarelerinden hizmeti yaptıracak olan
kamu idaresi, yıl içinde hizmeti yürütecek olan idarenin bütçesine, fonksiyonel
sınıflandırma ayrımına bakılmaksızın ödenek aktarmaya yetkilidir.
(3) Genel bütçe kapsamındaki kamu idareleri, 29/6/2011 tarihli ve 644
sayılı Çevre ve Şehircilik Bakanlığının Teşkilat ve Görevleri Hakkında Kanun
Hükmünde Kararname kapsamında Çevre ve Şehircilik Bakanlığına yaptıracağı
işlere ilişkin ödeneklerini Çevre ve Şehircilik Bakanlığı bütçesine aktarmaya
yetkilidir.
(4) Millî Savunma Bakanlığı, Jandarma Genel Komutanlığı, Emniyet Genel
Müdürlüğü ve Sahil Güvenlik Komutanlığı bütçelerinde yer alan ve tek merkezden
yönetilmesi gereken ikmal ve tedarik hizmetleri ile bir fonksiyona ait bir
hizmetin diğer bir fonksiyon tarafından yürütülmesi hâlinde ilgili ödeneği,
fonksiyonlar arasında karşılıklı olarak aktarmaya ilgili kurumlar yetkilidir.
(5) Özel bütçeli idareler ile düzenleyici ve denetleyici kurumların (B)
işaretli cetvellerinde belirtilen tahmini tutarlar üzerinde gerçekleşen
gelirler ile (F) işaretli cetvellerinde belirtilen net finansman tutarlarını
aşan finansman gerçekleşme karşılıklarını, idare ve kurumların bütçelerinin
mevcut veya yeni açılacak tertiplerine ödenek olarak eklemeye Maliye
Bakanlığınca belirlenecek usul ve esaslar çerçevesinde kamu idareleri
yetkilidir. Hazine yardımı alan özel bütçeli idarelerin 2016 yılında “06-
Sermaye Giderleri” ve “07- Sermaye Transferleri” giderlerine finansman sağlamak
üzere genel bütçe kapsamındaki kamu idareleri bütçelerinden tahakkuka bağlanan
Hazine yardımlarının bu idarelerce kullanılmayan kısımları, 2017 Yılı
Programının Uygulanması, Koordinasyonu ve İzlenmesine Dair Karara uygun olarak
mevcut veya yeni projelerin ödenek ihtiyacının karşılanmasında kullanılır.
(6) Genel bütçe kapsamındaki kamu idareleri arasındaki kaynak
transferleri ödenek aktarma suretiyle yapılır. Merkezi yönetim bütçesi
kapsamındaki idareler ve kurumlar arasındaki diğer kaynak transferleri tahakkuk
işlemleriyle gerçekleştirilir. Bu işlemler karşılığı tahsil edilen tutarlar,
ilgili kamu idaresince bir yandan (B) işaretli cetvellere gelir, diğer yandan
(A) işaretli cetvellere ödenek kaydedilir.
(7) a) Millî Savunma Bakanlığı, Jandarma Genel Komutanlığı, Sahil
Güvenlik Komutanlığı ve Emniyet Genel Müdürlüğü bütçelerinin (özel ödenekler ve
“03.9 Tedavi ve Cenaze Giderleri” ekonomik kodu ile “03.1.1.01 Emniyet Genel
Müdürlüğü Güvenlik Hizmetleri Yatırımları” fonksiyonunu içeren tertipler hariç)
mal ve hizmet alım giderleri ve sermaye giderleri ile ilgili tertiplerinde yer
alan ödeneklerden yılı içinde harcanmayan kısımları, hizmetin devamlılığını
sağlamak amacıyla bu tertiplere bütçe ile tahsis edilen ödeneklerin toplamının
yüzde 30’unu aşmamak üzere ertesi yıl bütçesine devren ödenek kaydetmeye,
b) 12/3/1982 tarihli ve 2634 sayılı Turizmi Teşvik Kanununun 21 inci
maddesinin ikinci fıkrası gereğince Kültür ve Turizm Bakanlığı bütçesinin
21.01.36.00 ve 21.01.36.63 kurumsal kodu altında bulunan (03) ekonomik kodunu
içeren tertiplerinde yer alan tanıtma amaçlı ödeneklerden harcanmayan kısımları
ertesi yıl bütçesinin aynı tertiplerine devren ödenek kaydetmeye,
c) Türkiye Bilimsel ve Teknolojik Araştırma Kurumu bütçesinin
40.08.33.00-01.4.1.00-2-07.1 tertibinde yer alan ödenekten harcanmayan
kısımları ertesi yıl bütçesinin aynı tertibine devren ödenek kaydetmeye,
ç) Bilim, Sanayi ve Teknoloji Bakanlığı bütçesinin
26.01.31.00-04.8.1.02-1-07.1, 26.01.31.00-04.8.1.04-1-05.4,
26.01.31.00-04.8.1.06-1-05.4, 26.01.31.00-04.8.1.07-1-05.4,
26.01.31.00-04.8.1.08-1-05.4 ve 26.01.31.00-04.8.1.09-1-05.4 tertiplerinde yer
alan ödeneklerden harcanmayan kısımları ertesi yıl bütçesinin aynı tertiplerine
devren ödenek kaydetmeye,
d) Hazine Müsteşarlığı bütçesinin 07.82.32.00-04.1.1.00-1-07.2,
07.82.32.00-04.1.1.00-1-05.6 ve 07.82.32.00-01.2.1.00-1-08.2 tertiplerinde yer
alan ödeneklerden harcanmayan kısımları ertesi yıl bütçesinin aynı tertiplerine
devren ödenek kaydetmeye,
e) Emniyet Genel Müdürlüğü bütçesinin “03.1.1.01 Emniyet Genel Müdürlüğü
Güvenlik Hizmetleri Yatırımları” fonksiyonu altında yer alan yatırım
ödeneklerinden harcanmayan kısımları ertesi yıl bütçesinin aynı tertibine
devren ödenek kaydetmeye,
f) İlgili mevzuatı gereğince özel gelir kaydedilmek üzere tahsil edilen
tutarları, idare bütçelerinde söz konusu mevzuatta belirtilen amaçlar için
tertiplenen ödenekten kullandırmak üzere genel bütçenin (B) işaretli cetveline
gelir kaydetmeye ve bütçelenen ödenekten gelir gerçekleşmesine göre ilgili
tertiplere aktarma yapmaya, yılı içinde harcanmayan ödenekleri (2016 yılından devredenler
de dâhil) ertesi yıl bütçesine devren gelir ve ödenek kaydetmeye, bu hükümler
çerçevesinde yapılacak işlemlere ilişkin usul ve esaslar belirlemeye,
Maliye Bakanı yetkilidir.
BAŞKAN
– 6’ncı madde üzerinde Milliyetçi Hareket Partisi Grubu adına Kahramanmaraş
Milletvekili Sayın Fahrettin Oğuz Tor konuşacaklardır.
Buyurun
Sayın Tor. (MHP sıralarından alkışlar)
Süreniz
on dakika.
MHP
GRUBU ADINA FAHRETTİN OĞUZ TOR (Kahramanmaraş) – Sayın Başkan, değerli
milletvekilleri; 2017 Yılı Bütçe Kanunu Tasarısı’nın 6’ncı maddesi üzerinde
Milliyetçi Hareket Partisi adına söz almış bulunuyorum.
Tasarının
6’ncı maddesi, bütçe kanunuyla verilen ödeneklerin aktarma, ekleme, devir ve
iptal işlemleriyle ilgilidir. Konu, her yıl olduğu gibi bu yıl da Plan ve Bütçe
Komisyonunda yeterince tartışılmıştır. Gelirlerimizi artırmak gayet tabii
sevinilecek bir durumdur. Ben, binbir güçlükle toplanan, vatandaşın ödemede
zorlandığı vergilerin yani işin gelir boyutundan çok gider boyutuna değinmek
istiyorum çünkü Hükûmetin emanetine verilen paralar kutsaldır, Hükûmet harcama
yaparken eli titremelidir. Bu sebeple somut bir örneği değerli
milletvekillerimizin vicdanlarına sunmak istiyorum. Bu vesileyle Genel Kurulu
saygıyla selamlıyorum. Şehitlerimize Allah’tan rahmet, yaralılarımıza da acil
şifalar diliyorum. 
Örneğimiz
Zafer Bölgesel Havaalanıyla ilgilidir; Kütahya, Afyon, Uşak... Adı geçen
havaalanı yap-işlet-devret yöntemiyle 1’inci defa 2010 tarihinde ihaleye
çıkarılmış ise de ihaleye teklif verilmemiştir. Proje üzerinde yapılan revizyonlar
sonrasında yeniden ihaleye çıkarılmış, ihaleye tek bir teklif verilmesine
rağmen -burada rekabet sağlanıp sağlanmadığı ayrı bir konudur- ihale yirmi
dokuz yıl on bir ay işletme süresi karşılığında onaylanmıştır. Projenin yatırım
maliyeti 50 milyon avrodur. Havaalanı 24/11/2012 tarihinde hizmete girmiş olup
işletme süresi 21/02/2044 tarihinde sona erecektir. İdare, işletme süresince
görevli şirkete iç hat yolcu servis ücreti olarak 2 avroyu, dış hat giden yolcu
servis ücreti olarak da 10 avroyu garanti vermiştir. 
Değerli
arkadaşlar, işletme süresince görevli şirkete, giden yolcu ve yurt dışı yolcu
başına sabit servis ücreti dışında, ayrıca işletme süresince belli sayılarda
yolcu garantisi verilmiştir. İşletilecek ilk yıl için garanti edilen yolcu
sayıları iç hatlar için 500 bin, dış hatlar için 350 bindir. Gelen ve giden
yolcu sayısı garantisi her yıl artacaktır. Onuncu yılda sabitlenmiştir, onuncu
yıldan sonra aynı sayıda yolcu garanti edilmiştir. Onuncu yılda garanti edilen
yolcu sayısı ise iç hatlarda 775.137, dış hatlarda 542.596’ya yükselmiştir.
Bunun anlamı, havalimanında bu kadar yolcu talebi olmadığı durumlarda garanti
edilen sayı kadar servis ücreti ödenecek olmasıdır. 
Değerli
milletvekilleri, Zafer Bölgesel Havaalanı için işletmeye alınan, ilk yıl
garanti edilen dış hat yolcu sayısı 350 bindir, dış hat yolcu sayısı 350 bin.
Basit bir hesap yaparsak; 350 bin dış hat yolcusunu üç yüz altmış beş güne
böldüğümüzde bir günde havaalanına inecek dış hat yolcu sayısı ortalaması
959’dur. Hiç uzatmaya, hiç uzman olmaya, Devlet Hava Meydanları İşletmesinde
çalışmaya gerek yok. Çubuk ilçesinin bir köyü, Sirkeli köyündeki bir vatandaşa
sorsanız, bu havaalanına ortalama olarak bir günde 950 yolcu inmeyeceğini
bilir, yabancı yolcu. Ne gariptir ki 1933 yılında kurulan, işi bu olan, seksen
üç yıllık Devlet Hava Meydanları İşletmesi bunu bilmiyor. Bu havaalanına Boeing
747-400 Big Top inmeyeceğine göre, günde 959 dış yolcu demek her uçakta 150
yolcu üzerinden 6 uçak, 200 yolcu üzerinden 5 uçak demektir. Zafer Havaalanı’na
günde turist dolu 5-6 uçağın ineceğine kim inanır? Uzun uzun anlatmayacağım, iç
hatlarda da durum farklı değildir. Havaalanına günde ortalama 1.370 yolcu
sayısı garanti edilmiştir. Bu, bir günde havaalanına dolu dolu 8-9 uçak inecek
demektir. Olabilir mi? Bence vallahi de olmaz, billahi de olmaz, zaten
olmamıştır. Nerede olur? Anca Türkiye’de olur. 
HAYDAR
AKAR (Kocaeli) – Bir tek AKP’liler inanır buna.
FAHRETTİN
OĞUZ TOR (Devamla) – İster inansın, ister inanmasın.
Değerli
milletvekilleri, özetlersek; Zafer Havaalanı’na bir günde dolu dolu 8-9 iç hat
yolcu uçağı, turist dolu 5-6 uçak yani toplamda 14-15 uçak iniş kalkış
yapabilir mi? Soruyorum, “Yapabilir.” diyen varsa burada söylesin. 1993’te
kurulan bir kurumda -hadi buna acemilik diyelim, acemilik yaptılar- bu kadar
acemilik olur mu? Tabii ki olmaz, olmamalıdır. 
Sizleri
rakamlara boğmak istemiyorum ama birkaç istatistik daha vermek gerekir diye
düşünüyorum. Havaalanında 2013 yılında iç hatlarda 32 bin küsur yolcuya servis
hizmeti verilmiştir. Garanti edilen yolcu sayısı 550 bindir. Gerçekleşme oranı
yüzde 6’dır, yanılma yüzde 94’tür. 
HAYDAR
AKAR (Kocaeli) – Birinci yıl için. 
FAHRETTİN
OĞUZ TOR (Devamla) - Dış hatlarda birinci yıl için garanti edilen yolcu sayısı
374.500’dür, gerçekleşme 11.325’tir; gerçekleşme oranı yüzde 3’tür, yanılma
yüzde 97’dir. İcra makamında olanlar yanılabilir mi? Bilinçli olmamak kaydıyla
eksik, noksan yapabilir mi? Esasa taalluk etmemek şartıyla bunlara “evet”
diyorum; olabilir, insan olan yerde eksik de olabilir, yanlış da olabilir.
Ancak, eksiğin de, yanılmanın da bir sınırı vardır. Yüzde 3-5, yüzde 10
yanıldınız diyelim, kabul edelim; daha da ileriye giderek yüzde 15 yanıldınız
diyelim, hatta torpil yaparak yüzde 30-yüzde 40 yanılmayı da kabul edelim;
olmaz ya. Allah aşkına, iç hatlarda yüzde 94, dış hatlarda yüzde 97 yanılma
olabilir mi? Olabilir mi, soruyorum; burada açıkça söyleyelim, cevap istiyorum
kısaca? Sayın Bakan da burada cevabını versin ama cevabını ben vereyim çünkü
veremezler. Hiç kimse “olabilir” diyemez, hiç kimse. Böyle bir yanılma değerli
arkadaşlar… Çok yazıktır Türkiye’ye. Yanılma demek paradır, hem de çok büyük
para demektir. Adına yanılma da diyelim, öyle olsun. İşte, böyle bir yanılma
sonucunda 2013 yılında iç ve dış hat olarak işleten firmaya ortalama olarak bir
günde 12.704 avro ödeme yapılmıştır, bugün itibarıyla Türk lirası olarak
karşılığı 45.734 Türk lirasıdır. Yani, biz firmaya günde ortalama 45.730 TL
ödemişiz, Turkish lira. Ödenen bu meblağ senin benim, primini ödeyemeyen
esnafın, memurun, işçinin cebinden çıkmıştır. Ciddi karşılığı var mıdır?
Maalesef yoktur, yolcu olarak. 
Değerli
arkadaşlar, diyelim ki havaalanı yeni işletmeye açıldı, vatandaş uçağa binmeyi
bilmiyor, böyle bir alışkanlığı yok. Bir yıl sonra, 2014 yılında durum ne olmuştur?
Rakamları veriyorum: İç hatlarda yolcu sayısı 2013’e göre gerilemiştir. Garanti
edilen sayılar nedeniyle –atlayarak geçiyorum zaman sebebiyle- bir günde
ortalama 13.525 avro ödeme yapılmıştır 2014 yılında, Türk lirası olarak
karşılığı 48.690 TL’dir. 
Değerli
arkadaşlar, Ankara-İzmir yüksek hızlı tren hattı inşası hızla devam etmektedir.
Bakınız, yüksek hızlı tren işletmeye açıldığında Zafer Havaalanı’na inecek iç
hat yolcu sayısı daha da azalacaktır yani günde ödeyeceğimiz miktar 50 bin
TL’nin de üzerine çıkacaktır. 
Bu
havaalanı için işletmeci firmaya onuncu yılda, iç hatlarda 775 bin küsur, dış
hatlarda 542 bin küsur yolcu garanti edilmiştir, trendin böyle devam etmesi
hâlinde günde 66-70 bin lira civarında para ödenecektir. Firma, havaalanını otuz
yıla yakın işletecektir, yirmi dokuz yıl on bir ay. Ben oturdum, mevcut
verilere göre bir hesap yaptım, siz de çıkarabilirsiniz; benim hesabıma göre
işletme süresince firmaya 190 milyon avro ödeme yapılacaktır, 190 milyon avro.
Havaalanının proje maliyeti 50 milyon avrodur, diğer gelirleri de hesaba
katarsak firma en az sekiz dokuz yılda yatırım maliyetini finanse edecektir.
Böyle ballı bir yap-işlet-devret dünyanın hiçbir yerinde yoktur, olamaz da.
Yaklaşık otuz yıl sonra firma devretse ne olur, devretmese ne olur, zaten
eskimiş olacak. 
Yap-işlet-devret
modelinin amacı, firma yapacak, işletecek, para kazanacak ve devredecektir. Bu
modelin sebebi devletin finansman sıkıntısıdır, “Devlet yapmıyor, özel kesim
yapsın, işletsin, sonra da devretsin.” diyoruz. Zafer Havaalanı’na yolcu talebi
yok denecek kadar azdır. Yüzde 3-5’lik talep bir havaalanı için yeterli
değildir, attığımız taş ürküttüğümüz kurbağaya değmeliydi. Bu havaalanını
devletimiz yapsaydı 140 milyon avro -bakınız, tekrar söylüyorum, 50 milyon avro
proje maliyeti hariç- yani bugünkü parayla 504 milyon Türk lirası devletin
cebinde kalacaktı. 
Burada
söylemim firmaya değildir, böyle ballı bir işe kim olsa atlar. Vatandaş uçağa
güle güle binsin, mutlu olsun. Sözüm, işsizliğin rekor kırdığı günümüzde, genç
işsizlerin yüzde 20’lere vurduğu günümüzde yani yiğidin kuru soğana muhtaç
olduğu, edildiği günümüzde kamu kaynaklarının kullanılmasında gerekli
hassasiyetin gösterilmemesinedir. Firma da tabii kazanacak ama kazancın da bir
ölçüsü konulmalıdır. Ölçü kaçırılmış ise yapanın yanına kâr kalmamalıdır.
Ancak, acı gerçek şudur: Yapanın yanına kâr kalmıştır.
Değerli
milletvekilleri, gerçek anlattığım gibidir. Söyledim, vebalden kurtuldum;
bakalım, sorumluluk mevkisindekiler bu vebalden nasıl kurtulacaktır diyor, yüce
heyetinizi saygıyla selamlıyorum. (MHP ve CHP sıralarından alkışlar)
BAŞKAN
– Teşekkür ederim. 
Cumhuriyet
Halk Partisi Grubu adına İzmir Milletvekili Sayın Aytun Çıray konuşacak.
Buyurun
Sayın Çıray. (CHP sıralarından alkışlar)
CHP
GRUBU ADINA AYTUN ÇIRAY (İzmir) – Sayın Başkan, Gazi Meclisin değerli üyeleri;
bütçe çalışmaları muhalefete iktidarın bir bütün olarak bilançosunu çıkarma
fırsatı sunar. Örneğin, on dört yıl önce devraldığınız Türkiye’de terör bitme
noktasına gelmişti, tarihin en büyük depreminin yaraları sarılmış, alınan
ekonomik kararlar sonuçlarını vermeye başlamış, dünyada likidite artmış, yüzde
34 oy oranıyla, yüzde 65 milletvekiliyle tek başına iktidar olmuştunuz. 57’nci
Hükûmetin şahsiyetli duruşuyla Kıbrıs, Avrupa Birliğinin ön dayatması olmaktan
çıkarılmış, komşularıyla barış içinde bir Türkiye, Orta Doğu’da taraf olan
değil, akil bir Türkiye’yi devralmıştınız. Peki, bugün Türkiye’yi nereye
getirdiniz? Tam bir dehşet bilançosuna. Ortalama büyüme hızı yüzde 4’lerde. Bu,
Menderes döneminde yüzde 6,3, Demirel döneminde ortalama yüzde 6’ydı,
Cumhuriyet Dönemi’nin tamamının ortalaması da yüzde 5,2’ydi. İşsizlik çift
haneli rakamlarda. Fert başına düşen millî geliri düşürdünüz ve bir yılda 24
büyük patlama oldu, bunun için de dış güçleri suçluyorsunuz ancak Oslo’da dış
güçleri yanınıza alıp PKK’yla masaya oturan da sizsiniz MI6’in elemanıyla. Hiç
olmayan çözüm süreciyle PKK’yı önce güneydoğuya yerleştirdiniz, sonra
“Çıkaracağım.” diye Kürt vatandaşlarımızın evini barkını başına yıktınız. Davutoğlu-Erdoğan
ikilisinin İhvancı ideallerini gerçekleştirmek adına millî davamız olmayan
Suriye işine bulaştınız. Barzanilerle gizli petrol anlaşmaları yaptınız.
Bölgesinin dev ülkesi Türkiye’yi ÖSO zibidilerinin arkasına takıp Suriye’ye
girdiniz, şimdi onlar kaçtılar, orada evlatlarımız ve Türkmenler şehit
oluyorlar. Aynı menzile yürürken FETÖ’ye ne istedilerse verdiniz, sonunda 15
Temmuz felaketine geldik. Tarihimizde yaşadığımız bir ihanet, bir fetret
tablosu işte böyle ortaya çıktı. Dinimizin en korkunç düşmanı olan dinbazların
Müslümanları şehit ettiği bir hesaplaşmadır 15 Temmuz yani 246 vatandaşımız
karanlık kumpaslara kurban oldu. Ortak menzil için her türlü kumpası mübah
sayan bu kötülük ittifakı Peygamber ocağımızın ocağına âdeta incir dikti. Neyse
ki 15 Temmuz hıyanet şebekesi kahraman Türk askerleri, kahraman polisler ve
ferasetli Türk evlatlarının asil iş birliğiyle bertaraf edildi. 
Yüce
Meclisin değerli üyeleri, aslında 15 Temmuz, AKP’yi yönetenlere tövbe edecek
laik demokrasiye ve anayasal düzene dönme imkânı tanımıştı. Doğrusu 7 Haziran
seçimleri sonrasında olduğu gibi, Sayın Cumhurbaşkanında bir sessizlik ve
anayasal sınırlara dönüş işareti de vardı, hatta 15 Temmuz darbe girişimini
araştırma komisyonunun kurulmasına bile katkı verdiler. Ta ki Sayın Bahçeli
ortaya çıkıp “Gelin, fiilî duruma uygun anayasayı yapalım.” deyinceye kadar.
İşte, o anda Darbe Komisyonu battal hâle geldi, sonra da Cumhurbaşkanı
fıtratına geri döndü. Birkaç gün önce de ortaya çıkmaya başlayan gerçeklerden
rahatsız olduğu için güya kendine yapıldığı iddia ettiği darbe girişiminin
araştırılmasını durdurun talimatı verdi. Şimdi de Türkiye dört yerde savaşırken
adil propaganda imkânı ve milletin haber alma hakkı yokken referandum yapılmak
isteniyor. Başarılırsa 12 Eylül darbe anayasası kadar bile meşruiyeti olmayan
bir anayasa ortaya çıkacak. Bunun için 21 maddelik anayasa değişikliğinin bize
çok pahalıya patlayacak gerçekleriyle yüzleşmeye mecburuz. 
Birincisi,
bu anayasa değişikliğiyle birlikte Türkiye Büyük Millet Meclisi tarihsel
anlamını tamamen kaybedecektir. Bakın, bu yüce Meclis hem Kurtuluş Savaşı’nın
hem de müstakbel Türkiye’nin var edip yönetildiği yerdir. Yani bizim ilk
hükûmetimiz Meclistir, hükûmet başkanı da bu nedenle Meclis Başkanı olan
Atatürk’tür. Dolayısıyla Meclisin alnındaki “Egemenlik kayıtsız şartsız
milletindir.” sözü ne bir temenni ne de bir fikirdir, siyasi yapılanmanın ta
kendisidir. Ancak, 21 maddelik anayasal değişiklik Türk milletinin bu yüce
çatısını tamamen tek adam devletinin bir organı hâline getirecek. 
Değerli
milletvekilleri, bu, devlet biçimimizin Meclis eliyle ortadan kaldırılmasıdır.
Kurulacak böyle bir sistemi kamufle etmek adına, başa geçecek bir partinin
genel başkanına cumhurbaşkanı denilmesi ise göreceksiniz, felaketi katmerli hâle
getirecektir. Şimdi özellikle buna olumlu bakan varsa eğer, MHP’li dostlarıma
seslenmek istiyorum: Bunun inandığınız Türk milliyetçiliği değerleri açısından
anlamını hiç düşündünüz mü?
RUHİ
ERSOY (Osmaniye) – Çok.
AYTUN
ÇIRAY (Devamla) – Türkiye Cumhuriyeti devletinin bir tek adam devleti hâline
gelmesine hangi gerekçelerle rıza göstereceksiniz?
RUHİ
ERSOY (Osmaniye) – Bizim aklımız bize yeter, aklınızı kendinize saklayın.
AYTUN
ÇIRAY (Devamla) – Hem de kime rıza göstereceksiniz, 5 Mayıs 2013’te ağzını doldura
doldura “Türk milliyetçiliğini ayağımızın altına alıyoruz.” diyen ve ülkücüleri
“Fatiha bilmezler.” diye suçlayan birine mi? 
BAKİ
ŞİMŞEK (Mersin) – MHP’nin aklı kendine yeter, sen akıl verecek durumda
değilsin.
RUHİ
ERSOY (Osmaniye) – Sen HDP’ye birkaç kelam et, MHP ne yaptığını biliyor.
AYTUN
ÇIRAY (Devamla) – Değerli dostlar, bir an Türk milliyetçiliğine ve
milliyetçilere yaptığı sayısız hakareti bağışladığınızı farz edelim, peki bu
iktidarın Türkiye’de PKK’ya yeniden can verdiğini unutacak mısınız? 
BAKİ
ŞİMŞEK (Mersin) – Otuz beş gün koalisyon görüşmesini MHP yapmadı, sen yaptın
onu.
AYTUN
ÇIRAY (Devamla) – Sırf bu uyduruk, bölücü, yanlış siyasetler yüzünden hiç
vermememiz gerektiği hâlde verdiğimiz şehitlerin ruzumahşerdeki şahitliği ne
olacak? 
BAKİ
ŞİMŞEK (Mersin) – PKK’lıların cenazesine gidenlere söyleyeceksin onu.
AYTUN
ÇIRAY (Devamla) – Türk milletinin adını “bu millet” yaptığını hafızalarınızdan
silseniz de vicdanınızdan silebilecek misiniz? Sayın Bahçeli değil miydi
“Başkanlık isteyen Öcalan’dır.” diyen? Peki, bu süreçler sırasında Sayın
Bahçeli’ye ve MHP’ye yönelik kabalıklar bunlardan ibaret mi? Ne gezer. Sayın
Cumhurbaşkanının danışmanı ve metin yazarının söylediği sözleri, attığı
“tweet”i burada söylemeye hicap ederim; hicap ederim, saygımdan ötürü. 
İSMAİL
FARUK AKSU (İstanbul) – Ya, siz işinize bakın kardeşim.
MUSTAFA
ELİTAŞ (Kayseri) – Ya, fitneciliği yapıyorsun hicap etmiyorsun da söylemekten
hicap ediyorsun! Fitneyi atıyorsun hicap yok, arkasından “Şunu yaparım, hicap
ederim.” diyorsun!
MEHMET
NECMETTİN AHRAZOĞLU (Hatay) – Demagoji yapma, biz önce ülkem, sonra milletim
diyoruz.
AYTUN
ÇIRAY (Devamla) – Değerli MHP’li dostlarım, değerli ülkücüler; beni bilirsiniz,
beni tanırsınız, sizi kırmak gibi bir niyetim olmaz.
RUHİ
ERSOY (Osmaniye) – Nereden tanıyoruz, nereden biliyoruz? Özelliğin ne senin? 
BAŞKAN
– Sayın milletvekilleri...
AYTUN
ÇIRAY (Devamla) – Ama bütün bunlar için ülkücülerden...
RUHİ
ERSOY (Osmaniye) – Arkadaşlar, herkes klasmanına göre konuşsun. MHP liderini bu
kürsüde ağzına alacak adam bir kere düşünerek alsın lütfen.
BAŞKAN
– Sayın Çıray, siz de lütfen konudan ayrılmadan söz aldığınız konu hakkında
konuşun, sataşmada bulunmayın lütfen, gecenin bu saatinde. 
Lütfen
devam edin. 
İMRAN
KILIÇ (Kahramanmaraş) – Bu millet sizi tanıyor. Ebediyen iktidar yolunuzun
kapanacağının hesabını yapıyorsunuz. 
AYTUN
ÇIRAY (Devamla) – Değerli milletvekilleri, yeni bir fiilî durumla Türkiye karşı
karşıya kalacak. Tayyip Bey’in 3 Kasım 2019 seçimlerine Türksüz ve baştan aşağı
yeni bir anayasa vaadiyle girdiğini göreceğiz. 
MEHMET
METİNER (İstanbul) – Külliyen yalan söylüyorsunuz, külliyen. 
AYTUN
ÇIRAY (Devamla) – Şimdi, biz bugüne kadar öngörülerde bulunduk, çıktı, temenni
ederiz, çıkmaz; memnun oluruz çıkmazsa, bundan hiç üzülmeyiz. 
MEHMET
METİNER (İstanbul) – İşiniz gücünüz yalan sizin. 
AYTUN
ÇIRAY (Devamla) – Beyler, gençlerimiz dinbaz, ideolojik eğitimin çarkları
arasında öğütülüp telef olacaklar. Dünyanın ve bilimin uzağında kaldığımız için
ayakta kalamayacağız. Bizi modern millet kılan ne özelliğimiz varsa
kaybedeceğiz. 
İMRAN
KILIÇ (Kahramanmaraş) – Dindarlar sizden çok çağdaş. 
AYTUN
ÇIRAY (Devamla) – Değerli milletvekilleri, fiilî durumu kabul etmemiz demek,
biz bu Anayasa’yı korumaktan âciziz demektir. Buradan hangi karar çıkarsa çıksın
biliniz ki “Ne mutlu Türk’üm diyene!” diyenler Atatürk’ün temsil ettiği
değerleri ölümüne kadar savunacaklardır. 
Bu
millet, büyük millettir, Türkiye’de tek adamdan ve onun yardakçılarından daha
büyüktür. Neleri aştık, Türk milleti bunu da aşacaktır. Türk insanı Yahudilerin
Almanya’yı terk ettikleri gibi Türkiye’yi terk etmek zorunda kalmayacak. Tapuyu
delmeye çalışıyorlar, tapu delinmeyecek. Hukuku üstün kılacağız. 
İBRAHİM
AYDEMİR (Erzurum) – Tam provokatör, tam. 
AYTUN
ÇIRAY (Devamla) – Tekrar yabancı sermaye gelecek. Türk milleti Yunanlılar
Sakarya’ya geldiğinde nasıl “Fiilî durum oluştu.” dememişse gene demeyecek.
Başaracağız ve tek adam devletini kurulmadan inşallah tarihe gömeceğiz. Gelin,
bu demokrasi ve medenilik mücadelesini siyasetüstü bir anlayışla yapalım.
Yalana karşı doğruya, sahteye karşı gerçeğe…
MEHMET
METİNER (İstanbul) – Yalan söylemeyeceksin, yalan söylemeyeceksin. 
AYTUN
ÇIRAY (Devamla) – …nankörlüğe karşı vefaya el verin. Büyük Türkiye için yeni
umutlar, yeni hedefler koyalım; Türk milleti bizden bunu bekliyor. 
Teşekkür
ederim. 
İMRAN
KILIÇ (Kahramanmaraş) – Siyaseti milletle yapın, millete göre yapın. 
MEHMET
METİNER (İstanbul) – İşiniz gücünüz yalan ya. 
RUHİ
ERSOY (Osmaniye) – Sayın Başkan…
BÜLENT
TURAN (Çanakkale) – Sayın Başkan…
BAŞKAN
– Sayın Ersoy, buyurun. 
RUHİ
ERSOY (Osmaniye) – Parti grubumuz adına sataşmadan dolayı söz istiyorum. 
BAŞKAN
– Buyurun. (MHP sıralarından alkışlar)
İki
dakika süreniz. 
IV.- SATAŞMALARA İLİŞKİN KONUŞMALAR (Devam)
10.- Osmaniye Milletvekili Ruhi Ersoy’un, İzmir Milletvekili Aytun
Çıray’ın 433 sıra sayılı 2017 Yılı Bütçe Kanunu Tasarısı’nın 6’ncı maddesi
üzerinde CHP Grubu adına yaptığı konuşması sırasında Milliyetçi Hareket
Partisine sataşması nedeniyle konuşması
RUHİ
ERSOY (Osmaniye) – Saygıdeğer milletvekilleri, Milliyetçi Hareket Partisinin
durduğu yeri kırk yedi yıllık hafızasına kısacık bakanlar net bir şekilde
görürler. Bu yüce Meclis, fiilî durumun hukuki duruma dönüşmesiyle ilgili büyük
bir kriz yaşıyor MC Hükûmeti ve 1980 öncesi. Turlar, turlar, saatler, günler,
aylar geçiyor ve dört buçuk ay Türkiye Büyük Millet Meclisi Başkanı
seçilemiyor. Neden? Hükûmet kurma yetkisi seçimden sonra hemen verilerek
Başbakana, Genel Başkana Hükûmet kuruldu ve Türkiye Büyük Millet Meclisi
Başkanı seçilmediği için. Bu fiilî durum fark ediliyor, daha sonra “Önce Meclis
Başkanlığı teşekkül etsin, ondan sonraki süreçte gerekli atamalar yapılarak
Hükûmet kurulsun.” diye karar veriliyor. Ve sokaklar kutuplaşmışken, sağ sol
birbiriyle ciddi anlamda mücadele ederken, öldürürken Cumhuriyet Halk Partili
Cahit Karakaş’a, Milliyetçi ülkücü hareketin lideri Başbuğ Alparslan Türkeş, oy
veriyor ve krizi çözüyor. Milliyetçi Hareket Partisi, krizlerin, kaosların
önünde, milletin, devletin bekası için ön açabilen bir partidir.
BÜLENT
TURAN (Çanakkale) – Anlamazlar, anlamazlar.
RUHİ
ERSOY (Devamla) – Ve tercihlerini belirlemiştir. (MHP sıralarından alkışlar,
CHP sıralarından gürültüler)
ORHAN
SARIBAL (Bursa) – Sorumlu sizsiniz.
RUHİ
ERSOY (Devamla) – Parlamenter sistem muhafaza ediliyor. Buradaki tartışmaları
net olarak bilmeden insanlar oturup yerli yersiz tartışmalarla haddini aşmasın.
Herkes kendi özeline baksın. İçerisine HDP kaçmış (MHP ve AK PARTİ sıralarından
“Bravo” sesleri, alkışlar; CHP sıralarından gürültüler) cumhuriyetin kuruluş
ilkeleriyle mütenasip davranmayan, körün fil tarifi gibi bir CHP karşısında çok
saygı duyduğumuz milletvekili olmasına rağmen bu tartışmayı açarak, meseleyi
başka noktalara çekerek ölçüyü kaçırmasınlar. 
ORHAN
SARIBAL (Bursa) – Bu ülkenin başına…
RUHİ
ERSOY (Devamla) – Meselesi olan varsa plan bütçe görüşmeleri kürsüsüne değil,
basın toplantısı odasına gelsin, yüreği yetiyorsa ekran karşısında bizimle
tartışmaya çıksın. Polemiklerle milliyetçi ülkücü hareketin geçireceği vakit
yok. Memleket, millet sevdası için doğru olan neyse onu yapacaktır ve henüz son
sözünü söylememiştir. Son sözünü söyleyecek olan hareketin lideri kırk yedi
yıllık MHP hafızasının içerisinden gelen bir şahsiyettir.
TACETTİN
BAYIR (İzmir) – Bize HDP kaçmadı ama sana Tayyip kaçmış, öyle gözüküyor.
RUHİ
ERSOY (Devamla) – Genel Kurulu saygıyla selamlıyorum. (MHP ve AK PARTİ
sıralarından alkışlar)
BAŞKAN
– Teşekkür ederim. 
BÜLENT
TURAN (Çanakkale) – Sayın Başkan…
ENGİN
ALTAY (İstanbul) – Sayın Başkan…
BAŞKAN
– Sayın Turan daha önce kalkmıştı. Sayın Turan sizi dinliyorum. 
ORHAN
SARIBAL (Bursa) – Mareşal yaptınız…
BAŞKAN
– Sayın Sarıbal…
BÜLENT
TURAN (Çanakkale) – Sayın Başkan, CHP’li vekilin konuşmasına cevap vermek
istiyorum izin verirseniz.
BAŞKAN
– Sataşmadan dolayı, buyurun. (AK PARTİ sıralarından alkışlar) 
11.- Çanakkale Milletvekili Bülent Turan’ın, İzmir Milletvekili Aytun
Çıray’ın 433 sıra sayılı 2017 Yılı Bütçe Kanunu Tasarısı’nın 6’ncı maddesi
üzerinde CHP Grubu adına yaptığı konuşması sırasında Adalet ve Kalkınma Partisine
sataşması nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; saat gecenin on bir
buçuğu, bütçenin son bölümündeyiz. Çok daha sorumlu davranarak, çok daha
vizyonumuzu ortaya koyarak bu ülke adına iddialarımızı ortaya koyabilmemiz
imkânı varken ucuz polemikler, sığ yaklaşımlar, fitne çıkarma –tırnak
içerisinde- yaklaşımları, 2 partinin makul görüşmelerini farklı
değerlendirmeler... Aslında bunların aynaya bakıldığı zaman insanı mahcup eden
tarzlar olduğunu hepimiz biliyoruz. Keşke daha sağduyulu, bütçeyle ilgili
konuşma izlemiş olsaydık ancak bizi mahcup eden fakat maalesef sahibini mahcup
etmeyen bir konuşma görmüş olduk. 
Seçimlerden
sonra “HDP’yle beraber sizi biz nasıl salladık?” diyen anlayışın, bugün 2 tane
partinin bir araya gelip Türkiye’nin bir problemini çözme iddiasını anlaması
mümkün değil. Hep bize “uzlaşmıyorsunuz” diyenlerin bugün bizim uzlaşma
iddiamızı, beraber masaya oturup anlaşma iddiamızı anlamaları mümkün değil,
bunu beklemiyoruz.
KEMALETTİN
YILMAZTEKİN (Şanlıurfa) – Derdimiz memleket bizim, memleket. 
BÜLENT
TURAN (Devamla) – Ancak, biz, bırakın tek adam diktasını, başkanlığı sadece bu
memleketin geleceği adına istiyoruz. Her zaman bize “Neyi yapamadınız?”
diyorsunuz. Evet, biz uyumluyuz Cumhurbaşkanıyla, her şeyi yapıyoruz. Sorun bu
değil, sorun bizden sonraki yıllarda bu ülkenin muhtemel riskleri olmasın diye
uğraşıyoruz. 
AYTUĞ
ATICI (Mersin) – Sorun yolsuzluk!
BÜLENT
TURAN (Devamla) – Bir daha diyorum, biz rahatız arkadaşlar, biz Cumhurbaşkanımızla
beraber uyumlu bir Hükûmetiz. Sorun bizim sorunumuz değil ama bizden sonraki
yıllarda, az önceki sayın hatibin anlattığı gibi, muhtemel riskler geçmiş
tecrübelerle beraber bakarak bir daha olmasın istiyoruz.
AYTUĞ
ATICI (Mersin) – O zaman işsizliği çözün, yolsuzluğu çözün.
BÜLENT
TURAN (Devamla) – Buna katılmayabilirsiniz, destek olmayabilirsiniz ama
aşağılama iddiaları, sokak ağzıyla ifade etmeleri… 
ERDİN
BİRCAN (Edirne) – “Hep aldatıldık.” diyen adamdan başkan olur mu? 
BÜLENT
TURAN (Devamla) – Böyle bağırmalar… Hiç bunlar doğru değil. 
ERDİN
BİRCAN (Edirne) – “Hep aldatıldım.” diyen adam. “Hep aldatıldık.” diyor. 
BÜLENT
TURAN (Devamla) – Siz bağırabilirsiniz, siz söyleyebilirsiniz…
ERDİN
BİRCAN (Edirne) – O aldatsın, o aldatsın.
BÜLENT
TURAN (Devamla) – ..biz konuşacağız, adım atacağız. 
ERDİN
BİRCAN (Edirne) – Hep aldatıldı.
BÜLENT
TURAN (Devamla) – “Ne olmadı?” dediyseniz hep oldu, bu da olacak inşallah. 
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim. 
ENGİN
ALTAY (İstanbul) – Sayın Başkan… 
BAŞKAN
- Sayın Altay… 
ENGİN
ALTAY (İstanbul) – İki ayrı sataşma var, ayrı ayrı söz talep ediyorum. 
BAŞKAN
– Öyle bir şey yok Sayın Altay. 
ENGİN
ALTAY (İstanbul) – Nasıl yok? Milliyetçi Hareket Partisi hatibinin bir
sataşması var çok bariz, onun için söz istiyorum. 
BAŞKAN
– Evet. 
ENGİN
ALTAY (İstanbul) – Bilahare Bülent Turan’ın sataşması için de söz talep
edeceğimi beyan ederek… 
BÜLENT
TURAN (Çanakkale) – Ben cevap verdim Sayın Başkan, az bile cevap verdim. 
BAŞKAN
– Onu daha sonra düşünelim. 
ENGİN
ALTAY (İstanbul) – Herkesin söyleyecek bir sözü var bu Mecliste. 
BAŞKAN
– Sayın Ersoy’un söylediklerine karşılık olarak sataşmadan size söz veriyorum. 
Buyurun
iki dakika… 
ENGİN
ALTAY (İstanbul) – Bülent Turan’la ilgili konuya sonra bakacağız. 
BAŞKAN
– Sonra bakacağız ona, değerlendireceğiz.
12.- İstanbul Milletvekili Engin Altay’ın, Osmaniye Milletvekili Ruhi
Ersoy’un sataşma nedeniyle yaptığı konuşması sırasında Cumhuriyet Halk
Partisine sataşması nedeniyle konuşması
ENGİN
ALTAY (İstanbul) – Şimdi, Sayın Ersoy, size bu “İçerisine HDP kaçmış.” sözünü
yakıştıramadım, önce onu söyleyeyim.
NURETTİN
YAŞAR (Malatya) – “DYP” dedi “HDP” demedi ya.
BAŞKAN
– Sayın milletvekilleri, lütfen…
ENGİN
ALTAY (Devamla) – Bu Parlamentonun bu ülkede her hafta bir bomba patlarken 1,
2, 3 şehit haberi geldiği zaman günlük, aleladeymiş gibi yok hükmünde sayıldığı
bir dönemde Parlamentoda Milliyetçi Hareket Partisinin de, Adalet ve Kalkınma
Partisinin de, HDP’nin de, Cumhuriyet Halk Partisinin de Türkiye’de yaşananlara
tavrı bellidir, tutumu bellidir.
BÜLENT
TURAN (Çanakkale) - Konuşmayı gördük ama Sayın Başkan.
ENGİN
ALTAY (Devamla) – Ben muhalefet partilerinin kendi aralarında tartışmasını
doğru bulmam. Orta yerde kavga edecek bir iktidar var, önce onu söyleyeyim,
bir.
İkincisi:
Partilerin tutumlarına dayalı olarak böyle benzetme yapmaya kalkarsak bu işin
sonu gelmez. Biz de yaparız, biz kekeme değiliz. 
YILMAZ
TUNÇ (Bartın) - Kim başlattı konuşmayı?
ENGİN
ALTAY (Devamla) – Kekeme değiliz, yapmıyoruz.
YILMAZ
TUNÇ (Bartın) - Sayın Çıray başlatmadı mı?
ENGİN
ALTAY (Devamla) – Ayrı… Bir şey demiyorum, bir dinle. Bir dinle ya! Bir dinle!
BAŞKAN
– Sayın milletvekilleri, lütfen… 
YILMAZ
TUNÇ (Bartın) - Sayın Çıray başlattı.
BAŞKAN
- Grup Başkan Vekili konuşuyor, lütfen…
YILMAZ
TUNÇ (Bartın) - Ama siz ona söyleyin.
BAŞKAN
- Sayın Tunç…
ENGİN
ALTAY (Devamla) – Sen avukatı mısın onların?
BAŞKAN
- Sayın Tunç… 
YILMAZ
TUNÇ (Bartın) - Sayın Çıray, Sayın Çıray…
ENGİN
ALTAY (Devamla) – Sen MHP’nin avukatı mısın?
YILMAZ
TUNÇ (Bartın) - …o başlattı.
BAŞKAN
– Sayın Tunç…
BÜLENT
TURAN (Çanakkale) - Onlar da sataştılar bize Sayın Başkan.
ENGİN
ALTAY (Devamla) – Sayın Başkan, süremi yeniden başlatın, insicamım bozuldu.
BAŞKAN
– Tamam, ben size ekleyeceğim süre.
Buyurun,
devam edin siz.
ENGİN
ALTAY (Devamla) – Ayıp ya! Şu Parlamentoya ayıp! Daha iki gün önce 44 şehit
vardı bu ülkede. Bu polemiklerle mi biz terörün üstesinden geleceğiz?
BÜLENT
TURAN (Çanakkale) - Kime söylüyorsun?
YILMAZ
TUNÇ (Bartın) – Kim yaptı polemiği?
ENGİN
ALTAY (Devamla) – Daha bugün…
BAŞKAN
– Sayın Tunç…
YILMAZ
TUNÇ (Bartın) - Polemiği kim başlattı?
ENGİN
ALTAY (Devamla) – Biz gereğini söylerdik, biz gereğini söylerdik. 
YILMAZ
TUNÇ (Bartın) - Kim başlattı polemiği?
ENGİN
ALTAY (Devamla) - Sayın Başkan, İç Tüzük’e göre buna ceza vermeniz lazım. 
BAŞKAN
– Sayın Tunç, lütfen.
ENGİN
ALTAY (Devamla) - Biz gereğini söylerdik. Arkadaşımızın bir sürçülisanı olmuşsa
biz gereğini söylerdik. 
YILMAZ
TUNÇ (Bartın) - Onu söyleyin. (AK PARTİ sıralarından alkışlar)
ENGİN
ALTAY (Devamla) - Biz gereğini söylerdik. Kaldı ki arkadaşımız iyi niyetle bir
değerlendirme yapmıştır. 
BÜLENT
TURAN (Çanakkale) – Nasıl ya?
ENGİN
ALTAY (Devamla) - Ve ben arkadaşımın değerlendirmesine şu noktada katılmıyorum:
Sayın Çıray, için rahat olsun. Bu Parlamentonun da, bu asil milletin de
demokrasiden vazgeçeceğine inanmıyorum. İçin rahat olsun. Yok böyle bir şey.
(CHP sıralarından alkışlar) Bu Parlamentonun kendi eliyle demokrasiden
vazgeçeceğine beni kimse inandıramaz. Bunu, günü geldiğinde, bu sandık buraya
koyulduğunda göreceğiz. 
Milliyetçi
Hareket Partisinin tutumu kendisini ilgilendirir, bu konuda söyleyecek bir
lafım olmaz benim. 
RUHİ
ERSOY (Osmaniye) – Teşekkür ederiz. 
ENGİN
ALTAY (Devamla) – Ben, Milliyetçi Hareket Partisinin bu süreçteki tutumunun
takdirinin Milliyetçi Hareket Partisi tabanına ait olduğunu düşünüyorum ve
Milliyetçi Hareket Partisi tabanının da eğer es kaza bu mesele bu Parlamentodan
geçerse, referanduma giderse orada şekilleneceğine ve demokrasiden yana şekilleneceğine
yürekten inanıyorum. 
Parlamentoyu
tekrar uyarıyorum: Bugün bir zirve yapıldı. Bugün Başbakan ve partimizin ve
Milliyetçi Hareket Partisinin liderleri bir araya geldi. Kabak çekirdeği yemek
için gelmediler. 
(Mikrofon
otomatik cihaz tarafından kapatıldı)
ENGİN
ALTAY (Devamla) – Başkanım, bir dakika…
BAŞKAN
– Bir dakika verdim size Sayın Altay, dört dakika konuşmuş olacaksınız. 
ENGİN
ALTAY (Devamla) – Bir daha verin. Önemli bir konu. Tekrar Bülent Turan için
sataşmadan söz istemeyeyim, burada konuşayım. 
BAŞKAN
– Peki, bir dakika daha vereyim. 
Buyurun.

ENGİN
ALTAY (Devamla) – Böyle bir tablo içinde bu tartışmaları bu Parlamentoya
yakıştırmam. Bu, orta yerde. 1950-2016; altmış altı yıl… Sayın milletvekilleri,
altmış altı yıldır Türkiye’de hâlâ biz demokrasi arıyoruz, demokrasi
tartışıyoruz. Böyle bir tablo içinde, demokrasinin bütün kurum ve kurallarıyla
yerleşmediği, içselleşmediği, benimsemeye benimsenir de oturmadığı sistemlerde
kimi başkan yaparsanız yapın, beni de yaparsanız benden de diktatör olur, başka
bir şey olmaz. Demokrasinin olmadığı yerlerde bu sistemler büyük bir toplumsal
felakete dönüşür. Bunu vakti zamanı gelince millete anlatacağız.
ZEHRA
TAŞKESENLİOĞLU (Erzurum) – 60’da ihtilal yapılırken niye ses çıkarmadınız? 
ENGİN
ALTAY (Devamla) – Milliyetçi Hareket Partisinin bu tutumunun takdirini de kendi
tabanları verecektir deyip tartışmayı bitirmek istiyorum. 
Teşekkür
ederim. (CHP sıralarından alkışlar)
BAŞKAN
– Teşekkür ediyorum. 
Ben
de birleşime on beş dakika ara veriyorum. 
Kapanma Saati: 23.34
SEKİZİNCİ OTURUM
Açılma Saati: 23.54
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Özcan PURÇU (İzmir) 
----0----
BAŞKAN – Sayın
milletvekilleri, Türkiye Büyük Millet Meclisinin 40’ıncı Birleşiminin Sekizinci
Oturumunu açıyorum.
2017 Yılı
Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin Hesap
Kanunu Tasarısı’nın görüşmelerine devam edeceğiz.
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/834) ile Plan ve Bütçe Komisyonu Raporu (S.Sayısı: 434)
(Devam)
BAŞKAN –
Komisyon yerinde, Hükûmet yerinde.
6’ncı
madde üzerinde, şahsı adına İzmir Milletvekili Zeynep Altıok konuşacaktır.
Buyurun
Sayın Altıok. (CHP sıralarından alkışlar)
Süreniz
beş dakika.
ZEYNEP
ALTIOK (İzmir) - Sayın Başkan, sayın milletvekilleri; ülkemiz, ekonomiyi de
etkiler şekilde, toplumsal barış, huzur ve refahın ağır tehdit altında olduğu
zor günlerden geçiyor. Bu gündemde ortak akıl oluşturarak Parlamentoda çare
üretme çağrılarımıza kulak vermek yerine çözümsüzlüğü kalıcı bir fırsat olarak
gören iktidarın tutumuyla ülkenin yakıcı sorunları yerine bütçe üzerine
konuşuyoruz. Zaten son derece kötü giden ülke ekonomisi, demokrasiye yönelik
saldırı niteliğinde bir OHAL fırsatçılığıyla en temel hak ve hürriyetler hiçe
sayılarak, “terörle mücadele” adı altında yürütülen Hükûmet politikalarının da
etkisiyle çöküş aşamasına gelmiştir. Çözüm üretemeyen, daima millî ve dinî
duyguları suistimal ederek çözümü de yurttaştan bekleyen bir akıl ve o akıl tek
akıl, tek güç olsun diye uğraşmaktan başka hiçbir duyarlığı, önceliği ve işi
olmayan bir Hükûmet var. Darbe girişimi karşısında vatandaşını koruyacağına can
güvenliği sağlayamadığı sokaklara kendisini korumaya çağıran, ekonomiyi batırıp
çözüm için vatandaşın 3-5 dolarına göz diken, günlük grafik yükselişten öte
kalıcı bir çözümü olmayan, dolar bozdurma seferberliklerinden medet uman bir
iktidar var. Dahası, bakanlıklara, başkanlıklara, kurumlara ayrılan bütçeleri
nitelik ve ihtiyaçlardan bağımsız, sadece “yeni Türkiye” ülküsüne hizmet edecek
düzenlemelerle planlayan bir zihniyetle karşı karşıyayız. 
Bazı
rakamlara dikkat çekerek açıklayalım: 2017 bütçe tasarısında en fazla pay 171
milyar 962 milyon lirayla Maliye Bakanlığına ayrılırken 1 milyonun üzerinde
eğitim emekçisi öğretmen ve 18 milyona yakın öğrenciye hizmet veren Millî
Eğitim Bakanlığına 85 milyar 49 milyon lira bütçe ayrılmış. Uluslararası
Öğrenci Değerlendirme Sınavı yani PISA’da aldığımız sonuçları işte bu bütçeleme
mantığına ve eğitimin sistemli dönüşüm politikalarına borçluyuz. 
Türkiye’de
dini devlet tekeline alan ve kuruluşundan itibaren “tek din, tek mezhep”
anlayışının resmî temsilcisi olarak hareket eden Diyanet İşleri Başkanlığının bütçesi
ise 2017’de 6 milyar 867 milyon liraya çıkarılarak yine çok sayıda bakanlığı
geride bırakıyor. Bu Başkanlığın -dikkat, Başkanlığın- bütçesi Sağlık
Bakanlığından, Kültür ve Turizm Bakanlığından, İçişleri Bakanlığından,
Dışişleri Bakanlığından, Çevre ve Şehircilik Bakanlığından, uzatmayalım,
toplamda 11 bakanlığın bütçesinden fazla. Asıl düşündürücü olan şu: Diyanet
İşleri Başkanlığının bütçesi bütçe sıralamasında ilk 8’i oluşturan İstanbul
Üniversitesi, Ankara Üniversitesi, Hacettepe, ODTÜ gibi 16 üniversitenin toplam
bütçesinden fazla. 67 bin okul, 7.520 hastane ve sağlık ocağı varken 85 bin
cami var. 77 bin doktor varken 90 bin imam var. 60 kişiye 1 hastane, 900 kişiye
1 doktor düşerken 350 kişiye 1 cami, 780 kişiye 1 din görevlisi düşüyor. Öğretmen
maaşı 2.980 lirayken imam maaşı 3.156 lira. 
Eğitim
sistemi sağlam değilse, bilime, düşünceye, kültüre, sanata yatırım yapılmıyorsa
bu ülkenin şimdisinden ve geleceğinden ne beklenebilir? Özenle ve bilinçle
eğitimsizleştirilen, sorgulamayan, biat eden bir halk isteniyor. Sarayın
saltanatına, eril ve paraya dayalı güce kurban edilerek yoksul ve
yoksunlaştırılan bir halk bu. Bilimsel eğitimle gelişen, ilerleyen ve üreten
bir toplum yerine üretmeyen, tüm kaynakları tüketilen bir ülkede ekonomi nasıl
gelişir, büyüme nasıl sağlanır, gelecek nasıl güvence altına alınır?
Cumhuriyetin aydınlık Türkiyesi’nde köy enstitülerinin yetiştirdiği aydınlar,
öğretmenler, sanatçılar, toplum önderleri bir bir katledildiği, faili meçhul
siyasi cinayetlere kurban edildiği için, çocuklarımız anadolu liselerinin
bilimsel eğitime dayalı müfredatından imam-hatiplere, Ensar Vakıflarına,
Süleymancıların yurtlarına, cemaatlere emanet edildiği için bugünün
karanlığında boğuluyoruz. Çocuklar örgün eğitimden çekilerek hafız okullarına,
medreselere gönderiliyor. Çocuklarımızın hayatlarına, bedenlerine, akıllarına
göz diken tecavüzcüleri aklayacak yasalar da bu bütçeleri yapan akıllardan
çıkıyor. Üstelik “Bir kereden bir şey olmaz.” diyen bakanlarla savunulup
korunuyor. Bütçeleme zihniyeti değişmiyor, çıkar odaklı sistem içinde yerini
daha da sağlamlaştırmak için kendisine vatandaşın cebinden kaynak sağlayarak
yola devam ediyor. Gericilik ve karanlık teşvik ediliyor. 
Ben
bugün ilkokullarda ellerine idam ipi verilen, tekbir getirtilen, medreselerde 4
yaşında tesettürle şeriat propagandası yaptırılan küçücük çocuklara eğitim
verenlerin sınırsız özgürlüğü…
(Mikrofon
otomatik cihaz tarafından kapatıldı)
ZEYNEP
ALTIOK (Devamla) – …karşısında bir yanda katliam çağrısı yapan akademisyen
Abdülkadir Şen gibiler, diğer yanda barış istediği için cezalandırılan
akademisyenler varken bu konuşmayı yapmaktan utanıyorum. (CHP sıralarından
alkışlar)
SALİH
CORA (Trabzon) – Din düşmanı gibi konuştun.
BAŞKAN
– Teşekkür ederim Sayın Altıok. 
Sayın
milletvekilleri, şimdi soru-cevap bölümündeyiz. 
Sayın
Tüm, sizden başlayalım. 
MEHMET
TÜM (Balıkesir) – Teşekkür ederim.
Sayın
Başkan, 2017 yılı bütçesini görüşüyoruz. Bütçe sadece ekonomik değerleri ifade
etmez, aynı zamanda toplumsal değerleri de ifade eder. Bütçe yurttaşların
tamamını ilgilendiren bir kavramdır çünkü tüm yurttaşlardan alınan vergilerden
oluşur. Hükûmete sormak istiyorum: Bu bütçede vergi alırken Alevileri yurttaş
olarak görüyorsunuz ancak harcama yaparken bütçeden Alevilere bir tek kuruş
vermeyerek yurttaş olarak görmüyorsunuz. Alevileri ne zaman eşit yurttaş olarak
göreceksiniz? Diyanet bütçesiyle 6 milyar 867 bin lirayı tek bir inanç grubuna
ayırıyorsunuz. Bu sizce vicdan mı, adalet mi? Alevilere ve diğer inanç
gruplarına ödenek ayırarak bu haksızlığı neden gidermiyorsunuz? Ülkede yaşayan
tüm insanları ne zaman eşit yurttaş olarak göreceksiniz, bunu açıklar mısınız?
Teşekkür
ederim.
BAŞKAN
– Sayın Çam…
MUSA
ÇAM (İzmir) – Teşekkür ederim.
Sayın
Bakan, şu anda ekranları başında bizi izlemekte olan vatandaşlar soruyorlar:
2017 yılında Gıda, Tarım ve Hayvancılık Bakanlığına gıda, veteriner, ziraat
mühendisi kadroları tahsis edilecek midir? Yine, ekranlarda bütçe görüşmelerini
izleyen öğretmenler; “2017 yılında öğretmen atamalarına kadro verilecek mi?”,
yine, emeklilikte yaşa takılanlar, “Bizim hâlimiz ne olacak?” ve “Emeklilikte
yaşa takılanlarla ilgili bir düzenleme yapılacak mı?” diye soruyorlar.
Teşekkür
ederim.
BAŞKAN
– Teşekkür ederim. 
Sayın
Çamak…
HÜSEYİN
ÇAMAK (Mersin) – Teşekkür ederim Sayın Başkan. 
Sayın
Maliye Bakanına vatandaşlarımız adına iki soru soracağım.
1)
Laborant ve veteriner sağlık bölümünden mezun olan gençlerimizin istihdam
sorunu var. Neredeyse tamamı işsiz ve çaresiz. Bu bölüm mezunları istihdam
edilmeyecekse neden bu okullar açıldı veyahut bundan sonra kapatılması
düşünülemez mi?
İkinci
sorum: Milyonlarca işsizin mağdur olduğu genel sağlık sigortası borçlarının
önemli bir kısmı olduğu gibi duruyor. Vatandaşlar zaten işsiz ve böylesi keyfî
bir vergiyi ödeyemiyorlar. Defalarca faiz aflarına gidilmesine karşın işsiz
vatandaşların bu borçları ödeyemediği ortada. Bu borçları silip sadece sağlık
hizmetinden yararlanmaları için bir yol düşünülemez mi? Yani sadece… 
(Mikrofon
otomatik cihaz tarafından kapatıldı)
BAŞKAN
– Sayın Kayan…
TURABİ
KAYAN (Kırklareli) – Teşekkür ediyorum Sayın Başkan.
Sorum
Maliye Bakanına: Sayın Bakan, Kırklareli Devlet Hastanesinin inşaatı bitirilip
donanımı tamamlanalı iki yıl oldu. İki yıldan bu yana hastane açılmıyor. Tıbbi
cihazların elektrik donanımına mevcut elektrik tesisatın cevap vermediği
söyleniyor. Yeniden tesisat projesi yapılıp tadilat yapılacağı söyleniyor. Bu
durum nedir? Hastane ne zaman hizmete girecektir?
Teşekkür
ederim.
BAŞKAN
– Teşekkür ederim ben de.
Sayın
Akar…
HAYDAR
AKAR (Kocaeli) – Sayın Bakan, bugün şeker pancarı ve üretiminin tatlandırıcıya
peşkeş çekildiği bir dönemde yıllardır şeker fabrikalarında çalışan, ihtiyaç
olmasına rağmen bir türlü kadroya geçemeyen on yıllık, yirmi yıllık, otuz
yıllık geçici işçilere kadro vermeyi düşünüyor musunuz?
Yine,
Sayın Bakan, yap-işlet-devret modelleriyle ihale edilen ve biten projelerin
tümüne yolcu, araç ve hasta gibi garantiler verilmiştir. Bu garantilerin
devlete riski yaklaşık 113 milyar dolardır. 1 kuruşluk kur farkı yaklaşık 340
milyon TL’ye mal olmaktadır. Bu durumdaki kaybı nasıl önleyeceğinizi düşünüyor
musunuz veya bunlarla ilgili bir önleminiz var mıdır?
BAŞKAN
– Sayın Hürriyet…
FATMA
KAPLAN HÜRRİYET (Kocaeli) – Sayın Bakan, Kütahya’nın Emet ilçesinde vatandaş
diyor ki: “Çoğumuz Maliyeye borçluyuz ve bu borçlar belimizi büküyor.
Kamyoncuların ihaleleri ve alımları artık Ankara’dan yapılıyor. Bu alımların
Emet’ten yapılmasını ve Emet esnafı ve çiftçisinin kalkınmasını istiyoruz.”
diyorlar. Bunu bilgi olarak size iletiyorum.
Bu
bor yataklarının yüzde 50’si Emet’te ve bu yataklar dünya için çok önemli ama
Eti Bor, Emet’ten götürmüş, ne yazık ki Emet’e bir getirisi olmamış. Bor
organize sanayi bölgesi kurulması gibi bir planlama var mıdır? Gediz-Emet yolu
çok kötü, bu yolun projesinin ihalesi yapılmış mıdır? Belediye borçları için
yapılan kesintiler çok yüksek, bazen işçi maaşları bile ödenmekte zorlanılıyor.
Emet’e bu konularda yatırım yapılacak mıdır? 
BAŞKAN
– Sayın Bakan, buyurun. 
Süreniz
beş dakika. 
MALİYE
BAKANI NACİ AĞBAL (Bayburt) – Teşekkür ediyorum Sayın Başkanım. 
Sayın
Tüm, bütçe harcamalarının toplum nezdinde çok önemli bir anlam ifade ettiğini
ve bütçenin bir rakamlar manzumesi olmaktan ziyade, topluma bir hizmet bütçesi
olması gerektiğini de vurguladı.
Şunu
açıkça ifade edeyim ki: 2017 yılı bütçesi, bundan önceki 14 bütçede olduğu
gibi, halka hizmeti esas alan bir bütçe olmuştur ve hiçbir ayrım yapmadan bütün
vatandaşlarımıza, düşüncesi ne olursa olsun, inancı ne olursa olsun, milliyeti
ne olursa olsun, hiçbir ayrım yapmadan; daha fazla eğitim, daha fazla sağlık
hizmeti, daha fazla yatırım yapmayı da her şeyin üstüne koymuştur. Bakın, 2017
yılı bütçesinde eğitim için 122 milyar lira kaynak ayırıyoruz; hiçbir ayrım
yapmadan, bütün vatandaşlarımız bu eğitim hizmetinden yararlanıyor. Yine, sağlık
hizmetleri için bütçeden 111 milyar lira kaynak ayırdık, hiçbir ayrım yapmadan
bütün vatandaşlarımız bu hizmetlerden yararlanıyor.
Reel
sektör için 2017 yılı bütçesinde gerçekten önemli artışlar yaptık. Yaklaşık 32
milyar lira reel sektöre 2017 bütçesinde destek veriyoruz. Özellikle
işverenlerimizin iş gücü maliyetlerini azaltmak için 2017 yılı bütçesinde
asgari ücret destek primi uygulamasına devam ediyoruz. Yine, bu kapsamda,
işverenlerimizin ocak, şubat ve mart ayında ödeyecekleri sosyal güvenlik prim
ödemelerini ekim, kasım ve aralık aylarına erteliyoruz. Bunlar toplumun bütün
kesimlerine ortak, aynı anlayışta, eşit bir şekilde yansıyan hizmetler.
Bakın,
2017 yılı bütçesinde tarım sektörüne, çiftçilerimize önemli destekler
veriyoruz. Burada yıldan yıla artan ve yeni getirilen desteklerle beraber gerçekten
çiftçimiz bundan önemli ölçüde yararlanmıştır. Ben sizleri tekrar teker teker
rakamlara boğmak istemiyorum ama burada 2017 yılı bütçesinin toplumsal refahı
esas alan, vatandaşımızın ihtiyaç duyduğu eğitimi, sağlığı, sosyal devlet
uygulamalarını bir bir hayata geçiren bir bütçe olduğunu özellikle de ifade
edeyim. 
MEHMET
TÜM (Balıkesir) – Sayın Bakan, sorduğumun cevabı o değil, Diyanetin bütçesini
sordum ben. 
MALİYE
BAKANI NACİ AĞBAL (Bayburt) – Bu bütçe aynı zamanda vatandaşlarımızın ihtiyacı
olan sosyal alanlarda, kültürde, sanatta, eğitimde, kültürel hayatın
zenginleştirilmesinde, sivil toplumun geliştirilmesinde önemli katkılar veren
bir bütçe olmuştur. 
MEHMET
TÜM (Balıkesir) – Sayın Bakan, Diyanetin bütçesini sordum size. 
BAŞKAN
– Sayın Tüm, lütfen! 
MALİYE
BAKANI NACİ AĞBAL (Bayburt) – 2017 yılı bütçesi gerçekten, yatırıma, üretime,
ihracata, istihdama destek veren bir bütçe olmuştur ve bütçeden bu anlamda
gerçekten önemli kaynakları da ayırdığımızı ifade edeyim. 
Sayın
Çam, özellikle veteriner, gıda mühendisliği ve öğretmenlerle ilgili bir
değerlendirme yaptı. Biliyorsunuz, her sene bütçe kanunlarında açıktan atama
sayıları belirlenir. Bu, 2017 yılı bütçe kanunuyla da 2017 yılında açıktan atanacak
personel sayısı belirlendi. Dolayısıyla, ilgili mevzuatına göre bütçe kanunu
yürürlüğe girdikten sonra Devlet Personel Başkanlığının bağlı olduğu Bakan,
Maliye Bakanının ortak çalışmasına dayalı olarak Bakanlar Kurulumuz burada
ihtiyaç duyulan alanlarda hangi unvanda kamu personeli istihdamı için açıktan
atama yapılacağını belirleyecek. Tabii ki burada talepler önemlidir, toplumun
ihtiyaçları ve beklentileri önemlidir. Biz de, bugüne kadar olduğu gibi, 2017
yılında personel politikasını oluştururken bu beklentileri de dikkate alan bir
yaklaşım sergileyeceğiz. 
Diğer
taraftan, bütçe disiplininin de hepimiz için ne kadar önemli olduğunu hep
beraber biliyoruz. 
Sosyal
Güvenlik Kurumu ve Sosyal Güvenlik politikalarında da gerçekten aktüeryal
dengeleri dikkate alan, Sosyal Güvenlik sisteminde de disiplin alan bir
yaklaşımı benimsediğimizi özellikle ifade edeyim. 
Sayın
Kayan, Kırklareli’ndeki bir hastaneyle ilgili değerlendirmede bulundular ama
müsaade ederseniz -şu anda hazırda bir bilgim yok- Sağlık Bakanlığından gerekli
araştırmaları yaptıktan sonra sizin de ifade ettiğiniz hususlarla ilgili durum
nedir ayrıca size bilgi arz edelim, olur mu?
Sayın
Akar, gerçekten şeker fabrikaları bizim için son derece önemli. Şeker
fabrikaları bir tarafıyla şeker pancarı üretimi yapan çiftçilerimiz açısından
önemli ve gerçekten şeker pancarı üreticimizi korumak, refahını artırmak, bu
sektörde kazancını artırmak için her türlü tedbiri alıyoruz.
Yine,
şeker fabrikaları bizim için önemli, önemli bir istihdam kaynağı. Bugün Anadolu’nun
dört bir tarafında fabrikalarımızda gerek geçici personel gerek kadrolu
personel istihdam ediyoruz. Şeker fabrikalarımız piyasa açısından önemli,
tüketici için de önemli. Orada da özellikle vatandaşımızın… 
(Mikrofon
otomatik cihaz tarafından kapatıldı)
BAŞKAN
– Sayın Bakanım, tamamlayın lütfen.
Bir
dakika…
MEHMET
TÜM (Balıkesir) – Sayın Bakan, soruma cevap vermediniz. Cevap bekliyorum ben. 
BAŞKAN
– Sayın Tüm, lütfen. Sayın Tüm…
MALİYE
BAKANI NACİ AĞBAL (Bayburt) – …uygun fiyatlarla şeker teminine de imkân
sağlamaya çalıştığımızı özellikle ifade edeyim.
MEHMET
TÜM (Balıkesir) – Ama, ben milletvekili olarak soruma cevap bekliyorum, bundan
doğal ne olabilir ki yani şu anda?
BAŞKAN
– Sayın Tüm, şu anda Bakanı dinliyorum; kusura bakmayın, sizi dinleyemiyorum.
MALİYE
BAKANI NACİ AĞBAL (Bayburt) – Sayın Hürriyet, bor yataklarıyla ilgili, tahmin
edeceğiniz gibi, elimde hazır bilgi yok. Ama, gerek yol yapımıyla ilgili
gerekse burada organize sanayi bölgeleriyle ilgili gerekli bilgileri alalım.
Ama, şunu ifade edeyim: Eğer ülke olarak kalkınacaksak, sanayiyi büyüteceksek
organize sanayi bölgeleri çok önemli. Organize sanayi bölgelerinin hem sayısını
artırıyoruz hem de organize sanayi bölgelerindeki kullanılabilir arsa
miktarlarını artırıp özellikle de yatırım yapıyoruz. Bu bölgede de ihtiyaç
varsa her zaman için tabii ki bu konularda da gerekli çalışmalar yapılır.
Sayın
Başkanım, teşekkür ediyorum.
BAŞKAN
– Ben teşekkür ederim.
MEHMET
TÜM (Balıkesir) – Sayın Bakan, soruma cevap vermenizi istiyorum. 
BAŞKAN
– Madde üzerinde iki adet önerge vardır, okutuyorum:
(Kâtip
Üye Bolu Milletvekili Fehmi Küpçü tarafından önergenin okunmasına başlandı)
“Türkiye Büyük Millet Meclisi Başkanlığına
Görüşülmekte
olan 2017 Yılı Merkezî Yönetim Bütçesi Kanun Tasarısı’nın 6’ncı maddesinin (2)
numaralı fıkrasındaki…” 
MEHMET
TÜM (Balıkesir) – Sayın Bakan, neden duymuyorsunuz? Konu Aleviler olunca Sayın
Bakanım, rotayı başka yere çevirdiniz. Diyanet İşleri Başkanlığının bütçesinden
söz ettim, Alevilerden söz ettim Sayın Bakan, duymadınız mı bunu Allah aşkına?
Hiç duymadınız mı? 
BAŞKAN
– Sayın Tüm, şu anda gündemi yerine getiriyorum, lütfen. Düzeni bozmayın lütfen
Sayın Tüm. 
MEHMET
TÜM (Balıkesir) – Ben burada 15-20 milyon insan adına konuşuyorum. Sayın Bakana
soruyorum, onlar bu ülkenin yurttaşları, vergi veriyorlar bu ülkede. 
BAŞKAN
– Lütfen, ben gündeme hâkimim ve gündeme devam ediyorum Sayın Tüm. Lütfen,
çalışma düzenini bozmayın.
MEHMET
TÜM (Balıkesir) – Efendim, vergi veriyorlar. Sayın Bakandan bu cevabı
bekliyorum. Sadece bir kesime kaynak ayıracaksınız, peki Alevilerden vergi
almıyor musunuz? Bu vicdan mı, bu adalet mi? Soruma cevap vermiyorsunuz. Ayıp
yani ya, olur mu böyle bir şey? Bir bakan duymamazlıktan gelir mi? 
BAŞKAN
– Önergeyi okumaya devam ediniz. 
(Kâtip
Üye Bolu Milletvekili Fehmi Küpçü tarafından önergenin okunmasına devam edildi)
“…‘fonksiyonel
sınıflandırma ayrımına bakılmaksızın’ ibaresinin madde metninden çıkarılmasını
arz ve teklif ederiz.” 
 Zekeriya
Temizel Musa Çam Mehmet
Bekaroğlu
 İzmir İzmir İstanbul
 Kazım
Arslan Ali Yiğit Kadim
Durmaz
 Denizli İzmir Tokat
“Türkiye Büyük Millet Meclisi Başkanlığına
Görüşülmekle
olan 2017 Yılı Merkezi Yönetim…”
MEHMET
TÜM (Balıkesir) – Bununla mı demokrasiyi kuracağız, insanlarımızı
kucaklayacağız, 78 milyonu? Bu mu? Samimi olun. Ayıp yani ya!
(Kâtip
Üye Bolu Milletvekili Fehmi küpçü tarafından önergenin okunmasına devam edildi)
“…Bütçe
Kanunu Tasarısı'nın 6’ncı maddesinin (1) numaralı fıkrasının (a) bendinin madde
metninden çıkarılmasını ve bent sıralamasının ona göre düzenlenmesini arz ve
teklif ederiz.
 Zekeriya
Temizel Ali Yiğit Musa
Çam
 İzmir İzmir İzmir
 Çetin
Arık  Kadim Durmaz  Bihlun
Tamaylıgil
 Kayseri Tokat İstanbul
 Ali
Ekici Kazım Arslan Mehmet
Bekaroğlu
 Gaziantep Denizli İstanbul
BAŞKAN
– Okunan son önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ MEHMET ALİ CEVHERİ (Şanlıurfa) – Katılamıyoruz Sayın
Başkan.
BAŞKAN
– Hükümet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Gerekçeyi okutuyorum.
Gerekçe:
6761
sayılı Kanun’un 1'inci maddesiyle değişik 5018 sayılı Kamu Mali Kontrol
Kanununun 21’inci maddesinin (1)’inci fıkrası “Merkezî yönetim kapsamındaki
kamu idarelerinin bütçeleri arasındaki ödenek aktarmaları kanunla yapılır.
Ancak, harcamalarda tasarrufu sağlamak, dengeli ve etkili bir bütçe
politikasını gerçekleştirmek üzere genel bütçe ödeneklerinin yüzde 10’unu
geçmemek kaydıyla, merkezî yönetim kapsamındaki kamu idarelerinin bütçeleri
arasındaki ödenek aktarmalarına ilişkin yetki ve işlemler ile usul ve esaslar merkezî
yönetim bütçe kanununda belirlenir" hükmünü taşımaktadır.
2017
yılı Merkezi Yönetim Bütçe Kanunu'nun 6’ncı maddesinin (1) numaralı fıkrasının
(a) bendiyle Maliye Bakanına 5018 sayılı Kanun’un temel ilkeleri ve kurduğu
mali sistemle bağdaşmayan yetkiler tanınmakta; genel bütçe ödeneklerinin yüzde
10’unu aşmamak kaydıyla genel bütçe kapsamındaki kamu idareleri ile özel
bütçeli idarelerin bütçelerinin (01), (02), (03), (05), (06), (07), (08) ve
(09) ekonomik kodlarındaki ödenekleri, kamu idareleri bütçeleri arasında veya
Maliye Bakanlığı bütçesinin "Yedek Ödenek" tertibine aktarmaya;
Maliye Bakanı yetkili kılınmaktadır.
Söz
konusu düzenleme 5018 sayılı Kanun’un değişik 21’inci maddesinin son fıkrasında
yer alan "Kamu idarelerinin bütçeleri içinde; personel giderleri
tertiplerinden, aktarma yapılmış tertiplerden ve yedek ödenekten aktarma
yapılmış tertiplerden diğer tertiplere ödenek aktarılamaz" sınırlılığını
da zımnen göz ardı etmektedir.
Maliye
Bakanına aynı yetkiler, daha geniş kapsamlı olarak daha önceki yıllar merkezî
yönetim bütçe kanunlarında da verilmiştir.
2012
ila 2015 yılları Sayıştay genel uygunluk bildirimlerindeki ödenek üstü harcama
tabloları incelendiğinde, kamu idarelerinin personel giderleri ile sosyal
güvenlik kurumlarına devlet primi giderleri tertiplerinde yer alan ödeneklerin,
5018 sayılı Kanun’un “Ödenek aktarmaları" başlıklı 21’inci maddesinin
3’üncü fıkrasındaki "Personel giderleri tertiplerinden, aktarma yapılmış
tertiplerden ve yedek ödenekten aktarma yapılmış tertiplerden, diğer tertiplere
aktarma yapılamaz." kuralına aykırı olarak Maliye Bakanı tarafından Maliye
Bakanlığının "Yedek Ödenek" tertibine aktarıldıktan sonra buradan
kamu idarelerinin hizmet alımı ve sermaye giderleri tertiplerine aktarıldığı ve
böylece sanki personel giderleri tertiplerinde ödenek üstü harcama yapılmasına
cevaz veren yasal kurallar varmış gibi kamu idarelerinin personel giderleri
tertiplerinde ödenek üstü harcama yapmaya mecbur bırakıldıkları, daha açık
deyişle Maliye Bakanının kamu idarelerinin personel giderleri ile sosyal
güvenlik kurumlarına devlet primi gideri tertiplerini kamu idarelerinin iradesi
dışında ödenek üstü harcama kaynağı olarak kullandığı anlaşılmaktadır.
Maliye
Bakanlığı bu yöntemi kullanarak "ek ödenek kanun tasarısı" düzenleme
yükümlülüğünden de kaçınarak TBMM'nin "bütçe yapma hakkını"
düzenleyen Anayasa’nın 87’nci maddesini de ihlal etmektedir.
Ayrıca
yapılan bu düzenleme 2015 Yılı Merkezi Bütçe Kanunu’nun 6/1-a maddesinin iptali
konusunda yapılan başvuruyu değerlendirip söz konusu düzenlemeyi iptal eden
Anayasa Mahkemesinin 26/05/2016 tarih ve E:2015/7, K:2016/47 sayılı Kararı’nda
belirtilen tespit ve açıklamalara da aykırı bulunmaktadır.
Maliye
Bakanına çerçevesi çizilmemiş, esasları belirlenmemiş bir alanda hiçbir
sınırlamaya bağlı olmaksızın geniş yetkiler tanınarak yasama yetkisinin devri
yapılamaz. Söz konusu aktarma toplamı için genel bütçe ödeneklerinin yüzde 10'u
gibi bir limitin konulması çerçeve çizme, sınır getirme anlamında
bulunmamaktadır. Bütçe kanununa Anayasa’ya aykırı olarak bütçe dışı hükümler
konularak mevcut kanun hükümlerinin değiştirilmesi veya bütçe yılı itibarıyla
zımnen kaldırılması Anayasa’nın 2, 7, 87 ve 161’inci maddelerine aykırı
olduğundan bu önerge verilmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum…
MUSA
ÇAM (İzmir) – Çekiyoruz Başkanım.
BAŞKAN
– Önerge geri çekilmiştir.
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Sayın
Atıcı, bir afet olmuş galiba, bilgi alalım sizden.
V.- AÇIKLAMALAR (Devam)
15.- Mersin Milletvekili Aytuğ Atıcı’nın, Mersin’in Anamur, Bozyazı ve
Aydıncık ilçelerinde meydana gelen fırtına nedeniyle seraların büyük bir
kısmının hasar gördüğüne ve bir kız yurdunda başkanlık sistemi propagandası
yapılmasına karşı çıkan CHP gençlik kolları üyelerinin gözaltına alınmaya
çalışıldığına ilişkin açıklaması
AYTUĞ
ATICI (Mersin) – Teşekkür ederim Sayın Başkan.
Değerli
arkadaşlar, bugün Mersin’de 2 tane afet oldu. Bir tanesi Anamur, Bozyazı ve
Aydıncık ilçelerimizde meydana geldi. Şiddetli bir fırtına ortaya çıktı ve
seraların büyük bir kısmı hasar gördü. Gerekli tespitlerin yapılıp
çiftçilerimize acilen el uzatılmasını istiyoruz.
Değerli
arkadaşlar, bugünkü ikinci afet ise merkezde oldu. Kredi ve Yurtlar Kurumuna
bağlı kız öğrenci yurdunda bugün bir profesöre başkanlık sisteminin propaganda
çalışması yaptırıldı. Cumhuriyet Halk Partisi gençlik kolları buna karşı
çıktığı için de gözaltına alınmaya çalışıldı. Bunları doğru bulmuyoruz ve
AKP’ye açıkça “Yiğitseniz OHAL’i kaldırın, eşit şartlarda mücadele edelim.
OHAL’in arkasına sığınmayın. Halk, CHP ve herkesten korkuyorsunuz. Gelin, eşit
şartlarda mücadele edelim. Halk diktatörlüğün yolunu açmayacak.” diyorum.
Saygılar
sunuyorum. 
BAŞKAN
– “Doğal afet oldu.” diye söz talebiniz oldu zannetmiştim.
ENGİN
ALTAY (İstanbul) – Doğal afeti de söyledi ya Sayın Başkan.
BAŞKAN
– Neyse, peki Sayın Altay, sizi kırmak istemediğim için bu durum yaşandı. Yine
söz talep etseniz yine de veririm Sayın Altay.
ENGİN
ALTAY (İstanbul) – Sayın Başkan, nasıl bir şey yaşandı?
BAŞKAN
– Yine talep etseniz yine de veririm Sayın Altay.
ENGİN
ALTAY (İstanbul) – Hayır, arkadaşımız doğal afeti de söyledi, Kredi ve Yurtlar
Kurumundaki bir kepazeliği de söyledi.
BAŞKAN
– E tamam, o kepazeliği açıkça söyleseydi Sayın Altay.
ENGİN
ALTAY (İstanbul) – Yani 60’a göre bütün milletvekillerine söz veriyorsunuz ama
sanki büyük bir şey bahşetmiş gibi de bunu sunmayın yani. Doğal afeti de
söyledi.
BAŞKAN
– Hayır Sayın Altay, onu da söyleseydi gerekçesinde zaten söz verecektim.
III.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam)
2.- 2015 Yılı Merkezi Yönetim Kesin Hesap Kanunu Tasarısı (1/733), 2015
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan
2015 Yılı Genel Uygunluk Bildiriminin Sunulduğuna İlişkin Sayıştay Başkanlığı
Tezkeresi (3/828), Merkezi Yönetim Kapsamındaki Kamu İdarelerine, Sosyal
Güvenlik Kurumlarına ve Diğer Kamu İdarelerine Ait Toplam 211 Adet Denetim
Raporunun Sunulduğuna İlişkin Sayıştay Başkanlığı Tezkeresi (3/829), 2015 Yılı
Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/834) ile Plan ve Bütçe Komisyonu Raporu (S.Sayısı: 434)
(Devam)
BAŞKAN
– 7’nci maddeyi okutuyorum: 
Diğer bütçe işlemleri
MADDE 7- (1)
Yükseköğretim Kurulu Başkanlığı bütçesinin 38.01.02.00-09.4.2.20-2-05.2
(Öğretim Üyesi Yetiştirme Programı) tertibinde yer alan ödenek, bu Program
kapsamında lisansüstü eğitim veren yükseköğretim kurumlarına, mal ve hizmet
alımlarında kullanılmak üzere görevlendirilen öğrencilerin sayıları ve öğrenim
alanları dikkate alınarak tahakkuk ettirilmek suretiyle ödenir. Ödenen bu tutar
karşılığını bir yandan ilgili yükseköğretim kurumunun (B) işaretli cetveline öz
gelir, diğer yandan (A) işaretli cetveline ödenek kaydetmeye ilgili
yükseköğretim kurumu yetkilidir.
(2) 4/11/1981 tarihli ve 2547 sayılı Yükseköğretim Kanununun 43 üncü
maddesinin birinci fıkrasının (d) bendi, 44 üncü, 46 ncı, 58 inci, ek 25 inci,
ek 26 ncı ve ek 27 nci maddeleri ile 19/11/1992 tarihli ve 3843 sayılı Kanunun
7 nci maddesi uyarınca tahsil edilen tutarlar ve diğer gelirler, yükseköğretim
kurumları bütçelerine özel gelir ve özel ödenek olarak kaydedilmez. Tahsil
edilen bu tutar ve gelirler, ilgili yükseköğretim kurumu bütçesine öz gelir
olarak kaydedilir. Kaydedilen bu tutarlar karşılığı olarak ilgili yükseköğretim
kurumu bütçesine konulan ödenekler, gelir gerçekleşmelerine göre kullandırılır.
(3) Öz gelir karşılığı olarak ilgili yükseköğretim kurumu bütçesinin (A)
işaretli cetvelinde fonksiyonel sınıflandırmanın dördüncü düzeyinde tertiplenen
ödenekler arasında (09.6.0-Eğitime Yardımcı Hizmetler fonksiyonu altında öz
gelir karşılığı tefrik edilen ödenekler arasında yapılacak aktarmalar hariç)
aktarma yapılamaz.
(4) Maliye Bakanı;
a) Emniyet Genel Müdürlüğünün öğrenim ve eğitim müesseselerinde okutulan
ve eğitim gören yabancı uyruklu öğrenci ve personele yapılan giderler
karşılığında ilgili devletler veya uluslararası kuruluşlar tarafından ödenen
tutarları,
b) NATO makamlarınca yapılan anlaşma gereğince yedek havaalanlarının
bakım ve onarımları İçin ödenecek tutarları,
c) Gümrük idarelerince tahsil edilerek Türkiye Radyo-Televizyon Kurumuna
intikal ettirilen bandrol ücretlerinin yüzde 2'si oranında Gümrük ve Ticaret
Bakanlığı hizmetleri için söz konusu Kurumca ödenecek tutarları,
aynı amaçla kullanılmak üzere bir yandan genel bütçeye gelir, diğer
yandan ilgili idare bütçelerinde açılacak özel tertiplere ödenek kaydetmeye ve
bu suretle ödenek kaydedilen tutarlardan yılı içinde harcanmayan kısımları
ertesi yıla devretmeye yetkilidir.
BAŞKAN
– 7’nci madde üzerinde Milliyetçi Hareket Partisi Grubu adına Hatay
Milletvekili Sayın Mehmet Necmettin Ahrazoğlu konuşacaklar.
Buyurun
Sayın Ahrazoğlu. (MHP sıralarından alkışlar) 
MHP
GRUBU ADINA MEHMET NECMETTİN AHRAZOĞLU (Hatay) – Sayın Başkan, değerli
milletvekilleri; 2017 Yılı Merkezi Yönetim Bütçe Kanunu Tasarısı’nın 7’nci
maddesi üzerine Milliyetçi Hareket Partisi Grubu adına söz almış bulunuyorum.
Yüce heyeti saygıyla selamlıyorum.
Suriye
Türkmen Meclisinin dünya kamuoyuna duyurusu: “Dünyanın gözleri önünde yok oldu
Halep, bitti. Kadınlar, çocuklar, yaşlılar, göz göre göre önce açlığa, sonra
ölüme terk edildiler. Rejim ve tüm müttefikler topyekûn birleşip her karışını
kana buladılar Halep’in. Tüm dünya Suriye’nin mazlumlarının acı çığlıklarını,
haykırışlarını görmezden, duymazdan geldi. Halep’in yerle bir oluşunu, yok
oluşunu sadece seyrettiler. Batı medeniyetinin övdüğü kanlı geçmişinin temize
çıktığı, bir anlamda ellerindeki kanın temizlendiği Nürnberg mahkemeleri, Lahey
sözleşmeleri, Adalet divanları, Roma statüleri ve daha niceleri Halep için,
Suriye için yok hükmünde sayıldı. Birleşmiş Milletler Güvenlik Konseyi ve BM
kurumları yine bir katliam karşısında yine hiçbir şey yapamadı. Batı’nın
‘uluslararası hukuk’ deyip kendi elleriyle koyduğu kurallar, kaideler, kanunlar
yine mazluma değil zalime göre işletildi. ‘Halep’ dediğiniz dipsiz, kör bir
vicdan çukurudur artık. Büyük güçlerin, büyük güç olmaya meyleden bölgesel
güçlerin kirli egemenlik oyunlarına kurban gitti Halep. Amma ve lakin tüm dünya
bilsin ki bugün el birliğiyle yok edilen Halep değildir; insanlığın ta
kendisidir. Halep’le birlikte bir kez daha tükenmiştir medeni dünyanın tüm sahte
ideolojileri, bir kez daha yerle yeksan olmuştur sözde medeniyetin değerler
silsilesi. Halep artık sadece Halep değildir. Halep artık Vietnam’dır,
Hiroşima’dır, Kırım’dır. Halep; Ahıska’dır, Srebrenitsa’dır, Gazze’dir,
Ruanda’dır, Doğu Türkistan’dır. Halep artık insanlığın yüz karasıdır.
Biliyoruz
ki ne bir çağrıya ne bir haykırışa ne de bir serzenişe hacet yoktur artık. Söz
bitti ama bu vahşete gözlerini kapayan dünya bilsin ki -Allah’a şimdiki gibi
hamdolsun ki- bugün düşsek de elbet bir gün yeniden ayağa kalkacağız; sürülsek
de elbet bir gün geri döneceğiz toprağımıza, vatanımıza. Zira bu bir yenilgi,
bu bir hezimet değildir. ‘Kazandım’ zannettiğiniz şey asla zafer değildir.
Mazlumun ahıyla, masumun kanıyla ancak zulmün tarihine kara bir çizik daha attınız.
Unutmayınız ki biz bu coğrafyanın insanları, bu toprakların asıl sahipleriyiz.
Elbet gün gelecek hakkımız olanı geri alacağız. Kirli oyunlarınıza, yüz yıllık
planlarınıza boyun eğmedik, eğmeyeceğiz. Onurumuz ve özgürlüğümüz için son
nefesimize kadar mücadele etmekten asla vazgeçmeyeceğiz.” Bu sözler Suriye
Türkmenlerinin dünyaya sözüdür.
Değerli
milletvekilleri, temmuz ayından bu yana kuşatma ve yoğun bombardıman altında
bulunan doğu Halep’te rejim ve müttefikler dört gündür aralarında kadın ve
çocukların da bulunduğu çok sayıda sivili katletmiştir. Ağır hava
bombardımanlarına eş zamanlı olarak sivillere yönelik âdeta toplu infazlar
yaşanmaktadır. Bu süreçte, Halep’ten ayrılmak isteyen sivillere de izin
verilmemektedir. İçlerinde Türkmenlerin de bulunduğu muhtelif gruplar ve on
binlerce sivil Halep’te iki mahalleye sığınmış durumdadır. Şu anda Halep’te
yaşanan zulüm uluslararası savaş suçudur. Maalesef uluslararası camia Halep
konusunda hâlen net bir irade ortaya koyamamıştır. Süreç, her an sivillerin aleyhine
işlemektedir. Halep’te on binlerce sivil irtibat kurabildikleri ölçüde
yakınlarıyla helalleşmekte ve âdeta ölümü beklemektedir. Ancak “Ateşkes
sağlandı.” denmesine rağmen, şu anda Halep’te hâlâ katliam devam etmekte, İran
güçleri Halep’i kuşatmaya çalışmaktadır. Halep’te yaşanan insanlık dramını ve
katliamını kınıyor ve lanetliyorum. 
Değerli
milletvekilleri, bütçe üzerine konuşacak olursak 2017 bütçe kanunun 7’nci
maddesi, Yükseköğretim Kurulu Başkanlığı bütçesine Öğretim Üyesi Yetiştirme
Programı’nın öz gelir kaydedilmesi hususunda kuruma yetki verilmesini, 2547
sayılı Kanun’un bazı maddeleri ile 3843 sayılı Kanun uyarınca tahsil edilen
tutarlar ve diğer gelirlerin öz gelir olarak kaydedilebileceğini, Emniyet Genel
Müdürlüğünün eğitim gören yabancı uyruklu öğrenciler ve personele yapılan
giderler karşılığında ilgili devletler veya uluslararası kuruluşlar tarafından
ödenen tutarların, NATO makamlarınca yapılan anlaşma gereğince ödenecek
tutarların, gümrük idarelerince TRT kurumuna intikal ettirilen bandrol
ücretlerinin genel bütçeye gelir, ilgili daire bütçesine ödenek kaydedilmesini,
harcanmayan kısımların ise ertesi yıl Maliye Bakanlığına devredilmesine yetkili
kılmaktadır. 
Değerli
milletvekilleri, olağanüstü hâl kapsamında çıkarılan kanun hükmünde
kararnameyle üniversitelerdeki öğrencilerle ilgili olarak YÖK yetkili
kılınmıştı ancak YÖK kararlarıyla kapatılan okullardaki 65 bin öğrenci için
mağduriyetler had safhaya ulaşmıştır. Bu öğrenciler, gittikleri okullarda daha
önce almış oldukları derslerin sayılmaması ihtimaliyle, eğitimlerinin uzaması
tehlikesiyle karşı karşıyadır. Ayrıca YÖK, öğrencilerin diplomalarında
kapatılan okulların da yer alacağına karar vermiştir. Bu karar hukuk devleti
ilkesine aykırı bir karardır. Suç şahsidir, suç cezası da sadece failini
bağlar. 
Ayrıca
Kara Kuvvetleri Komutanlığınca astsubay olmak üzere üniversite mezunlarından
temin edilen Kara Kuvvetleri Astsubay Meslek Yüksekokuluna altı aylık eğitimi
başarıyla tamamlayarak ön lisans diploması almaya hak kazananlara rütbe ve
nasıpları verilmemiş, önce izinli sayılmışlar ancak daha sonra da
uzaklaştırılmışlardır. Burada da birçok genç mağdur edilmiş ve akıbetleri hâlâ
belli değildir.
Değerli
milletvekilleri, Milliyetçi Hareket Partisi olarak Türk devletine ve Türk
milletine kasteden hainlerin bertaraf edilmesini istiyor, en son terörist yok
edilene kadar mücadele edilmesini bekliyor, bunun için de mücadeleyi
destekliyoruz. Ancak yine de suçluyla suçsuzun birbirine karıştığına yönelik
yoğun rahatsızlık ve çağrılara iktidarın da kulak vermesini, dikkate almasını
bekliyoruz.
YÖK
tarafından 2010 yılında başlatılan Öğretim Üyesi Yetiştirme Programı’yla az
gelişmiş veya yeni kurulan üniversitelere akademisyen yetiştirmek amacıyla
gelişmiş üniversitelerde yüksek lisans ve doktora yapılması sağlanıyordu. 674
sayılı Kanun Hükmünde Kararname’yle Öğretim Üyesi Yetiştirme Programı
kapsamındaki araştırma görevlilerinin 2547 sayılı Kanun’un 33/a maddesinden
50/d maddesi kapsamına geçirilmiş, yani bir nevi kadroları, işleri ellerinden
alınmıştır. Öğretim Üyesi Yetiştirme Programı kapsamında atanmış araştırma
görevlilerinin doktora sonrası konumları belirsizliğe terk edilmiştir.
Bilindiği
gibi, Öğretim Üyesi Yetiştirme Programı alımlarında not ortalaması, yabancı
dil, ALES puanları aranmaktadır. Bir kişinin bu kadroya hileyle girebilmesi
için bu 3 puanın ortalamasının yüksek olması gerekmektedir. Ancak herkesin aynı
kefeye konulduğu bu kararla suçlu suçsuz ayrımı yapılmamış, tüm ÖYP’li
akademisyenler mağdur edilmiştir. 
10
Kasım 2016 tarihinde, Türkiye Büyük Millet Meclisindeki görüşmelerde,
akademisyenlerin mağduriyetinin giderilmesi için 674 sayılı Kanun Hükmünde
Kararname’nin 49’uncu maddesi üzerine Milliyetçi Hareket Partisi Grubu olarak
vermiş olduğumuz önerge, maalesef, AKP milletvekilleri tarafından kabul
edilmemiştir. 
Sayın
Başkan, değerli milletvekilleri; mazlumun ahını almadan, Anayasa ve yasalara
aykırı davranmadan ülkemizin bir an önce huzura kavuşmasını ve bütçenin,
ülkemize ve milletimize hayırlı olmasını temenni ediyorum, ancak buradan şu
sözleri de söylemeden ayrılmak istemiyorum.
Tüm
dünya duysun ki Türk milliyetçilerinin, özellikle Milliyetçi Hareket Partisi ve
ülkücülerinin milliyetçilik anlayışını kimsenin yargılamasına müsaade etmeyiz.
(MHP sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Ahrazoğlu. 
MEHMET
NECMETTİN AHRAZOĞLU (Devamla) – Bizim milliyetçilik anlayışımızı burada
tartacak kimse de yoktur. Biz, bedel ödeyerek, elli yıla yakın bir zamandır
bunun bedelini, diyetini ödeyerek geldik. 
Hepinize
saygılar sunuyorum. (MHP sıralarından alkışlar)
BAŞKAN
– Teşekkür ederim Sayın Ahrazoğlu. 
Cumhuriyet
Halk Partisi Grubu adına Adana Milletvekili Zülfikar İnönü Tümer konuşacaktır.
Buyurun
Sayın Tümer. (CHP sıralarından alkışlar)
CHP
GRUBU ADINA ZÜLFİKAR İNÖNÜ TÜMER (Adana) – Sayın Başkan, değerli
milletvekilleri; İstanbul’daki hain bombalı saldırılarda şehit olan
polislerimize, vatandaşlarımıza ve teröre kurban verdiğimiz tüm şehitlerimize,
tüm insanlarımıza rahmet, ailelerine ve Türkiye'ye başsağlığı dilerim.
Değerli
milletvekilleri, Cumhuriyet Halk Partisi adına söz aldığım “Diğer bütçe
işlemleri” adı altındaki 7’nci madde, bütçenin ödeneklerinin kullanılmasında
teknik düzenlemeler yapmakta ve Maliye Bakanına bazı ödeneklerin kullanılması
ve harcanamayan kısımların ertesi yıla devredilmesi için yetki vermektedir. 
Bütçeyi
yürütmekle görevli olan Maliye Bakanına bu yetkilerin verilmesini, bazı
zorunluluklar nedeniyle normal karşılamak gerekmektedir, ancak bir yandan
bütçede bazı kurumların ödenekleri kullanılamazken bazı kurumlar da
ödeneksizlikten yeterli hizmeti üretememektedir. Örneğin, TRT’ye her türlü
gelirden kaynak aktarılırken başta eğitim, sağlık, kültür ya da yerel
yönetimler için yeterli ödenek bulunamamaktadır. Bu şekilde kullanılamayan
ödenekler, gelecek seneye devredilmek yerine, örneğin öğrenci yurtları
yapımında kullanılabilir. Bilindiği gibi, daha iki hafta önce Aladağ ilçemizde
yüreklerimizi dağlayan bir yangınla sarsıldık. 11’i çocuk olmak üzere 12
insanımızın yanarak can verdiği yurt yangını gerçeklerle yüzleşmemiz
gerektiğini açıkça ortaya koymuştur. İlköğretim çağındaki çocukların
ailelerinden uzakta, çeşitli kesimlerin idaresindeki yurtlarda barınmak zorunda
bırakılması korkunç sonuçlar doğurmaktadır. Aladağ’ın ulaşım, eğitim, sağlık ve
sosyal imkânlardan yoksun yaşayan Köprücük, Karahan ve Kışlak dağ köylerinde
olduğu gibi, Türkiye'nin birçok köyünde ilkokul dahi bulunmaması hiçbir haklı
gerekçeye dayandırılamaz. Okul ve öğretmen yetersizliği nedeniyle küçük çocuklarımızın
çeşitli yurtlara mahkûm edilmesinin önüne geçmek zorundayız. Söz konusu
yerlerde kapatılan okullar yeniden açılmalıdır. Millî eğitim çağındaki
çocuklarımız yurtlarda barınmaya zorlanmamalıdır. Ülkemizin çeşitli
kentlerindeki yurtlarda ve Aladağ’da hayatını kaybeden çocuklarımıza rahmet;
ailelerine, yakınlarına ve ülkemize başsağlığı dilerim. 
Değerli
milletvekilleri, bütçeyle ilgili genel hususların dışında biraz da seçim
bölgemden söz etmek istiyorum. 
Sahip
olduğu tarihî, doğal, kültürel güzellikleri, coğrafi yapısı, iklimi, verimli
topraklarıyla birçok uygarlığın geçiş ve kesişme noktasında bulunan Adana,
günümüzde de ekonomik ve stratejik açıdan cazibesini koruyan önemli bir
ilimizdir. Yer altı ve yer üstü kaynaklarına sahip, yüz yıllar öncesinden gelen
ticaret kültürüne ek olarak belli bir sanayi kültürü de kazanmış olan Adana,
ülke ekonomisine önemli katkılarda bulunan ve gelişme potansiyeli olan
illerimizden biridir ama, maalesef, kentimiz bu potansiyellerini
değerlendiremediği gibi, çok sayıda sorunla da boğuşmaktadır. 
Tamamlanması
yılan hikâyesine dönen Adana hafif raylı sistem tüm eksiklerine karşın hizmete
girmiş ama söz verilmesine rağmen işletilmesi ve henüz başlamayan ikinci etabı
Ulaştırma Bakanlığına devredilememiştir, dolayısıyla kentimizin kamburu olmayı
sürdürmektedir. Raylı sistemin borçları nedeniyle Adana’nın geleceği ipotek
altına alınmış durumdadır. En kısa sürede bu konuyla ilgili gereğinin
yapılmasını tekrar tekrar talep ediyoruz. 
Yine
aynı şekilde büyük bir belirsizlik yaşayan Ceyhan enerji ihtisas sanayi bölgesi
ve Ceyhan organize sanayi bölgesi yatırımlarından söz etmek istiyorum. Yıllarca
büyük umutlarla beklediğimiz bu yatırımlar için de henüz yer tahsisi
yapılamamıştır. Yatırımların gerçekleştirilmesi için yer tahsislerinin bir an
önce yapılması gerekmektedir. “Yer seçimi yapıldı ve çalışmalar sürüyor.”
şeklindeki açıklamalara karşılık somut bir adım atılmamıştır. Üstelik geçen
bunca yıla rağmen yatırımların önünün kapatıldığına dair kanaatler çok
yaygındır. 
Değerli
milletvekilleri, yılda 3 ürün alınabilen Adana dünyanın en bereketli
topraklarına sahip olmasına karşın, uygulanan yanlış tarım politikaları
nedeniyle tarım potansiyelini yeteri kadar değerlendirememektedir. Tarım, bölge
ekonomisinin içinde bulunduğu açmazdan çıkışını sağlayabilecek belki de yegâne
sektördür. Bunun için de bölgesel teşvik sistemiyle bu potansiyelin ihracata
yönelik olarak kullanımının sağlanması gerekmektedir. 
Hâl
böyleyken son açıklanan havza bazlı tarımsal destek teşvik sistemi Çukurovalı
üreticide hayal kırıklığı yaratmıştır. Bu teşvik sisteminin narenciye ve yaş
sebze, meyvenin yoğun olarak üretildiği Adana’da bölgenin gerçekliğiyle
örtüşmediği ortadadır. Bölgede üreticilerin beklentilerini karşılayacak bir
yapılanmaya gidilmeli, ulusal tarım planlaması yapılırken çiftçilerin sesine de
kulak verilmelidir. 
Adana’da
539 bin hektar tarım arazisinin yüzde 46’sı yani 250 bin hektarı sulanmaktadır.
Adana’da sulamaya elverişli tarım alanlarının yüzde 65’inin sulanmasıyla
birlikte Yedigöze Barajı’nın sulama projesinin bir an önce faaliyete geçmesi
gerekmektedir. Zira, söz konusu barajın faaliyete geçmesiyle sulanabilen tarım
arazisinin oranının yüzde 85’e ulaşması beklenmektedir. Aynı zamanda Aşağı
Seyhan Ovası Kapalı Sistem Sulama Projesi de Adanalı üretici için hayati önem
taşımaktadır. Barajlarımızdaki suların azaldığı göz önüne alınarak toprağın ve
suyun verimli kullanılması, üretimde verimin artması adına kapalı sistem
projelerin aciliyeti net olarak ortaya çıkmıştır. 
Sayın
milletvekilleri, tarih boyunca birçok medeniyete ev sahipliği yapan Adana’nın
kültür, doğa ve deniz turizmi açısından yüksek bir potansiyeli de var ancak bu
potansiyel de ne yazık ki değerlendirilemiyor. İlimizde turizm alanında bugüne
kadar kayda değer bir yatırım olmaması bir dezavantaj olmasına karşın geleceğe
yönelik bir turizm planlaması yapılması durumunda avantaja
dönüştürülebilecektir. İlin turizm değerlerinin belirlenip bu değerlerin
tanıtımı ve turizme kazandırılması, konaklama tesisleri gibi yatırımların yapılması
için hazırlanacak bir planla hem kent hem de ülke ekonomisine önemli katkılar
sağlanabilir.
Ülkelerindeki
iç savaştan kaçıp ülkemize sığınan Suriyelilerin yaşadığı sorunlar da kentin
sosyoekonomik yaşamını doğrudan etkilemektedir; kayıt dışı açtıkları, vergi,
prim ödemedikleri iş yerleri Adanalı esnafa da ciddi sorunlar yaşatmaktadır.
Suriyeli sığınmacıların yaşadığı insanlık sorunları ise hayli fazladır. En
temel barınma, sağlık, eğitim ve ulaşım gibi haklardan yoksun olan
sığınmacıların ciddi biçimde sorunlarına eğilip çözüm üretilmesi gerekmektedir.
Ayrıca, en fazla Suriyelilerin bulunduğu 5 ilden 1’i olan Adana’da önümüzdeki
süreçte çok farklı sorunların yaşanması da muhtemeldir. Bu gerçeklerin göz ardı
edilmesi hâlinde telafisi güç sorunların ortaya çıkacağı da malumunuzdur.
Saygıdeğer
milletvekilleri, Adana’nın işsizlik ve eğitim gibi ne yazık ki çözüm bekleyen
çok sayıda sorunu bulunmaktadır. Adana hem göç alıp hem göç vermekle birlikte
net göç veren iller arasında bulunmakta, özellikle alınan göç ilde altyapı
sorunlarına, ekonomik ve sosyal sorunlara neden olmaktadır. Adana, Türkiye
ortalamasına göre daha yüksek bir işsizlik oranına sahiptir, iş gücüne katılma
oranı ve istihdam oranı bakımından da Türkiye'nin gerisindedir. İlin iş gücü
piyasası krizlere oldukça duyarlıdır. Kriz yıllarında işsizlik oranı hızla
yukarı tırmanmış, 81 il içindeki en yüksek işsizlik oranına ulaşmıştır. 
Turizmdeki
sorunlar ayrı bir üzüntü kaynağıdır. Ne yazık ki ilimizdeki otellerin doluluk
oranları bile oldukça düşük bir seyir izlemekte ve otel yatırımcıları kara kara
düşünmektedir. 
Adana,
üretim çeşitliliği, tarımsal potansiyeli, limanı, serbest bölgesi ve dışa açık
ekonomik yapısıyla dış ticaret hacmi giderek artan, gelişmeye açık bir ildir
ancak sahip olduğu kaynaklar ve jeopolitik konumu dikkate alındığında
ihracatının yeterli düzeyde olduğu söylenemez. 2015 sonu itibarıyla 1,7 milyar
dolar olan Adana ihracatının Türkiye toplam ihracatı içindeki payı oldukça
düşüktür. Adana’nın 2016 Ekim ayında hem ihracatı hem de ithalatı düşmüştür;
geçen yıla göre ihracatı yüzde 8,5 ithalatı ise 13,4 oranında düşmüştür. Son üç
yılda Adana iline verilen yatırım teşvik belgeleri sabit yatırım tutarları
bakımından incelendiğinde vahim bir tabloyla karşı karşıya kalınmaktadır. Öyle
ki 2014 yılında yüzde 97,8 olan yerli sermaye oranının 2015 yılında Ekim ayı
sonunda yüzde 35,7’ye düştüğü görülmektedir. 
Değerli
dostlar, tüm bu verilerden hareketle bölgemizin çok acil biçimde merkezî
bütçeden hak ettiği payı alması ve sorunlarına çözüm üretilmesi gerekmektedir.
Biz de verilen sözlerin takipçisi olduğumuz kadar yapılması gereken işlerin de
bir an önce hayata geçilmesi için çaba göstereceğiz. Sorunları hep birlikte
yaşıyoruz, sorunların çözümü için de el birliğiyle zaman geçirmeden adım atmamız
gerektiğine inanıyorum. 
(Mikrofon
otomatik cihaz tarafından kapatıldı) 
ZÜLFİKAR
İNÖNÜ TÜMER (Devamla) – Bu duygu ve düşüncelerle bütçenin Türkiye için hayırlı
olmasını diler, tüm vatandaşlarımıza sağlıklı ve huzurlu günler dilerim. (CHP
sıralarından alkışlar) 
BAŞKAN
– Teşekkür ederim Sayın Tümer. 
Şahsı
adına Konya Milletvekili Sayın Leyla Şahin Usta konuşacaktır. 
Buyurun
Sayın Usta. (AK PARTİ sıralarından alkışlar) 
LEYLA
ŞAHİN USTA (Konya) – Sayın Başkan, değerli milletvekilleri; yüce heyetinizi saygıyla
selamlıyorum. 2017 Yılı Merkezi Yönetim Bütçe Kanunu Tasarısı’nın 7’nci maddesi
üzerinde konuşma yapmak için söz almış bulunmaktayım. 
Öncelikle,
İstanbul’da meydana gelen hain terör saldırısını nefretle kınıyor, Konyalı
şehitlerimiz Emre Horoz, Metin Düzgün, Oğuzhan Duyar şahsında daha hayatlarının
baharında şehit olan kahramanlarımıza Allah’tan rahmet, gazilerimize acil
şifalar ve ailelerimize sabrıcemiller diliyorum. 
Sayın
Başkan, değerli milletvekilleri; bugün dünyanın geldiği noktayı hepimiz görmekteyiz.
Bir yanda sorunlarını çözemeyen, gittikçe kendini tüketen bir Avrupa, diğer
yanda savaşların, zulümlerin hüküm sürdüğü Orta Doğu coğrafyasında Türkiye
güçlü olmak zorunda. Elbette bu güçten rahatsız olup bizi bölme, parçalama ve
topraklarımızı işgal etme hayali kuranlar bulunmaktadır. Buna bugüne kadar
fırsat vermedik, bundan sonra da fırsat vermeyeceğiz. Terör örgütleri çok iyi
bilmelidir ki ne yaparlarsa yapsınlar bu ülkenin, bu milletin birliğini ve
bütünlüğünü asla bozamayacaklar. Nereden gelirlerse gelsinler emellerine,
amaçlarına ulaşamayacaklar. Bugün hâlâ üstenci bir üslupla, sözde demokrasi
söylemleriyle kendini aydın, ilerici, başkalarını gerici ve karanlık olarak
görüp bu toplumu ötekileştirmeye çalışanlara da başaramayacaksınız diyorum. AK
PARTİ olarak milletimizin takdiriyle -bakın burası çok önemli- vesayet
odaklarının engelleme çabalarına rağmen milletimizin takdiriyle işbaşına
gelerek Türkiye’yi yönetme irademizi beyan ettiğimizde “Bize nereden kaynak
bulacaksınız?” diyenlere cevaben kurucu Genel Başkanımız ve Cumhurbaşkanımız
Sayın Recep Tayyip Erdoğan milletimize tam bir güvenle “Kaynak Türkiye, kaynak
bu millet.” demiştir. Bu idealle ülkemiz kaynaklarını yine ülkemiz için
kullanarak büyük bir kriz içerisinde devraldığımız Türkiye’yi dünyada iddia
sahibi ve güçlü bir konuma yükselttik ve yükseltmeye de devam ediyoruz. Garip
gurebanın, kimsesizlerin, yoksulların, yetimlerin ve mazlumların sahibi olmuş
ve sosyal devlet anlayışını tüm Türkiye’ye, hatta sınırlarımız dışındaki
mazlumlara kadar genişletmiş bir başarı hikâyesidir bu. Yeri gelmiş ufacık bir
eli tutup onun yüreğini kazanmış, yeri gelmiş büyüklerimizin elini öpüp hayır
dualarını alıp yoluna bu güçle devam eden bir hareketiz. AK PARTİ’yi farklı
kılan budur işte. 
Sayın
Başkan, değerli milletvekilleri; on dört yılda tesis ettiğimiz büyük dönüşüm
sayesinde ülkemizin birikmiş sorunlarını çözmekle kalmayarak ülkemizin gücünü
sağladığımız demokratik istikrar ve inşa ettiğimiz eserlerimizle bütün dünyaya
gösterdik. 
Tüm
dünyanın görmezden gelerek sessiz kaldığı, kılını dahi kıpırdatmadığı Halep
için dünyayı ayağa kaldıran, bu katliama “Dur.” diyen Sayın Cumhurbaşkanımızın
önderliğinde yine Türkiye olmuştur. Önemli olan, Suriye’de acilen çözüme
ulaşmak için tüm uluslararası kuruluşları sorumluluklarını yerine getirmeye
davet ediyorum. 20’nci yüzyılın ortasında bir film izlemiyoruz; canlı canlı
insanların savaştan, bombalardan, açlıktan, soğuktan ölümlerini gözlüyoruz. 
Kendini
insan hakları ve demokrasinin beşiği olarak gören ey Avrupa, savaşın tarafları
olan ey Amerika, ey Rusya, ey İran, daha ne kadar çocuk, kadın, masum ve
sivillerin ölmesini izleyeceksiniz? Srebrenitsa’da yaptığınız gibi on yıllar
sonra bu katliamı anmak ve kınamak için mi bekliyorsunuz? 
Biz
barışın ve mazlumun tarafı olarak hiçbir zaman susmayacağız. Suskun olan
dünyayı, yapmadıkları kadar yaptıkları için de sorumlu tutuyorum. Halep
kurtulmadıkça, Suriye’de savaş bitmedikçe dünya rahat etmeyecektir. Biz Türkiye
olarak, yine sorumluluğumuzu bilerek bugün Halep’te hayat mücadelesi veren
bütün insanlara yardım elimizi uzatıp seferber olan bu yüce millete sonsuz
teşekkürlerimi sunuyorum. Sadece Konya’dan 60 tır ve tüm Türkiye’den 300 tırla
oradaki insanlara can olmaya çabalayan herkesi tebrik ediyorum. Millete hizmet
yolunda birlik ve beraberliğimizi koruyarak aynı kararlılıkla çalışmaya ve
mazlumlara umut olmaya devam edeceğiz. 
Bütçemizin
ülkemize, milletimize, ekonomimize hayırlara vesile olmasını Allah’tan niyaz
ederken, medeniyetin beşiği, hoşgörünün şehri Konya’mızda her yıl yapılmakta
olan Hazreti Mevlâna’nın 743’üncü Vuslat Yıl Dönümü Uluslararası Anma
Törenleri’ne de 17 Aralıkta tüm halkımızın ve sizlerin teşriflerinizi
bekleyerek saygılarımı yüce heyetinize arz ediyorum. (AK PARTİ sıralarından
alkışlar)
BAŞKAN
– Teşekkür ederim Sayın Şahin.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
8’inci
maddeyi okutuyorum: 
Mali kontrole ilişkin hükümler 
MADDE 8- (1)
5018 sayılı Kanuna ekli (I) ve (II) sayılı cetvellerde yer alan kamu idareleri;
a) Arızi nitelikteki işleriyle sınırlı kalmak koşuluyla yıl içinde bir
ayı aşmayan sürelerle hizmet satın alınacak veya çalıştırılacak kişilere
yapılacak ödemeleri,
b) İlgili mevzuatı uyarınca kısmi zamanlı hizmet satın alınan kişilere
yapılacak ödemeleri,
c) 5/6/1986 tarihli ve 3308 sayılı Meslekî Eğitim Kanununun 25 inci
maddesi gereğince aday, çırak ve işletmelerde meslek eğitimi gören öğrencilere
yapılacak ödemeleri,
ç) 14/7/1965 tarihli ve 657 sayılı Devlet Memurları Kanununun 4 üncü
maddesinin (C) fıkrası gereğince çalıştırılan geçici personele yapılacak
ödemeleri,
bütçelerinin (01.4) ekonomik kodunda yer alan ödenekleri aşmayacak
şekilde yaparlar ve söz konusu ekonomik kodu içeren tertiplere ödenek
eklenemez, bütçelerin başka tertiplerinden (bu ekonomik kodu içeren tertiplerin
kendi arasındaki aktarmalar ile 6 ncı maddenin ikinci fıkrası kapsamında
yapılan aktarmalar hariç) ödenek aktarılamaz ve ödenek üstü harcama yapılamaz.
Ancak, özelleştirme uygulamaları nedeniyle iş akitleri feshedilenlerden 657
sayılı Kanunun 4 üncü maddesinin (C) fıkrası hükmü çerçevesinde anılan kamu
idarelerinde istihdam edilecek personel ile bu ekonomik kodu içeren
tertiplerden yapılması gereken akademik jüri ücreti ödemeleri için gerekli olan
tutarları ilgili tertiplere aktarmaya Maliye Bakanı yetkilidir.
(2) Bu Kanuna bağlı (T) işaretli cetvelde yer alan taşıtlar, ancak çok
acil ve zorunlu hâllere münhasır olmak kaydıyla ilgili bakanlığın teklifi
üzerine Bakanlar Kurulu kararı ile edinilebilir.
(3) 5018 sayılı Kanuna ekli (I) ve (II) sayılı cetvellerde yer alan kamu
idareleri, sürekli işçileri ile 4/4/2007 tarihli ve 5620 sayılı Kanuna göre
çalıştıracakları geçici işçileri, bütçelerinin (01.3) ile (02.3) ekonomik
kodlarını içeren tertiplerde yer alan ödenekleri aşmayacak sayı ve/veya süreyle
istihdam edebilirler. Bu işçilerle ilgili toplu iş sözleşmelerinden doğacak
yükümlülükler, ihbar ve kıdem tazminatı ödemeleri, asgari ücret ve sigorta prim
artışı nedeniyle meydana gelecek ödenek ihtiyaçlarını ödenek aktarmak suretiyle
karşılamaya Maliye Bakanı yetkilidir. Bu fıkrada belirtilen ekonomik kodlara bu
durumlar dışında (söz konusu ekonomik kodlar arasındaki aktarmalar ile bu
kodlar için birimler arası aktarmalar hariç) hiçbir şekilde ödenek aktarması
yapılamayacağı gibi bütçenin başka tertiplerinden işçi ücreti ve fazla süreli
çalışma ve/veya fazla çalışma ücreti de ödenemez. Bu fıkradaki ödenek
aktarmasına ilişkin kısıtlamalar, kendi bütçe tertiplerinden aktarma yapılması
koşuluyla TÜBİTAK için uygulanmaz.
(4) 5018 sayılı Kanuna ekli (I) ve (II) sayılı cetvellerde yer alan kamu
idarelerinin harcama yetkilileri, sürekli işçiler ile 5620 sayılı Kanuna göre
çalıştıracakları geçici işçilerin fazla çalışmaları karşılığı öngörülen ödeneğe
göre iş programlarını yapmak, bu ödeneği aşacak şekilde fazla süreli çalışma
ve/veya fazla çalışma yaptırmamak ve ertesi yıla fazla süreli çalışma ve/veya
fazla çalışmadan dolayı borç bıraktırmamakla yükümlüdürler. Deprem, yangın, su
baskını, yer kayması, kaya düşmesi, çığ ve benzeri afetler nedeniyle yürürlüğe
konulacak Bakanlar Kurulu kararları uyarınca yaptırılacak fazla çalışmalar ile
fazla çalışma ücret ödemelerine ilişkin ilama bağlı borçlar için yapılacak
aktarmalar hariç fazla süreli çalışma ve/veya fazla çalışma ücret ödemeleri için
hiçbir şekilde ödenek aktarması yapılamaz.
(5) Genel bütçe kapsamındaki kamu idareleri ile özel bütçeli idareler
tarafından uluslararası anlaşma, kanun ve kararnameler gereği üye olunan
uluslararası kuruluşlar dışındaki uluslararası kuruluşlara, gerekli ödeneğin
temini hususunda Maliye Bakanlığının uygun görüşü alınmadan üye olunamaz ve
katılma payı ile üyelik aidatı adı altında herhangi bir ödeme yapılamaz.
(6) Ekonomi Bakanlığı ve Hazine Müsteşarlığının uluslararası anlaşma,
kanun ve kararnamelerle Türkiye Cumhuriyeti adına üye olduğu uluslararası
kuruluşlara ilişkin işlemlerine (katılma payı ödemeleri dâhil) beşinci fıkra
hükmü uygulanmaz.
(7) Merkezi yönetim kapsamındaki kamu idarelerince işletilen eğitim ve
dinlenme tesisi, misafirhane, çocuk bakımevi, kreş, spor tesisi ve benzeri
sosyal tesislerin giderleri, münhasıran bu tesislerin işletilmesinden elde
edilen gelirlerden karşılanır. Bu yerlerde, merkezi yönetim bütçesi ile döner
sermaye ve fonlardan ücret ödenmek üzere 2017 yılında ilk defa istihdam edilecek
yeni personel görevlendirilmez.
BAŞKAN
– Milliyetçi Hareket Partisi Grubu adına Konya Milletvekili Sayın Mustafa
Kalaycı konuşacak.
Buyurun
Sayın Kalaycı. (MHP sıralarından alkışlar) 
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri;
2017 yılı Bütçe Tasarısı’nın 8’inci maddesi üzerine Milliyetçi Hareket Partisi
Grubu adına söz aldım, bu vesileyle hepinizi saygılarımla selamlıyorum. 
Maddenin
(1)’inci fıkrasında kamu idarelerinin geçici hizmet karşılığı yapacakları ödemelere
ilişkin esaslar hükme bağlanmaktadır. Bunlar arasında 3308 sayılı Mesleki
Eğitim Kanunu gereğince aday, çırak ve işletmelerde meslek eğitimi gören
öğrencilere yapılacak ödemelerin ödenekleri aşmayacak şekilde yapılması da
düzenlenmektedir. Ülkemizde milyonlarca işsiz bulunmasına karşın bugün
işverenlerimiz aradığı vasıflı elemanları bulmakta güçlük çekmekte, hatta bazı
mesleklerde bulamamaktadır. Bu itibarla mesleki eğitim ve çıraklık eğitimi
çeşitli araçlarla teşvik edilmeli, nitelikli insan gücüne dönük eğitim-sanayi
iş birliği politikaları desteklenmelidir. Bunun için çıraklık ve staj süreleri
özellikle sigortalılık yönünden anlamlı hâle getirilmelidir. Çıraklık ve staj
sürelerinin emeklilik hizmetine sayılması konusunda çok yoğun ve haklı talep bulunmaktadır,
zira çıraklık ve staj süreleri emeklilik yönünden bir anlam taşımamakta, boşa
gitmektedir. Çırak ve stajyer olarak çalışanların ellerine sigorta kartı ve
sigorta numarası verilerek “sigortalısın” denilmekle birlikte çalıştıkları
süreler emeklilikte hiç sayılmamakta, borçlanma imkânı da verilmemektedir.
Hâlbuki 5510 sayılı Kanun’un 41’inci maddesinde sayılan sigortalıların
borçlanabileceği süreler arasında bir çalışma ya da sigortalılık olmaksızın
geçen bazı süreler yer almaktadır ama fiilen çalışılan çıraklık ve stajyerlikte
geçen süreler dikkate alınmamaktadır. Sayın Bakan, sigortalı olmaksızın
askerlikte geçen sürelere, sigortalı olmaksızın doktora veya uzmanlık
sürelerine, sigortalı olmaksızın yurt dışında resmî öğrenci olarak geçirilmiş
sürelere, hekimlerin fahri asistanlıkta geçen sürelerine, sigortalı olmaksızın
geçen avukatlık staj sürelerine borçlanma imkânı verip emeklilik hizmetine
sayarken çıraklık ve staj sürelerinin hizmetten sayılmaması açıkça
haksızlıktır, eşitlik ve hakkaniyetle bağdaşmamaktadır. Anayasa’nın eşitlik ve
adalet ilkeleri dikkate alınarak uygulamada yaşanan mağduriyetinin
giderilmesinin yanında, mesleki eğitimin ve çıraklık eğitiminin özendirilmesine
de katkıda bulunmak amacıyla çıraklık veya staj süreleri hizmete sayılmalı,
geçmiş süreler için borçlanma hakkı verilmeli ve bu çalışmalar sigortalılık
başlangıç tarihinde dikkate alınmalıdır. Hükûmet bu konuda çelişkili bir
uygulama da yapmaktadır. Sosyal Güvenlik Kurumu hem çıraklık ve staj sürelerini
hizmetten saymayıp hem de kadınlara sigortalılık öncesi doğumlarını borçlanma
imkânı vermez iken çıraklık ve staj döneminde yapılan doğumlara borçlanma
imkânı vermektedir. Bu uygulama kurumun çelişkisini ve tutarsızlığını ortaya
koymaktadır. Dolayısıyla, staj ve çıraklık sürelerinin hizmete sayılmasına ve
kadınlara sigortalılık öncesi doğumları için borçlanma imkânı verilmesine
yönelik yasal düzenleme bir an önce yapılmalıdır. Erkeklere, çalışma hayatından
uzak kaldığı gerekçesiyle askerlik borçlanması imkânı verildiği gibi kadınlara
da aynı gerekçeyle sigortalılık öncesi doğumlar için borçlanma hakkı verilmesi
gerekliliği de mutlaka dikkate alınmalıdır. 
Değerli
milletvekilleri, maddede, kamu idarelerinin 657 sayılı Kanun’un 4’üncü
maddesinin (c) fıkrası gereğince çalıştırılan geçici personele yapılacak
ödemelerin ödenekleri aşmayacak şekilde yapılması hususu da düzenlenmektedir.
4/C’lilerin çalıştıkları hizmetler süreklilik arz eden kamu görevleridir. Öyle
ki “geçici” diye tanımlanmakla birlikte uzun yıllar çalıştırıldıkları ve
buradan emekli oldukları yaşanan bir gerçektir. O nedenle, mevcut uygulama
kanunun lafzına ve ruhuna aykırıdır. 4/C’liler mağdur edilmekte, üvey evlat
muamelesine maruz kalmaktadır. 4/C’liler kendileriyle aynı işi yapan
emsallerinin aldığı mali ve sosyal hakları alamamaktadır. Geçtiğimiz yıllarda
çıkarılan kanunlarla sözleşmeliler ve bazı vekil statüde çalışanlar memur
kadrolarına alınmış, 4/C mağdurları ise boynu bükük bırakılmıştır. Kamu
çalışanları arasında ayrımcılık yapılmamalı, çalışanların emeği sömürülmemelidir.
Yıllardır mağdur edilen 4/C’lilere hakları muhakkak verilmelidir. 
Din
görevlileri arasında bile ayrımcılık bulunmaktadır. Vekil imamlar aynı
şartlarda çalışan kadroluların aldığı maaşın yarısını alabilmektedir. Fahri
öğreticiler ise aylık 600-700 liraya çalışmakta ve sigorta primleri on-on beş
gün üzerinden yatırılmaktadır. Aldıkları maaşın yarısı yol parasına giden fahri
öğreticilerin yanlarında çalışan İŞKUR elemanları kadar hakları
bulunmamaktadır. İş güvenceleri olmayan ve sosyal imkânları kısıtlı olan vekil
imamlar ve fahri Kur’an kursu öğreticileri kendi kurumlarında ötekileştirilen
ve sahip çıkılmayan Diyanetin yetimleridir. Ya ön lisans ilahiyat mezunu ya
lisans ilahiyat mezunu veya hafız olan bu kardeşlerimize reva görülen uygulama
adalet ve eşitlik ilkelerine aykırı olup hakkaniyetle bağdaşmıyor. Görev
almadan önce liyakat süzgecinden geçen, Diyanet İşleri Başkanlığının bütün
yeterlilik sınavlarını ve her sene müftülük mülakatlarını hakkıyla geçerek
vazifelerini yapan vekil imam ve fahri öğreticiler Hükûmetin kendilerine sahip
çıkacağı günü ümitle beklemektedir. 
Değerli
milletvekilleri, maddenin (3)’üncü fıkrasında, kamu idarelerince sürekli
işçilerin ve 5620 sayılı Kanuna tabi geçici işçilerin ödenekleri aşmayacak sayı
ve süreyle istihdam edilmeleri düzenlenmektedir. Belediyeler, şeker
fabrikaları, çay fabrikaları, orman idaresi, tarım işletmeleri ve demir yolları
gibi çeşitli kamu idarelerinde geçici işçi, muvakkat işçi, kampanya işçisi ve
mevsimlik işçi olarak yıllardır çalışan işçiler bir türlü kadroya
alınmamışlardır. Geçici ve mevsimlik işçiler çalışamadıkları dönemde iş
bulamamaktadır, çalışmadıkları aylarda işsizlik ödeneği de verilmeyen bu
arkadaşlarımız ailelerini nasıl geçindirirler hiç düşünülüyor mu? 
Aslında,
geçici ve mevsimlik işçilerin çoğu kamunun asil işlerinde çalışmaktadır. Şu
garipliğe bakın ki kamu kurumları bu işçileri çalıştırmadıkları dönemde
personel ihtiyacını taşeron işçilerle ve İŞKUR elemanlarıyla gidermektedir.
Geçici ve mevsimlik işçilerin daimî çalıştırılmaları hâlinde bir taraftan
hizmet alımı ihalesine gidilmesine ihtiyaç kalmayacak, bir taraftan da kadro
sorunu çözüleceği için iş yerlerindeki verim artacaktır. Yıllardır başarılı
olarak çalışan, bilgi, beceri ve deneyimleriyle iş yerine faydalı olan bu
işçilerin daimî çalışmaları mutlaka sağlanmalıdır. 
30
Mayıs 2015 tarihinde dönemin Başbakan ve Çalışma Bakanı, işçilerin huzurunda
geçici işçilerin çalışma sınırının kalkacağını müjdelemiştir. Kamu Toplu İş
Sözleşmeleri Çerçeve Anlaşma Protokolü’nün 9’uncu maddesine de bu amaçla hüküm
konulmuştur. Bu konunun Parlamentoya sunulacağı ve hızlı bir şekilde
yasalaştırılacağı açıklanmıştır. Seçimler öncesi müjde verilmiş, söz verilmiş
ama seçimler geçince geçici işçiler görmezden gelinmiştir. Geçici ve mevsimlik
işçiler sürekli arıyor, “Bizi unuttular.” diye dert yanıyor ve hayal
kırıklığına uğradıklarını söylüyorlar. Hükûmeti geçici ve mevsimlik işçilere
verdiği sözün arkasında durmaya davet ediyorum. 
Teşekkür
ediyor, saygılar sunuyorum. (MHP sıralarından alkışlar) 
BAŞKAN
– Teşekkür ederim Sayın Kalaycı.
Cumhuriyet
Halk Partisi Grubu adına Ankara Milletvekili Sayın Ayşe Gülsün Bilgehan
konuşacaklardır. 
Buyurun
Sayın Bilgehan. (CHP sıralarından alkışlar) 
CHP
GRUBU ADINA AYŞE GÜLSÜN BİLGEHAN (Ankara) – Teşekkür ederim Sayın Başkan.
Değerli
milletvekili arkadaşlarım, sizleri saygıyla selamlıyorum.
Adalet
ve Kalkınma Partisi iktidar döneminin Türkiye Büyük Millet Meclisinde 15’inci
bütçe görüşmelerini yapıyoruz. Hiçbir zaman bu koşullarda bütçe tartışılmadı.
2002’de partiyi iktidara getiren milletvekillerinin artık pek azı bu sıralarda,
Sayın Ilıcalı’yı karşımda görüyorum. 
Bugün
Genel Kurulda olmayan 22’nci Dönem iktidar milletvekillerinin ne düşündüğünü
gerçekten merak ediyorum. Aralarından bazılarının ülkenin içine getirildiği bu
durumdan kaygılı ve üzgün olduklarını biliyorum. Herhâlde hedefleri bu değildi.
Geçen yıl terör saldırılarında 300’den fazla kurban veren Türkiye, dünyada
terörizmden en çok zarar gören ülkeler arasında. Yerimiz bazı Orta Doğu ve Afrika
devletleri grubunda. İstanbul Beşiktaş’taki İnönü Stadı’nın yakınlarında hain
saldırının olduğu gece Mısır, Somali, Nijerya ve Yemen’de de katliamlar
yaşandı. Nijerya’da Boko Haram’ın şüpheli göründüğü saldırıda intihar
eylemcileri 7 ve 8 yaşlarında iki kız çocuğuydu. Bizim yüreğimiz ise “Babam
neden o kutunun içinde?” diye soran şehidin küçük çocuğu için parçalandı.
Hayatını kaybeden gençlerin bir bölümü atanamadığı için Çevik Kuvvete katılan
öğretmenlerdi yani bu şu demek: Belki güvenlik konusunda eğitimleri bile yoktu.

Doğrusu,
kimse kendini, çocuklarını artık güven içinde hissetmiyor. Her gün çeşitli
saldırı ihtimalleri gündeme getiriliyor ve ne kadar korkunçtur ki bazıları
gerçekleşiyor. Evet, terör, dünyanın başındaki en büyük dert ama çağdaş ülkelerde,
bazı ülkelerde vatandaşların gördüğü zararların sorumluları aranıyor ve
gereğini yapıyorlar. 
Nasıl
bu hâle geldik? Bütün İslam dünyası içinde Avrupa Birliğine girme şansı bulunan
tek ülkeydik. Bugün bırakın adaylık sürecini, zaten müzakereler son on yılda
donmuştu, 60 ülkenin yararlandığı serbest dolaşımdan dahi mahrumuz. Daha da
ötesi, 1949’dan beri kurucu üyesi olduğumuz ve insan hakları ile demokrasinin
kalesi olarak bilinen Avrupa Konseyinde bile on yıl öncesine göre itibar
kaybına uğradık. Oysa Avrupa kurumları, Adalet ve Kalkınma Partisinin
Türkiye’deki atılımlarını ne kadar çok desteklemişlerdi; reform paketleri,
işkenceye sıfır tolerans, DGM’lerin kaldırılması, OHAL’in sona ermesi, Ceza
Kanunu, Medeni Kanun’da değişiklikler. Gerçi o zaman da laikliğin ve cumhuriyet
değerlerinin aşındırılmasından endişe edenlerde bir gizli gündem kuşkusu vardı
ama en önemlisi, arkadaşlar, darbeler dönemi kapanmıştı. 15 Temmuzda dehşetle
gördük ki cumhuriyetin artık hayatta olmayan kurucularıyla uğraşırken ülkenin bugünkü
yöneticileri en yakınındakilerin ihanetine uğramışlar. Cumhuriyetin bütün
kurumları, başta Türk Silahlı Kuvvetleri, bakanlıklar, yargı, üniversiteler
yıllardır bir gizli örgütün varlığından kaygı duyanların uyarılarına rağmen
işgal altına alınmıştır. Geçenlerde Dışişleri Bakanı Sayın Çavuşoğlu Avrupa
Konseyinde kendi Bakanlığında 500’ten fazla çalışanın FETÖ şüphelisi olarak
açığa alındığını açıkladı. Dışişleri gibi önemli bir bakanlığın bu hâle
gelmesine orada bulunanlar hayret ettiler. E, böyle olunca tabii dış politikada
hata üstüne hata yapılması olağandır. 
Değerli
arkadaşlar, Orta Doğu’da hem İsrail hem de Filistin’le görüşebilen, sözü
dinlenen, saygın bir ülkeydik. Cumhuriyetin kurulmasıyla bir zamanlar
egemenliğimiz altındaki ülkelere kendi kaderlerini tayin etmek için başarılar
dilemiştik. Bu yolda egemenliğini Kurtuluş Savaşı’yla kazanan Türkiye bölgede
model ülke konumundaydı. Komşularımızın içişlerine karışmıyorduk, yayılmacı
emeller beslemiyorduk. Birinci Dünya Savaşı’ndaki macera heveslilerinin yıkıcı
sonuçlarını Sevr’i silerek Lozan’da temizleyebilmiştik. Aynen bu sözleri bugün
Sayın Cumhurbaşkanı söyledi. Ne güzel. Evet, Lozan her şeyden önce bir barış
anlaşmasıydı. Hedefimiz yurtta barış dünyada barıştı ve son yıllara kadar bu
çizgiden sapmamıştık. Oysa son yıllarda bir onunla, bir bununla kavga edip
sonra barışıyoruz. Olan bu değişken politikanın kurbanı olan vatandaşlarımıza
oluyor. Rusya krizinin faturası 10 milyar dolar. Evet, bir zamanlar ekonomide
yapısal ve kurumsal düzenlemelerle büyüme hızımız yüzde 6’ya çıkmıştı.
Müteahhitlerimiz, Türk Hava Yolları gibi kuruluşlarımız hatta dizi filmlerimiz
dünyadaki en iyi temsilcilerimiz olmuştu. Ekonomideki gerilemeyi arkadaşlarımız
rakamlarla ortaya koydular. Ama böyle önemli bir alanda bile yetkililerin
açıklamaları hayret vericidir. 
Türkiye
İstatistik Kurumu Başkan Vekili büyüme verileriyle ilgili yeni hesaplamada
uluslararası standartlarda bir çalışma yaptıklarını belirtirken Avrupa
İstatistik Kurumu EUROSTAT’la teknik düzeyde yakın ilişkilerinin kanıtı olarak
EUROSTAT uzmanlarının bizden kız aldığını söylemiş. Yani bunun bir bilimsel
açıklaması var mı bilemiyorum. Ayrıca bence pek iyi bir haber de değil,
“Çalışan Annelerin Bin Günü” araştırmasına göre, Türkiye’de çalışan her 4
kadından 1’i evlendikten ve çocuk sahibi olduktan sonra işten ayrılıyor. 
Kadın
istihdamı son yıllarda artış gösterse de hâlâ yüzde 30 civarında, AB ortalaması
yüzde 66. OECD ülkelerinin arasında sonuncuyuz. 
Geçenlerde
kıl payıyla atlattığımız utanç önergesi eğer CHP milletvekilleri olmasaydı gece
yarısı geçecekti. 
Bütçe
görüşmeleri sırasında Bakanlar Kurulu ve bürokratların arasında neredeyse hiç
kadın olmaması gerçeği zaten yansıtıyor. 
Değerli
milletvekilleri, gönül isterdi ki, herhangi bir parlamenter sistemde olduğu
gibi, burada sorunlarımızı tartışalım ve çözüm bulalım. Bütçenin son gününde
muhalefet milletvekillerinin haklı eleştirilerinin dikkate alındığını gördük
mü? Oysa cumhuriyet tarihinde bazı bakanlık bütçelerinin Meclisteki
milletvekilleri tarafından reddedildiği olmuştu. Bakın, özellikle
arkadaşlarımız ülkenin geldiği eğitim düzeyi konusunda kaygılarını gündeme
getirdiler. PISA sonuçları açıklandığında Avrupa Konseyi toplantısı için
Paris’teydim. Fransa OECD ortalamasını ancak tutturduğu için iktidar da,
muhalefet de sistemi sorguladı. Mardin’de, yıllar öncesinde ilköğretim ve lise
eğitimi gören bir Aziz Sancar’ın en önemli bilim ödüllerinden Nobel’i kazanması
dün ile bugünü kıyaslamak için iyi bir örnek değil midir? Bugün çocuklarımızın
mahallelerindeki okullara gitme olanağı kalmadı. 4+4+4’ü ikinci yarıda terk eden
ve açık eğitime yönlendirilen yüz binlerce öğrenci var. 
Gelelim
demokrasinin dördüncü gücü basın özgürlüğüne: Son yayınlanan uluslararası medya
izleme kuruluşlarına göre Türkiye dünyada en çok gazetecinin hapiste olduğu
ülke. Avrupa İnsan Hakları Sözleşmesi’nin 10’uncu maddesi ifade özgürlüğü ve
gazetecilerin haklarını belirlemiş. Birinci bölümde, halkı bilgilendirme görevi
ve gazetecilerin her türlü baskıdan korunması gerektiği yazıyor. Ama ikinci
bölümde gazetecilerin sorumlulukları ve sınırları da vurgulanıyor. Bu konuda en
önemli nokta gerçeği yazmak. AİHM içtihatlarına göre, özellikle siyasetçilerin
başka kişilere göre eleştiriye daha hoşgörülü olmaları, kendilerini rahatsız
eden haberlerin de ifade özgürlüğü kapsamında olduğunu kabul etmeleri
gerekiyor. Bu arada, Avrupa Konseyi ülkelerinin pek çoğunda gazetecilik en
tehlikeli mesleklerden görülüyor. Bazı ülkelerde muhalif gazeteciler doğrudan
öldürülüyor, çatışma alanlarında hedef oluyor, iş güvenliği yok, otosansür son
derece yaygın. Terörle mücadele konusunda da basının rolü önemli ama halkın
haber alma özgürlüğünün kısıtlanmaması gerekiyor, hele yolsuzluk mücadelesinde
gazetecilerin engellenmesi kabul edilemez. 
Avrupa
Konseyi Yolsuzluğa Karşı Devletler Grubu (GRECO) Türkiye değerlendirme
raporlarında, ifade edilen aksaklıkların düzeltilmesi gerektiğini vurguladı.
GRECO, özellikle Türkiye Büyük Millet Meclisi üyeleri, yargıç ve savcılar
konusunda etik ilkeler, davranış kuralları oluşturulması, hukuk dışı
faaliyetlerin engellenmesi, mal ve gelir beyanlarında bulunulması gibi konulara
işaret ediyor. 
Tabii,
bizdeki esas sorun yargı bağımsızlığı konusundadır. Bir hukuk devleti miyiz
değil miyiz? Bundan birkaç yıl önce başka gazeteciler ve milletvekilleri
hapisteydi, yıllarca özgürlüklerinden mahrum kalan bu kişilerden “Yanlışlık
yapıldı.” diye özür dilendi; bugünkü uygulamaların ileride nasıl
değerlendirileceğini de bilmiyoruz. 
Değerli
arkadaşlar, sonuç olarak, hepimiz bu ülkede kardeşçe yaşamının yollarını
bulmalıyız. Bugünkü teröre karşı liderler buluşmasının olumlu sonuç vermesini
diliyor, saygılar sunuyorum. 
En
son konuşmacıydım, iyi akşamlar diliyorum. (CHP sıralarından alkışlar)
BAŞKAN
– Teşekkür ederim.
İyi
geceler, iyi akşamlar. 
Sayın
milletvekilleri, 8’inci maddeyi oylarınıza sunuyorum: Kabul edenler… Kabul
etmeyenler… 8’inci madde kabul edilmiştir.
Birleşime
beş dakika ara veriyorum. 
Kapanma Saati: 01.12
DOKUZUNCU OTURUM
Açılma Saati: 01.16
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Özcan PURÇU (İzmir) 
----0----
BAŞKAN – Sayın
milletvekilleri, Türkiye Büyük Millet Meclisinin 40’ıncı Birleşiminin Dokuzuncu
Oturumunu açıyorum.
2017 Yılı
Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin Hesap
Kanunu Tasarısı’nın görüşmelerine devam edeceğiz.
Komisyon? Yok.
Ertelenmiştir.
Gündemimizde
başka bir iş bulunmadığından, programa göre 2017 Yılı Merkezi Yönetim Bütçe
Kanunu Tasarısı’nın oylanmamış maddeleri ile 2015 Yılı Merkezi Yönetim Kesin
Hesap Kanunu Tasarısı’nın maddelerini görüşerek oylamalarını yapmak için, 15
Aralık 2016 Perşembe günü saat 11.00’de toplanmak üzere birleşimi kapatıyorum.
Teşekkür
ediyorum, iyi geceler diliyorum.
Kapanma Saati: 01.17




(x) 433, 434 S. Sayılı Basmayazılar ve
Ödenek Cetvelleri 05.12.2016 tarihli 31’inci Birleşim Tutanağı’na eklidir.


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan bir kelime ifade edildi.




