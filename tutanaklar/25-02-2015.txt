



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 64’üncü
Birleşim
 25
Şubat 2015 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, Malatya’da 2 savaş uçağının düşmesi sonucu şehit olan
pilotlara Allah’tan rahmet, yakınlarına başsağlığı dilediğine ilişkin konuşması

2.- Oturum Başkanı TBMM Başkan Vekili Ayşe Nur
Bahçekapılı’nın, Trabzon’un kurtuluş yıl dönümüne ilişkin konuşması
3.- Oturum Başkanı TBMM Başkan Vekili Ayşe Nur
Bahçekapılı’nın, Niğde Milletvekili Ömer Selvi’nin vefat eden babasına
Allah’tan rahmet, yakınlarına başsağlığı dilediğine ilişkin konuşması
4.- Oturum Başkanı TBMM Başkan Vekili Ayşe Nur Bahçekapılı’nın,
İç Tüzük’ün 13’üncü maddesi uyarınca verilen dilekçeleri Genel Sekreterliğe
havale ettiğine ve Meclisin gündemini değiştirme yetkisinin olmadığına ilişkin
konuşması

V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Muş Milletvekili Demir Çelik’in, Türkiye’deki
sağlık sorunlarına ilişkin gündem dışı konuşması
2.- İstanbul Milletvekili Kadir Gökmen Öğüt’ün,
İstanbul ilinin sorunlarına ilişkin gündem dışı konuşması
3.- Trabzon Milletvekili Safiye Seymenoğlu’nun, Trabzon’un
kurtuluş yıl dönümüne ve Trabzon’a yapılan yatırımlara ilişkin gündem dışı
konuşması

VI.- AÇIKLAMALAR
1.- Kayseri Milletvekili Mustafa Elitaş’ın, Malatya’da
2 savaş uçağının düşmesi sonucu şehit olan pilotlara ve Niğde Milletvekili Ömer
Selvi’nin vefat eden babasına Allah’tan rahmet, yakınlarına başsağlığı
dilediklerine ilişkin açıklaması
2.- İzmir Milletvekili Oktay Vural’ın, Malatya’da 2
savaş uçağının düşmesi sonucu şehit olan pilotlara ve Niğde Milletvekili Ömer
Selvi’nin vefat eden babasına Allah’tan rahmet, yakınlarına başsağlığı
dilediklerine ilişkin açıklaması
3.- Sinop Milletvekili Engin Altay’ın, Cumhuriyet Halk
Partisi olarak, Malatya’da 2 savaş uçağının düşmesi sonucu şehit olan pilotlara
ve Niğde Milletvekili Ömer Selvi’nin vefat eden babasına Allah’tan rahmet,
yakınlarına başsağlığı dilediklerine ilişkin açıklaması
4.- Iğdır Milletvekili Pervin Buldan’ın, Halkların
Demokratik Partisi olarak, Malatya’da 2 savaş uçağının düşmesi sonucu şehit
olan pilotlara Allah’tan rahmet, yakınlarına başsağlığı dilediklerine ilişkin
açıklaması
5.- Gaziantep Milletvekili Ali Serindağ’ın, İç Tüzük’ün
13’üncü maddesi uyarınca daha önce yanlış yapıldığı iddia edilerek itiraz
edilen oylamayla ilgili Türkiye Büyük Millet Meclisi Başkanlık Divanı kararını
vermeden 684 sıra sayılı Kanun Tasarısı’nın görüşmelerine devam edilmemesi gerektiğine
ilişkin açıklaması
6.- İzmir Milletvekili Oktay Vural’ın, İç Tüzük’ün
13’üncü maddesi uyarınca daha önce yanlış yapıldığı iddia edilerek itiraz
edilen oylamayla ilgili Türkiye Büyük Millet Meclisi Başkanlık Divanı kararını
vermeden 684 sıra sayılı Kanun Tasarısı’nın görüşmelerine devam edilmemesi
gerektiğine ilişkin açıklaması
7.- Bingöl Milletvekili İdris Baluken’in, İç Tüzük’ün
13’üncü maddesi uyarınca daha önce yanlış yapıldığı iddia edilerek itiraz
edilen oylamayla ilgili Türkiye Büyük Millet Meclisi Başkanlık Divanı kararını
vermeden 684 sıra sayılı Kanun Tasarısı’nın görüşmelerine devam edilmemesi gerektiğine
ilişkin açıklaması
8.- Kayseri Milletvekili Mustafa Elitaş’ın, İç Tüzük’ün
13’üncü maddesi uyarınca daha önce yanlış yapıldığı iddia edilerek itiraz
edilen oylamayla ilgili Türkiye Büyük Millet Meclisi Başkanlık Divanı kararını
vermeden 684 sıra sayılı Kanun Tasarısı’nın görüşmelerine devam edilebileceğine
ve AK PARTİ Grubunun, gazi Meclisin üyelerine yakışır bir duruş sergilediğine
ilişkin açıklaması
9.- Sinop Milletvekili Engin Altay’ın, İç Tüzük’ün
13’üncü maddesi uyarınca daha önce yanlış yapıldığı iddia edilerek itiraz
edilen oylamayla ilgili Türkiye Büyük Millet Meclisi Başkanlık Divanı kararını
vermeden 684 sıra sayılı Kanun Tasarısı’nın görüşmelerine devam edilmemesi
gerektiğine ilişkin açıklaması
10.- Şırnak Milletvekili Hasip Kaplan’ın, İç Tüzük’ün
13’üncü maddesi uyarınca daha önce yanlış yapıldığı iddia edilerek itiraz
edilen oylamayla ilgili Türkiye Büyük Millet Meclisi Başkanlık Divanı kararını
vermeden 684 sıra sayılı Kanun Tasarısı’nın görüşmelerine devam edilmemesi gerektiğine
ilişkin açıklaması
11.- İzmir Milletvekili Oktay Vural’ın, 684 sıra sayılı
Kanun Tasarısı’nın görüşmeleri sırasında Oturum Başkanı TBMM Başkan Vekili Ayşe
Nur Bahçekapılı’nın taraflı davrandığına ilişkin açıklaması
12.- Bingöl Milletvekili İdris Baluken’in, 684 sıra
sayılı Kanun Tasarısı’nın görüşmeleri sırasında AK PARTİ Grup Başkan Vekili
Mustafa Elitaş’ın Meclis Başkan Vekili gibi davranarak Türkiye Büyük Millet
Meclisi Başkanlık Divanına talimat vermesini yadırgadığına ilişkin açıklaması
13.- Sinop Milletvekili Engin Altay’ın, Oturum Başkanı
TBMM Başkan Vekili Ayşe Nur Bahçekapılı’ya yapılan saldırının şahsına değil
makama yapıldığına ve bu fiili yapan milletvekili hangi gruba mensup olursa
olsun işlem yapılması gerektiğine ilişkin açıklaması
14.- Adana Milletvekili Seyfettin Yılmaz’ın, Malatya’da
2 savaş uçağının düşmesi sonucu şehit olan pilotlara Allah’tan rahmet,
yakınlarına başsağlığı dilediğine ilişkin açıklaması
15.- Tekirdağ Milletvekili Bülent Belen’in, Malatya’da
2 savaş uçağının düşmesi sonucu şehit olan pilotlara ve Niğde Milletvekili Ömer
Selvi’nin vefat eden babasına Allah’tan rahmet, yakınlarına başsağlığı
dilediğine ilişkin açıklaması
16.- İzmir Milletvekili Mehmet Ali Susam’ın, Malatya’da
2 savaş uçağının düşmesi sonucu şehit olan pilotlara Allah’tan rahmet,
yakınlarına başsağlığı dilediğine ilişkin açıklaması
17.- İstanbul Milletvekili Mahmut Tanal’ın, Malatya’da
2 savaş uçağının düşmesi sonucu şehit olan pilotlara Allah’tan rahmet,
yakınlarına başsağlığı dilediğine ve Meclis Başkanına vekâlet eden Başkan
Vekilinin Türkiye Büyük Millet Meclisi Başkanlık Divanını toplayabileceğine
ilişkin açıklaması
18.- Aydın Milletvekili Ali Uzunırmak’ın, Cumhurbaşkanı
Recep Tayyip Erdoğan’ın MHP Genel Başkanıyla ilgili yaptığı açıklamayı
kınadığına ilişkin açıklaması
19.- Malatya Milletvekili Ömer Faruk Öz’ün, Malatya’da
2 savaş uçağının düşmesi sonucu şehit olan pilotlara ve Niğde Milletvekili Ömer
Selvi’nin vefat eden babasına Allah’tan rahmet, yakınlarına başsağlığı
dilediğine ilişkin açıklaması
20.- Gaziantep Milletvekili Ali Serindağ’ın, Malatya’da
2 savaş uçağının düşmesi sonucu şehit olan pilotlara Allah’tan rahmet,
yakınlarına başsağlığı dilediğine ve devlet yöneticilerinin görevinin insanları
ayrıştırmak değil kaynaştırmak olduğuna ilişkin açıklaması
21.- Osmaniye Milletvekili Hasan Hüseyin Türkoğlu’nun,
Malatya’da 2 savaş uçağının düşmesi sonucu şehit olan pilotlara Allah’tan
rahmet, yakınlarına başsağlığı dilediğine ilişkin açıklaması
22.- Afyonkarahisar Milletvekili Kemalettin Yılmaz’ın,
Malatya’da 2 savaş uçağının düşmesi sonucu şehit olan pilotlara Allah’tan
rahmet, yakınlarına başsağlığı dilediğine ilişkin açıklaması
23.- Mersin Milletvekili Ali Rıza Öztürk’ün, Malatya’da
2 savaş uçağının düşmesi sonucu şehit olan pilotlara Allah’tan rahmet,
yakınlarına başsağlığı dilediğine ilişkin açıklaması
24.- Isparta Milletvekili Ali Haydar Öner’in,
Malatya’da 2 savaş uçağının düşmesi sonucu şehit olan pilotlara Allah’tan rahmet,
yakınlarına başsağlığı dilediğine ilişkin açıklaması
25.- Mersin Milletvekili Aytuğ Atıcı’nın, Malatya’da 2
savaş uçağının düşmesi sonucu şehit olan pilotlara Allah’tan rahmet,
yakınlarına başsağlığı dilediğine ve Başbakanın toprak kaybını kahramanlık
olarak lanse etmesinin devlet adamlığına yakışmadığına ilişkin açıklaması
26.- Eskişehir Milletvekili Ruhsar Demirel’in,
Malatya’da 2 savaş uçağının düşmesi sonucu şehit olan pilotlara Allah’tan
rahmet, yakınlarına başsağlığı dilediğine ilişkin açıklaması
27.- Antalya Milletvekili Gürkut Acar’ın, Malatya’da 2
savaş uçağının düşmesi sonucu şehit olan pilotlara Allah’tan rahmet,
yakınlarına başsağlığı dilediğine ve Antalya Kültür ve Eğitim Vakfı’nın AKEV
Antalya üniversitesi kurma çalışmalarına ilişkin açıklaması
28.- Afyonkarahisar Milletvekili Ahmet Toptaş’ın,
Malatya’da 2 savaş uçağının düşmesi sonucu şehit olan pilotlara ve Süleyman Şah
Türbesi operasyonunda şehit olan askere Allah’tan rahmet, yakınlarına
başsağlığı dilediğine ilişkin açıklaması
29.- Kastamonu Milletvekili Emin Çınar’ın, Malatya’da 2
savaş uçağının düşmesi sonucu şehit olan pilotlara Allah’tan rahmet,
yakınlarına başsağlığı dilediğine ilişkin açıklaması
30.- Bolu Milletvekili Tanju Özcan’ın, Malatya’da 2
savaş uçağının düşmesi sonucu şehit olan pilotlara Allah’tan rahmet, yakınlarına
başsağlığı dilediğine ve Oturum Başkanı TBMM Başkan Vekilinin Ayşe Nur
Bahçekapılı’nın üslubunun bir Meclis Başkan Vekiline yakışmadığına ilşkin
açıklaması
31.- Ankara Milletvekili Özcan Yeniçeri’nin, Malatya’da
2 savaş uçağının düşmesi sonucu şehit olan pilotlar ile Niğde Milletvekili Ömer
Selvi’nin vefat eden babasına Allah’tan rahmet, yakınlarına başsağlığı dilediğine
ve Trabzon’un kurtuluş yıl dönümüne ilişkin açıklaması
32.- İstanbul Milletvekili Sırrı Süreyya Önder’in,
Adana Milletvekili Seyfettin Yılmaz’ın MHP grup önerisi üzerinde yaptığı
konuşmasındaki bazı ifadelerine ilişkin açıklaması
33.- Ankara Milletvekili Levent Gök’ün, Malatya’da 2
savaş uçağının düşmesi sonucu şehit olan pilotların cenaze töreninin olduğu
sırada Cumhurbaşkanının başka bir törende konuşma yapmasının doğru olmadığına
ilişkin açıklaması
34.- Mersin Milletvekili Aytuğ Atıcı’nın, Yozgat Milletvekili
Ertuğrul Soysal’ın MHP grup önerisi üzerinde yaptığı konuşmasındaki bazı
ifadelerine ilişkin açıklaması
35.- Sinop Milletvekili Engin Altay’ın, Amasya
Milletvekili Mehmet Naci Bostancı’nın sataşma nedeniyle yaptığı konuşmasındaki
bazı ifadelerine ilişkin açıklaması
36.- Amasya Milletvekili Mehmet Naci Bostancı’nın,
Sinop Milletvekili Engin Altay’ın yaptığı açıklamasındaki bazı ifadelerine
ilişkin açıklaması
37.- Van Milletvekili Özdal Üçer’in, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
38.- İstanbul Milletvekili Aykut Erdoğdu’nun, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
39.- Konya Milletvekili Faruk Bal’ın, İçişleri Bakanlığı
Basın Müşavirliğinin İzmir Milletvekili Oktay Vural’la ilgili yaptığı bir
açıklamaya ilişkin açıklaması
40.- İçişleri Bakanı Efkan Ala’nın, Konya Milletvekili
Faruk Bal’ın yaptığı açıklamasındaki bazı ifadelerine ilişkin açıklaması
41.- Ankara Milletvekili Bülent Kuşoğlu’nun, ekonomiden
sorumlu Başbakan Yardımcısı ile Merkez Bankası Başkanının istifa edeceğine dair
söylentilerle ilgili Hükûmetin açıklama yapması gerektiğine ilişkin açıklaması
42.- Enerji ve Tabii Kaynaklar Bakanı Taner Yıldız’ın,
Ankara Milletvekili Bülent Kuşoğlu’nun yaptığı açıklamasındaki bazı ifadelerine
ilişkin açıklaması

VII.- GEÇEN TUTANAK HAKKINDA KONUŞMALAR
1.- Şırnak Milletvekili Hasip Kaplan’ın, 24/2/2015
tarihli 63’üncü Birleşimdeki bazı ifadelerini düzelttiğine ilişkin konuşması
2.- Konya Milletvekili Faruk Bal’ın, 24/2/2015 tarihli
63’üncü Birleşimdeki bazı ifadelerini düzelttiğine ilişkin konuşması
3.- Bingöl Milletvekili İdris Baluken’in, 24/2/2015
tarihli 63’üncü Birleşimdeki bazı ifadelerini düzelttiğine ilişkin konuşması 
4.- Adana Milletvekili Seyfettin Yılmaz’ın, 24/2/2015
tarihli 63’üncü Birleşimdeki bazı ifadelerini düzelttiğine ilişkin konuşması
5.- Kütahya Milletvekili Alim Işık’ın, 24/2/2015
tarihli 63’üncü Birleşimdeki bazı ifadelerini düzelttiğine ilişkin konuşması 

VIII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- BDP Grubu adına, Grup Başkan Vekili Bingöl
Milletvekili İdris Baluken’in, açlık grevi yapan hasta tutsakların hastanelerde
yaşadıkları sorunların araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1227)
2.- Balıkesir Milletvekili Ayşe Nedret
Akova ve 22 milletvekilinin, kadının toplum içindeki yerinin güçlendirilmesi ve
kadına yönelik her türlü eşitsiz yaklaşımın ve insan hakları ihlalinin
önlenmesi için gerekli politikaların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1228)
3.- Antalya Milletvekili Yıldıray Sapan ve 21
milletvekilinin, yaş meyve ve sebze üreticilerinin sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1229)

IX.- ÖNERİLER
A) Siyasi Parti Grubu Önerileri
1.- MHP Grubunun, Adana Milletvekili Seyfettin Yılmaz
ve arkadaşları tarafından, Suriye'de devam eden iç savaştan dolayı ülkemize
sığınan Suriyeli göçmenler ve Osmaniye’de bulunan Cevdetiye Türkmen kampında
yaşayan soydaşlarımızın sıkıntılarının ve çözüm yollarının derinlemesine
incelenmesi, eksikliklerinin giderilmesi, destekleme yollarının araştırılması,
idari ve kurumsal yasal düzenlemelerin yapılması amacıyla 20/1/2015 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 25 Şubat 2015 Çarşamba günkü birleşiminde sunuşlarda
okunmasına ve görüşmelerinin aynı tarihli birleşiminde yapılmasına ilişkin önerisi
2.- HDP Grubunun, Grup Başkan Vekilleri Iğdır
Milletvekili Pervin Buldan ve Bingöl Milletvekili İdris Baluken tarafından,
Halkların Demokratik Partisine yönelik çeşitli il ve ilçelerde meydana gelen
saldırıların görüşülerek her yönüyle değerlendirilmesi amacıyla 24/2/2015
tarihinde Türkiye Büyük Millet Meclisi Başkanlığına verilmiş olan genel görüşme
önergesinin, Genel Kurulun 25 Şubat 2015 Çarşamba günkü birleşiminde sunuşlarda
okunmasına ve görüşmelerinin aynı tarihli birleşiminde yapılmasına ilişkin
önerisi 
3.- CHP Grubunun, İzmir Milletvekili Mustafa Moroğlu ve
arkadaşları tarafından, toplumsal olaylarda polisin orantısız ve aşırı güç kullanmasının
nedenlerinin araştırılarak alınması gereken önlemlerin belirlenmesi amacıyla
17/6/2014 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 25 Şubat 2015 Çarşamba günkü
birleşiminde sunuşlarda okunmasına ve görüşmelerinin aynı tarihli birleşiminde
yapılmasına ilişkin önerisi

X.- SATAŞMALARA İLİŞKİN KONUŞMALAR
1.- Adana Milletvekili Seyfettin Yılmaz’ın, İstanbul
Milletvekili Sırrı Süreyya Önder’in yaptığı açıklaması sırasında şahsına sataşması
nedeniyle konuşması
2.- Bingöl Milletvekili İdris Baluken’in, Bolu
Milletvekili Ali Ercoşkun’un HDP grup önerisi üzerinde yaptığı konuşması sırasında
HDP Grubuna sataşması nedeniyle konuşması
3.- Amasya Milletvekili Mehmet Naci Bostancı’nın, İzmir
Milletvekili Mustafa Moroğlu’nun CHP grup önerisi üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
4.- İzmir Milletvekili Mustafa Moroğlu’nun, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
5.- Bingöl Milletvekili İdris Baluken’in, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
6.- İstanbul Milletvekili Mehmet Akif Hamzaçebi’nin,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında Cumhuriyet Halk Partisine sataşması nedeniyle konuşması
7.- Manisa Milletvekili Erkan Akçay’ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
8.- Sinop Milletvekili Engin Altay’ın, Kütahya
Milletvekili Alim Işık’ın geçen tutanak hakkında yaptığı konuşması sırasında Cumhuriyet
Halk Partisine sataşması nedeniyle konuşması
9.- Bingöl Milletvekili İdris Baluken’in, Kütahya
Milletvekili Alim Işık’ın geçen tutanak hakkında yaptığı konuşması sırasında
Halkların Demokratik Partisine sataşması nedeniyle konuşması
10.- Amasya Milletvekili Mehmet Naci Bostancı’nın,
Kütahya Milletvekili Alim Işık’ın geçen tutanak hakkında yaptığı konuşması
sırasında AK PARTİ Grup Başkanına sataşması nedeniyle konuşması
11.- Bingöl Milletvekili İdris Baluken’in, Manisa
Milletvekili Erkan Akçay’ın 684 sıra sayılı Kanun Tasarısı’nın 23’üncü
maddesiyle ilgili önerge üzerinde yaptığı konuşması sırasında Halkların
Demokratik Partisi Eş Genel Başkanına sataşması nedeniyle konuşması
12.- Amasya Milletvekili Mehmet Naci Bostancı’nın,
Hatay Milletvekili Refik Eryılmaz’ın 684 sıra sayılı Kanun Tasarısı’nın 26’ncı
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
13.- Hatay Milletvekili Refik Eryılmaz’ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması


XI.- SEÇİMLER
A) Komisyonlarda Açık Bulunan Üyeliklere Seçim
1.- İçişleri Komisyonunda açık bulunan üyeliğe seçim

XII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi İçtüzüğünde
Değişiklik Yapılmasına Dair İçtüzük Teklifi ile Tunceli Milletvekili Kamer
Genç’in; Türkiye Büyük Millet Meclisi İçtüzüğünün Bir Maddesinin Değiştirilmesi
Hakkında İçtüzük Teklifi ve Anayasa Komisyonu Raporu (2/242, 2/80) (S. Sayısı:
156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287) 
3.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
4.- Askeri Hakimler Kanunu ile Bazı Kanunlarda
Değişiklik Yapılmasına Dair Kanun Tasarısı ve Adalet Komisyonu Raporu (1/1008)
(S. Sayısı: 685)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana Milletvekili
Osman Faruk Loğoğlu'nun; Emniyet Teşkilatı Kanununda Değişiklik Yapılması
Hakkında Kanun Teklifi, Mersin Milletvekili Ertuğrul Kürkcü'nün; Polis Vazife
ve Salahiyet Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu Raporları
(1/995, 2/422, 2/514, 2/909, 2/1518, 2/1579, 2/1632, 2/2443, 2/2469) (S.
Sayısı: 684) 
6.- Kültürel İfadelerin Çeşitliliğinin Korunması ve
Geliştirilmesi Sözleşmesinin Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/292) (S. Sayısı: 54)

XIII.- OYLAMALAR
1.- (S. Sayısı: 684) Polis Vazife ve Salahiyet Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı’nın 21’inci maddesinin oylaması
2.- (S. Sayısı: 684) Polis Vazife ve Salahiyet Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı’nın 22’nci maddesinin oylaması
3.- (S. Sayısı: 684) Polis Vazife ve Salahiyet Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı’nın 23’üncü maddesinin oylaması
4.- (S. Sayısı: 684) Polis Vazife ve Salahiyet Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı’nın 24’üncü maddesinin oylaması

XIV.- YAZILI SORULAR VE CEVAPLARI
1.- Adana Milletvekili Seyfettin Yılmaz'ın, Millî
Saraylar bünyesindeki kafeteryaların işletmeleri ile ilgili iddialara ilişkin sorusu
ve Türkiye Büyük Millet Meclisi Başkan Vekili Sadık Yakut’un cevabı (7/59066)
2.- Balıkesir Milletvekili Haluk Ahmet Gümüş'ün, kamu
ihalelerinin yerel gazetelerde ilan edilmesine ilişkin Başbakandan sorusu ve
Maliye Bakanı Mehmet Şimşek’in cevabı (7/59078)
3.- Manisa Milletvekili Sakine Öz'ün, Ege Linyitleri
İşletmesi Müessesesine yapılan taşınmaz devrine ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/59236)
4.- Ankara Milletvekili Özcan Yeniçeri'nin, Giresun'un
Alucra ilçesinde yaşanan elektrik kesintilerine ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/59238)
5.- Ankara Milletvekili Özcan Yeniçeri'nin, Bakanlık
ile bağlı kurum ve kuruluşlar bünyesinde bulunan kiralık araçlara ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/59239)
6.- Ankara Milletvekili Özcan Yeniçeri'nin, Bakanlık
ile bağlı kurum ve kuruluşlar tarafından satın alınan nakliye araçlarına
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/59240)
7.- İzmir Milletvekili Ahmet Kenan Tanrıkulu'nun,
Bakanlık ile Bakanlıkla ilgili kurum ve kuruluşlar tarafından kullanılan hizmet
binaları ile ilgili çeşitli hususlara ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/59244)
8.- Kütahya Milletvekili Alim Işık'ın, Kamu İhale
Kurumunun 2015 yılı bütçesinden yapılacak harcamalara ilişkin sorusu ve Maliye
Bakanı Mehmet Şimşek’in cevabı (7/59726)
9.- Erzincan Milletvekili Muharrem Işık'ın, Çağdaş
Yaşamı Destekleme Derneğine verilen vergi cezalarının akıbetine ilişkin sorusu
ve Maliye Bakanı Mehmet Şimşek’in cevabı (7/60010)

25 Şubat 2015
Çarşamba
BİRİNCİ OTURUM
Açılma Saati:
14.00
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Muhammet Rıza YALÇINKAYA (Bartın), İsmail KAŞDEMİR (Çanakkale)
-----0-----
BAŞKAN – Sayın milletvekilleri, Türkiye
Büyük Millet Meclisinin 64’üncü Birleşimini açıyorum.
HASİP KAPLAN (Şırnak) – Toplantı yeter
sayısı yok Sayın Başkan. 

III.- YOKLAMA
BAŞKAN – Elektronik cihazla yoklama
yapacağız. 
Yoklama için beş dakika süre veriyorum.

(Elektronik cihazla yoklama yapıldı) 
BAŞKAN – Toplantı yeter sayısı vardır,
görüşmelere başlıyoruz.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Ayşe Nur Bahçekapılı’nın, Malatya’da 2 savaş uçağının düşmesi sonucu şehit olan
pilotlara Allah’tan rahmet, yakınlarına başsağlığı dilediğine ilişkin konuşması
BAŞKAN - Sayın milletvekilleri, Malatya
7’nci Ana Jet Üssü’nden uçuş eğitimi için kalkan 2 adet keşif uçağının Malatya
Akçadağ Ekinciler mevkisinde düşmesi sonucu, Binbaşı Salih Sezer, Üsteğmen
Osman Onur Özkaya, Üsteğmen Yasin Atalay, Üsteğmen Zeynel Özgür Özbahçeci şehit
olmuştur. Merhum şehitlerimize Allah’tan rahmet, kederli ailelerine ve
milletimize başsağlığı ve sabır diliyorum. 
Sayın milletvekilleri...
HASİP KAPLAN (Şırnak) – Sayın Başkan...
BAŞKAN – Sayın milletvekilleri, gündem
dışında üç sayın milletvekili konuştuktan sonra, bu konuyla ilgili taziyelerini
bildirmek için grup başkan vekillerine ve artı 12 sayın milletvekiline söz
vereceğim. 
HASİP KAPLAN (Şırnak) – Gündem dışına
geçmeden önce bir talebim var, yazılı olarak Divana sundum. 
BAŞKAN – 58’le ilgili mi?
HASİP KAPLAN (Şırnak) – 58 artı 13.
BAŞKAN – 13 burada niye...
HASİP KAPLAN (Şırnak) – 13 orada
arkadaşlar.
BAŞKAN – Bir konuşalım, şimdi şu...
HASİP KAPLAN (Şırnak) – Hayır, gündeme
geçmeden, onu gerektiren...
BAŞKAN – Gündeme geçmeyeceğim daha, şu
gündem dışıları bir konuşalım, sayın grup başkan vekillerine söz vereyim,
gündeme geçmeden, önce, bu konuyla ilgili arkadaşlarım bir çalışma yapsınlar,
13’le ilgili olarak, vereceğim size söz. 
HASİP KAPLAN (Şırnak) – Tamam Başkanım.

BAŞKAN – Gündeme geçmeden önce üç sayın
milletvekiline gündem dışı söz vereceğim. 
Gündem dışı ilk söz, Türkiye’de sağlık
sorunları hakkında söz isteyen Muş Milletvekili Demir Çelik’e aittir. 
Buyurun Sayın Çelik. (HDP sıralarından
alkışlar)
V.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Muş Milletvekili Demir Çelik’in,
Türkiye’deki sağlık sorunlarına ilişkin gündem dışı konuşması
DEMİR ÇELİK (Muş) – Teşekkürler
Başkanım. 
Sayın Başkanım, değerli
milletvekilleri; hepinizi saygı ve sevgiyle selamlıyorum. 
Ben de öncelikle, Malatya’daki kazadan
kaynaklı hayatını kaybedenlere Allah’tan rahmet dilerken kederli ailelerine ve
Türkiye halklarına başsağlığı dileklerimi iletiyorum. 
Sayın Başkan, değerli milletvekilleri;
yönetenlerin yönetemediği, yönetilenlerinse mevcut yönetim ilişkilerinden ve
yönetişim ahlakından rahatsız oldukları bir ekonomik ve siyasal krizden
bahsedebileceğimiz bir Türkiye'nin, henüz bu krizi aşamadığı gerçeğiyle karşı
karşıyayız. Sağlık gibi temel bir problemi bile hâl yoluna koyamamış,
liberalizmin, serbest piyasa ekonomisinin hükümranlığıyla sağlığı metaya ve
mala dönüştüren, alınıp satılan mal anlayışıyla yaklaşan Türkiye’de, son on üç
yıldır özelleştirme furyasıyla sağlık ve kamu hizmetleri sektörü iflasın
eşiğindeyken özelleştirilmenin cenderesine alınmış, mal ve metaya dönüştürülmüş
sağlık hizmetlerinden kaynaklı özel şirketler de önüne geçilmez bir
pervasızlıkla büyümekte, hegemonik güçlerle toplumu esaret altına almaktadır. 
Sosyal devlet, kendi vatandaşının
sosyal ve siyasal iyi olma hâline hizmet etmek durumundadır. Bundan yoksun
olmakla kalmamış, âdeta hastanın parası varsa iyileşebilme olanaklarına
kavuşturulduğu, parası olmayanınsa erişimden yoksun kaldığı, mağdur kaldığı,
tedavi olanak ve imkânlarından azade bir konumda bırakıldığı Türkiye gerçeği.
Bugün, birçok insan sosyal güvenlikten yoksundur, açlık sınırının altında bir
maaşı almaya mahkûm kılınmıştır. Buna rağmen, tedavi amaçlı hastaneye ulaşması,
tedavi görmesi de paraya bağlanmıştır. 
Yetinmiyoruz, sosyal güvenlik sahibi
birçok insan sınıflara ayrıştırılmış, 1’inci sınıf, 2’nci sınıf, 3’üncü sınıf
sosyal güvenlik hak ayrıştırmasına tabi tutulan toplum bu manada hangi kamu
hastanesinin, hangi özel şirketin ihtiyacı karşılayıp karşılamadığını ya da
cevap olup olamayacağını bilememenin açmazlarını, çaresizliklerini yaşıyor. O
hastanenin kapısından öteki hastanenin kapasına gelgitlerle zaman kaybediyor,
hastasını kaybediyor, yaşamını yitiriyor. 
Sayın Başkan, değerli milletvekilleri;
bütün bunlar yetmezmiş gibi, ceberut otoriter anlayışımızın gereği olarak
sağlık çalışanlarına, emekçilere ya sendikasızlığı dayatıyoruz,
taşeronlaştırmayı esas alan bir siyasal ilişki içerisindeyiz ya da yandaşına
bağlı sendikada, yandaşına bağlı sivil toplum örgütünde üye olma hakkını verip
onu kollayan, koruyan bir noktadan soruna yaklaşarak mevcut sorunu aşmaya
çalışıyoruz. Bu her şeyden önce adil değil, hukuk devleti normlarına uygunluk
arz eden bir durum değildir. Bu da bizim en büyük ayıplarımızdan biridir. 
Sayın Başkan, değerli milletvekilleri;
son on gündür enine boyuna tartıştığımız iç güvenlik paketinde Sayın Başbakan
dâhil olmak üzere Hükûmetin birçok yetkilisi, aslında 132 maddesinin sadece 2
maddesini öne çıkararak diğer maddeleri gizleyip sanki bizlerin bonzai karşıtı
bir konumda, onun yasağının karşıtı olan bir konumda olduğumuzu ifadeye çalışan
söylemlerde bulunuyorlar. Hatırlatmak isterim ki bugün Kürdistan’da, Kürt
illerinin birçoğunda madde bağımlısı çocuk yaşı 12’ye indirilmiştir. Birçok
okulda, birçok sokakta, meydanda bonzai, eroin, esrar başta olmak üzere birçok
madde serbestçe pazarlanıyor, satılıyor. Yeri geldiğinde polisin organize
ettiği, yeri geldiğinde devlet kurum ve kuruluşlarının göz yumduğu bu ilişki otuz
yıldır Kürdistan’da derinliğine yaşanıyor. Kürt illerinde neredeyse her 3
çocuğumuzdan 1’i madde bağımlısı kılınmıştır. Nedeni, sebebi, politikleşmesinin
önüne geçmektir; nedeni, sebebi, sosyal yaşamdan çocuklarımızı, eğitimden
çocuklarımızı alıp duyarsız, ilgisiz ve bu manada da psikolojik ve ruhsal
noktada onu yetmez, yetersiz kılmaya dönüktür. Biz bu manada Hükûmeti ciddiyete
davet ediyor, sağlığın alınıp satılamayacağı noktasında tutarlı politikaları
harekete geçirmesini bekliyoruz.
Saygılar sunuyorum.
BAŞKAN – Teşekkür ederim.
Gündem dışı ikinci söz, İstanbul ilinin
sorunları hakkında söz isteyen İstanbul Milletvekili Kadir Gökmen Öğüt’e
aittir.
Buyurun Sayın Öğüt. (CHP sıralarından
alkışlar)
2.- İstanbul Milletvekili Kadir Gökmen
Öğüt’ün, İstanbul ilinin sorunlarına ilişkin gündem dışı konuşması
KADİR GÖKMEN ÖĞÜT (İstanbul) –
Saygıdeğer Başkan, değerli milletvekilleri; İstanbul’un sorunlarıyla ilgili söz
almış bulunmaktayım.
Öncelikle, Malatya’da şehit olan ve
biri de danışmanımın yeğeni olan pilotlarımıza rahmet, ailelerine ve milletimize
başsağlığı diliyorum.
Değerli milletvekilleri, yirmi yıllık
AKP Belediyesinde İstanbul’un ne hâle geldiğini son kar yağışlarında görmüş
bulunmaktayız. Milyarlar harcayıp yapılan ama bugün iflas eden metrobüs, çalışmayan,
çatısı akan metro, temizlenemediği için kapanan yollar, çileden çıkaran trafik,
grev olmadığı hâlde Sancaktepe’de bir türlü toplanamayan çöpler, müteahhidi
kaçtığı için mezarlığa dönen Haydarpaşa-Pendik hızlı tren hattı, bunların hepsi
AKP’nin yirmi yılda yaratmış olduğu eserler. “AKP’nin en büyük eseri ne?”
derseniz, bugün ülkeyi getirdiği antidemokratik kaos ortamı. İktidar
vekillerimiz için demokrasinin tanımını yaparak başlayalım, zira, bildiklerini
çok zannetmiyorum ya da unuttuklarını düşünüyorum.
Demokrasi, tüm vatandaşların
organizasyon veya devlet politikasını şekillendirmede eşit hakka sahip olduğu
bir yönetim biçimidir yani on üç yıldır bizim ülkede olmayan, sistematik
şekilde çökertilen yönetim biçimi. On üç yıl önce görev başına geldiğinizde
demokrasi, yolsuzluk, yoksulluk, yasaklarla mücadele ve komşularla sıfır sorun
vaadinde bulunan AKP, bugün çoğunlukçu anlayışla otoriter bir rejim inşa etme
çabalarını zirveye taşımıştır. Bugün gelinen noktada Türkiye, fermanlarla ve
fetvalarla yönetilmektedir. Türkiye Cumhuriyeti kurulduğunda tüm zulüm görmüş
uluslara örnek, 20’nci yüzyılın bütün bağımsızlık savaşlarına ilham veren, Orta
Doğu’nun karanlığından uzaklaşmış, Batı’ya dönen bir ülke olmayı başarmışken
bugün bırakın örnek olmayı, tüm dünya ak sarayda oturan başta olmak üzere bu
ülkenin yöneticilerine en ağır eleştirileri yöneltmektedir. Dünyanın en saygın
yayın organları hemen her gün ülke yönetimindeki zafiyetlere vurgu yapmaktadır.
Bir ülke düşünün ki en tepesindeki isim “zalim” diye anılsın. On üç yılda
ülkeyi hallaç pamuğuna çevirmekten, adım adım germekten, havuduyla götürmekten,
insanları kutuplaştırmaktan, fişlemekten, sizden olmayanı ezmekten başka ne
yaptınız? Bu kutuplaştırmaların neticesinde İzmir’de Fırat Çakıroğlu’nun
ölümünden, ölümleri siyasi veya mezhepsel kimlikler üzerinden yorumlama
gafletini gösterme cesaretini bulanlar da sorumludur. Bugün Türkiye’de kadın
cinayetleri 2003’ten bu yana yaklaşık yüzde 1.500 artmışsa, Özgecan
katledildiyse ve aynı gün başka kentlerde 4 kadın öldürülüyorsa, cinsel
suçlardan cezaevine giren hükümlü sayısı ve tutuklu sayısı 2009’da 7 bin
sayısını bulmuşken bugün yüzde 40’ın üzerinde artış göstermişse bunun tek
sorumlusu iktidardır. “Cezalarda iyi hâl indirimini kaldıralım.” diyoruz,
kaldırmıyorsunuz, “Bu cezaları yükseltelim.” diyoruz, yükseltmiyorsunuz. “Ben,
zaten kadın-erkek eşitliğine inanmıyorum.”, “Hamile kadının sokakta dolaşması
terbiyesizliktir.”, “Dekolte giyen kadın tecavüzü hak eder.”, “6 yaşındaki
çocuklarla evlenebilirsiniz.” diyenleri yüceltiyorsunuz, onları bu Meclisin
çatısı altında panelist yapma cesaretine sahipsiniz. Şimdi de kalkmış
eşitlikten, demokrasiden, kadın haklarından bahsediyorsunuz. 
Bu ülkenin ilerici, üreten dernek, oda
ve kurumlarına baskınlar düzenleyen, TMMOB, DİSK ve KESK, Türk Tabipleri
Birliği yöneticilerini “1 Mayısa çağrı yaptı.” diye yargılayan, tüm muhalif
sesleri cezaevlerine koymaya çalışan sizlersiniz. Daha dün, AKP oylarının
düşüşe geçtiğini söyleyen anket şirketine mali polisleri vergi incelemesine yollayan
sizlersiniz. İç güvenlik saçmalığını geçirmek uğruna vekillerini toplayıp
faşist yasaya sonuna dek karşı çıkan ve çıkacak olan biz muhalefet vekillerine
saldırı emrini kimler veriyor? Korkunuz 1 Mayısta, 1 Haziranda meydanlara
çıkacak olan, demokratik hakkını kullanacak olan halkımızı engellemek, onlara
saldırı emrini şimdiden buradan vermektedir. Onların meydanlara çıkmasını
engellemek için korku iklimi yaratmaya çalışıyorsunuz. Deyin ki “Biz
cumhuriyetin bütün nimetlerinden yararlanıyoruz, cumhuriyet bizim için araç.”
Hani bir büyüğünüz diyordu ya: “Demokrasi amaç değil, araçtır.” diye ancak
unutmayın, bu koltuklarda oturma sebebiniz cumhuriyetin ta kendisidir. Bu halkı
camideki içki, başörtülü bacımız, Sümeyye’ye suikast yalanlarıyla daha uzun
kandıramayacaksınız. Bugün, Hıyanet-i Vataniye Kanunu’na “Din politikaya alet
edilemeyecek ve bu suç vatan hıyaneti sayılacak.” maddesinin eklenmesinin yıl
dönümüdür, tekrar hatırlatmak istedim. 
Teşekkür ediyorum. 
Saygılar sunuyorum. (CHP sıralarından
alkışlar)
BAŞKAN – Teşekkür ederim. 
Gündem dışı üçüncü söz, Trabzon’un
kurtuluş yıl dönümü nedeniyle söz isteyen Trabzon Milletvekili Safiye
Seymenoğlu’na aittir. 
Buyurun Sayın Seymenoğlu. (AK PARTİ
sıralarından alkışlar) 
3.- Trabzon Milletvekili Safiye
Seymenoğlu’nun, Trabzon’un kurtuluş yıl dönümüne ve Trabzon’a yapılan
yatırımlara ilişkin gündem dışı konuşması
SAFİYE SEYMENOĞLU (Trabzon) – Sayın Başkan, değerli
milletvekilleri; öncelikle, Malatya’da elim bir kaza sonucu şehit olan
askerlerimize Allah’tan rahmet, kederli ailelerine başsağlığı diliyorum.
Milletimizin başı sağ olsun. 
Değerli milletvekilleri, Trabzon’un düşman işgalinden
kurtuluşunun 97’nci yıl dönümü. Kurtuluş günlerimizi kutladığımız bu günlerde
bize bu vatanı emanet eden ecdadımızı bir kez daha rahmet, minnet ve şükranla
anıyoruz.
Mustafa Kemal Atatürk’ün “Tam bağımsızlık ancak mali
bağımsızlık ile mümkündür. Ekonomisi zayıf bir ulus yoksulluktan ve
düşkünlükten kurtulamaz. Güçlü bir uygarlığa, kalkınma ve mutluluğa ulaşamaz.”
ifadeleriyle yola çıkan, bu bilinçle hareket eden Hükûmetimiz, iktidara gelir
gelmez, ülkenin ekonomisini düzeltmek için Acil Eylem Planı’nı hayata geçirmiş,
ülke ekonomisinin planlı ve sıkı para politikalarıyla yönetilmesi yatırımların
artmasına sebep olmuş ve tüm illerimizde olduğu gibi Trabzon’umuz da bu
yatırımlardan üst düzeyde faydalanmıştır.
Değerli milletvekilleri, süremiz elverdiğince şehrimize
yapılan yatırımlardan bahsetmek, sizlerle bu yatırımlardan bazılarını paylaşmak
istiyorum: Trabzon’umuz eğitim alanında iyileştirmelerle çok önemli mesafeler
katetmiştir. 2002 yılı sonu itibariyle derslik sayısı 5.635 iken on üç yıllık
iktidarımız boyunca 2.160 derslik tamamlanmış, toplam derslik sayımız 7.795’e
ulaşmıştır. Eğitimde Trabzon’a 440 milyon TL’lik yatırım yapılmıştır.
Sağlıkta 400 yataklı Kanuni Eğitim Araştırma Hastanemiz, 250
yataklı Akçaabat Haçkalı Baba Devlet Hastanemiz, Maçka’da fizik tedavi ve
rehabilitasyon hastanemiz, yine, Of Gürpınar ilçe hastanemiz gibi yeni
hastanelerimizin yanı sıra Araklı, Sürmene, Vakfıkebir, Of hastanelerine, ağız
ve diş sağlığı merkezlerine yapılan ek binalarla kapasiteleri arttırılmış,
hastanelerimiz ayrıca yenilenmiştir.
Trabzon’da 112 acil istasyon sayısı 6’dan 22’ye, 112 acil ambulans sayısı
8’den 46’ya çıkarılmıştır ve hastalarımız artık hava ambulansıyla hizmet
alabilmektedir.
Değerli milletvekilleri, bir spor kenti
olan Trabzon’umuz, spor yatırımlarından da en üst düzeyde pay alan
şehirlerimizden olmuştur. Dünyada deniz doldurularak yapılan nadide statlardan
biri de Trabzon’da yapılmaktadır. 41.461 seyirci kapasiteli stadın 2015 yılının
sonuna yetiştirilmesi için yapımı hızlı bir şekilde devam etmektedir. Trabzon
2011 yılında Avrupa Gençlik Olimpiyatları’na ev sahipliği yapmış ve bu kapsamda
şehrimiz önemli spor tesislerine sahip olmuştur. Hayri Gür Spor Salonu, Beşirli
tenis kortları, jimnastik salonumuz, yine üstü açılır kapanır atlama kuleli
yüzme havuzumuz gibi yeni tesisler yapılmış, pek çok spor salonlarımız da
yenilenmiştir. Gençlik merkezleri, atletizm salonu gibi Trabzon’a yakışır
tesislere kavuştuk. Üniversitede okuyan gençlerimizin güvenliği ve konforu için
yurt sayımız 2.500 kişilik yurttan 300 kişilik yurda kadar on iki yılda 288
yurt binası hizmete girmiştir. 
AK PARTİ’nin Kentsel Dönüşüm Projesi
Trabzon için bir milat olmuş ve Trabzon kentsel dönüşümü iyi değerlendirerek
şehrin çehresi değişmiştir. Pelitli Kentsel Dönüşüm ve Çömlekçi Kentsel Dönüşüm
Projelerimiz de, kamulaştırma ve yıkım çalışmaları da son sürat devam
etmektedir.
Yine TOKİ aracılığıyla şehrimizin konut
açığı kapatılmış, fakir fukara ev sahibi olmuştur. TOKİ, AK PARTİ’yle gerçek
varlık sebebini bulmuş, vatandaşlarımız TOKİ’yi AK PARTİ’yle tanımıştır. 
Değerli milletvekilleri, ulaşımdan
tarıma her alanda, diğer bakanlıklarla, Trabzon’umuzun ve tüm Türkiye’nin
çehresi değişmiştir. İnşallah gelişme ve büyüme AK PARTİ’yle devam edecektir.
Hepinizi tekrar saygıyla selamlıyorum.
Teşekkür ediyorum. (AK PARTİ
sıralarından alkışlar)
BAŞKAN – Ben de teşekkür ederim. 
IV.- OTURUM BAŞKANLARININ KONUŞMALARI
(Devam)


2.- Oturum Başkanı TBMM Başkan Vekili
Ayşe Nur Bahçekapılı’nın, Trabzon’un kurtuluş yıl dönümüne ilişkin konuşması
BAŞKAN – Sayın milletvekilleri, bir
Trabzonlu olarak Trabzon’un kurtuluş yıldönümü nedeniyle bütün Trabzon halkını
ve hemşehrilerimi sevgi ve saygıyla selamlıyorum. (AK PARTİ sıralarından
alkışlar) 

3.- Oturum Başkanı TBMM Başkan Vekili Ayşe Nur
Bahçekapılı’nın, Niğde Milletvekili Ömer Selvi’nin vefat eden babasına
Allah’tan rahmet, yakınlarına başsağlığı dilediğine ilişkin konuşması
BAŞKAN - Sayın milletvekilleri, Niğde
Milletvekilimiz Sayın Ömer Selvi’nin babasının vefat ettiğini öğrendik. Merhuma
Allah’tan rahmet diliyoruz, milletvekilimize ve ailesine sabır ve metanet
diliyoruz.
Şimdi, önce grup başkan vekillerine söz
vereceğim, sırasıyla.
Sayın Elitaş, buyurun.
VI.- AÇIKLAMALAR
1.- Kayseri Milletvekili Mustafa
Elitaş’ın, Malatya’da 2 savaş uçağının düşmesi sonucu şehit olan pilotlara ve
Niğde Milletvekili Ömer Selvi’nin vefat eden babasına Allah’tan rahmet,
yakınlarına başsağlığı dilediklerine ilişkin açıklaması
MUSTAFA ELİTAŞ (Kayseri) – Teşekkür
ediyorum Sayın Başkan.
Öncelikle, Malatya’da kaza sonucu
hayatını kaybeden Türk Silahlı Kuvvetleri mensuplarımıza Allah’tan rahmet
diliyorum. Ailelerine sabır temenni ediyorum. Türk Silahlı Kuvvetlerimize ve
milletimize başsağlığı temenni ediyorum.
Biraz önce sizin de ifade ettiğiniz
gibi Niğde Milletvekili kardeşimiz Ömer Selvi’nin babası dün Rahmetirahman’a
kavuştu. Bugün cenazesi ikindi namazını müteakip kalkacak. Ömer Selvi’ye ve tüm
ailesine başsağlığı dileklerimizi ifade ediyorum.
Teşekkür ediyor, saygılar sunuyorum. 
BAŞKAN – Teşekkür ederim.
Sayın Vural…
2.- İzmir Milletvekili Oktay Vural’ın,
Malatya’da 2 savaş uçağının düşmesi sonucu şehit olan pilotlara ve Niğde
Milletvekili Ömer Selvi’nin vefat eden babasına Allah’tan rahmet, yakınlarına
başsağlığı dilediklerine ilişkin açıklaması
OKTAY VURAL (İzmir) – Teşekkür ederim
Sayın Başkan.
Öncelikle, tabii, dün akşam da açıkçası
hem bir beklentimiz vardı ama maalesef 4 pilotumuz da şehit olmuş, Cenab-ı
Hak’tan rahmet diliyorum. Ancak, bu vesileyle de bu F4’ler, on iki F4 uçağı
düşmüş bugüne kadar. Doğrusu bugüne kadar bu uçakların düşüş sebepleri, neden
düştüğü ve bu olayla ilgili kapsamlı bir araştırmanın yapılmadığı
kanaatindeyim. Bunun sorumluluğu nedir? Toplumda vuku bulan şüphelerin
giderilmesi gerekmektedir. Şehitlerimize Allah’tan rahmet diliyorum, ailelerine
başsağlığı diliyorum. Milletimizin başı sağ olsun. Türk Silahlı Kuvvetlerinin
şerefli mensuplarına, Mehmetçiklerine gerçekten başsağlığı dileklerimizi
iletiyoruz. 
Ayrıca, AKP Niğde Milletvekili Sayın
Ömer Selvi’nin babalarının vefat ettiğini öğrenmiş bulunmaktayım. Merhuma
Allah’tan rahmet, Sayın Ömer Selvi’ye ve ailesine başsağlığı, Adalet ve
Kalkınma Partisi Grubu milletvekillerine de başsağlığı dileklerimizi
iletiyoruz.
Teşekkür ederim.
BAŞKAN – Teşekkür ederim.
Sayın Altay…
3.- Sinop Milletvekili Engin Altay’ın,
Cumhuriyet Halk Partisi olarak, Malatya’da 2 savaş uçağının düşmesi sonucu
şehit olan pilotlara ve Niğde Milletvekili Ömer Selvi’nin vefat eden babasına
Allah’tan rahmet, yakınlarına başsağlığı dilediklerine ilişkin açıklaması
ENGİN ALTAY (Sinop) – Teşekkür ederim
Sayın Başkan.
Biz de Cumhuriyet Halk Partisi Grubu
olarak eğitim uçuşu esnasında meydana gelen elim kazada yaşamlarını yitiren 4
pilot subayımıza Allah’tan rahmet diliyoruz. Türk Silahlı Kuvvetlerine bugüne
kadar verdikleri hizmetler için, Cumhuriyet Halk Partisi olarak, minnet ve
şükran duygularımızı sunuyoruz. Ancak, bu pilotlarımızın uçtuğu F4 uçaklarıyla
ilgili hem dünya kamuoyunda hem Türkiye kamuoyunda çok olumsuz algılar var.
Bize gelen bilgiler, hemen hemen hiçbir ülkede artık F4 uçağının kullanılmadığı
yönünde. Hâl böyleyse bu bir kaza olduğu kadar bir cinayettir âdeta. Bu konuda
Hükûmetten izahat bekliyoruz. 
Öte yandan, Adalet ve Kalkınma Partisi
Niğde Milletvekilimiz Sayın Ömer Selvi’nin muhterem babasını kaybettiğini az
önce biz de öğrendik. Biz de merhuma Allah’tan rahmet diliyoruz, Sayın
milletvekilimize ve iktidar partisi grubuna başsağlığı diliyoruz. 
İlaveten, Sayın Başkanım, bu gibi
kazalarda -önemli bir kaza, milletimizin yüreği burkuldu- ben Genel Kurulun 4
şehit pilotumuz için bir dakikalık bir saygı duruşunda bulunmasını beklerdim,
sizin böyle bir çağrınız olacağını ummuş idim. Takdir sizindir. 
Arz ederim. 
BAŞKAN – Teşekkür ederim. 
Sayın Buldan…
4.- Iğdır Milletvekili Pervin
Buldan’ın, Halkların Demokratik Partisi olarak, Malatya’da 2 savaş uçağının
düşmesi sonucu şehit olan pilotlara Allah’tan rahmet, yakınlarına başsağlığı
dilediklerine ilişkin açıklaması
PERVİN BULDAN (Iğdır) – Teşekkür ederim
Sayın Başkan.
Değerli milletvekilleri, biz de
Halkların Demokratik Partisi olarak… Malatya’da F4 uçakları, iki uçak,
havalandıktan sonra bir kaza geçirmiş ve düşmüştür. Burada 4 görevli pilot
yaşamını yitirmiştir. Biz de HDP olarak, yaşamını yitiren 4 görevli pilota
Allah’tan rahmet, ailelerine başsağlığı ve sabır diliyoruz.
Teşekkür ediyoruz.
BAŞKAN – Sayın milletvekilleri, şimdi,
gündeme geçmeden önce, Sayın Hasip Kaplan’ın 58’inci madde gereğince bir talebi
var, 13’üncü madde uyarınca söylemlerini düzeltmek üzere söz istiyor.
ÖZCAN YENİÇERİ (Ankara) – 12 tane
milletvekiline de söz verecektiniz. 
BAŞKAN – Vereyim, ondan sonra söz
vereceğim. Gündeme geçmeden önce bu işlemi yapacağımız için, Sayın Hasip Kaplan
da uzun zamandır bekliyor. 
Şimdi sisteme giren milletvekillerine
de söz vereceğim.
Buyurun Sayın Kaplan, 58’inci maddeye
göre, iki dakika.
VII.- GEÇEN TUTANAK HAKKINDA KONUŞMALAR
1.- Şırnak Milletvekili Hasip
Kaplan’ın, 24/2/2015 tarihli 63’üncü Birleşimdeki bazı ifadelerini düzelttiğine
ilişkin konuşması (x)
HASİP KAPLAN (Şırnak) – Sayın Başkan,
dünkü, önceki günkü birleşimde Sayın Sadık Yakut vardı. Bizim İç Tüzük 13’üncü
madde uyarınca Meclis Başkanlığına verdiğimiz, buradaki Başkanlık Divanına da
verdik, ayrıca üç parti olarak da Meclis Başkanlığına bizzat verdiğimiz
yazılarımız var. 21, 22 Şubattaki grup söz hakkı, soru-cevap, birinci bölüm
üzerinde söz hakkı ve önergelerin oylanmasıyla ilgili usul hatası yapılmıştır,
oy hatası yapılmıştır, oylama yapılmamıştır, karar yeter sayısı ve yoklama
istenmemiştir. 
Dünkü tartışmada Sayın Yakut’a, Başkan
Vekiline durumu izah ettik ve tutanaklarda geçen, dünkü oturum tutanaklarında
sözlerim şu: “Bu konuda bir an önce karar vermeniz gerekiyor.” şeklinde. Sayın
Sadık Yakut “Ben durumu beş dakika içinde Başkanlık Divanına bildiriyorum.”
deyip bir ara verdi; tekrar geldiğinde Başkanlık Divanının bunu görüşeceğini
söyledi ancak aradan dört gün geçmesine rağmen bu konuda Başkanlık Divanı hâlâ
toplanmamış ve Başkanlık Divanı bir karar vermemiş. Bu konuda bugün de
makamınıza dilekçe verdim, o gün oturumu yöneten sizler ve o günkü iki kâtibin
de bu görüşme esnasında Başkanlık Divanında yer almaması gerekiyor; İç Tüzük 13
takdiri değil, kesin hüküm içeriyor. 
Tutanaktaki sözlerimi şu şekilde
tamamlamak istiyorum: Üç partinin ve benim yaptığım İç Tüzük 13 başvurusu
konusunda -bugün ayın 25’i- hâlâ karar verilmemiş, bu çok acil konuda derhâl
karar verilmesi gerekiyor.
Teşekkür ederim. 
BAŞKAN – Teşekkür ederim. 
Başkanlık, bu konudaki itirazları
gündeme almıştır, süreç başlamıştır. Sizin dediğinize de katılıyorum, 68’inci
maddeyle ilgili olarak şahsımın yönettiği bir Genel Kurula itirazlarınız olduğu
için Sayın Başkan bu konuda bir karar takdir ederse elbette ki o oturuma
katılmayacağımı ben de biliyorum.
Teşekkür ederim.
Sayın milletvekillerine söz vereceğim
şimdi.
ALİ SERİNDAĞ (Gaziantep) – Sayın
Başkan…
BAŞKAN – Buyurun Sayın Serindağ.
VI.- AÇIKLAMALAR (Devam)
5.- Gaziantep Milletvekili Ali
Serindağ’ın, İç Tüzük’ün 13’üncü maddesi uyarınca daha önce yanlış yapıldığı
iddia edilerek itiraz edilen oylamayla ilgili Türkiye Büyük Millet Meclisi
Başkanlık Divanı kararını vermeden 684 sıra sayılı Kanun Tasarısı’nın
görüşmelerine devam edilmemesi gerektiğine ilişkin açıklaması
ALİ SERİNDAĞ (Gaziantep) – Şimdi, o
günkü durumdan etkilenenlerden biriyim çünkü Cumhuriyet Halk Partisi Grubu
adına yasanın tümü üzerinde ben söz alacaktım, dolayısıyla o hakkımı
kullanamadım. 
Şimdi, dünden bu yana siz diyorsunuz
ki: “Süreç başlamıştır, devam edecektir.” Bu nasıl bir süreçtir ki -zaten İç
Tüzük açık- ta o günden bu yana bu süreç sonuçlanmıyor. Şunu diyebilirsiniz:
“Biz İç Tüzük’ü uygulamıyoruz.” Zaten uygulamıyorsunuz ama bizi çocuk yerine
koyup “Efendim, süreç başlamıştır.” gibi bizim zekâmızla alay etme hakkını
kendinizde görmemeniz lazım. O nedenle bu konu vuzuha kavuşana kadar -olumlu ya
da olumsuz- sizin Genel Kurulu yönetmemeniz ve bu tasarının görüşülmesinin
geriye bırakılması ve bu konu vuzuha kavuştuktan sonra kaldığı yerden veya baştan
devam etmesi lazım. Yoksa “Efendim, süreç başladı, işlemler yapılacak.” Bu atla
deve değil ki; Başkanlık Divanı toplanacak, kararını verecek Sayın Başkan. Bu
konuda sizi lütfen kesin karar vermeye davet ediyorum, şu veya bu şekilde
değil.
Teşekkür ederim.
BAŞKAN – Teşekkür ederim.
Sayın Serindağ, ilgili dilekçeler
süreci başladı. Bu süreçle ilgili nedenleri ve yorumları konusunda
söylediklerinize katılmam mümkün değil. Yalnız Cemil Başkan yarın gelecek ve
kendisi bu konuda karar verecek. Buna da neyi gerekçe gördüm? Çünkü itiraz
ettiğiniz birleşimi ben yönetiyordum. Ben şu anda Türkiye Büyük Millet Meclisi
Başkanlığına vekâlet ettiğim için ve uygulamalarıma itiraz ettiğiniz için İç
Tüzük’ün 13’üncü maddesine göre ve Sayın Hasip Kaplan’ın söylediği gibi Meclis
Başkan Vekili olduğum için bu yetkiyi kendimde görmüyorum. Cemil Başkan yarın
gelecek ve bu konudaki nihai kararını kendisi bildirecek.
ALİ SERİNDAĞ (Gaziantep) – Ama yönetme
hakkını da kendinizde görmemeniz lazım o zaman Sayın Başkan.
BAŞKAN – Şimdi, Sayın Serindağ, bu
kanun bugün bitmiyor. Bu kanunu daha önümüzdeki hafta da görüşeceğiz.
İDRİS BALUKEN (Bingöl) – Biterse ne
olacak?
ALİ HAYDAR ÖNER (Isparta) – “Bitime
kadar görüşülecek.” diyorsunuz, “bitime kadar” diyorsunuz Sayın Başkan.
BAŞKAN – Bitiyor gibi bir durum söz
konusu olsa, o zaman sözünüzde haklısınız. Ama şu anda daha bu kanun işliyor ve
Sayın Cemil Çiçek de yarın gelecek.
ALİ HAYDAR ÖNER (Isparta) – O zaman
niye “bitime kadar” diyorsunuz efendim?
BAŞKAN – Buyurun Sayın Vural.
6.- İzmir Milletvekili Oktay Vural’ın,
İç Tüzük’ün 13’üncü maddesi uyarınca daha önce yanlış yapıldığı iddia edilerek
itiraz edilen oylamayla ilgili Türkiye Büyük Millet Meclisi Başkanlık Divanı
kararını vermeden 684 sıra sayılı Kanun Tasarısı’nın görüşmelerine devam
edilmemesi gerektiğine ilişkin açıklaması
OKTAY VURAL (İzmir) – Sayın Başkan,
bundan önce bir torba yasa sırasında da İç Tüzük’e aykırı bir şekilde hareket
edilmiş ve Sayın Meclis Başkanı İç Tüzük’e aykırı hareket edildiği için bir
torba yasa ve raporunu komisyona iade etmişti. 
Bakın, yine, elimde 687 sıra sayılı bir
şey var. Sayın Cemil Çiçek buna diyor ki: “…hükmü açıklanan nedenlerle rapor ve
metin yeniden değerlendirilmek üzere dosyasıyla birlikte ekte gönderilmiştir.”
Sonra komisyon başkanı yazıyı yazıyor, diyor ki: “Komisyonumuz bu raporun Genel
Kurula sunulmasına…” Ondan sonra Meclis Başkanı diyor ki: “Benim yapacak bir
şeyim yok.” Şimdi, böyle bir oyuna Türkiye Büyük Millet Meclisi iradesinin
getirilmesi doğru değil. Benim önergem, eğer buradaki bir talebim İç Tüzük’e
uygun değilse işleme almıyorsunuz. İç Tüzük’e uygun olmayan bir adım atılmışsa
İç Tüzük‘e aykırı olan bu raporun görüşülmesi kabul edilemez. 
Bakın, burada “Sayın Cemil Çiçek”
diyorsunuz. Peki, toplandınız, bunlarla ilgili, bu raporla ilgili “Komisyon
Başkanı bunu geri çeksin.” dedi. Komisyon Başkanı da yazdı, dedi ki: “Geri
çekilmesine gerek yoktur.” 
ALİ HAYDAR ÖNER (Isparta) – Ne biçim
Başkansa.
OKTAY VURAL (İzmir) - Sonra Meclis
Başkanı “Vallahi İç Tüzük’e göre yapacak bir şey yok…” Böyle bir tezgâha, böyle
bir kumpasa kesinlikle irademizin getirilmesini kabul edemeyiz. Onun için
yapılması gereken şey, bu konuda irade açık ve net olsun. Son oylamaya kadar
bekleyip ondan sonra böyle, usulünden verilmiş bir cevapla bu gasba izin verilmesini
kabul etmemiz mümkün değil. Örneği burada: Meclis iradesi, Meclis Başkanı “İç
Tüzük’e aykırı bir şekilde teşekkül etmiş bir rapor var, iade et.” diyor,
komisyon başkanı Meclis Başkanının iradesinin üstünde, tekrar “Efendim, yüce
Genel Kurula sunun.” diyor. Yüce Genel Kurul hukuka aykırılıkları onaylayan bir
yer değildir, yüce Genel Kurul hukuka uygunluğu sağlaması gereken bir yerdir. 
O bakımdan, Milliyetçi Hareket Partisi
olarak, burada açıkça ifade ediyorum: Böyle geçiştiren ifadelerle Meclis Başkanının
durumu idare etmesi kesinlikle kabul edilemez. Bu konuda kesin bir tavır
oluşturmaya, bununla ilgili, İç Tüzük’e aykırı yapılmış işlem ve eylemlerle
ilgili teşekkül etmiş raporlar ve eğer İç Tüzük’e açık olarak icra edilmiş
uygulamalar varsa bu uygulamalar düzenlenmeden raporların görüşülmemesi esas
olmalıdır. 
Teşekkür ederim. 
BAŞKAN – Teşekkür ederim. 
İDRİS BALUKEN (Bingöl) – Sayın Başkan…
BAŞKAN – Sayın Baluken…
7.- Bingöl Milletvekili İdris
Baluken’in, İç Tüzük’ün 13’üncü maddesi uyarınca daha önce yanlış yapıldığı
iddia edilerek itiraz edilen oylamayla ilgili Türkiye Büyük Millet Meclisi
Başkanlık Divanı kararını vermeden 684 sıra sayılı Kanun Tasarısı’nın
görüşmelerine devam edilmemesi gerektiğine ilişkin açıklaması
İDRİS BALUKEN (Bingöl) – Sayın Başkan,
bu konuyla ilgili yakınmalarımızı biz de birkaç gündür dile getiriyoruz. 21
Şubat 2015 tarihindeki oturumun İç Tüzük’e uygun olmayan bir şekilde
yönetildiğini ve orada kabul edilmiş görünen bazı maddelerin aslında İç Tüzük
ihlali olduğu için şu anda kabul edilir durumda olmadığını ifade ediyoruz. 
Şimdi, mevcut durum şu oluyor: Sizin
uygun yönetiminiz ortada olmadığı için 1’inci, 2’nci ve 3’üncü maddelerle
ilgili durum netleşmiş değil. Yani, dolayısıyla, yasa tasarısının ilk üç
maddesini biz uygun görüşülmedi olarak biliyoruz ama ilk üç maddesiyle ilgili
durum netleşmeden de şu anda 20’nci maddeye kadar geldik. Şimdi, yasa
tasarıları görüşülürken birbiriyle ilgili olan maddelerle ilgili bir yanlışlık
yapılmışsa o sonuç diğer maddelerle ilgili görüşmeleri de etkileyebilir.
Nitekim, bu yasa tasarısı içinde de ilk üç maddeyle ilgili hususlar diğer yirmi
madde içerisindeki pek çok maddeyle de direkt ilişkilidir. Dolayısıyla, ilk üç
maddeyle ilgili durum diğer maddelerle ilgili görüşmeleri de doğrudan
etkiliyor. Grup başkan vekilleri olarak arka odada Meclis Başkan Vekili Sayın Sadık
Yakut’un katıldığı toplantıda bize şu söylendi: “Bu konuda, Başkan, hemen yarın
sabah Başkanlık Divanını toplayacak, bununla ilgili durumu netleştirecek, Genel
Kurulda da biz bunu açıklayacağız.” denildi. 
Şimdi birkaç gündür biz İç Tüzük’ün 13’üncü maddesinin
işletilmesiyle ilgili talebimizi yineliyoruz. Bize verilen cevap: “Bu konuyla
ilgili çalışmalar başlatılmıştır, bu konuyla ilgili süreç işliyor.” Biz bunu,
siyasi parti gruplarının iradesine karşı, parti adına ortaya konan itirazlara
karşı ciddiyetsiz bir yaklaşım olarak değerlendiriyoruz. Meclis Başkanlığı,
Meclis Genel Kurulunda bu kadar gerilimli oturumların yaşandığı; bu kadar ağır
kavgaların, darpların olduğu; milletvekillerinin kaburgalarının kırıldığı,
omurgalarının zedelendiği, hastane müşahede odalarında tutulduğu bir ortamda
beş gün boyunca “Kanada’dadır.” demek suretiyle âdeta buradaki ortamdan kendini
izole etmiş olmasını da anlaşılmaz olarak değerlendiriyoruz. Meclis Başkanının
yapması gereken şey -yani olabilir, orada bir planlama dâhilinde eğer bazı
çalışmalara, programlara katılıyorsa- ortaya çıkan bu durumdan sonra acil
olarak ülkeye dönmesiydi, bu durumları netliğe kavuşturmasıydı. Bunlar
yapılmadı. Beş gün boyunca biz hâlâ oyalanmaya devam ediyoruz. 
Ama en azından sizden şunu talep ediyoruz Sayın Başkan:
Meclis Başkanı ne zaman gelecek? Bu Başkanlık Divanını ne zaman toplayacak?
Uygunsuz olarak şu anda görüşülen bu yasa tasarısıyla ilgili net kararları ne
zaman bize bildirecek? Yani bunların bir an önce açığa kavuşması gerekiyor. Bu
çağda, teknolojinin, iletişim kurallarının bu kadar ilerlediği bir çağda, sizin
bugüne kadar Meclis Başkanıyla bu durumları netleştirmiş olmanız gerekiyordu.
Ayrıca, Sayın Serindağ’ın ilettiği hususa da tamamen
katılıyoruz. Yani o oturumu yöneten ve dolayısıyla siyasi parti gruplarının
itirazını alan Meclis Başkan Vekili olarak da sizin bu durum netleşinceye kadar
da oturumu yönetmeme şeklinde bütün siyasi partilerin bu iradesine saygınızı
gösteren bir tavır içerisinde olmanızı bekliyorum.
Teşekkür ediyorum.
BAŞKAN – Teşekkür ederim.
Buyurun Sayın Elitaş.
8.- Kayseri Milletvekili Mustafa
Elitaş’ın, İç Tüzük’ün 13’üncü maddesi uyarınca daha önce yanlış yapıldığı
iddia edilerek itiraz edilen oylamayla ilgili Türkiye Büyük Millet Meclisi
Başkanlık Divanı kararını vermeden 684 sıra sayılı Kanun Tasarısı’nın
görüşmelerine devam edilebileceğine ve AK PARTİ Grubunun, gazi Meclisin
üyelerine yakışır bir duruş sergilediğine ilişkin açıklaması
MUSTAFA ELİTAŞ (Kayseri) – Birkaç
gündür bu tartışmaları yapıyoruz. İç Tüzük’ün 13’üncü maddesi açık ve net. Eğer
birleşim devam ederken herhangi bir yanlışlık tespit edilirse, Başkan, o konuda
yanlışlık itirazında bulunan kişinin görüşüne katılıyorsa derhâl düzeltme
yapar. Başkanla iddia eden arasında görüş farklılığı varsa, usul tartışması
açıp Genel Kurulun oyuna sunar. Ama daha sonra devam eden cümle “Yanlışlık
birleşimden sonra anlaşılırsa…” Önce Meclis Başkanının yanlışlık olduğuna ikna
olması gerekir, inanması gerekir. Böyle bir durum Meclis Başkanlığına
gönderildiği takdirde Başkan, Divanı toplayarak takip edilecek yolu
kararlaştırır. Ki, bu konuyla ilgili muhalefet partisi milletvekili
arkadaşlarımızın iddiaları şu: “Karar yeter sayısı istedik duymadınız. Yoklama
talebinde bulunduk duymadınız.” şeklindeki ifadeleri.
OKTAY VURAL (İzmir) – Uygulanmadı.
MUSTAFA ELİTAŞ (Kayseri) –
“Uygulanmadı” ifadeleri.
Bakın, buradaki gözüken, şudur
söyledikleri: Kanun maddesinin “evet” şeklinde Türkiye Büyük Millet Meclisinin
bu konudaki iradesinin var olmasına rağmen, karar yeter sayısında istenilen
çoğunluk olup olmadığıyla ilgili bir tereddüt hasıl olduğunu ifade etmekteler
ve yine, istedikleri yoklama taleplerinin olmaması. Kanunun, Türkiye Büyük
Millet Meclisi Genel Kurulunca, ki istenilen doğrultuda, Hükûmet ile Komisyonun
istediği doğrultuda oylanmasına rağmen, Türkiye Büyük Millet Meclisinde o anda
184 milletvekilinin bulunup bulunmadığının tespiti hakkındadır. Yani oylamanın
şekli, oylama yanlış olmuştur, yani Türkiye Büyük Millet Meclisi “ret”
vermesine rağmen, Başkanlık, Genel Kurul “evet” demiştir şeklinde bir iddia
yok. Sadece toplantı yeter sayısı ve karar yeter sayısının olup olmadığıyla
ilgili bir iddia var. Başkanlık makamının bakıp oylama sırasında Türkiye Büyük
Millet Meclisi Genel Kurulu o anda kanunu kabul etmiştir veya reddetmiştir
-oylama ne yöndeyse- Genel Kurul kararını vermiştir ama muhalefet partilerinin
iddiaları karar yeter sayısının var olup olmadığı veya toplantı yeter sayısının
var olup olmadığı konusundadır. 
İDRİS BALUKEN (Bingöl) – Dolayısıyla İç
Tüzük’ün var olup olmadığı…
MUSTAFA ELİTAŞ (Kayseri) - Ki burada
bir maddeyle ilgili sayın milletvekillerinin iddia ettiği konu da tamamen
geçersizdir çünkü bu konuda görüşmeler devam eder. Bitse bile, kanunun tamamı
oylansa bile yine ön tıkanmamıştır. Anayasa’mızda, İç Tüzük’ümüzde bir kanunla
ilgili itiraz yolları her zaman açıktır ve açıklanmıştır, o yollar hiçbir zaman
tıkanmamıştır. 
İkincisi: Sayın Oktay Vural’ın
söylediği 35’inci maddeyle ilgili Meclis Başkanının yapacağı bir konu
kalmamıştır çünkü Meclis Başkanının 14’üncü maddeye göre görevleri
tanımlanmıştır. Yine, Türkiye Büyük Millet Meclisi İçtüzüğü’nün 35’inci
maddesine göre komisyon gündemine hâkimdir. Komisyon kendi kurulundaki yaptığı
görüşmelerde o ifadede bulunmuş ve tekliflere madde ihdasını görüşmüştür.
Meclis Başkanlığı bu gerekçelerini yazmış ama komisyon kararında ısrar ederek
yaptığı işlemin doğru olduğunu ifade etmiştir. 
Nitekim, bununla ilgili çok çeşitli
örnekler mevcuttur. Geçmişte, sadece AK PARTİ iktidarları döneminde değil, 1973
yılından bu tarafa uygulanan İç Tüzük çerçevesinde yapılan değerlendirmelere
bakıldığında bu işlemlerin yapıldığı ortadadır. Eğer böyle bir iddia varsa yine
yol açıktır. Türkiye Büyük Millet Meclisi bu görüşmelerine devam eder. Anayasa
Mahkemesine gitme yolu açıktır. Bildiğiniz gibi, Anayasa Mahkemesine gidebilmek
için ana muhalefet partisi veya 110 milletvekili bir araya gelerek bu işlemleri
gerçekleştirebilir. Ana muhalefet partisi tek başına da gidebilir, siyasi
partiler ittifak ederek 110 milletvekili bulup Anayasa Mahkemesine de
gidebilirler. Yapılan işlemde, durdurma taleplerinde herhangi bir doğruluk
yoktur. 
HASİP KAPLAN (Şırnak) – Sayın Başkan…
OKTAY VURAL (İzmir) – Anlaşıldı zaten,
kumpası deşifre etti.
MUSTAFA ELİTAŞ (Kayseri) - O anlamda
şunu ifade ediyorum: Türkiye Büyük Millet Meclisi hiçbir zaman bir
milletvekilinin “Ben bunu doğru bulmuyorum, şöyle yapıyorum.” şeklindeki
istekleri doğrultusunda ara veremez, çalışmalarını durduramaz.
Bir haftaya yakın bir süredir,
gerçekten hiç hoşumuza gitmeyen, Türkiye Büyük Millet Meclisinin mehabetine; bu
Gazi Meclisin onuruna, vakarına yakışır duruşlar olmadı. Meclis Başkanlık
Divanı şiddete maruz kaldı, hatta Meclis Başkanlık Kürsüsü milletvekilleri
tarafından işgal edilmeye çalışıldı…
HASİP KAPLAN (Şırnak) – Bunu en son
söyleyecek kişi sensin Elitaş ya! Sen kürsüde kadınlara davranışını bir kere
göz önüne getir sonra konuş ya!
MUSTAFA ELİTAŞ (Kayseri) – …ve bir
siyasi partinin grup başkan vekili burada konuşurken diğer partinin grup başkan
vekili tarafından yumruklu ve tekmeli saldırıya maruz kaldı. Açıkçası, bunlara
hiç kimse bir şey söylemeden “Bize saldırı yapıldı.” diye ifade ediyorlar. 
HASİP KAPLAN (Şırnak) – Sayın Başkan,
konumuz 13’üncü madde, başka konular değil!
MUSTAFA ELİTAŞ (Kayseri) – AK PARTİ
Grubu hiç kimseye saldırmamıştır. AK PARTİ Grubu burada şiddet uygulamamıştır.
AK PARTİ Grubu edep ve adap içerisinde, Gazi Meclisin üyelerine yakışır bir
şekilde duruş sergilemiş…
DEMİR ÇELİK (Muş) – Bunu hakaret
sayıyoruz Başkan, biz edepsiz miyiz?
MUSTAFA ELİTAŞ (Kayseri) – …ve bu
yasayı görüşmek üzere hâlâ vakarlı ve edepli bir şekilde devam etmektedir. 
Hepinizi saygıyla selamlıyorum. (AK
PARTİ sıralarından alkışlar) 
BAŞKAN – Teşekkür ederim.
Sayın Altay…
HASİP KAPLAN (Şırnak) – Sayın Başkan,
13’le ilgili şikâyet sahibi benim.
BAŞKAN – Sayın Altay…
9.- Sinop Milletvekili Engin Altay’ın,
İç Tüzük’ün 13’üncü maddesi uyarınca daha önce yanlış yapıldığı iddia edilerek
itiraz edilen oylamayla ilgili Türkiye Büyük Millet Meclisi Başkanlık Divanı
kararını vermeden 684 sıra sayılı Kanun Tasarısı’nın görüşmelerine devam
edilmemesi gerektiğine ilişkin açıklaması
ENGİN ALTAY (Sinop) – Geriden doğru
başlayayım. Sayın Elitaş’ın verdiği brifing -ya da sunum mu diyelim- oldukça
uzundu, teşekkür ediyoruz. 
AK PARTİ Grubu kimseye saldırmadıysa
hastaneye giden milletvekillerini cinler mi çarptı, bilmiyorum. Bunları tasvip
etmiyoruz. Bu Parlamentonun gerilmesinin bir tek sebebi vardır, o da yönetimle
ilgilidir. Eğer bu Parlamentoda herkes İç Tüzük’çe kendilerine verilen takdir
ile keyfîliği karıştırmasa -hem yönetim hem grup başkan vekilleri hem
milletvekilleri- bu Parlamentoyu Türkiye’ye ve dünyaya rezil eden olaylar
yaşanmazdı. 
Öte yandan, diğer grup başkan
vekillerinin iddia ettiği mesele bizce de doğru bir mesele. Bu konuda bu
Parlamentoyu aslında çok da yorduk. Bize göre, Cumhuriyet Halk Partisine göre
Türkiye Büyük Millet Meclisinin 21 Şubat tarihinden sonraki bütün görüşmeleri
hükümsüzdür. Hukuk bir yorum meselesidir. Hukuk, bir yerde yazılan bir şeyin…
Öyle de yorumlanabilir, böyle de yorumlanabilir; herkes kendi bulunduğu
pencereden yorumlar ama bazı şeyler çok sabittir. Parlamentomuzda 4 siyasi
parti grubu var, bağımsız milletvekilleri var ayrıca. 4 siyasi parti grubundan
3’ü bir yanlışlık, bir usulsüzlük olduğunu iddia ediyor. Nerede? Oylamalarda. 
Şimdi, bu konuda Tüzük -Sayın Elitaş da
Tüzük’ü yorumladı, ben de yorumlayayım- diyor ki: “Bu birleşim içindeyse Genel
Kurul Başkanlık Divanı karar verir.” Birleşim esnasında o arbede içinde bu konu
gündeme gelmediği için, birleşimden sonra geldiği için gene İç Tüzük’ümüz diyor
ki: “Meclis Başkanı -‘Cemil Çiçek’ demiyor, ‘Türkiye Büyük Millet Meclisinin
Başkanı’ diyor- Divanı toplar...” Burada daha önemli bir şey var: “…takip
edilecek yolu kararlaştırır.” Bunu şöyle yorumlamak lazım: Yani bu başvurular
üç siyasi parti tarafından da Türkiye Büyük Millet Meclisi Başkanlığından talep
edildiğine göre ve devlette devamlılık, idarede devamlılık esas olduğuna göre
ve bu Türkiye Büyük Millet Meclisi İçtüzüğü’yle Türkiye Büyük Millet Meclisi
Başkanının mazereti olması ya da yurt dışına gitmesi hâlinde aynı yetkileri
haiz bir Türkiye Büyük Millet Meclisi Başkanı görevinin başında olduğuna göre
bu Divan neden toplanmadı? Bir. Sizin gerekçeniz: “Muhatap benim, bunu doğru
bulmadım.” diyorsunuz. “Siz tek başınıza toplanın.” demiyor ki kanun, Türkiye
Büyük Millet Meclisi Başkanlık Divanı, yanlış bilmiyorsam 17-18 kişi, 17-18
kişinin alacağı bir karar. 
Ama bu İç Tüzük’çe bize burada daha
önemli bir uyarı var: Yolu kararlaştırma meselesi, bu yanlışlık ortaya
çıktıktan ya da iddia edildikten sonra yolu kararlaştırma meselesi Genel Kurul
Başkanlık Divanına ait bir mesele değil. Yani siz çalışmaya devam… Yolu siz
tayin edemezsiniz. Biz onun için cumartesi gecesi ısrarla “Divanı hemen
toplayın, takip edilecek yolu kararlaştırsın Divan.” dedik usulünce, İç
Tüzük’ün hükmünce ama bundan imtina ettiniz, Türkiye Büyük Millet Meclisine gelmediniz,
Divanı toplamadınız.
Şimdi kararlaştırılmış bir yol yok.
Kararlaştırılmış bir yol yokken burada bu kanunu görüşmeye devam edemeyiz.
Domino etkisi, bir şey yanlış başladıysa… Hep söylüyorlar, bir düğmeyi yanlış
iliklersen yanlış gidiyor. Bu yanlışa daha ne kadar seyirci kalınacak bilmiyorum
ama İç Tüzük size bu yetkiyi vermiş. Siz şimdi diyorsunuz ki: “Ben bu yetkiyi
kullanmam.” O zaman istifa edin. Yani İç Tüzük’ün size emrettiği işlemi
yapmıyorsanız sizi Türkiye Büyük Millet Meclisi Başkan Vekilliğinden istifa
etmeye davet ediyorum.
Teşekkür ederim, arz ederim.
BAŞKAN – “Ben bu işi yapmam.” demedim.
Düzeltmek babından söylüyorum, size cevap değildir, tutanaklara geçmesi
açısından tekrar ediyorum: “Ben bu talebi yapmam, yerine getirmem.” diye bir
beyanda bulunmadım. “Genel Sekreterliğe havale ettim. Süreci başlattılar.”
dedim.
Buyurun Sayın Kaplan.
Sırayla gidiyorum.
10.- Şırnak Milletvekili Hasip
Kaplan’ın, İç Tüzük’ün 13’üncü maddesi uyarınca daha önce yanlış yapıldığı
iddia edilerek itiraz edilen oylamayla ilgili Türkiye Büyük Millet Meclisi
Başkanlık Divanı kararını vermeden 684 sıra sayılı Kanun Tasarısı’nın
görüşmelerine devam edilmemesi gerektiğine ilişkin açıklaması
HASİP KAPLAN (Şırnak) – Sayın Başkan,
biz İç Tüzük 13’üncü maddeye istinaden o gün sizlerin görev yaptığınız oturumda
grupların söz hakkını, soru-cevap hakkını, birinci bölüm üzerindeki
görüşmelerin ve önergelerimizle ilgili istediğimiz karar yeter sayısı ve
yoklamanın uygulanmadığını şikâyet ediyoruz Başkanlık Divanına. İç Tüzük
13’üncü madde bu konuda çok açık; Diyor ki (2)’nci fıkrada: “Yanlışlık
birleşimden sonra anlaşılmışsa…” Biz de birleşimden sonra anladık, tutanakları
aldık ve başvurduk. Şimdi, bu başvuru Başkanlık Divanında. Çünkü hem
Başkanlığınıza yaptığımız dilekçe var hem Başkanlık Divanına elden getirdiğimiz
var hem CHP’nin hem MHP’nin var yani üç grubun var, ayrıca benim de var.
Şimdi, bu açık olan bir konuda dün
Sayın Sadık Yakut da “Ben de ayrıca ara verip beş dakika, Başkanlık Divanına
bildireceğim.” dedi. Tutanaklarda var. Tutanaklarda da çok net olarak diyor ki
Sayın Sadık Yakut “Sayın Cemil Çiçek’in önündedir dosya. Gelince görüşeceğiz.”
Dünkü ifadesi Başkan Vekilinin.
Şimdi, burada usulen bir sıkıntı yok
Sayın Başkanım.
Açmamışsınız. Tabii, Elitaş gibi
olmadığımız için, açıp da sesimizi...
Şimdi, Sayın Elitaş çok açık bir İç
Tüzük hükmünü karmaşıklaştırmak ve hiç ilgisi olmayan konulara girerek, bu
Mecliste herkesi kör, sağır, duymaz; kamera yok, tutanak yok, stenograf yok,
fotoğraflar yok, hiçbir şey yokmuş gibi göstererek, bir de ayrıca grubumuza
sanki saldırılar kendilerinden kaynaklanmıyormuş gibi çok haksız bir anlatıma
girdiler. Sanki burada yuvarlanan milletvekilini, Ertuğrul Kürkcü’yü, Sayın
Sebahat Tuncel ile Pervin Buldan’ı, yine buradaki diğer arkadaşları, Aykut
Erdoğdu’yu, Musa Çam’ı, bütün bu arkadaşları AK PARTİ Grubu milletvekilleri
darp etmemiş gibi –ki bu bizim İç Tüzük tartışmasının dışında bir konu ve
konuşulmuştur- sanki onların hiçbirini yapmamış gibi bugün Başbakana da yanlış
bilgi verip kendi grubunda “edep” diyor. Edep doğruyu söylemeyi gerektirir,
edep yapılanlara İç Tüzük’ü uygulamayı gerektirir; edep, eğer bu Meclisin
saygınlığına gölge düşürüyorsa kadınları dövmek, kadın milletvekillerini
dövmeye kalkışmak, sonra milletvekillerini toplantıda dövmek, önünüzdeki
merdivenlerden düşürmeye kalkmak…
İDRİS BALUKEN (Bingöl) – Dövmek diye
bir şey yok canım. Ne dövmesi? Dövmek o kadar kolay mı?
HASİP KAPLAN (Şırnak) – Hayır, dövmeye
kalkmak, şiddet uygulamak anlamında söylüyorum.
Bunları eğer iktidar partisi yapıyorsa,
bunu da demokratik bir şekilde İç Tüzük hakkını kullanan muhalefete mal
ediyorsa bu asla kabul edilemez bir davranıştır. 
BAŞKAN – Teşekkür ederim.
HASİP KAPLAN (Şırnak) – Bu, hem
yönetiminizde hem Sayın Sadık Yakut’un yönetiminde her iki başkan vekili olarak
gözlerinizin önünde cereyan etmesine rağmen, taleplerimiz olmasına rağmen İç
Tüzük’e göre disiplin hükümleri uygulanmamıştır. 
BAŞKAN – Sayın Kaplan, bakın, söz
isteyen başka milletvekilleri var ve taziyelerini bildirecekler şehitlerle
ilgili.
HASİP KAPLAN (Şırnak) – Şimdi, bu
13’üncü madde… Tamam Sayın Başkan. 
Sayın Elitaş 13’üncü maddeyle ilgili
bizim şikâyet, talep konusunda…
BAŞKAN - Ben de sürenizi kısmıyorum ama
iki dakikaya sığdırabilirseniz memnun olurum.
HASİP KAPLAN (Şırnak) – Bitiriyorum,
bağlıyorum zaten.
Şimdi, Sayın Başkan, bugün ayın 25’i.
İç Tüzük 13 “Başkanlık Divanı karar verir.” diyor. Burada usulsüzlüğü yapan hem
siz hem Sayın Yakut, ikinizin de Başkanlık Divanında görev alamayacağı şeklinde
Başkanlık Divanının toplanıp bir karar vermesini bekliyoruz. Bunun zamana
yayılacak lüksü yok, bir an önce bu kararın verilip bu ilk on maddenin
görüşülmesi sırasındaki bu sakatlığın… Meclis iradesinin sakatlığı burada
alınan kararlar butlan, yapılan oylamalar butlan ve alındığını söylediğiniz
kararların hepsi keenlemyekündür. Çünkü muhalefeti susturan bir durum söz
konusudur. Bunu gidermeden bu torba kanun üzerinde görüşmeyi sürdürmeniz mümkün
değildir. Bir an önce Başkanlık Divanından karar bekliyoruz. Eğer kararı
almazsanız belki de Başkanlık Divanın orada karar çıkana kadar da oturmaya
devam ederim. Ne yapayım? Ne hakkım varsa kullanacağım sesimi çıkarmak için.
Teşekkür ediyorum.
IV.- OTURUM BAŞKANLARININ KONUŞMALARI
(Devam)
4.- Oturum Başkanı TBMM Başkan Vekili
Ayşe Nur Bahçekapılı’nın, İç Tüzük’ün 13’üncü maddesi uyarınca verilen
dilekçeleri Genel Sekreterliğe havale ettiğine ve Meclisin gündemini değiştirme
yetkisinin olmadığına ilişkin konuşması
BAŞKAN – Sayın milletvekilleri, grup
başkan vekillerinin ve Sayın Kaplan’ın söylediği içerikli talepleri ben Genel
Sekreterliğe havale ettim, imzamla birlikte. Konuşan sayın milletvekilleri,
sanki bunları önemsememişiz gibi bir davranış içinde olduğumuzu söylüyorlar.
Evet, İç Tüzük 13’ü okuduk, dün usul tartışması da çıktı burada: “Yanlışlık
birleşimden sonra anlaşılırsa Meclis Başkanı, Divanı toplayarak takip edilecek
yolu kararlaştırır.” diyor. Bunun bir süreci var yani dilekçe verilir verilmez
Meclis Başkanının veya vekâleten bir Başkan vekilinin, yazışmalarını yapmadan
toplantıya çağırması, o saat içinde çağırması fiziken de mümkün değil. Çünkü
şehir dışında, yurt dışında olan insanlar da var. Bunun takdirini, ne zaman
toplanacağını… Kararın nasıl gelişeceği konusunda, Meclis Başkanı cuma günü
geliyor, kendisi takdir edecek. Ben Genel Sekreterliğe kendi imzamla bu konuyu
havale ettim.
Bunu da belirttikten sonra tekrar,
Sayın Vural söz istemişler.
VI.- AÇIKLAMALAR (Devam)
11.- İzmir Milletvekili Oktay Vural’ın,
684 sıra sayılı Kanun Tasarısı’nın görüşmeleri sırasında Oturum Başkanı TBMM
Başkan Vekili Ayşe Nur Bahçekapılı’nın taraflı davrandığına ilişkin açıklaması
OKTAY VURAL (İzmir) – Sayın Başkan,
Başkanlık Divanına bir önerge sunduğumuz zaman gerekçesi olmayan bir önerge
işleme alınır mı? Alınmaz. Dolayısıyla, İç Tüzük’ün amir hükümlerine göre, eğer
İç Tüzük’te “Yapılmaz, edilmez.” deniyorsa ve “Bunlar yapılır, yapılır.”
diyorsa bunlarla ilgili irade yok demektir. Bu bakımdan, ben şu anda uyarımı
yapıyorum: Meclis Başkanlık Divanı ve Türkiye Büyük Millet Meclisi iradesi,
açıkçası, bununla ilgili bu uygulamaları meşrulaştıracak, oldubittilere
getirecek bir adım atmasın. Bunlarla ilgili usule aykırı bir işlem varsa
“Efendim, İç Tüzük 35’e göre yapacağı bir şey yok...” Var. Burada “Bu önerge
usule aykırıdır, ben işleme almıyorum.” dediğiniz andan itibaren, “Usulüne
uygun bir rapor yoktur, işleme almıyorum.” dedikten sonra işleme alınmaz; bu
kadar açık ve seçik. Başkanlığın bu konuda yetkisi vardır. Başkanlığı acz
içerisinde göstermek ve Komisyon Başkanını Meclis Başkanlık iradesinin üstünde
görmek, bu oldubittilerine Genel Kurul iradesini mahkûm ettirmek, bürokratik
oligarşinin oldubittilerine millî iradeyi ve söz hakkımızı kurban ettirmek
kabul edilemez.
Sayın Başkanım, bir de, bu yasanın
görüşmeleri sırasında siz taraflı davrandınız. Siz, Meclis Başkan Vekili
olarak, Meclisi, İç Tüzük çerçevesinde yönetmeniz gereken Meclisi, maalesef
hiddet ve şirket merkezi hâline dönüştürdünüz. Orada, haksız bir şekilde
-bugünkü gazetelerde var- elinizi gösterip böyle -milletvekillerini tahrik edip
birbirine kırdıracak- olmamış bir şeyi gösterdiniz. Dolayısıyla, sizin bu
tutumunuzla, bu yaklaşımınızla, bu kanunla ilgili görüşmeleri İç Tüzük'ün
gerektirdiği ölçüler içerisinde yürütmeye olan inancımız da yoktur, böyle bir
iradeniz de olmadığını düşünüyorum. Bu vesileyle de bunu ifade etmek istiyorum.

Milliyetçi Hareket Partisinin oradaki
duruşunun farklı bir şekilde algılanmasına yol açacak bir hareketle bir algı
operasyonu yapmak, orada oturan Meclis başkan vekilinin açıkçası makamın
mehabetini zedelediğini de bu vesileyle ifade etmek istiyorum. 
Sizi orada tutan Rıza Yalçınkaya’ydı,
saldırırken yakaladı.
BAŞKAN – Sayın Baluken’e söz vereceğim.

Süre iki dakikadır. 
Elbette Meclisi yöneten Meclis başkan
vekilinin dikkat etmesi gereken hususlar vardır ama Meclis başkan vekili ve
kâtip üye işlem yaparken kimsenin de sınırı aşan davranışlarda bulunmaması
gerektiğini hatırlatmak isterim sayın milletvekillerine. Ben hiçbir zaman,
hiçbir şekilde, yönetirken hiç yalan söylemedim. Bugün gazetelere yansıyan konu
gerçektir, doğrudur.
OKTAY VURAL (İzmir) – Külliyen
yalandır, külliyen yalandır. 
BAŞKAN – Gerçektir, doğrudur ve bu
harekette bulunan kişinin ismini şimdiye kadar söylemedim…
OKTAY VURAL (İzmir) – Siz sol elinizi
gösteriyorsunuz, siz orada sol elinizi gösteriyordunuz, Rıza Bey sizi tuttu,
siz saldırıyordunuz milletvekillerimize.
BAŞKAN – …çünkü o kişiyle ilgili olarak
biz helalleştik. 
OKTAY VURAL (İzmir) – Bizim
milletvekillerimize yönelik su bardağını boşaltıp tabak atmak isteyenler orada.

BAŞKAN – Onun ismi bende saklıdır,
helalleştik…
OKTAY VURAL (İzmir) – Siz saldırdınız. 
BAŞKAN – …üçüncü bir kişiye de bu
konuda konuşmak düşmez. (MHP sıralarından gürültüler) 
RECEP ÖZEL (Isparta) – Ya, yeter artık
ya! Yeter artık ya!
BAŞKAN – Sayın Baluken, buyurun. 
OKTAY VURAL (İzmir) – Milletvekillerini
tahrik etmek için gösterdiniz, böyle bir şey olmamıştır. 
RECEP ÖZEL (Isparta) – Oktay Bey, yeter
artık ya!
BAŞKAN – Sayın Baluken, buyurun. 
OKTAY VURAL (İzmir) – İşte orada Rıza
Yalçınkaya var. 
RECEP ÖZEL (Isparta) – “Konuyu kapatın
artık.” diyor, “Kapattım.” diyor, siz açıyorsunuz ya.
BAŞKAN – Sayın Baluken…
OKTAY VURAL (İzmir) – “Of elim, of…”
Numaraya bakın. 
12.- Bingöl Milletvekili İdris
Baluken’in, 684 sıra sayılı Kanun Tasarısı’nın görüşmeleri sırasında AK PARTİ
Grup Başkan Vekili Mustafa Elitaş’ın Meclis Başkan Vekili gibi davranarak
Türkiye Büyük Millet Meclisi Başkanlık Divanına talimat vermesini yadırgadığına
ilişkin açıklaması
İDRİS BALUKEN (Bingöl) – Sayın Başkan,
aslında burada…
RECEP ÖZEL (Isparta) – Ya, “Kapattım.”
diyor, siz açıyorsunuz.
BÜLENT BELEN (Tekirdağ) – Nasıl
kapatıyor ama “Ben haklıyım.” diyor.
RECEP ÖZEL (Isparta) – “Kapattım.”
diyor.
BÜLENT BELEN (Tekirdağ) – “Ben
haklıyım.” diyor.
OKTAY VURAL (İzmir) – Şuna bak ya,
saldıran sizsiniz, saldırganlığınızı önleyen kâtip üye. 
RECEP ÖZEL (Isparta) – Ya, “Kapattım.”
diyor Başkan, siz hâlâ daha açıyorsunuz. 
İDRİS BALUKEN (Bingöl) – Sayın Başkan,
konuşamıyorum.
BAŞKAN – Sayın Baluken, buyurun.
İDRİS BALUKEN (Bingöl) – Yani,
gürültüden toparlayamıyorum cümleleri. 
OKTAY VURAL (İzmir) – “Of elim, of…”
Bir de gösteriyor böyle ya!
BAŞKAN – Yani, yapacak bir şeyim yok,
ben size söz verdim. 
İDRİS BALUKEN (Bingöl) – Yani, bir
susarlarsa başlayacağım. 
OKTAY VURAL (İzmir) – Böyle bir
zalimlik yapılır mı ya?
BAŞKAN – Sayın milletvekillerinin size
saygılı olması gerekir, söz hakkınıza. 
OKTAY VURAL (İzmir) – Bir tane
arkadaşım dokunmadı. 
BAŞKAN – Buyurun. 
OKTAY VURAL (İzmir) – Provokatör…
İDRİS BALUKEN (Bingöl) – Yani, konuşmak
çok önemli değil, derdimizi anlatmak istiyoruz ama bu gürültüde…
BAŞKAN – Ben sizi dinliyorum, sayın
milletvekillerinin de bu duruma saygılı davranması gerektiğini düşünüyorum, ben
dinliyorum sizi. 
BÜLENT BELEN (Tekirdağ) – Siz Meclise
saygılı davranın.
İDRİS BALUKEN (Bingöl) – Şimdi, Sayın
Başkan, demin AKP Grubu adına konuşan grup başkan vekili… Aslında, bir haftadır
yani 18’inde sanırım başlamıştı görüşmeler, fiilî olarak burada Meclis başkan
vekilliği yaptığı için, aynı zamanda kendini İç Tüzük hükümlerinin yerine
koyduğu için sorun yaşanıyor. Bir haftadır yaşadığımız durum bu. Şimdi, aynı
şeyi yaptı, geldi, burada kişisel kanaatini belirtti, cevapları da dinlemeden,
âdeta Genel Kurula, Başkanlık Divanına talimat vermiş pozisyonuyla diğer
muhalefet partilerini de dinlemeden, cevapları dinlemeden gitti. 
Şimdi, 21 Şubatta
sizin gözden kaçırdığınız şu var: Birleşim devam ederken, oturumlar devam
ederken biz bu durumu fark etmemiş değiliz; bu durumu fark etmişiz, 3 muhalefet
partisi de defalarca tutumunuzla ilgili usul tartışması istemiş. Siz,
muhalefetin usul tartışması taleplerinin hiçbir tanesine cevap vermemişsiniz.
Dolayısıyla, bir gün sonra bu yanlışlıklar tutanaktan tekrar gündeme
getirilmiş. Yani, burada birleşimden sonra fark edilen bir durum da yok
aslında. Birleşim sırasında da fark edilen yanlışlar var, size iletilen
talepler var, usul talepleri var; siz bunları da görmezden geldiğiniz için İç
Tüzük 13’ün diğer fıkrasına göre bir işlem talep edilmiş. 
Burada,
özellikle, sizin şunu yapmanızı beklerdik: Yani, bu 3 siyasi parti bu kadar
tereddüt içerisindeyse, “Yasa tasarısı bu koşullarda görüşülemiyor.”
diyorlarsa… Biz Genel Kurul kapansın demiyoruz ya da çalışmasın demiyoruz,
AKP’li Grup Başkan Vekili böyle bir algı yaratıyor. Genel Kurul çok önemli
başka yasa tasarılarını görüşebilir. Meclis Başkanı gelir Başkanlık Divanını
toplar, bu durumla ilgili itirazları netleştirir, tekrar bu yasa tasarısına
geçilir. Şu anda da bunu yapabilirsiniz. Şu anda da Meclisin gündeminde
bekleyen önemli yasa tasarılarını bu Genel Kurula getirebilirsiniz. Biz grup
olarak çıkıp her yasa tasarısı hakkındaki görüşlerimizi Genel Kurulla
paylaşmaya hazırız. Dolayısıyla, yani burada yanlışta ısrar ediyorsunuz, onu
demeye çalışıyorum. 
Sizden ricam, 4
siyasi partiden gelen talepleri aynı kefeye koyarak değerlendirmeniz. AKP Grup
Başkan Vekilinin, hele hele bir haftadır fiilî Meclis Başkan Vekilliği yapan
bir grup başkan vekilinin söylemiyle hareket etmenizi doğrusu biz yadırgıyoruz.

Teşekkür ederim.

BAŞKAN – Sayın
milletvekilleri… 
SIRRI SÜREYYA
ÖNDER (İstanbul) – Sayın Başkan… Sayın Başkan… 
RECEP ÖZEL
(Isparta) – Herkes sırayla kalkarsa bu işin sonu mu olur?
BAŞKAN – Sayın
milletvekilleri, biraz önce açıklamalarımı yaptım, tekrar etmeme gerek yok.
Birleşim öncesinde, yanlışlık olduğu gerekçesini ve içeriğini taşıyan
dilekçeler Genel Sekreterliğe havale edilmiştir. 
Sayın Başkanın Divanı toplayıp
toplamaması takdiri kendisindedir. Elbette ki toplayacağına da inanırım. 
Bunun ötesinde, sisteme giren
milletvekili arkadaşlar var taziyelerini bildirmek için, onlara cevap
vereceğim, söz vereceğim. 
ENGİN ALTAY (Sinop) – Sayın Başkan…
BAŞKAN - Ben Meclisi yöneten Başkan
Vekili olarak İç Tüzük’ü çok iyi bildiğinizi biliyorum, öyle de iddia
ediyorsunuz. Bu konuyla ilgili olarak Meclisin çalışmalarına ara vermek veya
gündemdeki olan…
İDRİS BALUKEN (Bingöl) – Ara verin
demiyoruz işte. Siz de öyle demeyin.
BAŞKAN – Arkadaşlar, ben sizin sözünüzü
sonuna kadar dinliyorum, siz de beni lütfen dinleyin. 
İDRİS BALUKEN (Bingöl) – Ama yanlış.
BAŞKAN - Bitmedi benim cümlem daha.
İDRİS BALUKEN (Bingöl) – Sayın Başkan,
talebimizi doğru iletin.
OKTAY VURAL (İzmir) – Bu tasarıyla
ilgili görüşmelere ara verelim diyoruz.
BAŞKAN - …Meclisin çalışmalarına ara
verilmesi veya gündemde Danışma Kurulu kararıyla görüşülen ve görüşülmesi
gerekli olan bir kanundan başka bir kanuna geçmek gibi bir yetkim yok. Eğer
böyle bir yetki İç Tüzük’te varsa bunu değerlendirmeye alırım. 
OKTAY VURAL (İzmir) – Var efendim, var.
BAŞKAN - Ben Meclis Başkan Vekili
olarak, burada, Danışma Kurulunun aldığı kararları, görüşülmekte olan kanunu
görüşmekle mükellefim, görevlerimin yanında bu da ayrıca bir görevim. İsteğime
ve keyfime göre böyle bir değişiklik yapma durumu söz konusu değil. Zorunlu
hâllerde de yine yeni bir Danışma Kurulu olmadan veya da grup başkan vekilleri
anlaşmadan, ben kendi kendime Meclisin gündemini değiştiremem. Bunu da
bilginize sunuyorum. 
ENGİN ALTAY (Sinop) – Sayın Başkan…
BAŞKAN - Burada bir haftadır Tüzük’ün
her maddesi didikleniyor, herkes kendi yorumunu yapıyor, hukuki tartışmalar
oluyor ama bunu yapan arkadaşların bu söylediklerimi de bildiğine inanıyorum ve
çok özür dilerim, 4 şehidimiz için, taziye için sisteme giren sayın
milletvekillerine söz veriyorum.
SIRRI SÜREYYA ÖNDER (İstanbul) – Sayın
Başkan…
ENGİN ALTAY (Sinop) – Sayın Başkan, ana
muhalefet partisi Grup Başkan Vekili olarak sistemdeyim. İkinci tur söz
verdiniz. Beni görmezden niye geliyorsunuz? 
PERVİN BULDAN (Iğdır) – Bir vekilimiz
ayakta, söz talebi var Sayın Başkan.
ENGİN ALTAY (Sinop) – Beni niye
görmezden geliyorsunuz?
BAŞKAN – Sayın milletvekilleri, siz şu
anda 10’uncu sıradasınız. 
ENGİN ALTAY (Sinop) – İlla Hasip
Kaplan’a mı rica edeceğiz söz almak için? Sayın Başkan, söz talebim var.
BAŞKAN – Sayın Altay, şu anda söz
sırasında 10’uncu sıradasınız.
ENGİN ALTAY (Sinop) – O anlamda
girmedim ben, deminki konuyla ilgili girdim.
PERVİN BULDAN (Iğdır) – Sayın Başkan…
BAŞKAN – Sisteme gireceğim, sistemde
kim varsa ona söz vereceğim.
ENGİN ALTAY (Sinop) – Deminki tartışma
için girdim Sayın Başkan, biraz önceki tartışma için girdim ben. 
PERVİN BULDAN (Iğdır) – Sayın Başkan,
Divan Üyesi bir hatip şu anda…
ENGİN ALTAY (Sinop) – Baluken’e 2 defa
verdiniz, Sayın Vural’a 2 defa verdiniz.
BAŞKAN – Peki, size de 2 defa
vereceğim, sonra vermeyeceğim kimseye.
Ondan önce, Sayın Önder, buyurun.
PERVİN BULDAN (Iğdır) – Sayın Başkan…
İDRİS BALUKEN (Bingöl) – Sayın Divan
üyesi arkadaşımız bir bilgilendirme yapacak.
BAŞKAN – Ya, bir müsaade edin de idare
edeyim.
Sayın Önder, buyurun.
PERVİN BULDAN (Iğdır) – Bence
mikrofondan konuşsun. 
BAŞKAN – Siz, Sayın Elitaş’ın Meclisi
idare ettiğini söylüyorsunuz ama şu anda benim karşımda yaklaşık 10 kişi var
Meclisi idare etmeye yönelen.
Buyurun Sayın Önder.
SIRRI SÜREYYA ÖNDER (İstanbul) – Sayın
Başkan…
AHMET TOPTAŞ (Afyonkarahisar) – İdareye
itiraz ediyor o 10 kişi, o 10 kişi idareye itiraz ediyor.
RECEP ÖZEL (Isparta) – Onları diyor,
onları, kendilerini söylüyor Başkan.
BAŞKAN – Sayın Önder, sizi dinliyorum.
SIRRI SÜREYYA ÖNDER (İstanbul) – Sayın
Başkanım, biraz önce, daha önce kürsü önünde meydana gelen bir durumla ilgili
olarak bir kavram kullandınız, “Helalleştik.” dediniz. Ben de Başkanlık Divanı
üyesiyim, iyi kötü İç Tüzük’ten de haberdarım. Ben tekrar bir baktım,
“helalleşme” güzel bir kavram, “rıza alma” güzel bir kavram, keşke burada bu
işleyişte bunlar baz alınsaydı ama ne yazık ki İç Tüzük’te “helalleşme” diye
bir sorun çözme mekanizması yok. Şimdi, dolayısıyla, bir an için sizin bunu
takdir ettiğinizi kabul edersek, eğer helalleşmeyi baz alacaksanız burada
helalleşilecek çok durum yaşandı. O zaman bunun tarafı olan, mesela saldırıya
uğrayan, yaralanan arkadaşlarımızla ilgili de isterseniz bir İç Tüzük
tartışması açalım, bir helalleşme gündemi oluşturalım, eğer durum buysa,
“helalleşme” diye bir mekanizma İç Tüzük’ümüze girdiyse bunu bir uçtan
başlatalım. 
OKTAY VURAL (İzmir) – Biz
hukukileşmeden yanayız.
PERVİN BULDAN (Iğdır) – Ben Elitaş’la
helalleşmek istemiyorum.
SIRRI SÜREYYA ÖNDER (İstanbul) – Herkes
sizin kadar gani gönüllü olmayabilir, içimizde hakkını helal etmeyecek
arkadaşlar olabilir, edecek arkadaşlar olabilir.
BAŞKAN – Teşekkür ederim Sayın Önder.
Sayın Altay, buyurun.
SIRRI SÜREYYA ÖNDER (İstanbul) – Bir de
Sayın Başkan…
PERVİN BULDAN (Iğdır) – Daha bitmedi
Sayın Başkan.
SIRRI SÜREYYA ÖNDER (İstanbul) – Bu
Başkanlık Divanı üyesiyim, bize herhangi bir anons yapılmadı, bir tebligat
yapılmadı. 
İDRİS BALUKEN (Bingöl) – Hiç anons
yapılmamış, çalışmaları başlatıyorsunuz ama.
SIRRI SÜREYYA ÖNDER (İstanbul) – Nedir
bu işin aslı? 
Size yapıldı mı Sayın Başkanlık? 
Bak, yanınızdaki Divan üyesine de
yapılmamış.
BAŞKAN – Ben Sekreterliğe havale ettim.
Teşekkür ederim.
SIRRI SÜREYYA ÖNDER (İstanbul) –
Efendim, Sekreterliğe… Ama burada…
OKTAY VURAL (İzmir) – Zaten Başkan
sensin, sen yapacaksın.
BAŞKAN –
Arkadaşlar, şimdi, her kelimeyi burada… İç Tüzük, Türkiye Büyük Millet Meclisinin
idaresine yönelik bir belgedir. Ben söz konusu milletvekilimizle -adını da
vermiyorum, söylemeyeceğim de- Meclisin dışında görüştük, helalleştik, lütfen. 
SIRRI SÜREYYA ÖNDER (İstanbul) –
Efendim, o zaman sorunları böyle çözeriz. 
BAŞKAN – Benim bireysel davranışlarımı
bundan sonra hep size sorayım, olur mu?
SIRRI SÜREYYA ÖNDER (İstanbul) – Hayır
efendim, siz bunu...
BAŞKAN – Hep bundan sonra böyle
yapayım. Hangi küpeyi takacağımı, saçımı nasıl tarayacağımı da size söylerim,
İç Tüzük’e göre bana bilgi verirsiniz Sayın Önder. 
SIRRI SÜREYYA ÖNDER (İstanbul) – Sayın
Başkanım, siz bunu Genel Kurulu bilgilendirme bağlamında…
BAŞKAN – Teşekkür ederim Sayın Önder,
esprili bir konuşma yaptınız.
SIRRI SÜREYYA ÖNDER (İstanbul) – Hayır,
esprili bir konuşma yapmadım. 
BAŞKAN – İç Tüzük’te helalleşmek diye
bir şey söz konusu değil. Helalleşmek insani bir davranıştır, 2 kişi arasında
olur, çok insani bir davranıştır bu. Biz de bunu gerçekleştirdik söz konusu
olan milletvekiliyle. 
SIRRI SÜREYYA ÖNDER (İstanbul) – Ben bunu
olumladığımı söyledim. 
BAŞKAN – Ben kendi hakkımı ona helal
ediyorum, onun da bana helal ettiğini biliyorum. Bitti. 
SIRRI SÜREYYA ÖNDER (İstanbul) – Sayın
Başkanım, ya, kim kime helal eder, bunu sormak lazım. 
BAŞKAN – Sayın Altay, buyurun. 
OKTAY VURAL (İzmir) – Biz
saldırganlığınız konusunda bir helalleşme yapmadık ama. 
SIRRI SÜREYYA ÖNDER (İstanbul) – Özür
dilerim. 
ENGİN ALTAY (Sinop) – Buyurun. 
SIRRI SÜREYYA ÖNDER (İstanbul) – Sayın
Başkanım, siz bunu şaka olarak anladıysanız çok komik. 
BAŞKAN – Sayın Altay, konuşuyor
musunuz?
SIRRI SÜREYYA ÖNDER (İstanbul) – Eğer
komik gibi geliyorsa şaka bile değil. Ben burada…
ENGİN ALTAY (Sinop) – Sayın Başkan,
konuşurum ben de…
BAŞKAN – Buyurun. 
ENGİN ALTAY (Sinop) – Siz sayın
milletvekilini oturtun yerine. 
SIRRI SÜREYYA ÖNDER (İstanbul) – Özür
dilerim Sayın Başkan Vekilim, özür dilerim, benim daha konuşmam bitmedi. 
BAŞKAN – Benim öyle bir yetkim yok,
onun sadece sizin söz hakkınıza saygı duyması gerekiyor, benim öyle bir yetkim
yok. 
ENGİN ALTAY (Sinop) – Evet, buyurun. 
SIRRI SÜREYYA ÖNDER (İstanbul) – Sayın
Başkanım, ben burada şaka yapmadım. Sizin helalleşmeyi de olumlu bir kavram
olarak gördüğümü beyan ettim ama siz bunu Genel Kurula bir usul olarak
getirdiniz, benim şikâyetim buna. Üstelik şikâyet de etmiyorum, hazır bir
içtihat hâline gelmişken bir başlayalım, kimin ne şekvası varsa helalleşecek
miyiz, helalleşmeyecek miyiz? Eğer böyleyse böyle olması lazım. Böyle değilse
bu helalleşme…
OKTAY VURAL (İzmir) – Bu konuda bir
genel görüşme açılsın. 
İDRİS BALUKEN (İzmir) – Tasarıyı çekin,
helalleşelim. 
BAŞKAN – Sayın Önder, lütfen. Ben çok
insani bir durumdan bahsettim, bunu böyle başka anlamlarda kullanmayın lütfen. 
OKTAY VURAL (İzmir) – Genel görüşme
açalım, özel gündem, helalleşme gündemli. 
SIRRI SÜREYYA ÖNDER (İstanbul) – Usul
buysa böyle yapalım. Bilmiyorum, sayın grup başkan vekilleri ne düşünür. 
Teşekkür ederim. 
OKTAY VURAL (İzmir) – Tamam, helalleşme
günü, milletvekillerimiz gelsin… 
BAŞKAN – Sayın Altay…
13.- Sinop Milletvekili Engin Altay’ın,
Oturum Başkanı TBMM Başkan Vekili Ayşe Nur Bahçekapılı’ya yapılan saldırının
şahsına değil makama yapıldığına ve bu fiili yapan milletvekili hangi gruba
mensup olursa olsun işlem yapılması gerektiğine ilişkin açıklaması
ENGİN ALTAY (Sinop) – Sayın Başkan,
Türkiye Büyük Millet Meclisi Başkanlık Divanına bir fiziki saldırıda
bulunulması, gerek oturumu yöneten başkan vekiline ya da yanınızdaki kâtip
üyelere yani Başkanlık Divanı üyelerine yönelik olarak bir fiziki saldırıda
bulunulmuş ise bu, İstanbul Milletvekili Ayşe Nur Bahçekapılı’ya yapılmış bir
fiziki saldırı olarak kabul edilemez. Bu, Türkiye Büyük Millet Meclisi
Başkanlık Divanına yapılmış bir fiziki saldırıdır. Türkiye Büyük Millet
Meclisinin hem manevi şahsiyetine hakarettir hem de Türkiye Büyük Millet
Meclisinin tüm üyelerine yapılmış demektir. Eğer size, Divanın önüne gelip…
Divanın önüne gelinebilir. Bazen Başkandan izin istenerek, “Divana yaklaşabilir
miyim?” diyerek de gelinebilir, bazen de gasbedilen haklarla ilgili Başkanla
bire bir tartışmak için, Meclisteki uğultu ve gürültüden dolayı ses Başkana
gitmiyorsa milletvekilleri Divanın önüne tek tek ya da topluca gidebilir, bu
ayrı şey. Ama sizin bugün gazetelerde de çıkan, o günkü “Kolumu kırdılar,
bileğimi parçaladılar.” şeklindeki görüntünüz Türkiye Büyük Millet Meclisinin
itibarı açısından da çok kötü oldu. Ancak, burada sorun şu: Bu saldırı sizin
şahsınıza değildir, makamadır, Türkiye Büyük Millet Meclisinin bizatihi
kendisinedir. Size saldıranla siz kişisel olarak helalleşebilirsiniz. Ben, bu
size saldıran, kolunuza vuran, kıran, büken her neyse, her kimse onunla ilgili
işlem yapılmasını talep ediyorum. Çünkü, o saldırı sizin şahsınıza değil,
makamadır. Dolayısıyla, bunu saklayamazsınız. Kimse -isterse Cumhuriyet Halk
Partisi Grubuna mensup olsun- hangi gruba mensupsa bununla ilgili işlem
yapmanızı talep ediyorum. Yapmayacaksanız, “Ben helalleştim, yeter.” diyorsanız
usul tartışması açmak istiyorum. 
BAŞKAN – Sayın milletvekilleri, bütün
milletvekillerini Sayın Altay’ın söylediği gibi bu kürsüye saygılı davranmaya
davet ediyorum, özellikle sizi Sayın Altay.
On beş dakika ara veriyorum.
 Kapanma
Saati: 15.16
İKİNCİ OTURUM
Açılma Saati:
15.31
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Mine LÖK BEYAZ (Diyarbakır), Muhammet Rıza YALÇINKAYA (Bartın)
-----0-----
BAŞKAN – Sayın milletvekilleri, Türkiye
Büyük Millet Meclisinin 64’üncü Birleşiminin İkinci Oturumunu açıyorum.
Sayın milletvekilleri, şehitlerimiz
için sisteme giren sayın milletvekillerine birer dakika söz vereceğim.
Sayın Öz? Yok.
Sayın Yeniçeri? Yok.
Sayın Yılmaz…
14.- Adana Milletvekili Seyfettin
Yılmaz’ın, Malatya’da 2 savaş uçağının düşmesi sonucu şehit olan pilotlara
Allah’tan rahmet, yakınlarına başsağlığı dilediğine ilişkin açıklaması
SEYFETTİN YILMAZ (Adana) – Teşekkür
ediyorum Sayın Başkan.
Malatya’da 2 uçağımızın düşmesi
sonucunda şehit olan 4 pilotumuza Allah’tan rahmet diliyorum. Ailesinin ve Türk
milletinin başı sağ olsun. Cenab-ı Allah bizi bu tür kazalardan muhafaza
eylesin diyorum. 
BAŞKAN – Teşekkür ederim.
Sayın Belen…
15.- Tekirdağ Milletvekili Bülent
Belen’in, Malatya’da 2 savaş uçağının düşmesi sonucu şehit olan pilotlara ve
Niğde Milletvekili Ömer Selvi’nin vefat eden babasına Allah’tan rahmet,
yakınlarına başsağlığı dilediğine ilişkin açıklaması
BÜLENT BELEN (Tekirdağ) – Teşekkür
ederim Sayın Başkan.
Dün akşam elim bir uçak kazasıyla şehit
olan 4 pilotumuza Allah’tan rahmet, kederli ailesine ve milletimize başsağlığı
diliyorum.
Bu uçakların,
ABD’nin 1996 yılında envanterinden çıkarttığı bu uçakların Türk Silahlı
Kuvvetleri ve Hava Kuvvetleri envanterimizden de bir an evvel çıkarılmasını
talep ediyorum.
Ayrıca, Adalet ve Kalkınma Partisi
Niğde Milletvekili Sayın Ömer Selvi’nin babasının vefatından dolayı vekilimize
başsağlığı ve sabırlar diliyorum.
Teşekkür ederim.
BAŞKAN – Teşekkür ederim.
Sayın Susam…
16.- İzmir Milletvekili Mehmet Ali
Susam’ın, Malatya’da 2 savaş uçağının düşmesi sonucu şehit olan pilotlara
Allah’tan rahmet, yakınlarına başsağlığı dilediğine ilişkin açıklaması
MEHMET ALİ SUSAM (İzmir) – Sayın
Başkanım, ben de Malatya’da 2 uçağımızın çarpışması sonucu şehit düşen 4
pilotumuza Allah’tan rahmet diliyorum, ailelerine başsağlığı diliyorum.
Bunlardan birisi de İzmirli Hava Pilot
Yüzbaşı Osman Onur Özkaya. Sayın pilotumuzun babası da Türk Silahlı Kuvvetlerinde
uçak bakım ustası olarak görev yapan bir askerimiz, bir çalışanımız. Bu
anlamıyla, konuşmasında söylediği bir söze dikkat çekmek istiyorum: “Uçakların
bakımında herhangi bir hatanın olduğunu düşünmüyorum. Biz bu işi yapıyoruz,
kendi oğlum da burada uçuyor, bu uçaklar hiçbir şekilde bakım hatasından
düşmez.” Buradan hareketle, bu yıl sonunda uçuştan kaldırılacağı söylenen bu
tip uçaklarla hâlâ uçulmasının…
(Mikrofon otomatik cihaz tarafından
kapatıldı)
BAŞKAN – Süreniz doldu ama devam edin.
MEHMET ALİ SUSAM (İzmir) - …Türkiye
Cumhuriyeti tarafından ve Türk ordusu tarafından izahının yapılması gerektiğini
düşünüyorum.
Saygılar sunuyorum. 
BAŞKAN – Teşekkür ederim.
Sayın Tanal…
17.- İstanbul Milletvekili Mahmut
Tanal’ın, Malatya’da 2 savaş uçağının düşmesi sonucu şehit olan pilotlara
Allah’tan rahmet, yakınlarına başsağlığı dilediğine ve Meclis Başkanına vekâlet
eden Başkan Vekilinin Türkiye Büyük Millet Meclisi Başkanlık Divanını
toplayabileceğine ilişkin açıklaması
MAHMUT TANAL (İstanbul) – Teşekkür
ederim Sayın Başkan.
Sayın Başkan, öncelikle, şehit olan 4
pilotumuza Allah’tan rahmet diliyorum, ulusumuza sabırlar diliyorum.
Şimdi, bu, karar yeter sayısıyla
ilgili, bakın, benim elimde Şeref İba’nın Parlamento Hukuku kitabı var. Burada,
okuduğumuz zaman sayfa 147’de diyor ki: “Divanı, gruplar istediği zaman, eğer
başkan yoksa onun yerine vekâleten bakan başkan vekili toplar.” Bu bizim bugün
4’üncü günümüz ve bunlar teorik olarak parlamento hukuku… Bakın, net söylüyorum
burada: Bu yetki olduğu hâlde bu yetkilerinizi, bu görevlerinizi
kullanmıyorsunuz. 
Şimdi, netice itibarıyla, yani işlemin
sonucunu etkileyen bir husus, karar yeter sayısı istendi, yeteri kadar, karar
yeter sayısı olmasaydı o 10 tane madde geçmeyecekti ama ne yaptınız? Bunu
görmezlikten geldiniz. Anayasa’nın sizin tarafsız olmanız gerektiğiyle ilgili
hükümlerini ihlal ettiniz. 
(Mikrofon otomatik cihaz tarafından
kapatıldı)
MAHMUT TANAL (İstanbul) – Bu açıdan,
benim sizden istirhamım, yok hükmünde olan bu maddeleri…
BAŞKAN – Sayın Tanal, bunu daha önce
konuştuk, Genel Sekreterliğe bugün itibarıyla havale ettim dilekçeleri. Lütfen
beni mahkûm edici konuşmayın.
MAHMUT TANAL (İstanbul) – Üstadım,
Sayın Başkan, bakın, ben size teorik olarak, bakın kitaptan bahsediyorum,
Parlamento Hukuku, sayfa 147.
BAŞKAN – Sayın Uzunırmak…
18.- Aydın Milletvekili Ali
Uzunırmak’ın, Cumhurbaşkanı Recep Tayyip Erdoğan’ın MHP Genel Başkanıyla ilgili
yaptığı açıklamayı kınadığına ilişkin açıklaması
ALİ UZUNIRMAK (Aydın) – Teşekkür
ediyorum Sayın Başkan.
Türkiye çok acı günler yaşıyor, sıralı
olarak, önce Özgecan’la başladı acılarımız, sonra Fırat kardeşimizle devam
etti, Suriye’de Süleyman Şah Türbesi, arkasından Malatya’daki uçak kazamız. Bu
kadar acıya rağmen Türkiye’yi yönetenler yalancılıkta, iftiracılıkta ve
münafıklıkta zirve yapıyorlar. Hiçbir meseleyi doğru tartışmıyorlar. Son
tartışmalar… Sayın Cumhurbaşkanımıza buradan seslenmek istiyorum: Tarafsızlığı
üzerine burada şerefi üzerine yemin etti, ya şerefini koruyacak ya da bugünkü
tavrını sürdürmeye devam edecektir. Genelkurmay Başkanının arkasında, Sayın
Genel Başkanımızla ilgili yaptığı açıklamayı esefle kınıyorum ve telin
ediyorum. 
Değerli milletvekilleri, 8 Şubat 2013
günü, bugünkü Sayın Cumhurbaşkanı Başbakanken BDP’yle Anayasa değişikliğine
giden bir anlaşmayla anlaştığını itiraf ediyor. Bugün Sayın Davutoğlu açıklama
yapıyor “MHP HDP’yle ittifak yapıyor.” diyor.
(Mikrofon otomatik cihaz tarafından
kapatıldı)
ALİ UZUNIRMAK (Aydın) – Hiç ahlak yok
mu, hiç utanma yok mu, hiç hafıza yok mu, hiç adamlık yok mu?
BAŞKAN – Teşekkür ederim.
Sayın Öz…
19.- Malatya Milletvekili Ömer Faruk
Öz’ün, Malatya’da 2 savaş uçağının düşmesi sonucu şehit olan pilotlara ve Niğde
Milletvekili Ömer Selvi’nin vefat eden babasına Allah’tan rahmet, yakınlarına
başsağlığı dilediğine ilişkin açıklaması
ÖMER FARUK ÖZ (Malatya) – Sayın
Başkanım, dün Malatya 7’nci Ana Jet Üssü’nden eğitim amaçlı kalkan 2 Fantom
uçağımız ne yazık ki çarpışma sonucu düştü ve 4 askerimiz şehit oldu. 4
askerimize Allah’tan rahmet, ailelerine ve Türk Silahlı Kuvvetlerine başsağlığı
diliyorum.
Yine, Niğde Milletvekilimiz Ömer
Selvi’nin babasına rahmet diliyor ve kendisine de başsağlığı diliyorum.
Teşekkür ederim.
BAŞKAN – Sayın Serindağ…
20.- Gaziantep Milletvekili Ali
Serindağ’ın, Malatya’da 2 savaş uçağının düşmesi sonucu şehit olan pilotlara
Allah’tan rahmet, yakınlarına başsağlığı dilediğine ve devlet yöneticilerinin
görevinin insanları ayrıştırmak değil kaynaştırmak olduğuna ilişkin açıklaması
ALİ SERİNDAĞ (Gaziantep) – Teşekkür
ederim Sayın Başkan.
Sayın Başkan, ben de Malatya’da
görevlerinin ifası sırasında şehit olan pilotlarımıza Allah’tan rahmet
diliyorum, yakınlarına başsağlığı diliyorum.
Sayın Başkan, söz almışken bir iki
hususu da dikkatinize sunmak istiyorum. Devlet yöneticilerinin, ülkeyi yönetenlerin
görevi insanları ayrıştırmak değil, tam tersine onları kaynaştırmaktır, ama
bugün Sayın Başbakanı dinlerken, bir Başbakanın nasıl ayrımcılık yapabileceğini
veya yapabildiğini, nasıl insanları kamplaştırdığını dehşetle gördüm.
Bakın, konuşmasından bir cümleyi
aktarmak istiyorum…
(Mikrofon otomatik cihaz tarafından
kapatıldı) 
BAŞKAN – Teşekkür ederim.
Sayın Türkoğlu…
21.- Osmaniye Milletvekili Hasan
Hüseyin Türkoğlu’nun, Malatya’da 2 savaş uçağının düşmesi sonucu şehit olan
pilotlara Allah’tan rahmet, yakınlarına başsağlığı dilediğine ilişkin
açıklaması
HASAN HÜSEYİN TÜRKOĞLU (Osmaniye) –
Teşekkür ederim.
Dün Malatya’da bir uçak kazasında
hayatını kaybeden 4 subayımıza, pilotumuza Cenab-ı Allah’tan rahmet diliyorum,
kederli ailelerine ve yüce Türk milletine başsağlığı diliyorum. 
Umuyorum ki bugünlerde başımızda
dolanan, üzerimizde dolanan kara bulutlar bir an evvel dağılır ve Türk milleti
esenlik ve huzur dolu günlere kavuşur diye dua ediyorum.
Teşekkür ederim.
BAŞKAN – Ben de size teşekkür ederim
Sayın Türkoğlu.
Sayın Yılmaz…
22.- Afyonkarahisar Milletvekili
Kemalettin Yılmaz’ın, Malatya’da 2 savaş uçağının düşmesi sonucu şehit olan
pilotlara Allah’tan rahmet, yakınlarına başsağlığı dilediğine ilişkin açıklaması
KEMALETTİN YILMAZ (Afyonkarahisar) –
Teşekkür ederim Sayın Başkanım.
Malatya’da keşif uçuşu için kalkan 2
askerî uçağımızın düşmesi sonucu şehit olan 4 pilotumuza Cenab-ı Allah’tan
rahmet, kederli ailelerine, Türk Silahlı Kuvvetlerine ve yüce Türk milletine
başsağlığı diliyorum.
BAŞKAN – Teşekkür ederim.
Son 2 sayın milletvekiline söz
vereceğim. 
TANJU ÖZCAN (Bolu) – Sayın Başkanım,
niye bize söz vermiyorsunuz, ilk kez söz istedik?
BAŞKAN – Sayın milletvekilleri, “12
milletvekiline ve artı grup başkan vekillerine söz vereceğim.” dedim, bu
belirttiğim…
TANJU ÖZCAN (Bolu) – Efendim, 12 niye
Sayın Başkan, bir başsağlığı dileyeceğiz?
BAŞKAN – …düşünceme uygun davranıyorum.
TANJU ÖZCAN (Bolu) – Sayın Başkan, niye
vermiyorsunuz? 
AHMET TOPTAŞ (Afyonkarahisar) – 13 olsa
ne olur, 14 olsa ne olur?
TANJU ÖZCAN (Bolu) – Ne olur? Yani,
bir taziyede bulunacağız, başsağlığında bulunacağız.
BAŞKAN – Sayın Öztürk, buyurun.
TANJU ÖZCAN (Bolu) – Milletvekiline İç
Tüzük hak vermiyor mu? Böyle bir şey olur mu Sayın Başkan? Ayıp ama artık yani!
23.- Mersin Milletvekili Ali Rıza
Öztürk’ün, Malatya’da 2 savaş uçağının düşmesi sonucu şehit olan pilotlara
Allah’tan rahmet, yakınlarına başsağlığı dilediğine ilişkin açıklaması
ALİ RIZA ÖZTÜRK (Mersin) – Sayın
Başkan, Malatya’da meydana gelen uçak kazasında şehit olan 4 askerimize
Allah’tan rahmet diliyorum, büyük Türk milletine ve ailelerine başsağlığı
diliyorum, sabırlar diliyorum.
BAŞKAN – Teşekkür ederim.
Son konuşmacı Sayın Öner, buyurun. 
TANJU ÖZCAN (Bolu) – Sayın Başkan, niye
son, niye son?
AHMET TOPTAŞ (Afyonkarahisar) – Birer
dakika taziye dileyeceğiz Sayın Başkan.
TANJU ÖZCAN (Bolu) – Ne mahzuru var,
sizi rahatsız eden bir şey mi var burada? Böyle bir şey olur mu?
24.- Isparta Milletvekili Ali Haydar
Öner’in, Malatya’da 2 savaş uçağının düşmesi sonucu şehit olan pilotlara
Allah’tan rahmet, yakınlarına başsağlığı dilediğine ilişkin açıklaması
ALİ HAYDAR ÖNER (Isparta) – Teşekkürler
Sayın Başkan.
Ben de şehitlerimize rahmet,
ailelerine, Türk Silahlı Kuvvetlerimize ve ulusumuza başsağlığı diliyorum.
Sayın Başkan, Amerika’da 96’da emekli
edilen bu uçaklar pilotların atış eğitiminde kullanılıyor. İsrail de 2004’te bu
uçakları emekli etmişti ancak biz onlara modernizasyon yaptırıyoruz. Modernize
edildiği iddia edilen 17 uçağın 15’inde yakıt sızıntısı belirlendi. Bizim ASELSAN’ımız
var, TAI’miz var, uluslararası piyasada F-16’lar, MIG-29’lar, Mirage-2000’ler,
Saab’ın JAS-39 Gripen’leri varken biz niye envanterden çıkarılması gereken
F-4’leri hâlâ kullanıyoruz? Pilotların şehit olmasında bu ihmalin ağır vebali
vardır.
Teşekkür ederim.
BAŞKAN – Teşekkür ederim. 
Sayın Atıcı…
25.- Mersin Milletvekili Aytuğ
Atıcı’nın, Malatya’da 2 savaş uçağının düşmesi sonucu şehit olan pilotlara
Allah’tan rahmet, yakınlarına başsağlığı dilediğine ve Başbakanın toprak
kaybını kahramanlık olarak lanse etmesinin devlet adamlığına yakışmadığına
ilişkin açıklaması
AYTUĞ ATICI (Mersin) – Teşekkür ederim
Sayın Başkan.
Malatya’da meydana gelen feci kazada
şehit olan 4 pilotumuza Allah’tan rahmet diliyorum. Başta aileleri olmak üzere
milletimizin başı sağ olsun. Şehitlerimizin yakınlarına sabırlar diliyorum. 
Şehitlerimizin uğruna can verdiği vatan
topraklarının IŞİD gibi bir terör örgütüne terk edilmesi eminim şehitlerimizi
incitmiştir. Bundan daha elim ve vahim olmak üzere, Başbakanın toprak kaybını
kahramanlık olarak lanse etmesi ve buradan siyasi rant elde etmeye çalışması
devlet adamlığına yakışmamıştır. 
Ben, başta Başbakan olmak üzere bütün
devlet adamlarını devlet adamlığına yakışır şekilde davranmaya ve konuşmaya
davet ediyorum.
Saygılar sunuyorum.
BAŞKAN – Teşekkür ederim.
Son milletvekili
Sayın Demirel.
Buyurun.
TANJU ÖZCAN (Bolu) – Niye son Sayın
Başkan? Biz de bir taziyede bulunalım, müsaade edin.
AHMET TOPTAŞ (Afyonkarahisar) – Ya,
birer dakika konuşsak ne olacak? İki üç kişi kaldı Sayın Başkan.
MAHMUT TANAL (İstanbul) – İnsani bir
şey ya!
TANJU ÖZCAN (Bolu) – Allah, Allah, yani
rahatsız eden ne? Taziyede bulunacağız. Yanlış mı?
BAŞKAN – Buyurun Sayın Demirel.
26.- Eskişehir Milletvekili Ruhsar
Demirel’in, Malatya’da 2 savaş uçağının düşmesi sonucu şehit olan pilotlara
Allah’tan rahmet, yakınlarına başsağlığı dilediğine ilişkin açıklaması
RUHSAR DEMİREL (Eskişehir) – Efendim,
şu saatlerde Eskişehir’de toprağa vermekte olduğumuz Hava Pilot Kurmay Binbaşı
Sayın Salih Sezer’le birlikte şehadete eren, tüm Malatya 7. Ana Jet Üs
Komutanlığından havalanan helikopterlerle beraber şehadete eren pilotlarımıza
Allah’tan rahmet diliyorum.
BAŞKAN – Teşekkür ederim.
TANJU ÖZCAN (Bolu) – Sayın Başkan,
niçin vermiyorsunuz? Bir taziyede bulunmak istiyoruz. Yani, rahatsız eden bir
şey olmamalı.
BAŞKAN - Ya, bir müsaade eder misiniz. 
TANJU ÖZCAN (Bolu) – Neye müsaade
edeceğim?
BAŞKAN – Bir müsaade eder misiniz.
TANJU ÖZCAN (Bolu) – Taziyede bulunmak
istiyoruz sadece, başka bir şey değil.
BAŞKAN - Sayın milletvekilleri, gündemi
açtığım zaman, birleşimi açtığım zaman 12, artı grup başkan vekillerine söz
vereceğim demiştim. Şu anda geri kalan 5 milletvekili var. İsimlerini okuyorum:
Sayın Acar, Sayın Çınar, Sayın Toptaş, Sayın Özcan, Sayın Yeniçeri. Bu
arkadaşlarıma da söz vereceğim. Sayın Yeniçeri’yle bitiyor yalnız.
Buyurun Sayın Acar.
27.- Antalya Milletvekili Gürkut
Acar’ın, Malatya’da 2 savaş uçağının düşmesi sonucu şehit olan pilotlara
Allah’tan rahmet, yakınlarına başsağlığı dilediğine ve Antalya Kültür ve Eğitim
Vakfı’nın AKEV Antalya üniversitesi kurma çalışmalarına ilişkin açıklaması
GÜRKUT ACAR (Antalya) – Teşekkür ederim
Sayın Başkan.
Malatya’da iki uçağımızın düşmesinden
dolayı şehit olan 4 subay pilotumuza rahmet diliyoruz, ailelerine başsağlığı ve
sabır diliyorum.
Değerli Başkan, ulusumuz yas içindedir.
Bu uçaklarla ilgili ciddi bir soruşturma yapmamız gerekmektedir. Bu uçakların
uçuş şifreleri, yazılımlarını araştıran ASELSAN’da birtakım mühendislerimizin
40 yaşında, 30 yaşında intihar ettiği söylenmiştir. Bunların bağlantısı var
mıdır? Bunların da araştırılmasını diliyorum. İki uçağın havada çarpışması
kadar acemice bir şey olamaz. O kadar usta pilotların çarpıştığını düşünmek
bize gerçekten çok uzak bir ihtimal olarak geliyor.
Bir de Antalya Kültür ve Eğitim Vakfı,
AKEV Antalya üniversitesini kurabilmek için yaklaşık yedi yıldır uğraşıyor.
Eğitim öğretim için binalar yapıldı.
(Mikrofon otomatik cihaz tarafından
kapatıldı)
GÜRKUT ACAR (Antalya) – Bitiriyorum
Sayın Başkan, izin verirseniz.
BAŞKAN – Buyurun, toparlayın, süreniz
bitti.
GÜRKUT ACAR (Antalya) – Teşekkür
ederim.
Sosyal amaçlı binalar yapıldı. Bugün
“Tamam.” dense 3 bin öğrenciye eğitim verebilecek aşamaya gelindi. Ancak, uzun
süre YÖK’ü ikna etmek mümkün olmadı. Bu arada, neredeyse 50 tane vakıf üniversitesi
kuruldu ama her şeyi tamam olan Antalya üniversitesi bir türlü kurulamadı.
Sonunda YÖK ikna edildi ama bu sefer de Hükûmetin kanun tasarısını Büyük Millet
Meclisine…
BAŞKAN – Teşekkür ederim Sayın Acar. 
Gündem dışı söz alıp bu düşüncelerinizi
kamuoyuna açıklayabilirsiniz ama maalesef süremiz sınırlı.
Sayın Toptaş…
28.- Afyonkarahisar Milletvekili Ahmet
Toptaş’ın, Malatya’da 2 savaş uçağının düşmesi sonucu şehit olan pilotlara ve
Süleyman Şah Türbesi operasyonunda şehit olan askere Allah’tan rahmet,
yakınlarına başsağlığı dilediğine ilişkin açıklaması
AHMET TOPTAŞ (Afyonkarahisar) –
Teşekkür ederim Sayın Başkan.
Malatya’da şehit olan 4 pilotumuza
Allah’tan rahmet, yakınlarına, Türk Silahlı Kuvvetlerine ve Türk milletine
başsağlığı diliyorum.
Ayrıca, Süleyman Şah Türbesi’nin
boşaltılmasını, Süleyman Şah’ın ve 2 askerinin naaşının naklini ve buradan
kaçışı bir zafer olarak ilan eden ve kamuoyuna takdim edenleri de kınıyorum. O
kahramanca kaçış projesinde şehit olan askerimize de Allah’tan rahmet diliyor,
yakınlarına, Türk Silahlı Kuvvetlerine ve Türk milletine başsağlığı diliyorum.
Teşekkür ederim.
BAŞKAN – Teşekkür ederim.
Sayın Çınar…
29.- Kastamonu Milletvekili Emin
Çınar’ın, Malatya’da 2 savaş uçağının düşmesi sonucu şehit olan pilotlara
Allah’tan rahmet, yakınlarına başsağlığı dilediğine ilişkin açıklaması
EMİN ÇINAR (Kastamonu) – Teşekkür
ederim Sayın Başkan.
Ben de, Malatya’da eğitim uçuşu
esnasında meydana gelen kaza neticesinde hayatını kaybeden ve şehit olan 4
pilotumuza Allah’tan rahmet, yakınlarına, kederli ailelerine ve Türk milletine
başsağlığı diliyorum.
BAŞKAN – Çok teşekkür ederim.
Sayın Özcan…
30.- Bolu Milletvekili Tanju Özcan’ın,
Malatya’da 2 savaş uçağının düşmesi sonucu şehit olan pilotlara Allah’tan
rahmet, yakınlarına başsağlığı dilediğine ve Oturum Başkanı TBMM Başkan
Vekilinin Ayşe Nur Bahçekapılı’nın üslubunun bir Meclis Başkan Vekiline
yakışmadığına ilşkin açıklaması
TANJU ÖZCAN (Bolu) – Efendim, elim bir
olay sonucu hayatını kaybeden 4 subayımıza ben de Allah’tan rahmet diliyorum.
Olay inşallah bir an önce aydınlanır diyorum.
Bir de, Sayın Başkan, şunu da söylemek
istiyorum, çok üzülerek söylüyorum bunu: Maalesef üslup konusunda Sayın
Cumhurbaşkanı bile elinize su dökemez(x) hâle geldi son zamanlarda. Türk
milletinin temsilcisi olan milletvekillerine “sen” diye hitap eden ilk Başkan
Vekili olarak, Türkiye Büyük Millet Meclisi Başkan Vekili olarak herhâlde
tarihe geçtiniz. Ben üslubunuzu bir Meclis Başkan Vekiline yakışır hâle
dönüştürmenizi temenni ediyorum, bunu talep ediyorum sizden.
Teşekkür ediyorum.
BAŞKAN – Sayın Yeniçeri…
31.- Ankara Milletvekili Özcan
Yeniçeri’nin, Malatya’da 2 savaş uçağının düşmesi sonucu şehit olan pilotlar
ile Niğde Milletvekili Ömer Selvi’nin vefat eden babasına Allah’tan rahmet,
yakınlarına başsağlığı dilediğine ve Trabzon’un kurtuluş yıl dönümüne ilişkin
açıklaması
ÖZCAN YENİÇERİ (Ankara) – Teşekkür
ederim Sayın Başkan.
Dün Malatya’da meydana gelen 2 uçak
kazasında hayatını kaybeden kahraman 4 pilotumuza Allah’tan rahmet diliyorum;
kederli ailesine, Türk Silahlı Kuvvetlerine ve büyük milletimize de başsağlığı
diliyorum. 
Bu vesileyle, Türk Silahlı
Kuvvetlerinin envanterinde bulunan uçak ve diğer silahların gözden
geçirilmesinin zorunluluk olduğunu da burada hatırlatıyorum. Fonksiyonlarını
kaybetmiş mühimmatın elden çıkarılması şarttır. 2 uçağın çarpışması
organizasyon ve koordinasyon konusunda ne kadar cehalet içerisinde
bulunulduğunu da gösteriyor.
Bu arada, Trabzon’umuzun kurtuluş yıl
dönümünü de kutluyor, yiğit Trabzon halkını kutluyorum. 
Niğde Milletvekilimiz Ömer Selvi’ye
başsağlığı, merhuma da rahmet diliyorum. 
Teşekkür ediyorum. 
BAŞKAN – Teşekkür ederim Hocam. Bir
Trabzonlu olarak ben de payıma düşeni aldım, ayrıca teşekkür ederim. 
SIRRI SÜREYYA ÖNDER (İstanbul) –
Bırakın düşman bayram etsin sizden kurtuldu diye. 
ENGİN ALTAY (Sinop) – Sayın Başkan…
BAŞKAN – Evet, Sayın Altay, buyurun. 
ENGİN ALTAY (Sinop) – Sayın Başkan,
biraz önceki oturumu kapatırken -tutanaklardan okuyorum, kayıtlara geçsin diye
bu sözü aldım- “Sayın milletvekilleri, bütün milletvekillerini, Sayın Altay’ın
söylediği gibi, bu kürsüye saygılı davranmaya davet ediyorum, özellikle sizi,
sizi Sayın Altay.” dediniz. Şimdi, sizi dinleyen vatandaşlarımız -gerçi millet
her şeyi görüp biliyor ama- şöyle bir algıya kapılır, benim kürsüye saygısız
davrandığım gibi bir algıya kapılır. 
MEHMET NACİ BOSTANCI (Amasya) –
Estağfurullah. 
ENGİN ALTAY (Sinop) – Siz Türkiye Büyük
Millet Meclisi İçtüzüğü’ne saygılı olsanız ben de sizin usulsüz tutumlarınıza
karşı daha saygılı olurum. Kayıtlara geçsin diye söylüyorum. 
SIRRI SÜREYYA ÖNDER (İstanbul) – Sayın
Altay, bizde öyle bir duygu oluştu açıkçası. 
BAŞKAN – Teşekkür ederim. 
Bugün sinirlerim gayet güzel, hiç
sinirlenmeyeceğim, onu da beyan edeyim. 
MEHMET GÜNAL (Antalya) – Akşam olsun da
görürüz bakalım. 
BAŞKAN – Mehmet Bey, buraya gelirseniz
buna kimse dayanmaz zaten. 
MEHMET GÜNAL (Antalya) – Yok, gelmem
artık çünkü siz haksız şeyde bulunuyorsunuz, hem vurup hem de ondan sonra…
BAŞKAN – Gündeme geçiyoruz. 
Başkanlığın Genel Kurula sunuşları
vardır. 
Meclis araştırması açılmasına ilişkin
üç önerge vardır, ayrı ayrı okutuyorum: 
VIII.- BAŞKANLIĞIN GENEL KURULA
SUNUŞLARI
A) Meclis Araştırması Önergeleri
1.- BDP Grubu adına, Grup Başkan Vekili
Bingöl Milletvekili İdris Baluken’in, açlık grevi yapan hasta tutsakların
hastanelerde yaşadıkları sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1227)
Türkiye Büyük
Millet Meclisi Başkanlığına
12 Eylül 2012 tarihinde başlayan ve
68’inci gününde sona erdirilen açlık grevleri sonucunda birçok tutsak ciddi
sağlık sorunlarıyla karşı karşıya kalmıştır. Bu kapsamda, açlık grevlerini sona
erdiren tutsakların cezaevlerinden alınarak hastanelerde gördükleri tedaviye
kadar geçen sürecin incelenmesi, tutsakların kalıcı hastalıklara yakalanmasının
önüne geçilmesi, doğru teşhis ve tedavi yöntemlerinin ve hasta tutsakların
hastanelerde yaşadıkları sorunlarının belirlenmesi amacıyla Anayasa’nın
98’inci, İç Tüzük’ün 104 ve 105’inci maddeleri gereğince Meclis araştırması
açılması için gereğini arz ve teklif ederiz.
 
İdris Baluken
 BDP
Grup Başkan Vekili
Gerekçe: 
12 Eylül 2012 tarihinde başlatılan
açlık grevleri Türkiye’nin temel sorunları olan Kürt meselesi ve
demokratikleşme süreçlerinde çözümsüzlüğün önüne geçme amaçlı taleplerle
gündemleşmiştir.
Açlık grevleri kapsamında, kademeli
olarak eylemci sayısının 10 bine yükselmesi de dünya siyaset tarihinde bir ilk
olarak vücut bulmuştur. Gerek açlık grevi eylemcilerinin ve destekçilerinin
direnişi gerekse de kamuoyunun duyarlılığı açlık grevlerini görünür kılarken
tutsakların muhatap olarak kabul ettiği Sayın Abdullah Öcalan'ın çağrısı
üzerine 18/11/2012 tarihinde yani altmış sekizinci gününde açlık grevleri son
bulmuştur.
Altmış sekizinci gün olması itibarıyla,
özellikle 12 Eylül tarihinde açlık grevine başlayan tutsakların sağlık
sorunları ciddi boyutlara ulaşmıştır. 18/11/2012 tarihinde gelen haberler,
birçok cezaevinde gerek tutsakların hastanelere sevki gerekse de doğru teşhis
ve tedavi süreçlerinde sorunlar yaşandığı yönündedir.
Bu noktadan hareketle, açlık
grevlerinin ulaştığı gün sayısının ciddi sağlık problemlerine yol açmaması için
tutsakların bir an önce hastanelere sevki ve hastanelerde de eksik ve
ayrımcılık içeren herhangi bir müdahaleye maruz kalmadan tedavilerinin
yapılması yaşamlarını sağlıklı bir şekilde sürdürebilmeleri açısından önem arz
etmektedir.
Türkiye Büyük Millet Meclisinin acil
bir eylem planıyla bu sürece müdahale etmesi ve tutsakların hâlâ tutuldukları
cezaevleri ya da tedavi gördükleri hastaneleri denetlemesi gerekmektedir. Bu
gerekliliğin yanı sıra, açlık grevi eylemcilerinin müdahalesiyle ilgili meslek
kuruluşlarının deklare ettiği açıklamaları TBMM kapsamında kurumsallaştırmak
için bir Meclis araştırması açılmasını talep ediyoruz. 
2.- Balıkesir Milletvekili Ayşe Nedret
Akova ve 22 milletvekilinin, kadının toplum içindeki yerinin güçlendirilmesi ve
kadına yönelik her türlü eşitsiz yaklaşımın ve insan hakları ihlalinin
önlenmesi için gerekli politikaların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1228)
Türkiye Büyük
Millet Meclisi Başkanlığına
Eğitim, ekonomiye katılım, işe alınma,
terfi ve ücretlerde uygulanan eşitsizlikler, aile içinde yaşanan şiddet
olayları gelir ve eğitim düzeyi fark etmeksizin farklı toplumlarda yaşayan
birçok kadının ortak sorunudur. Toplumsal dayanışma ve birliğin korunmasında
yapı taşının kadın olduğu bilinci içerisinde, kadının toplum içindeki yerinin
güçlendirilmesi ve kadına yönelik her türlü eşitsiz yaklaşımın ve insan hakları
ihlalinin önlenmesi için gerekli politikaların araştırılması ve incelenmesi ve
toplumsal cinsiyet eşitliğinin sağlanması amacıyla Anayasa'nın 98’inci ve TBMM
İçtüzüğü’nün 104’üncü ve 105’inci maddeleri gereği Meclis araştırması
açılmasını arz ederiz. 10.11.2012
Saygılarımızla.
1) Ayşe Nedret
Akova (Balıkesir)
2) Celal Dinçer (İstanbul)
3) Mustafa
Sezgin Tanrıkulu (İstanbul)
4) Mehmet Hilal
Kaplan (Kocaeli)
5) İhsan Özkes (İstanbul)
6) Candan Yüceer (Tekirdağ)
7) Levent Gök (Ankara)
8) Mustafa
Serdar Soydan (Çanakkale)
9) Ali Demirçalı (Adana)
10) Ali İhsan
Köktürk (Zonguldak)
11) Hasan Ören (Manisa)
12) Osman Kaptan (Antalya)
13) Metin Lütfi
Baydar (Aydın)
14) Yıldıray
Sapan (Antalya)
15) Sedef Küçük (İstanbul)
16) Faik Tunay (İstanbul)
17) Selahattin
Karaahmetoğlu (Giresun)
18) Ramis Topal (Amasya)
19) Namık
Havutça (Balıkesir)
20) Mahmut Tanal (İstanbul)
21) Gürkut Acar (Antalya)
22) Haluk Ahmet
Gümüş (Balıkesir)
23) İlhan
Demiröz (Bursa)
Gerekçe:
Eğitim,
ekonomiye katılım, işe alınma, terfi ve ücretlerde uygulanan eşitsizlikler,
aile içinde yaşanan şiddet olayları, gelir ve eğitim düzeyi fark etmeksizin
farklı toplumlarda yaşayan birçok kadının ortak sorunudur.
135 ülke içinde
cinsiyet eşitliği açısından küresel bir değerlendirme de yapan, her yıl
yayımlanan Dünya Ekonomi Forumu'nun 2012 yılı Küresel Cinsiyet Uçurumu
Raporu’na göre Türkiye geçen yıla göre iki basamak gerileyerek 135 ülke
arasında 124’üncü sırayı almıştır. Kadınların ekonomiye katılım fırsatı
açısından 135 ülke arasında Türkiye 129’uncu olarak Fas ve İran'ın arasında yer
alırken eğitime erişimde 108’inci sırada, siyasi yetkilendirme, güçlendirmede
98’inci sırada, sağlık alanında 62’nci sırada yer almıştır. Kadının toplum
içerisindeki güçsüz konumunu gösteren bu göstergeler, ülkemizde kadının
güçlenmesi açısından alınması gereken çok mesafe olduğunu göstermektedir.
Kadın erkek
fırsat eşitliği sorunu sadece devletin bir sorunu değildir. Her bireyin, her
kurumun aynı amaç doğrultusunda çalışması gerekmektedir. Sorun artık bir kişiyi
değil, toplumun bütününü, toplumsal sağlığı etkilemektedir. Toplumsal cinsiyet
eşitliği açısından her ne kadar gerekli yasal düzenlemeler yapılsa da toplum
bilinci değiştirilmeden kadının toplum içindeki konumunun değiştirilmesi ve
pozitif ayrımcılığın önünün açılması mümkün olmayacaktır.
Toplumsal
cinsiyet eşitliğinin sağlanması için sadece yasal düzenlemeler yapılması
yeterli değildir. Yasal düzenlemelerin getirdiği hak ve sorumlulukların
bilinmesi ve bu konuda toplum bilincinin yaratılması için toplumsal yapıyı
oluşturan bütün kurumların iş birliğiyle çalışması gerekmektedir. Okul içi
eğitimden, medyanın bilinçlendirmesine, dini kurumların yönlendirmesine kadar
her kurumun iş birliğiyle ortak bir akıl yaratılması gerekmektedir. Sadece
devletin değil, her bireyin, her kurumun aynı amaç doğrultusunda çalışması
gerekmektedir. Sorun artık bir kişiyi değil, toplumun bütününü, toplumsal
sağlığı etkilemektedir.
Toplumsal
cinsiyet eşitliğinin sağlanması, toplumsal dayanışma ve birliğin korunmasında
yapı taşının kadın olduğu bilinci içerisinde, kadının toplum içindeki yerinin
güçlendirilmesi ve kadına yönelik her türlü eşitsiz yaklaşımın ve insan hakları
ihlalinin önlenmesi için gerekli politikaların araştırılması ve incelenmesi
amacıyla bir Meclis araştırmasına ihtiyaç duyulmaktadır. 
3.- Antalya
Milletvekili Yıldıray Sapan ve 21 milletvekilinin, yaş meyve ve sebze
üreticilerinin sorunlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1228)
Türkiye Büyük Millet Meclisi Başkanlığı'na
Ülkemizdeki yaş
meyve ve sebze üreticilerinin içinde bulunduğu sıkıntıların nedenlerinin ve
sonuçlarının araştırılması amacıyla Anayasa’nın 98'inci, TBMM İçtüzüğü’nün
104’üncü ve 105'inci maddeleri uyarınca Meclis araştırması açılmasını
saygılarımızla arz
ederiz. 
1) Yıldıray Sapan (Antalya)
2) Namık Havutça  (Balıkesir)
3) Aykan Erdemir  (Bursa)
4) İdris Yıldız  (Ordu)
5) Ramazan Kerim Özkan (Burdur)
6) Metin Lütfi Baydar  (Aydın)
7) Mehmet Volkan Canalioğlu  (Trabzon)
8) İlhan Demiröz (Bursa)
9) Sinan Aydın Aygün (Ankara)
10) Birgül Ayman Güler  (İzmir)
11) Erdal Aksünger  (İzmir)
12) Ali Özgündüz  (İstanbul)
13) Bülent Kuşoğlu  (Ankara)
14) Mustafa Moroğlu  (İzmir)
15) Ramis Topal  (Amasya)
16) Doğan Şafak  (Niğde)
17) Ayşe Eser Danışoğlu  (İstanbul)
18) Haydar Akar  (Kocaeli)
19) Veli Ağbaba  (Malatya)
20) Gürkut Acar  (Antalya)
21) Candan Yüceer  (Tekirdağ)
22) İhsan Özkes  (İstanbul)
Gerekçe:
Ülkemizde, 40 milyon tonun üzerinde yaş meyve sebze
üreticisi olan meyve ve sebze sektörü, tüm yan sektörlerinin birleşimi ile
birlikte ülkemize yüzde 100 katma değer sağlamaktadır. Meyve ve sebze işleme
sanayi, istihdama, ülkenin ağaçlanmasına, sağlıklı beslenmeye ve net döviz
girdisine büyük katkıda bulunmaktadır.
Ülkemiz, dünya yaş meyve sebze üretiminde Çin, Brezilya,
Hindistan, ABD, İtalya, İspanya, Filipinler, Meksika, İran ve Fransa'dan sonra
gelmektedir. Maalesef ürettiğimiz yaş meyve sebze ve narenciyenin çok az bir
bölümünü ihraç edebilmekteyiz. Narenciyede yüzde 29 olan üretimin ihracata
oranı, yaş sebzede yüzde 3, yaş meyvede ise yüzde 2'ye kadar düşmektedir. Yaş
sebze ve meyve deposu olan Antalya ve ilçeleri, Türkiye sebze üretiminin
yaklaşık yüzde 15'ini, ihracatın da yaklaşık yüzde 30'unu karşılarken, meyve
üretimimizin yaklaşık yüzde 10'unu ve ihracatımızın da yine yaklaşık yüzde
10'unu karşılamaktadır.
Üretimini ihracata kanalize edebilmesi hâlinde ülkemizin yaş
meyve sebzede çok büyük bir potansiyele sahip olduğu açıktır. Üreticilerimizin
yurt dışındaki rekabet gücünün düşük olması, var olan bu potansiyelin verimli
olarak kullanılamamasına yol açmaktadır. Türkiye yaş meyvede en fazla kiraz,
vişne, limon, mandalina, üzüm, greyfurt, portakal ihraç ederken yaş sebzede ise
en fazla domates ve soğan ihracatı yapmaktadır.
Türkiye, yıllık 3,5 milyon ton yaş meyve ve sebze ihraç
etmektedir. Bu ihracatın yüzde 44'ü Rusya'ya, yüzde 29'u da Avrupa Birliği
ülkelerine yapılmaktadır. Bu pazarlarda yaşanabilecek daralmada, en çok üretici
ve ihracatçı, dolayısıyla ekonominin tüm kesimleri etkilenecektir. Hatta bazı
stratejik ürünlerde ihracat olmazsa üretim durma noktasına bile gelebilecektir.
Böyle bir durumda, ürünleri üreten üretici ve aileleriyle birlikte milyonlarca
insanın hayatı çok ciddi şekilde etkilenebilir. Bu sıkıntıların yaşanmaması
için AB ülkeleri ve Rusya ile ihracat ilişkilerimizi iyi tutmalı, onların talep
ve isteklerine göre yaş sebze ve meyve üretimimizi şekillendirmeliyiz.
Yaş meyve ve
sebzenin çabuk bozulabilir, hassas ürünler olması, ihracatında bazı zorlukları
da beraberinde getirmektedir. Ürünlerin altyapı eksikliklerinin mevcut olması
yeterli seviyede ihracat yapılmasını engellemektedir. Bu eksiklikleri etkin bir
tarım politikasının olmayışı, hasat sonrası sorunlar, üretici ve ihracatçının
örgütlenememesi, bilgi eksikliği, finansman sıkıntısı ve nakliye sorunları
olarak sıralamak mümkündür. Bunun yanında, ülkemizde yaş meyve ve sebze
sektörünün kendisini tanıtma ve anlatma sorunu yaşanmaktadır. Sektörün
sorunlarını dile getirecek, lobi yapacak bir oluşum eksikliği bulunmaktadır.
Ayrıca, işçilik, her geçen gün daha büyük bir sorun hâline gelmekte, sektörde
çalışacak kalifiye eleman bulunamamaktadır. Sektörün yoğun olarak faaliyet
gösterdiği Antalya'da yaşayanlar serada veya tarlada değil, otelde çalışmayı
tercih etmektedirler.
Ülkemizdeki yaş
sebze ve meyve üretimi, ihracattaki talebe göre planlanmalıdır. Üreticimizin bu
bilince sahip olması sağlanmalıdır. Oysa, Türkiye'de Gıda, Tarım ve Hayvancılık
Bakanlığı ve ilgili kurumlar sektörden kopmuş durumdadır. Bakanlık, Ankara'da
masa başından sektörü anlamaya çalışmaktadır. Kontrolsüz üretilen ürünler nasıl
olsa iç piyasada tüketiliyor diye ihracat her zaman ikinci planda kalmaktadır.
Böyle olunca da 40 milyon tonluk yaş meyve sebze üretimimizin ancak yüzde 3'ü
ihraç edilebilmektedir.
Yukarıda
belirtilen gerekçelerle yaş sebze ve meyve üreticilerinin içinde bulunduğu
sıkıntıların nedenlerinin ve sonuçlarının araştırılması ve alınacak tedbirlerin
Yüce Meclisimizce tespiti amacıyla bir Meclis araştırması açılması yerinde
olacaktır.
BAŞKAN –
Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler, sırası geldiğinde yapılacaktır. 
Sayın
milletvekilleri, grupların anlaşması üzerine Halkların Demokratik Partisi
Grubunun önerisi ile Milliyetçi Hareket Partisinin grup önerisinin yerlerini
değiştiriyoruz.
Şimdi,
Milliyetçi Hareket Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım. 
IX.- ÖNERİLER
A) Siyasi Parti
Grubu Önerileri
1.- MHP
Grubunun, Adana Milletvekili Seyfettin Yılmaz ve arkadaşları tarafından,
Suriye'de devam eden iç savaştan dolayı ülkemize sığınan Suriyeli göçmenler ve
Osmaniye’de bulunan Cevdetiye Türkmen kampında yaşayan soydaşlarımızın
sıkıntılarının ve çözüm yollarının derinlemesine incelenmesi, eksikliklerinin
giderilmesi, destekleme yollarının araştırılması, idari ve kurumsal yasal
düzenlemelerin yapılması amacıyla 20/1/2015 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 25 Şubat 2015 Çarşamba günkü birleşiminde sunuşlarda okunmasına ve
görüşmelerinin aynı tarihli birleşiminde yapılmasına ilişkin önerisi
 Tarih:
25/02/2015
Türkiye Büyük Millet Meclisi Başkanlığına
Danışma Kurulu
25 Şubat 2015 Çarşamba günü (bugün) toplanamadığından, grubumuzun aşağıdaki
önerisinin İç Tüzük'ün 19'uncu maddesi gereğince Genel Kurulun onayına
sunulmasını arz ederim.
Saygılarımla.
 Oktay
Vural

İzmir
 
MHP Grup Başkan Vekili
Öneri:
20 Ocak 2015
tarih, 2015/3868 sayı ile TBMM Başkanlığına vermiş olduğumuz Adana Milletvekili
Seyfettin Yılmaz ve arkadaşlarınca, Suriye'de devam eden iç savaştan dolayı
ülkemize sığınan Suriyeli göçmenler ve Osmaniye ilimizde bulunan Cevdetiye
Türkmen kampında yaşayan soydaşlarımızın sıkıntılarının ve çözüm yollarının
derinlemesine incelenmesi, eksikliklerinin giderilmesi, destekleme yollarının
araştırılması, idari ve kurumsal yasal düzenlemelerin yapılması amacıyla
verilen Meclis araştırma önergesinin 25 Şubat 2015 Çarşamba günü (bugün) Genel
Kurulda okunarak görüşmelerinin bugünkü birleşiminde yapılması önerilmiştir.
BAŞKAN – Milliyetçi Hareket Partisi
grup önerisinin lehinde ilk konuşmacı Adana Milletvekili Sayın Seyfettin
Yılmaz. 
Buyurun. (MHP sıralarından alkışlar)
SEYFETTİN YILMAZ (Adana) – Sayın
Başkan, değerli milletvekilleri; verdiğimiz Meclis araştırma önergesiyle ilgili
Milliyetçi Hareket Partisi Grubu adına söz almış bulunuyorum. Yüce heyetinizi
saygıyla selamlıyorum.
Konuşmama başlamadan önce şunu ifade
etmek istiyorum: Geçen hafta Adana’da bir gazetenin sahibi ve kendisi de
gazeteci olan Koza Yardımcı Hanımefendi Nevşehir’de gittiği otelde sabahın
beşinde göz altına alınıyor. Koza Yardımcı bir gün önce Adana Adliyesine
gidiyor, milletvekilliği adaylığına müracaat etmek üzere sabıka kaydı alıyor. Orada
kendisine herhangi bir işlem yapılmamasına karşılık, ta yedi ay önce Vali Coş’u
Twitter üzerinden eleştirdiği için bir bayan Nevşehir’de gittiği otelde,
sabahın beşinde göz altına alınıyor. Yani bu, Türkiye'nin hukuk olarak insan
hakları açısından hangi noktaya geldiğinin bir göstergesidir. Bunu öncelikle
belirtmek istiyorum.
İkinci husus: Bugün Sayın Başbakan grup
toplantısında, Sayın Genel Başkanımız Devlet Bahçeli’nin Necdet Özel’in,
Genelkurmay Başkanının tırnağına kurban olması gibi bir ifadede bulunmuştur. Bu
talihsiz bir ifadedir. Burada, Süleyman Şah Türbesi’nin, vatan toprağının, ata
yadigârının oradan alınarak kaçırılan bir operasyonu yürüten Genelkurmay
Başkanının tırnağına kurban olunmaz. Eğer tırnağına kurban olunacaksa şunu
ifade ediyorum: 1973 yılında Süleyman Şah Türbesi’nin bulunduğu alanın yapılan
baraj neticesinde sular altında kalması sonucunda Suriye ekibi Türk heyetine
diyor ki: “Burası sular altında kalacak, buradaki türbeyi alın, Türkiye’ye
götürün.” Türk heyetinin verdiği cevap şudur, bu heyetin başında bulunan Albay
Necabettin Ergenekon aynen şu ifadede bulunuyor: “Burası Türk toprağıdır.
Edirne, Kars, Ardahan, Adana neyse burası da aynıdır, burası bizim
toprağımızdır.” Onun üzerine, “Biz size bir başka yer gösterelim, oraya bu türbeyi
kaldırın.” dendiği zaman da aynen şu ifadelerde bulunuyor: “Burası Türk
toprağıdır. Burası sular altında kalacaksa biz burayı, bu türbeyi Suriye’de
istediğimiz yere koyarız ve inşa ederiz. Eğer bunun gereğini yapmazsanız bunu
Ardahan’ın, Kars’ın, İstanbul’un işgaliyle aynı konuma sokarız ve gereğini
yaparız.” ifadesinde bulunmuştur. Bunun üzerine toplanan Suriye Hükûmeti ve
heyeti, Türk heyetinin, dönemin Türk Hükûmetinin bu tutarlı tavrı ve bu heyetin
başındaki Albay Necabettin Ergenekon’un bu kararlı duruşu karşısında Türk
heyetine istediği noktada ve istediği yerde bu türbenin taşınması noktasında
görüş belirtmiş ve izin vermiştir. İşte bir tarafta vatan toprağını IŞİD
terörüne karşı bile koruyamayan, bir başka terör örgütünden destek alarak o
türbeyi bir gecede PYD’nin önderliğinde ve rehberliğinde oradan kaçıran bir
Hükûmet ve Genelkurmay Başkanlığı, diğer tarafta da Türk milletinin, Türk
devletinin itibarını koruyan bir anlayış. Şimdi burada eğer tırnağına kurban
olunacaksa Sayın Başbakan, bu dönemde Türk milletinin haysiyetini, onurunu
kıran bu Hükûmete ve bu Hükûmetin Genelkurmay Başkanı Özel’e değil, işte o
anlayışı ortaya koyan hükûmete ve o heyetin başındaki Albay Necabettin
Ergenekon’un tırnağına kurban olması gereken Sayın Davutoğlu’dur, bunu açıkça
ifade etmek istiyorum.
Değerli milletvekilleri, Suriye’den
ülkemize yaklaşık 1,5 milyona yakın sığınmacı gelmiştir. Bu süre içerisinde bu
şunu gösteriyor ki dönemin Dışişleri Bakanı Ahmet Davutoğlu, yine dönemin
Başbakanı Sayın Recep Tayyip Erdoğan’ın Orta Doğu’da yaşanan süreci görememesi,
o coğrafyada planlanan oyunu görememesi veya bu oyunun uygulanmasının bir
parçası olarak Orta Doğu’nun yeniden şekillenmesi, Irak’taki Türkmenlerin,
Suriye’deki Türkmenlerin yerlerinden, yurtlarından edilerek o bölgelerin başka
yapıların ve güçlerin eline geçmesi oyununu göremeyecek şekilde şunu ifade
etmişlerdi: “İki hafta sonra Emevi Camisi’nde cuma namazı kılacağız.” diyen,
söylemlerde bulunan bu Hükûmete şunu söylüyorum: Siz, iki hafta sonra Şam’da
Emevi Camisi’nde cuma namazı kılamadınız ama ne yazık ki bugün Türkiye’yi
getirdiğiniz nokta şudur: Suriye’den kaçan sığınmacıların Türkiye’de cami
önünde dilencilik yaptıkları bir süreci yaşattınız. Bugün “Emevi Camisi’nde
cuma namazı kılacağız.” dediğiniz noktadan Suriye’deki mültecilerin Türkiye’de
cami önünde dilencilik yaptığı bir ortam sizin yanlış politikalarınızın
eseridir.
Bakın, değerli milletvekilleri, yine
Suriye’den gelenler 1,5 milyona yakın, Adana’da da resmî rakamlara göre 120
bin, gayriresmî rakamlara göre 180 bin civarında. Burada bu sığınmacılara kucak
açmak, onları kucaklamak bizim geleneğimizde, örfümüzde var, bundan dolayı
teşekkür ederiz. Ama gelinen nokta şudur: Şu anda bir kaos ortamı vardır,
Suriye’den gelen Adana’daki mülteciler için söylüyorum. Bakın, suç çetelerinin
eline geçmiştir, kızları fuhuş bataklığının içerisinde suç örgütlerinin eline
düşmüştür. Orada iş barışı bozacak birçok gelişme vardır. Bundan dolayı Adana
neredeyse sosyal patlamaya hazır bir kent hâline gelmiştir. 
Buradan, Suriye’den
gelen Türkmenlerle ilgili meseleye geçmek istiyorum.
Değerli
milletvekilleri, bundan yaklaşık birkaç ay önce Osmaniye Cevdetiye’deki Türkmen
kampını ziyaret ettim. Burada yaklaşık 9.500’e yakın Türkmen yaşamaktadır, bu
kamplarda. Osmaniye ilinde kamp dışında da 18 bine yakın Türkmen yaşamaktadır.
Bu Türkmenler, Halep’te, Şam’da, Suriye’de bin yıldır, Osmanlının emanetleri
olarak, bizim aynı soydan, aynı boydan, aynı kandan geldiğimiz Türkmen
kardeşlerimizdir. Bunlara sahip çıkmak Türk devletinin borcudur. Bunları bu
kampa almaktan dolayı teşekkür ediyoruz ama kampı gezdiğimde şunu gördüm: Kamp
gerçekten içler acısı. O kamplarda yaşayan 9.500 Suriyelinin(*)
hayattan bezmiş bir vaziyette, geleceğe endişeyle bakan bir durumla karşı
karşıya olduklarını görüyoruz. Bakın, 15 metrekarelik çadırları 8 kişi, 10
kişi, 12 kişi -aynı çadırı- paylaşmak zorunda kalıyorlar. Tamamı çadırlarla
kaplı olan bu yerde yazın sıcaktan -Osmaniye’nin sıcağını hepiniz bilirsiniz-
kışınsa soğuktan ciddi manada sıkıntı yaşıyorlar. Gittiğimdeki manzara
tüylerimi ürpertmiştir. Lağımlar ortada akıyor, duş alabilecekleri, banyo
yapabilecekleri banyoları mevcut değil, suları sık sık kesiliyor. Yetmiş iki
saat elektriğin verilmediği, neredeyse Belene Kampı’nı andıracak şekilde birtakım
uygulamaların olduğunu görüyoruz. Zaten, Suriye’de uygulanan politika
neticesinde eğitimsiz bırakılan Türkmen çocukları Türkiye’de buna benzer
sıkıntıları yaşıyor. Burada, Libya müfredatına göre sayıldığı için,
üniversiteye girişlerde çok ciddi sıkıntılar yaşıyorlar. Bu çocuklar
eğitimlerini alamıyorlar. Bunlar Türkmen çocukları, bizim akrabalarımız; aynı
kandan, aynı boydan geliyoruz. Edirne’deki, Kars’taki, Adana’daki, Trabzon’daki
Türkmenler neyse onlar da aynıdır. Buradan Hükûmete sesleniyorum: Dört yıldır
buradalar; bu çocuklara sahip çıkmamız gerekiyor. Bu çocuklarımızı Türkçe
müfredata göre eğitime alarak, bu çocuklarımızın baba gördükleri, her zaman
için gurur duydukları Türk devleti tarafından sahipsiz bırakılmadıklarını
göstermemiz lazım. Sağlık hizmeti alma noktalarında orada çok ciddi sıkıntıları
var. Orada saatlerce kaldım, toplantı yaptım. Türk devletine her zaman sahip
çıkıyorlar ama kendilerini ötekileştirilmiş, ihtiyaçlarının giderilmediğini,
sıkıntılarla baş başa gördükçe ciddi sıkıntıyla karşı karşıya kalıyorlar. 
Bu araştırma önergemize destek vererek,
başta Cevdetiye olmak üzere, Türkmen kamplarında yaşayan bu soydaşlarımızın,
kardeşlerimizin, akrabalarımızın sıkıntılarını el birliğiyle beraber çözmemiz
lazım. Bin yıldır bu devletin bir mensubu olan, çeşitli vesilelerle Suriye’ye,
Irak’a giden Türkmen kardeşlerimize sahip çıkmak Türk milletinin, Türk
devletinin ana görevidir. (MHP sıralarından alkışlar) 
BAŞKAN – Teşekkür ederim Sayın Yılmaz. 
SIRRI SÜREYYA ÖNDER (İstanbul) – Sayın
Başkan…
BAŞKAN – Buyurun. 
SIRRI SÜREYYA ÖNDER (İstanbul) – Sayın
hatibin konuşmasıyla ilgili Genel Kurulu bilgilendirmek istiyorum orada geçen
bir isim hakkında, Necabettin Ergenekon hakkında; bir yanlış bilgi var. 
BAŞKAN – Buyurun, yerinizden bir
dakika. 
ERKAN AKÇAY (Manisa) – Sayın Başkan,
Hükûmet nerede, hiçbir bakan yok? Önemli konular konuşuluyor. 
BAŞKAN – Sayın Akçay, lütfen…
ERKAN AKÇAY (Manisa) – “Lütfen”i var mı
Sayın Başkan? Hükûmetin bulunması gerekmiyor mu?
İLHAN DEMİRÖZ (Bursa) – Hükûmet başka
işlerle uğraşıyor. 
BAŞKAN – Sayın Akçay, lütfen…
Buyurun Sayın Önder.
VI.- AÇIKLAMALAR (Devam)
32.- İstanbul Milletvekili Sırrı
Süreyya Önder’in, Adana Milletvekili Seyfettin Yılmaz’ın MHP grup önerisi
üzerinde yaptığı konuşmasındaki bazı ifadelerine ilişkin açıklaması
SIRRI SÜREYYA ÖNDER (İstanbul) – Bu
sayın hatip bir askerden, kişiden bahsetti, Necabettin Ergenekon’dan, onun
dirayetinden bahsetti. Ben bu şahsın filmini yaptım. Beynelmilel’de bahsedilen
albay, bu albaydır. Sayın hatibe de önerim: O günleri gören MHP’li bir il, ilçe
yöneticisini aradığında, bu insanın ne kadar gaddar, ne kadar işkenceci, ne
kadar zalim olduğunu -hiç başka bir partiye gerek yok- kendi partili
arkadaşlarından öğrenebilir. Böyle bir dirayetten falan bahsetmek mümkün değil.
Adıyaman’da aldığı ah bunun yedi ceddine yeter. Genel Kurulu bu anlamda
bilgilendirmek istedim. O kadar ayyuka çıkmıştı ki faşist cuntanın görevden
almak zorunda kaldığı tek işkenceci sıkıyönetim komutanıydı. 
Saygılar sunarım. 
BAŞKAN – Teşekkür ederim. 
Sayın Yılmaz, buyurun. 
SEYFETTİN YILMAZ (Adana) – Bununla
ilgili sataşmadan dolayı söz istiyorum Sayın Başkanım. 
BAŞKAN – Ne dedi? Sizin şahsınıza…
SEYFETTİN YILMAZ (Adana) – Ne diyecek
yani? Bizim söylediklerimizle ilgili…
SIRRI SÜREYYA ÖNDER (İstanbul) – Sataştım.

BAŞKAN – Sayın milletvekili, sizin
şahsınıza yönelik bir sataşmada bulunmadı. Siz bir konuda bilgi verdiniz…
ERKAN AKÇAY (Manisa) – Cevap verdi
Sayın Başkan. 
SEYFETTİN YILMAZ (Adana) – Cevap verdi.
Yani bizi yalan söylemekle suçladı, daha ne diyecek Sayın Başkan yani, rica
ediyorum.
BAŞKAN – “Yalan söyledi.” demedi,
“Bilgi vermek istiyorum.” dedi. 
SEYFETTİN YILMAZ (Adana) – Demedi, ama
illa ki… 
S. NEVZAT KORKMAZ (Isparta) – Yanlış
bilgilendirdiği için. 
BAŞKAN – Buyurun peki. 
MEHMET GÜNAL (Antalya) – Sayın Başkan,
gereksiz yere söz verdiniz zaten. 
BAŞKAN – Sayın Yılmaz konuşuyor, ben
Sayın Yılmaz’ı dinleyebiliyorum, diğer milletvekilleri niye ayağa kalkıyor, onu
anlamadım. 
Buyurun Sayın Yılmaz. 
MEHMET GÜNAL (Antalya) – Gereksiz yere
söz verdiniz. 
BAŞKAN – Sayın Yılmaz da sağ olsun,
yani haklı olarak, dileğini ve talebini dile getirebiliyor. 
Lütfen, buyurun, sataşmadan iki dakika.

X.- SATAŞMALARA İLİŞKİN KONUŞMALAR
1.- Adana Milletvekili Seyfettin
Yılmaz’ın, İstanbul Milletvekili Sırrı Süreyya Önder’in yaptığı açıklaması
sırasında şahsına sataşması nedeniyle konuşması
SEYFETTİN YILMAZ (Adana) – Sayın
Başkan, değerli milletvekilleri; mesele burada şahıslar değil, insanların
verilen talimatları yerine getirmesidir. 1973 yılındaki hükûmetin kararlı
tutumu ve o heyetin içerisinde olan bir askerin oradaki takındığı tavır
hükûmetten kaynaklanır. Eğer bugünkü Hükûmet, Necdet Özel’e veya askere “Orada
her ne pahasına olursa olsun o Süleyman Şah Türbesi üç beş teröriste
bırakılmaz, gereğini yapın.” deseydi, ben inanıyorum ki bugün, neyle
suçlarsanız suçlayın, o asker gereğini yapardı. Orada da o hükûmete, o heyete
şu talimat verilmiştir: “Orada vatan toprağını koruyacaksınız. Geri adım atmak
yoktur.” O heyetin başında da bu şahıs vardır. Bu şahsın diğer konuları beni
ilgilendirmiyor. Ben oradaki kararlı iradeden bahsediyorum. 
Bugün Sayın Başbakan diyor ya
“Genelkurmay Başkanının tırnağına…” İşte o “tırnağa kurban olma” noktasında bu
iradenin tırnağına kurban olunur. Söylemek istediğimiz o. Vatan toprağını, üç
tane, kim tarafından beslendiği, kim tarafından sahaya sürüldüğü belli olmayan
eli kanlı terör örgütü IŞİD’e teslim ederek, vatan toprağı, ata yadigârı
Süleyman Şah Türbesi’ni oradan alıp kaçarak PYD’nin kontrolünde, Türkiye’den
150 metre uzaklıktaki Eşme’sine getirerek kahramanlık destanı yapan iradeye
bunu ifade etmek istiyorum. İşte o dönemin Başbakan Yardımcısı da Alparslan
Türkeş’ti. Burada bir kararlı irade vardı. Bugün burada üzerinde durduğumuz
konu odur. Konuyu başka yerlere çevirmenin bir mantığı yoktur. Burada da eğer
Hükûmet kararlı dursaydı, her ne pahasına olursa olsun orada o koruma yapılmış
olsaydı, o görevlendirilen, o giden heyet, 527 kişilik personelin komutanı da o
talimatı yerine getirirdi ama orada “Süleyman Şah Türbesi’ni alın, kaçın,
Türkiye’ye getirin.” dediğiniz zaman, bu iradenin, kimin kurban olması gereken
irade olduğunu da yüce heyetin takdirine bırakıyorum. (MHP sıralarından
alkışlar)
BAŞKAN – Teşekkür ederim.
SIRRI SÜREYYA ÖNDER (İstanbul) – Sayın
Başkan, sayın hatip Genel Kurulu yine eksik bilgilendirdi. Bir konuda açıklama
yapmak istiyorum. 
MEHMET GÜNAL (Antalya) – Sayın
Başkanım, böyle bir usul var mı?
BAŞKAN – Sayın Önder… 
ERKAN AKÇAY (Manisa) – Meclisin
danışmanı mıdır sayın vekil? Ne zaman ifade edecekse sayın vekil o zaman ifade
eder. Böyle şey olmaz Sayın Başkan. Söz alır, gündem dışı söz alır…
BAŞKAN – Sayın Önder, şimdi bir konu
konuşuldu. Sayın Yılmaz bir konuşma yaptı, siz bir açıklama yaptınız onun
yerine ve…
ERKAN AKÇAY (Manisa) – …şimdi bu grup
önerisi üzerine söz alır, konuşur. Böyle şey olmaz. 
MEHMET GÜNAL (Antalya) – Zaten birazdan
konuşacak.
BAŞKAN – Buyurun Sayın Akçay, siz idare
edin buradan, buyurun.
SIRRI SÜREYYA ÖNDER (İstanbul) – Bizim
söz hakkımız yok, o yüzden, özür dilerim.
ERKAN AKÇAY (Manisa) – Herkesin
görüşünü alıyorsunuz da Sayın Başkan…
BAŞKAN – Ee, bir müsaade edin ama.
SIRRI SÜREYYA ÖNDER (İstanbul) – Yani
söz hakkımız olsaydı…
ERKAN AKÇAY (Manisa) – …benim görüşümü
niye almıyorsunuz?
BAŞKAN – Ama müsaade edin. Ben sizinle
ilgili bir şey yapmıyorum. Şu anda Sayın Yılmaz’ın ve Sayın Önder’in
konuşmasının değerlendirmesini yapıyoruz hep beraber. Lütfen…
SIRRI SÜREYYA ÖNDER (İstanbul) – Bütün
bir kentin ahını almış…
BAŞKAN – Sayın Önder, bir dakika…
SIRRI SÜREYYA ÖNDER (İstanbul) – Sayın
Başkan…
BAŞKAN – Sayın Önder, bir dakika…
Sayın Yılmaz’ın konuşmasını herkes
dinledi. 
SIRRI SÜREYYA ÖNDER (İstanbul) – Evet.
BAŞKAN – Siz de açıklamanızı yaptınız.
Yönetmenliğini yaptığınız filmdeki albayın kim olduğunu da söylediniz. 
SIRRI SÜREYYA ÖNDER (İstanbul) – Filmle
alakası yok, filmle alakası yok, insan canı söz konusu. Yani bir referans olsun
diye onu söyledim. 
BAŞKAN – Şimdiki talebiniz nedir?
SIRRI SÜREYYA ÖNDER (İstanbul) –
Şimdiki talebim şu… Yani yanlış olan bilgi şu: Bir şahıs sorunlu. Üstelik
MHP’li, MSP’li, solcu, Adalet Partili…
ERKAN AKÇAY (Manisa) – Ne alakası var
ya? Bu konuyla alakası yok. 
SIRRI SÜREYYA ÖNDER (İstanbul) –
…hiçbir ayrım yapmadan herkese zulmetmiş fakat hatibin şimdiki yaptığı
konuşmada bu askerin dirayetine bağlanıyor veya dönemin hükûmetine… O hadisenin
aslı da öyle değil, keşke Sayın Halaçoğlu burada olsa, söyleseydi. 
ERKAN AKÇAY (Manisa) – Geldiği zaman
sorarsınız. 
SIRRI SÜREYYA ÖNDER (İstanbul) –
Dönemin Suriye Hükûmeti çağrı yapıyor “Ya gelin, biz burada baraj yapacağız, bu
meseleye başka bir yere nakil şeklinde çözüm bulalım.” şeklinde.
BAŞKAN – Teşekkür ederim Sayın Önder. 
MEHMET GÜNAL (Antalya) – Kendi grubu
adına söz alsaydı araştırma önergesi üzerine. 
BAŞKAN – Teşekkür ederim.
Sayın Gök, sisteme girmişsiniz.
Buyurun. 
VI.- AÇIKLAMALAR (Devam)
33.- Ankara Milletvekili Levent Gök’ün,
Malatya’da 2 savaş uçağının düşmesi sonucu şehit olan pilotların cenaze
töreninin olduğu sırada Cumhurbaşkanının başka bir törende konuşma yapmasının
doğru olmadığına ilişkin açıklaması
LEVENT GÖK (Ankara) – Sayın Başkan,
bugün, dün 2 uçağımızın, askerî uçağımızın düşmesi sonucu 4 askerimizin şehit
olmasının büyük üzüntüsünü yaşıyoruz. Bugün de öğlen saatlerinde şehitlerimizle
ilgili bir cenaze töreni düzenlendi ama Sayın Başkanım, aynı saatlerde
Cumhurbaşkanının bir yerde yaptığı konuşma cenaze töreniyle çakıştı ve tüm
havuz medyası ekranın yarısında Cumhurbaşkanının görüntüsünü, yarısında da
cenaze törenini vermek suretiyle bir cenaze törenine olan saygının ve
askerlerimize duyduğumuz üzüntünün azalmasına neden oldular. 
Sayın Cumhurbaşkanı ülkede birliğin ve
dirliğin sembolüdür. Böylesine üzüntülü bir günde, böylesine herkesin birbirini
arayıp teselliyi bulacağı bir günde, yani o konuşma o saate mi denk getirilir?
Yani bir Cumhurbaşkanı bunu içinde, ruhunda hissetmiyorsa ne zaman
hissedecektir? O 4 şehidimiz Türkiye’nin şehididir. Yani buna en başta, en
öncülük yapması gereken Cumhurbaşkanı, kalkıyor aynı saatte bir konuşma yapıyor
ve bu konuşmayla da aynı saatlere çakışan cenaze töreni maalesef medyamız
tarafından ekranlarda yarı oranda gösteriliyor. 
Cumhurbaşkanının bunu yapmaya hakkı
yoktur, her yerde konuşacak diye bir şey yoktur ama böylesine üzüntülü bir
konuda, cenaze töreninin yapıldığı bir konuda Cumhurbaşkanı herhâlde herkesten
önce susmalı ve o şehitlerin karşısında saygı duruşunda bulunmalıdır. 
BAŞKAN – Teşekkür ederim.
Sayın Altay da sisteme girmiş ama
sanıyorum Genel Kurulun dışına çıkmışlar. 
IX.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, Adana Milletvekili
Seyfettin Yılmaz ve arkadaşları tarafından, Suriye'de devam eden iç savaştan
dolayı ülkemize sığınan Suriyeli göçmenler ve Osmaniye’de bulunan Cevdetiye
Türkmen kampında yaşayan soydaşlarımızın sıkıntılarının ve çözüm yollarının
derinlemesine incelenmesi, eksikliklerinin giderilmesi, destekleme yollarının
araştırılması, idari ve kurumsal yasal düzenlemelerin yapılması amacıyla
20/1/2015 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 25 Şubat 2015 Çarşamba günkü
birleşiminde sunuşlarda okunmasına ve görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN – Milliyetçi Hareket Partisi
Grup önerisinin aleyhinde ilk konuşmacı Yozgat Milletvekili Sayın Ertuğrul
Soysal.
Buyurun. (AK PARTİ sıralarından
alkışlar) 
ERTUĞRUL SOYSAL (Yozgat) – Sayın
Başkan, değerli milletvekilleri; Suriye’deki iç savaştan dolayı ülkemize göç
eden Suriyeli mültecilerle ilgili MHP Grubunun vermiş olduğu öneri hakkında söz
aldım. Bu vesileyle yüce heyetinizi saygıyla selamlıyorum. 
Değerli arkadaşlar, hepinizin bildiği
üzere, 2011 yılından itibaren Suriye’deki iç savaştan dolayı takriben, toplam
olarak söylüyorum, 1 milyon 700 binin üzerinde Suriyeli kardeşlerimiz Türkiye’ye
geldiler. Bunların içerisinde 251 bin kişi bizim kurduğumuz kamplarda ikamet
etmektedirler. Yine, bunlarla beraber, bu kardeşlerimizle ilgili harcadığımız
meblağ yaklaşık 5,5 milyarı bulmuştur. Tabii, bunların içerisinde,
kamplarımızda birçok konu da çözülmüştür. Bunların başında eğitim sorunları,
sağlık sorunları, barınma sorunları ve diğer sosyal sorunlar gelmektedir.
Sağlık sorunlarıyla ilgili geçmişte değişik arkadaşlar burada, kürsüde birçok
şeyler söylediler. Ben bugün itibarıyla söylüyorum, Türkmen kardeşlerimiz de
dâhil herkes, kamplarda kalan herkes ücretsiz olarak sağlıktan
faydalanmaktadırlar. Bugüne kadar yaklaşık 3 milyon 700 bin kişi sağlıktan
faydalanma adına poliklinik hizmeti almıştır. Yine, 277 bin kardeşimiz yatarak
tedavi görmüştür, 45 bin doğum gerçekleşmiştir bütün kamplarımızda, tabii,
bununla beraber, 213.500 kardeşimizin de ameliyatları gerçekleştirilmiştir.
Yine, eğitim noktasında, yaklaşık 70 bin kişi ilkokul, ortaokul ve liselerde
eğitim almaktadır şu an itibarıyla. Tabii, bununla beraber, çeşitli branşlarda
1.210 kurs açılmış, yaklaşık 40 bin kişi de bu kurslara iştirak etmiş ve
sertifikalarını almışlardır. 
Şimdi, değerli konuşmacı biraz önce
Türkmen kardeşlerimizle ilgili sorunlar olduğundan bahsetti, Osmaniye ili
Cevdetiye beldesindeki kampımızda ve birçok basında çıkan sözlerden bahsetti.
Basında çıkan bütün haberler kesinlikle yalandır değerli kardeşlerim. Bugün
itibarıyla Cevdetiye Kampı’nda 9.210 kişi kalmakta, bunların 4.633’ü bayan,
4.577’si de erkektir. Toplamda ülkemizde misafir ettiğimiz Türkmen sayısı 18
bin civarındadır. Tabii, son aldığım bilgileri ben sizlere aktarıyorum:
Cevdetiye Kampı’nda şu anda hiçbir sorunumuz yoktur, elhamdülillah.
SEYFETTİN YILMAZ (Adana) – Bir
gitsenize oraya, bir gitsenize!
ERTUĞRUL SOYSAL (Devamla) – En son
-yağışlardan dolayı- ara yollarla ilgili sıkıntıların valiliğimiz tarafından…
SEYFETTİN YILMAZ (Adana) – Bir gidin de
görün bakalım!
ERTUĞRUL SOYSAL (Devamla) – …özel idare
tarafından yaklaşık 15 bin ton mıcırla ve diğer türlü malzemeyle yolların çok
güzel hâle geldiğini de buradan ifade etmek istiyorum. 
Yine, aynı şekilde, eğitim sorunları
olsun, sağlık sorunları olsun ve birçok diğer konular kesinlikle sonuna kadar
çözülmüştür. 
SEYFETTİN YILMAZ (Adana) – Hafta sonu
beraber gitmeye davet ediyorum sizi, hafta sonu. Bir beraber gidelim, bir
gidelim beraber!
ERTUĞRUL SOYSAL (Devamla) – Biz giden
arkadaşlarımızdan biliyoruz, onlardan dinlediğimiz kadarıyla da herhangi bir
sorun olmadığını da ben buradan ifade etmek istiyorum.
S. NEVZAT KORKMAZ (Isparta) –
Görmediğin, bilmediğin yeri söylüyorsun ya!
ERTUĞRUL SOYSAL (Devamla) – Şimdi,
değerli kardeşlerim, Suriye, biliyorsunuz, bin yılın ötesine şöyle baktığımız
zaman kültürel ve birçok tarihî bağlarımız olan bir ülke. Buradan gelen
kardeşlerimize ben aslında mülteci bile demek istemiyorum, onların hepsi bizim
kardeşimiz, onlar bizim misafirimiz. Biz, bu noktada, ta başından beri, 2011
yılından beri devlet olarak, Hükûmet olarak üzerimize düşeni yapıyoruz, yapmaya
da devam edeceğiz inşallah. Dolayısıyla, bugün ufak tefek sorunlar olabilir,
bize ulaşan, Hükûmetimize ulaşan her türlü sorun dikkate alınıyor ve zamanı
geçmeden de gereği yapılıyor.
Bir zamanlar… MHP Grubundan birçok
kardeşimi ben buradan dinledim, bizim Genel Kurul tarafında, “Türkmenlerle
ilgili şeyler yapılmıyor, onlara ilgi gösterilmiyor, sağlıktan
faydalanılmıyor.” diye birçok şeylerden bahsettiler. Bugün itibarıyla
söylüyorum, hiçbir ayrım yapmadan; din, mezhep, ırk, vesaire, hiçbir ayrım
yapmadan Suriye’den gelen bütün kardeşlerimize biz eşit davranıyoruz ve
Hükûmetimizin bütün imkânlarını eşit seferber ediyoruz. Mesela, Suruç’ta
açtığımız güzel bir kampımız var, belki gidenleriniz görmüştür. Bugün o
kampımızın, dünyada açılan kamplar içerisinde 3’üncü olduğunu, Avrupa’daki ülkelerin
yapmış olduğu, açmış olduğu kampların içerisinde 1’inci olduğunu ben buradan
iftiharla sizlere söylüyorum.
Dolayısıyla, değerli kardeşlerim,
basında çıkan haberlere fazla önem vermeyin; biz yaptığımızı biliyoruz, biz
yapacaklarımızı da her zaman söylüyoruz. Bu konuda biz rahatız, sizler de rahat
olun; onlar bizim kardeşimizdir, misafirlerimizdir.
Biz her zaman üzerimize düşeni
fazlasıyla yapıyoruz, yapmaya da devam edeceğiz diyor, MHP grup önerisinin
aleyhinde olduğumuzu belirtiyor; hepinizi saygıyla, sevgiyle selamlıyorum. Sağ
olun, var olun. (AK PARTİ sıralarından alkışlar) 
BAŞKAN – Teşekkür ederim. 
S NEVZAT KORKMAZ (Isparta) – Sayın
Başkan, kayıtlara geçsin diye… Söz istemiyorum.
BAŞKAN – Buyurun. 
S NEVZAT KORKMAZ (Isparta) – Kürsüdeki
konuşmacı Genel Kurulu bilgilendirirken, kendi cümlesiyle, arkadaşlarından
duyduklarını aktardı. Keşke o kampı gören, o kamptaki sorunları tespit eden
biri çıksaydı kürsüye. Adalet ve Kalkınma Partisinde böyle bir milletvekili yok
mu merak ettim. Kayıtlara geçsin diye söylüyorum. 
BAŞKAN – Tamam, teşekkür ederim. 
Sayın Atıcı, sizin talebiniz nedir?
VI.- AÇIKLAMALAR (Devam)
34.- Mersin Milletvekili Aytuğ
Atıcı’nın, Yozgat Milletvekili Ertuğrul Soysal’ın MHP grup önerisi üzerinde
yaptığı konuşmasındaki bazı ifadelerine ilişkin açıklaması
AYKUT ATICI (Mersin) – Sayın Başkan,
sayın konuşmacı Türkmenlerle ilgili bir sağlık sorunu yaşanmadığını dile
getirdi. Bu doğru bir bilgi değildir. AKP milletvekilleri de bunu çok iyi
bilirler, komisyonda da konuştuk. Türkmenlerle ilgili sorunlar hâlâ devam
etmektedir ve bizim, Türkmenlere ayrımcılık yapmamız gerekiyor. 
Ayrıca “Dil, din ayrımı yapmadan bütün
Suriyelilere hizmet veriyoruz.” demek çok abes bir şey çünkü hepsi Arapça
konuşuyor, hepsi Müslüman, zaten bir ayrım yok ancak milyonlarca insanı buraya
çağırıp ondan sonra bunlara sağlık hizmeti verememek… Sadece kamplarda değil,
bunun yüz binlercesi şehir içerisinde. Hiçbirisinin kızamık aşısı yok, bu
nedenle 7 bin tane kızamık çıktı. Hiçbiri bulaşıcı hastalık kontrolünden geçmiyor.
O yüzden, insanları buraya çağırıp sersefil bırakmanın da doğru olmadığını
düşünüyorum. 
BAŞKAN – Teşekkür ederim, sağ olun.
IX.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, Adana Milletvekili
Seyfettin Yılmaz ve arkadaşları tarafından, Suriye'de devam eden iç savaştan
dolayı ülkemize sığınan Suriyeli göçmenler ve Osmaniye’de bulunan Cevdetiye
Türkmen kampında yaşayan soydaşlarımızın sıkıntılarının ve çözüm yollarının
derinlemesine incelenmesi, eksikliklerinin giderilmesi, destekleme yollarının
araştırılması, idari ve kurumsal yasal düzenlemelerin yapılması amacıyla
20/1/2015 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 25 Şubat 2015 Çarşamba günkü
birleşiminde sunuşlarda okunmasına ve görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN – Milliyetçi Hareket Partisi
grup önerisinin lehinde ikinci konuşmacı Gaziantep Milletvekili Sayın Ali
Serindağ. 
Buyurun. (CHP sıralarından alkışlar) 
ALİ SERİNDAĞ (Gaziantep) – Teşekkür
ederim Sayın Başkan. 
Sayın Başkan, sayın milletvekilleri;
Milliyetçi Hareket Partisinin grup önerisi üzerine Cumhuriyet Halk Partisi
adına söz almış bulunuyorum. Hepinizi saygıyla selamlıyorum. 
Sayın Başkan, izninizle o konuya
geçmeden bir iki hususu Türkiye Büyük Millet Meclisinin ve halkımızın dikkatine
sunmak istiyorum. 
Devlet adamlarının görevi ülkede
birliği ve bütünlüğü sağlamak, savunmak ve bunun için gerekli tedbirleri
almaktır. Ancak, son yıllarda AKP Hükûmeti öyle bir politika izliyor ki
özellikle Hükûmet eliyle insanlar ayrıştırılıyor, insanlar kamplara bölünüyor,
insanlar kutuplaştırılıyor. 
Bakınız, ibretiâlem için burada
söylüyorum. Sayın Davutoğlu’nun bugün grupta yaptığı bir konuşmadan bir iki alıntı
yapmak istiyorum. Bir defa, Sayın Davutoğlu ve Sayın Cumhurbaşkanı muhalefet
partilerini birbirlerine karşı kışkırtmak istiyor ve bu yolla insanlar arasına
nifak sokuyor, şöyle diyor: “MHP’nin şimdi HDP'yle yan yana olduğunu seçmene
anlatacağız.” Devam ediyor: “HDP Kürt partisi, CHP Türk Baas’ı.” Böyle bir
ayrımcılık, böyle bir bölücülük olabilir mi? Bu Sayın Başbakan Türkiye için
büyük bir tehlikedir, bu Sayın Başbakan bu sözleri söyledikten sonra Türkiye
Cumhuriyeti'nin Başbakanı olamaz artık ve gene yalanlarına devam ediyor, diyor
ki: “24 Kasımda -iç güvenlik paketini kastederek söylüyor- tüm bu unsurları,
muhtevi yasa tasarısını Bakanlar Kurulunda konuştuktan sonra Türkiye Büyük
Millet Meclisine sevk ettik, yine hiçbir ses yok, eleştiri yok.” İnsaf, insaf!
Siz, kapalı kapılar ardında bu tasarıyı
hazırlarken tüm çabamıza rağmen bununla ilgili en ufak bir bilgi vermediniz. Bu
tasarı Türkiye Büyük Millet Meclisine geldikten sonra İçişleri Komisyonunda 3
Aralık tarihi itibarıyla görüşülmeye başlandı, biz orada tüm önerilerimizi
sunduk. Alt komisyon kuruldu, alt komisyonda tüm önerilerimizi dile getirdik,
itirazlarımızı söyledik diğer muhalefet partileriyle beraber, tekrar esas
Komisyona gelince gene tüm önerilerimizi söyledik ama bu kadar da insanın gözünün
içine baka baka yalan bilgi vermek olmaz ki. 
Sadece bununla da yetinmiyor. Sayın
Arınç da şöyle diyor: “Bu tasarı komisyonlardan üç günde geçti.” ve bunu halkın
gözünün içine baka baka söylüyor, sıkılmadan söylüyor. “Üç günde geçti, kimse
de bir şey demedi.” diyor. Böyle bir şey olabilir mi? Devlet adamları bu kadar
yalan söyleyebilir mi? 
Gene, Davutoğlu bugünkü grup
toplantısında, insanları, tabii, toplamış, orada nümayiş şeklinde tezahürat
yapıyorlar, salonda tekbir sesleri ve ondan sonra da Davutoğlu’nun ona karşılık
sözleri şu: “İnşallah bu tekbir sesleri al bayrakla beraber Suriye
topraklarında yükselecektir.” Biz Suriye’yi işgal mi edeceğiz değerli
arkadaşlarım, biz Suriye’ye mi saldıracağız? Suriye’yle ne problemimiz var?
Davutoğlu’nun hayalperest, ütopik düşüncelerinin Türkiye Cumhuriyeti’nin dış
politikası hâline getirilmesine hepimizin karşı çıkması lazım. Böyle bir
Başbakan bu ülkeyi yönetemez.
Değerli arkadaşlarım, devam ediyor
gene, Süleyman Şah Türbesi’nden çekilmeyi kastediyor. Şunu herkes bir defa
aklına koymalı değerli arkadaşlarım, siz hepiniz “Süleyman Şah Türbesi ve
çevresi Türkiye toprağıdır, vatan toprağıdır.” diyor muydunuz, demiyor
muydunuz? “Demiyorduk.” diyorsanız ona göre konuşalım ama hepiniz “Burası vatan
toprağıdır.” diyordunuz. Peki, vatan toprağı idi ise sizin bırakıp gelmiş
olmanız nasıl bir zafer havası içerisinde kamuoyuna sunuluyor? Nasıl oluyor bu?
Bu, değerli arkadaşlarım, bir geri çekilmedir, terk etmedir. Siz ne yaparsanız
yapın bunu değiştiremezsiniz. Gerçi sizin huyunuz bu. Tıpkı göz göre göre
yurttaşlarımızı rehin düşürdükten sonra Musul Konsolosluğunu IŞİD’e bırakıp
vatandaşlarımızın canını zar zor kurtarmayı bir başarı olarak sunmanız gibi.
Siz onu da öyle yaptınız. Daha sonra ne yaptınız? Süleyman Şah Türbesi’nde
IŞİD’in yapmak istediği yıkıp dökme işini kendi elinizle yapmayı başarı
hikâyesi gibi sunmaya kalkıştınız. Hiç kimse şunu söyleyemez:(*) Türk
Silahlı Kuvvetleri Türkiye'ye ve Türkiye topraklarına yapılacak olan her tür saldırıyı, her tür tehdidi
defedecek güç, kudret ve kuvvete sahiptir. Bunun aksini hiç kimse söyleyemez.
Bizim Silahlı Kuvvetlerimizi bu duruma düşürmenize kimse sıcak bakamaz.
Hakkınız yoktur buna. 
Sayın Cumhurbaşkanı da halkı yanlış bilgilendirmeye devam
ediyor. Ne diyor? Dün yaptığı bir toplantıda -her gün birilerini topluyor ya-
diyor ki: “Efendim, müjde, müjde! Biz, muhtarlara evlenme akdi yapma yetkisi
veriyoruz.” İnsaf! Zaten köy muhtarlarının evlenme akdi yapma yetkisi vardı.
Siz bunu onların elinden aldınız. Onların elinden aldığınız bir yetkiyi şimdi
devrediyorsunuz ve bunu da başarı ve müjde olarak sunuyorsunuz. Bu, bir
Cumhurbaşkanına yakışıyor mu? Böyle devlet adamlığı olur mu değerli
arkadaşlarım? 
Gene bu iç güvenlik paketini getirirken sanki kamu düzenini
sağlamak için getiriyorsunuz. Getirdiğiniz bu tedbirler kamu düzenini sağlamaz,
tam tersine kamu düzenini bozar. Kamu düzenini bozucu tedbirler getiriyorsunuz
ve diyorsunuz ki: “Efendim, muhalefet önerilerini getirsin, değerlendireceğiz.”
Burada AKP sıralarında oturanlara sesleniyorum: Muhalefetin hangi önerisini
dikkate aldınız? Biz size önergeler yoluyla görüşümüzü iletmedik mi? Şu, şu,
şu, şu konular sakıncalıdır demedik mi? Siz bunları dikkate aldınız mı? O zaman
niye yalan söyleme gereği duyuyorsunuz? Şunu söyleyebilirsiniz: Muhalefet bunu
söylüyor ama biz bunu savunuyoruz, bunu bu şekilde çıkaracağız. Bunu
diyebilirsiniz ama yurttaşı aldatarak, muhalefet hiçbir öneride bulunmuyor,
önerilerini getirmiyor diyemezsiniz. Dediğiniz takdirde, değerli arkadaşlarım,
üzülerek ifade ediyorum, yalan söyleme durumuyla karşı karşıya kalmış
olursunuz. 
Bakın, bu tasarı ne getiriyor? Bu tasarıda, hâkim kararı
olmadan herhangi bir noktada polis sizi durdurabilir, üstünüzü, eşyanızı,
aracınızı arayabilir. Bu siz de olabilirsiniz. 
Başka ne getiriyor? Hâkim kararı
olmadan kişilerin kırk sekiz saate kadar gözaltına alınma imkânını getiriyor.
Polise bu yetkiyi tanıyor. Siz bu kırk sekiz saat içerisinde hiçbir şey
yapamayacaksınız.
Başka ne getiriyor? Cumhuriyet savcısı
ceza soruşturmasını başlatma tekeline sahip. Sizin getirdiğiniz bu öneriyle
bazı durumlarda cumhuriyet savcısını ne yapıyorsunuz? Devre dışı
bırakıyorsunuz. Cumhuriyet savcısının yetkilerini valiye, valinin yetkilerini
de kolluğa bırakıyorsunuz. Böyle bir sistem getiriyorsunuz. 
Başka ne yapıyorsunuz? Toplantı ve
gösteri yürüyüşü hakkını tümüyle kullanılamaz hâle getiriyorsunuz. Oysa bu,
Anayasa’da teminat altına alınmıştır. Anayasa’nın bu hükmünü zedeliyorsunuz. 
Başka ne var? Polisin zor kullanma
yetkisini genişletiyorsunuz. Bu yolla baskıcı, despot, otoriter, faşist bir
yönetim getirmek istiyorsunuz. Türkiye’de bunu yapmanız, insanların baskı
altına alınması, sindirilmesi, korkutulması demektir. Ama siz bunu
yapamayacaksınız. Sizin korkunuz insanların bir araya gelmesidir. Siz insanların
meydanlarda toplanmasından korkuyorsunuz.
Şunu unutmayın: Hiçbir demokratik rejim
meydanlarda yıkılmamıştır ama diktatörlerin, faşistlerin, otoriter rejimlerin
meydanlarda yıkılması yakın tarihimizde çok görülmüştür. Bunu unutmayın
diyorum.
Hepinize saygılar sunuyorum.
Teşekkür ederim. (CHP sıralarından
alkışlar)
BAŞKAN – Teşekkür ederim.
Milliyetçi Hareket Partisi grup
önerisinin aleyhinde son konuşmacı, Kırıkkale Milletvekili Sayın Ramazan Can.
Buyurun. (AK PARTİ sıralarından
alkışlar) 
RAMAZAN CAN (Kırıkkale) – Sayın Başkan,
değerli milletvekilleri; Genel Kurulu saygıyla selamlıyorum. 
Milliyetçi Hareket Partisi grup önerisi
üzerinde Değerli Yozgat Milletvekilimiz Doktor Ertuğrul Soysal Bey geniş,
gerekçeli açıklamalarda bulundu. Aynen iştirak ediyorum Ertuğrul Soysal’ın
beyanlarına. Diğer taraftan Başbakanlıktan aldığımız, AFAD Acil Durum Yönetim
Başkanının vermiş olduğu bilgileri de paylaşmak istiyorum:
Geçici barınma merkezlerinde toplam
251.890; geçici barınma merkezlerinde bulunan Suriyeli sayısı 241.232, Iraklı
sayısı 10.658. 
Hatay ilinde Altınözü 1 ve 2 çadır
kenti, Yayladağı 1 ve 2 çadır kenti ve Apaydın konteynerinde toplam 14.992 kişi
yaşamakta.
Diğer taraftan, Gaziantep ilinde
İslahiye 1, 2, Karkamış çadır kenti, Nizip 1, 2, toplam 44.914 Iraklı ve
Suriyeli yaşamakta.
Diğer taraftan, Şanlıurfa ilinde toplam
88.443, Şanlıurfa Ceylanpınar, Akçakale, Harran ve Suruç ilçeleriyle birlikte
Kilis, Öncüpınar ve Elbeyli konteynerlerinde 37.288 kişi.
Diğer taraftan, Mardin ilinde ise
Midyat, Nusaybin ve Derik çadır kentlerinde 11.147 kişi.
Yine, Kahramanmaraş, Osmaniye,
Adıyaman, Adana ve Malatya’da da Suriyeli vatandaşlarımız, sırasıyla 17.315,
9.210, 9.822 ve 10.934 kişi.
Malatya Beydağı’nda 7.825 kişi
yaşamakta. Toplamda 251.890 kişi.
Bunlara Hükûmetimizce eğitim hizmeti,
barınma hizmeti ve sağlık hizmeti verilmekte. Eğitim hizmetiyle ilgili de bazı
bilgileri paylaşmak istiyorum: Toplam 963 derslikte okul öncesi 7 bin, ilkokul,
ortaokul ve lise toplam 70 bin öğrenciye ders verilirken, 363 Türk, 2.621 de
Arap öğretmen vasıtasıyla toplam 2.984 eğitim elemanı çalışmakta. Diğer
taraftan da yetişkinlere ayrıca kurs hizmeti verilmektedir.
Yine, geçici barınma merkezleri
verilerinde, poliklinik ve hastaneye sevk anlamında 213.817 toplam veriyle de
sağlık hizmeti verilmektedir.
Netice itibarıyla, uluslararası
standartlarda yapılan harcamalar -bunun içerisinde STK’lar da dâhil olmak üzere
-toplam 5 milyar 200 milyon Amerikan dolarına ulaşmıştır. Helalühoş olsun
diyorum. 
Grup önerisi aleyhinde ya da lehinde
yorum yapmaktan ziyade, bu bir insanlık görevidir. Türkiye Cumhuriyeti Hükûmeti
geçmişte akrabalık bağı olan, din, ırk ve kültür bağı olan bu insanlara kucak
açmıştır; bu bir görevdir, bir haktır, hakkın teslimidir diye düşünüyorum. 
Zamanlama itibarıyla, iç güvenlik
paketine kaldığımız yerden devam edeceğiz. Bu nedenle grup önerisini Genel
Kurulun takdirlerine sunuyor, tekrar hepinizi saygıyla selamlıyorum. (AK PARTİ
sıralarından alkışlar) 
BAŞKAN – Teşekkür ederim.
Milliyetçi Hareket Partisi grup önerisini
oylarınıza sunuyorum…
SEYFETTİN YILMAZ (Adana) – Karar yeter
sayısı…
BAŞKAN – Karar yeter sayısı arayacağım.

Kabul edenler… Kabul etmeyenler… Karar
yeter sayısı yoktur. 
Birleşime on beş dakika ara veriyorum. 
Kapanma Saati:
16.41
ÜÇÜNCÜ OTURUM
Açılma Saati:
16.56
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
İsmail KAŞDEMİR (Çanakkale), Muhammet Rıza YALÇINKAYA (Bartın) 
-----0-----
BAŞKAN – Sayın milletvekilleri, Türkiye
Büyük Millet Meclisinin 64’üncü Birleşiminin Üçüncü Oturumunu açıyorum.
Milliyetçi Hareket Partisi Grubu
önerisinin oylamasında karar yeter sayısı bulunamamıştı. Şimdi öneriyi tekrar
oylarınıza sunacağım ve karar yeter sayısı arayacağım.
Kabul edenler... Kabul etmeyenler...
BÜLENT BELEN (Tekirdağ) – Karar yeter
sayısı yok.
S. NEVZAT KORKMAZ (Isparta) – Yok...
Yok...
BAŞKAN – Kâtip üyeler arasında bir
anlaşmazlık olduğundan elektronik cihazla oylama yapacağız.
İki dakika süre veriyorum.
(Elektronik cihazla oylama yapıldı)
BAŞKAN – Karar yeter sayısı
bulunamamıştır.
Birleşime on beş dakika ara veriyorum.
 Kapanma
Saati: 16.58
DÖRDÜNCÜ OTURUM
Açılma Saati:
17.15
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
İsmail KAŞDEMİR (Çanakkale), Muhammet Rıza YALÇINKAYA (Bartın) 
-----0-----
BAŞKAN – Sayın milletvekilleri, Türkiye
Büyük Millet Meclisinin 64’üncü Birleşiminin Dördüncü Oturumunu açıyorum.
Milliyetçi Hareket Partisi grup
önerisinin ikinci oylamasında da karar yeter sayısı bulunamamıştı. 
Şimdi öneriyi tekrar oylarınıza
sunacağım ve karar yeter sayısı arayacağım. 
Kabul edenler… Kabul etmeyenler… Öneri
kabul edilmemiştir, karar yeter sayısı vardır. 
Halkların Demokratik Partisi Grubunun
İç Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım. 
2.- HDP Grubunun, Grup Başkan Vekilleri
Iğdır Milletvekili Pervin Buldan ve Bingöl Milletvekili İdris Baluken
tarafından, Halkların Demokratik Partisine yönelik çeşitli il ve ilçelerde
meydana gelen saldırıların görüşülerek her yönüyle değerlendirilmesi amacıyla
24/2/2015 tarihinde Türkiye Büyük Millet Meclisi Başkanlığına verilmiş olan
genel görüşme önergesinin, Genel Kurulun 25 Şubat 2015 Çarşamba günkü
birleşiminde sunuşlarda okunmasına ve görüşmelerinin aynı tarihli birleşiminde
yapılmasına ilişkin önerisi 
 25/02/2015
Türkiye Büyük
Millet Meclisi Başkanlığına
Danışma Kurulunun 25/02/2015 Çarşamba
günü (Bugün) yaptığı toplantısında, toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Pervin
Buldan
 Iğdır
 Grup
Başkan Vekili
Öneri: 
24 Şubat 2015 tarihinde, Iğdır
Milletvekili Grup Başkan Vekili Pervin Buldan ve Bingöl Milletvekili Grup
Başkan Vekili İdris Baluken tarafından verilen (1657 sıra no.lu) “Halkların
Demokratik Partisine yönelik çeşitli il ve ilçelerde meydana gelen saldırıların
görüşülerek her yönüyle değerlendirilmesi” amacıyla Türkiye Büyük Millet
Meclisi Başkanlığına verilmiş olan genel görüşme önergesinin, Genel Kurulun
bilgisine sunulmak üzere bekleyen diğer önergelerin önüne alınarak, 25/02/2015
Çarşamba günlü birleşiminde sunuşlarda okunması ve görüşmelerin aynı tarihli
birleşiminde yapılması önerilmiştir. 
BAŞKAN – Sayın milletvekilleri, lütfen
sessiz olalım. Konuşmacıyı ona göre kürsüye çağıracağım. 
Halkların Demokratik Partisi grup
önerisinin lehinde ilk konuşmacı, Muş Milletvekili Sayın Demir Çelik. 
Buyurun. (HDP sıralarından alkışlar) 
DEMİR ÇELİK (Muş) – Çok teşekkür
ediyorum. 
Sayın Başkanım, değerli
milletvekilleri; araştırma önergemiz üzerine söz almış bulunmaktayım. Hepinizi
saygı ve sevgiyle selamlıyorum. 
Sayın Başkan, değerli milletvekilleri;
geçen hafta Ege Üniversitesinde bir öğrencinin ölümü, onlarca öğrencinin
yaralanmasıyla başlayıp Erzurum, İstanbul, Ankara, İzmir, Adana, Mersin başta
olmak üzere birçok ilde, başta da üniversiteler olmak üzere sokağa yansıyan
gerilim ve gerginlikler, beraberinde Halkların Demokratik Partisini, Halkların
Demokratik Partisinin il, ilçe örgütlerini saldırıya maruz bırakmıştır. Yer yer
ilçe ve il binalarımızın yakılıp yıkıldığı, kadrolarımızın, yöneticilerimizin
tartaklandığı, yaralandığı; tacizi, saldırıyı, ölüme varıncaya dek her türlü
saldırıyı kendinde hak gören bir kısım saldırılar olmuştu. 
İDRİS BALUKEN (Bingöl) – Sayın Başkan,
bu sayın milletvekilleri Sayın Bakanı göremiyorlar herhâlde. Bu olmaz ki,
Bakanlıkta görüşsünler.
DEMİR ÇELİK (Devamla) - Buna dair,
öncelikle İçişleri Bakanımızın devreye girmemesini, sokakta paramiliter
güçlerin her türlü hukuk dışı saldırılarını hoş gören bir yaklaşım içerisinde olmasını
kınıyorum.
BAŞKAN – Sayın Çelik, bir dakika.
Sürenize ekleyeceğim.
Sayın milletvekilleri, konuşmacıyı
duyamıyorum. Ben duyamadığım gibi sayın milletvekilleri de duyamıyor. Lütfen,
rica ediyorum, sohbetinize dışarıda devam edebilirsiniz.
Sürenize ekleyeceğim.
Buyurun Sayın Çelik.
DEMİR ÇELİK (Devamla) – Teşekkür ettim
Sayın Başkanım.
Öncelikle, tabii bunu iyi analiz edip
bilince çıkarmak, buradan da bir kısım siyasal ve toplumsal çıkarsamalarda
bulunmak herkesten çok Meclisin görevidir. Meclisin, her zaman olduğu gibi,
önceliklerini, bir kısım pragmatist ve fırsatçı davranışlara hizmet edecek
yasalara, kanunlara veriyor olması kabul edilmezdir.
Söz konusu olan, yüz yıldır ülkemizin
ve ülke yöneticilerinin çözümsüzlükteki ısrarının ortaya çıkardığı bir siyasal,
toplumsal travmadır. Bu ülkenin mayasında, ülkenin ve ülkeyi oluşturan toplumun
imtiyazsız, sınıfsız, homojen olduğu tespiti varken ve hâlâ bu tespitin
arkasında duran yüksek ve büyük bir siyasal irade söz konusuyken bu olayların
ardının arkasının gelmeyeceği bilinmeli, önüne geçilemeyeceği gerçeğinin her
gün ama her gün bizi ölümlerle, saldırılarla karşı karşıya bırakacağı
unutulmamalıdır. 
O nedenle, ulus üniter devletin herkesi
ama her kesimi kendinden mütevellit bir yapıymış ya da bir unsurmuş gibi görme
algısı, aşılması gereken, 21’inci yüzyılın, demokrasinin parametresidir. Bu
parametreden hareketle çözümsüzlükte ısrardan kaynaklı bugüne ertelenmiş Kürt
sorununu, Alevi sorununu, düşüncenin ve fikrin serbestliğiyle birlikte kendi
kendisini örgütleme hakkının önündeki engelleri kaldıramadığımızda, demokratik,
eşitlikçi, özgürlükçü bir anayasayla herkesin kendisini yönetimde, Mecliste ve
bütçenin hazırlanması ile harcanmasında görebileceği demokratik mekanizmaları
harekete geçiremediğimizde çözemeyeceğiz. Bu sorun nasıl ki ülkenin yüz yıllık
kanayan bir sorunuysa aynı şekliyle otuz üç yıldır faşist diktatörlüğün
Anayasa’sı ile üniversitelere giydirilmek istenen siyasal vesayete tabi
kılınan YÖK’ün üniversitelerdeki hegemonik yapısını kıramadığımızda da,
üniversiteler bilimsel, parasız ve de nitelikli eğitimi yapacak özgür, özerk
konuma kavuşturulmadığında da bu sorunlar devam edecektir. 
Üniversite öğrencileri üniversitenin
olmazsa olmazıdır. Konseyleri, örgütleri ve yapılarıyla üniversitenin faaliyetlerinden
ve de yönetimine katılım mekanizmalarından yoksun bırakıldıklarından hareketle
öğrenciler de muhalif olan kesimler, öğrenciler de ötekileştirilenler gibi
sokağa muhtaç kalmıştır. Sokakta eylemleriyle fikirlerini dile getirmenin,
konseyden mahrumiyetin ötesinde geçemedikleri için stantlarıyla bir kısım
haklarını kullanmaya kalkışıyor olması, sözlerini idareye, YÖK’e ya da siyasal
iradeye yansıtmaya çabalıyor olması, maalesef, üniversite idareleri tarafından
hoşgörüyle karşılanacağına siyasal vesayetle atanan memurlar olduğundan
kaynaklı da hükûmetlerin ve iktidarların hassasiyetiyle üniversiteye,
üniversite eğitimlerine yaklaşmaktadırlar. 
Biz sokakta sesimizi duyuramayacaksak,
biz fabrikada, tarlada, yönetilenler ve ezilenler olarak sokakta sesimizi
duyuramayacaksak, biz üniversitelerde sesimizi duyuramayacaksak bu manada bu,
ülkenin demokratik olmadığının temel işaretidir. Böyle olmasına rağmen daha
hâlâ var olan, kadük kalan bir kısım hakları almaya çalışan ve buna dönük bir
kısım yasal tedbirlere başvuran Hükûmet, öncelikle, görünen o ki barıştan
korkuyor, özgürlükten korkuyor. 
Çözmemiz gereken şey, güvenlik
politikalarıyla toplumu zapturapt altına alan, onun özgürlüklerini ve barışını
erteleyen, öteleyen bir noktada değil, aksine güvenlik politikalarından
vazgeçmek, özgürlük ve barış eksenli yeni bir çehreyi, yeni bir zihniyeti
harekete geçirmektir. 
Toplum birilerinin anladığı gibi tek
değildir, tek ve türdeş değildir. Toplum çoklu kimliklidir, çoklu kültürlüdür.
Çoklu kimliklerin, çoklu kültürlerin farklı düşünüyor olması, farklı talep
sahibi olması anlaşılırdır. Bu, işin biyolojik ve fizyolojik gereksinimlerinin
de ötesinde binlerce yıllık insanlığın birikimlerinin, miraslarının bugüne
yansımasıdır. 
Bir Kürt’ün neye inanıp inanmayacağı,
nasıl yaşayıp yaşamayacağı, neyi giyip giymeyeceğine bir Türk gözüyle
baktığımızda yanılırız. Bir Türk’ün nasıl yaşayıp yaşamayacağına, neyi giyip
giymeyeceğine bir Kürt olarak baktığımızda nasıl ki yanlış olacaksa Türk’ün
gözünde de Kürt’ü kendiyle benzeştirmesi yanlıştır. Keza, bir Alevi’nin neye,
nasıl inanacağına, nasıl ibadet edeceğine onun kendi karar vermesi gerekirken
Sünni Hanefi mezhebine mensup iktidarların, yapıların, anlayışların, partilerin
Alevileri kendine göre şekillendiriyor olmasının ortaya çıkardığı bir kaostur,
bir krizdir yaşanan. Bu krizi siyaseten çözmek herkesten çok Meclisin
görevidir. Biz Meclisteki siyasi partiler bunu çözemediğimiz için sokaklar
ölümün kol gezdiği alanlar olmaya devam ediyor. O nedenle, birilerini hedef
tahtasına koyarak topluma öcü ve düşman olarak sunmanın hiç ama hiç kimseye bir
faydası yok. Kaldı ki HDP, demokratik ortak vatanda demokratik hukuk devletini
savunan, bu manada da toplumdan esirgenen yüz yıllık temel talebi savunan tek
partidir. Bu talep barıştır, özgürlüktür, haktır, adalettir, hukuktur. Hak,
adalet, hukuk bizden esirgendiğinden ve bunu vermeye yanaşmayan iktidar
çoğunluğu söz konusu olduğu için de sokaklara, sokaktaki meşru talep
sahiplerine bir öcünün sunulmasıyla, iç-dış düşman bahsinden hareketle de
korkunun, kaygının, kuşkunun topluma enjekte edilmesiyle toplum yönetilmek
isteniyor. Toplum, Türk-Kürt karşıtlığı, toplum Alevi-Sünni karşıtlığı, toplum
sağcı-solcu karşıtlığıyla nasıl ki kırk yıldır kendi gerçeğini bulup gerçeğiyle
buluşamadıysa, bu farklılıkları iktidara yarayacak çatışma alanları olarak
gören ve yaklaşan zihniyetler sayesinde binlerimizi, on binlerimizi kaybettik,
kaybediyoruz. Ölümün çare olduğundan medet umanlara, ölmekten başka çıkar yol
görmeyenlere hatırlatmak isterim ki, başka bir seçenek, başka bir yol vardır; o
da, insanın doğası gereği yaşamdan kazandığı haklarına, başta yaşam hakkı olmak
üzere haklarına saygılı olmaktır. Dilini, kültürünü, kimliğini, inancını
yadsımak, inkâr etmek değil, onu yaşatan, ona öz gücüne dayanarak yaşama
fırsatını veren siyasetler demokraside demokrasiyle buluşan siyasetlerdir. Bunu
dile getirenler, diyalog ve müzakerenin hükümranlığıyla toplumun demokratik
katılımcı mekanizmalarını harekete geçiren devletler, ülkeler kazanır. O
nedenle, Karadeniz’in fındığını; Ege’nin üzümünü, incirini; Çukurova’nın
pamuğunu; İç Anadolu’nun, Güneydoğu Anadolu’nun steplerinde, bozkırlarındaki
buğdayını, arpasını dert edinen ama bununla birlikte toplumdan esirgenen
barışını, özgürlüğünü dert edinen parti olan Halkların Demokratik Partisi
görünen o ki yüzde 10 seçim barajını aşmanın ötesinde nitelikli bir sayısal
çoğunlukla Meclise gelebilme şansını yakalamıştır, korku bundandır.
İDRİS BALUKEN
(Bingöl) – Yüzde 15, yüzde 15 Demir Bey.
DEMİR ÇELİK
(Devamla) - Korku bundandır ki, barış bu kürsüde güçlüce dile getirilmesin
isteniyor. Bu kürsüden özgürlüklerin ardında duran yüksek ve güçlü bir irade
olsun istemiyorlar. Çünkü onlar biliyorlar ki, 2007, 2011’de bizi yüzde 10
seçim barajlarıyla disipline edip bağımsız adaylarla seçime katılmamızı
sağlayanlar kendilerine mutlak sayısal çoğunluğu sağladılar, bunun bir daha
mümkün olabileceğini düşünüyorlar, aldanıyorlar.
Biz, yüzde 10
seçim barajlarını yıka yıka geliyoruz diyor, saygılar sunuyorum. (HDP
sıralarından alkışlar)
BAŞKAN – Teşekkür ederim.
Halkların Demokratik Partisi grup
önerisinin aleyhinde ilk konuşmacı Bolu Milletvekili Sayın Ali Ercoşkun. (AK
PARTİ sıralarından alkışlar)
Buyurun.
ALİ ERCOŞKUN (Bolu) – Teşekkür ederim
Sayın Başkan.
Değerli milletvekilleri, Halkların
Demokratik Partisi grup önerisi aleyhine söz almış bulunuyorum. Bu vesileyle
yüce heyetinizi saygıyla selamlıyorum. 
Grup önerisinde, HDP'ye yönelik
sistematik saldırıların olduğu ve bunun sorumlusunun da AK PARTİ Hükûmetinin
olduğu ifadesine katılmamız mümkün değildir. Ancak, bu saldırıların kimler
tarafından yapıldığı, sorumlularının bulunup adliyeye teslimi tabii ki
Hükûmetimizin görev alanıdır. İçişleri Bakanlığımız bu konuda gereken önlemleri
almıştır, almaya da devam ediyor. Polislerle ilgili saldırganlarla iş birliği
içerisinde olduğu iddiası da vahamet arz eden beyanlardır. Kabul etmemekle
birlikte üzerine gidilmesi gereken iddialar olduğunu söyleyebiliriz.
AK PARTİ hükûmetleri olarak bizler
toplumda düzeni, barışı, huzuru tesis etmek için gayret ediyoruz. Her türlü
hukuki olmayan eylemleri, saldırıları, etnik milliyetçilik tepkilerini,
mezhepsel ayrılık söylemlerini, ırkçı tutumları kınıyoruz. Hükûmet olarak,
partimiz olarak gereken önlemleri alıyoruz, almaya da devam edeceğiz. Karanlık
saldırıların nedenlerini, arkasındaki odakları ortaya çıkartmak görevimizdir.
Provokasyon varsa bunu da ortaya çıkartmak gene bizim görevimizdir. Karanlık
dehlizlerde çözüm sürecine darbe vurmaya, barış ve huzurumuzu, kardeşlik
iklimini bozmaya gayret edenler amaçlarına ulaşamayacaklardır ve hiç kimsenin
şüphesi olmasın ki, normalleşme süreci devam edecektir. Ancak buna rağmen, bazı
karanlık güçler vesayet günlerine, asimilasyon, ret, inkâr günlerine, baskı,
işkence günlerine Türkiye’yi döndürmek istiyor olabilirler; statükoyu savunan,
geçmişi özleyen, karanlığa alışmış, aydınlığı istemeyen, etnik zenginliğimizi
kaşıyanlara karşı statükoyu yıkmaya, geleceğe umutla bakmaya, aydınlık günlere
birlikte yol almaya, kardeşlik iklimini genişletmeye gayret etmeye devam edeceğiz.
Nefret söylemleriyle, sloganlarıyla
ayrıştırmak doğru değildir. Sevgiyi yüceltmek, barışı, huzuru tesis etmek
zordur ama ırkçı söylemlerle nefreti yaymak, toplumun huzurunu bozmak çok
kolaydır ama biz zor olana talibiz çünkü hepimiz insanız, hepimiz kardeşiz.
Bugün içinde bulunduğumuz koşullarda bu tür ırkçı ve nefret içeren söylemlerden
etkilenen kitleler ne yazık ki, yaklaşık iki yıldır süren silahların
susmasından, barış ortamından huzursuz olabilirler, o nedenle kaos ortamını
oluşturmak isteyebilirler. Bizler ırkçı söylemler yerine barış ve kardeşlik
söylemlerini kullanmalıyız. Herkesten çok, Türkiye Büyük Millet Meclisi
içerisinde bunu gerçekleştirmeliyiz. Diğer taraftan, devletin her türlü hukuk
kuralları çerçevesinde özellikle bölgede iradesini, dirayetini ortaya koyması
da bir bakıma gereklidir. Bu manada alınan tedbirler bundan sonra da devam
edecektir diyorum.
Ben HDP’nin grup önerisini Genel
Kurulun takdirlerine arz ediyor, sizleri saygıyla selamlıyorum. (AK PARTİ
sıralarından alkışlar) 
BAŞKAN – Teşekkür ederim.
Halkların Demokratik Partisi Grubu
önerisinin lehinde ikinci konuşmacı, Mersin Milletvekili Sayın Ali Rıza Öztürk.
Buyurun. (CHP sıralarından alkışlar)
ALİ RIZA ÖZTÜRK (Mersin) – Sayın
Başkan, değerli milletvekilleri; Halkların Demokratik Partisinin grup önerisi
üzerinde söz aldım. Hepinizi saygıyla selamlıyorum.
Öneri, Halkların Demokratik Partisi
ilçe binalarına yönelik saldırıların araştırılmasına ilişkin. Adalet ve
Kalkınma Partisi adına konuşan arkadaşımız, bu saldırılardan Adalet ve Kalkınma
Partisinin sorumlu tutulmasının doğru olmadığını ifade ettiler. 
Değerli milletvekilleri, Türkiye'nin
içerisinde yaşanan bir olaydan iktidar partisi sorumlu olmayacak da bizim
Torosların tepesinde, davarın arkasında, keçinin arkasında koşturan çoban mı
sorumlu olacak? Türkiye'de iktidar kim? Türkiye'de iktidar Adalet ve Kalkınma
Partisi. Dolayısıyla, Türkiye'de yaşanan tüm olumsuz olaylardan iktidar partisi
sorumludur. Nasıl ki siz burada, Başbakan ya da Cumhurbaşkanı gittikleri
yerlerde, yapılan olumlu işleri kendilerinin yaptıklarını övünerek söylüyorlar
ise, Türkiye'de yaşanan kötü olaylardan, acı olaylardan da sizin sorumlu
olmanız kadar doğal bir şey yoktur. 
Değerli milletvekilleri, siyasi
partiler, demokratik hukuk devletinin temel unsurlarıdır, olmazsa olmazıdır.
Siyasi partilere yönelik herhangi bir saldırı, bunların sadece binalarına
değil, kişilerine, yöneticilerine, ruhlarına ve siyasi partileri aşağılamaya
yönelik hâl ve hareketler, aslında demokratik hukuk düzenine yönelik saldırılardır.
Siyasi partilere saldırılar, söylediğim gibi sadece mensuplarına ilişkin de
olmayabilir; o partileri ötekileştirmeye yönelik, toplumu kutuplaştırmaya
yönelik, partilerin savundukları ve mensubu oldukları kitleleri aşağılamaya
yönelik hâl ve hareketler de o saldırıların kapsamındadır. 
Anayasa’nın 104’üncü maddesi uyarınca,
devletin başı olan ve bu sıfatla Türkiye Cumhuriyeti’ni ve Türk milletinin
birliğini temsil etmesi gereken Sayın Cumhurbaşkanı, başta Cumhuriyet Halk
Partisi olmak üzere Adalet ve Kalkınma Partisi dışındaki diğer tüm partilere en
ağır şekilde saldırmaktadır, ağzına gelen her türlü lafı söylemektedir,
bunlardan geri kalmamaktadır. 
Sayın Recep Tayyip Erdoğan bir karar
vermelidir, ya Anayasa’nın 104’üncü maddesindeki gibi devletin başı mıdır ya da
Hükûmetin başı mıdır, Adalet ve Kalkınma Partisinin başı mıdır, bunlara karar
vermesi lazım. Aslında, Sayın Cumhurbaşkanının, demokratik hayatın olmazsa
olmazı diğer siyasi partilere devletin başı olma sıfatına yakışmayacak tarzda
saldırması, kendisine yönelik tepkilerin de artmasına neden olmaktadır. Eğer
Cumhurbaşkanı, Anayasa 104’üncü maddede söylenildiği gibi Türkiye
Cumhuriyeti’ni ve Türk milletinin birliğini temsil etmiyorsa, edemiyor ise o
zaman kendisi, milletin tamamının Cumhurbaşkanı olmadığını… Kendisine
Cumhurbaşkanı gibi muamele edilmediği zaman bunu da içine sindirmek zorundadır.
Çıkıp da “Bu memleketin Cumhurbaşkanına bu laflar söylenilir mi?” mi deme
hakkına sahip değildir. 
İbretle izliyorum, Sayın Cumhurbaşkanı
her tarafta bir toplantı yapıyor, hemen adamlarını gönderiyor, bir şey icat
ediyor, bir toplantı yapıyor, Adalet ve Kalkınma Partisi genel başkanı,
başbakan gibi hem Hükûmetin işine karışıyor hem de diğer partilere saldırıyor
ve her kurumla, kuruluşla kavga etmeye başlıyor. Şimdi Merkez Bankasıyla
kavgaya tutuştu, piyasalar hop oturup hop kalkıyor, dolar çıkıyor borsa
düşüyor, borsa çıkıyor dolar fırlıyor ve Cumhurbaşkanı sürekli speküle ediyor.
Acaba, Cumhurbaşkanı bu davranışıyla birilerinin para piyasaları üzerinden amansız
vurgun vurduğunu biliyor mu ya da vurdurtturmak için mi bu lafları söylüyor?
Acaba, Cumhurbaşkanının borsada parası mı var ya da dolarları mı var? Bilerek
mi yapıyor? Böyle bir şey olmaz arkadaşlar. Bu, bir değil, iki değil.
Cumhurbaşkanı konuşuyor, piyasalar düşüyor ve dolar fırlıyor. Ondan sonra bir
hafta susuyorlar, dolar tekrar eski hâline geliyor; ondan sonra tekrar Merkez
Bankasına saldırıyor. Bunları kabullenmek mümkün değildir. Devletin başıysa
devletin başı gibi davranacak. Hükûmetin başı olacaksa geçecek, Hükûmetin başı
olacak. Nerenin başı olacaksa önce bir karar versin. Böyle bir şey olmaz.
Değerli milletvekilleri, bu vesileyle,
iç güvenlik paketi… Hepimiz biliyoruz ki bu iç güvenlik paketi için Adalet ve
Kalkınma Partisi tarafından ileri sürülen gerekçelerin hiçbirisi yerinde
olmadığı gibi, makul ve meşru nedenler değildir yani kabul edilebilir nedenler
değildir. Amaç, burada, yargıyı polislerin, savcı ve hâkimlerin yerine
oturtmaktır, yargıyı teslim almaktır yani savcının ve hâkimin yerine polisi,
polis şeflerini oturtmaktır. Temel amaç, burada, bu pakette budur, başka hiçbir
şeyi yoktur. Bu paketin, güvenlik paketinin amacı toplumsal güvenliği sağlamak
değildir.
Toplumsal güvenliğin en büyük tehdidi
bugün Adalet ve Kalkınma Partisi iktidarıdır. Çünkü, 2002’de bu ülkede terör
neredeyse sıfır noktasına gelmişti, minimum düzeydeydi. Sokaklarda huzur vardı,
toplumda huzur vardı ama Adalet ve Kalkınma Partisi iktidarından sonra Türkiye
yönetilemez hâle geldi, Türkiye Cumhuriyeti devleti, kendi sokaklarına sahip
çıkamaz hâle geldi; kendi hukukunu, kendi kanunlarını işletemez hâle geldi.
Mecliste kanun üzerine kanun çıkarıldı ama bunların hiçbirisi işlemedi.
Türkiye’de toplumu kutuplaştıran, toplumu birbiriyle ötekileştiren ve toplumu
bölen, bölücü bir üslup kullanan başta Sayın Cumhurbaşkanı olmak üzere Adalet
ve Kalkınma Partisinin yöneticileri hiç mi hiç dikkatli davranmadılar. Terörü
önlemek ve etkin müdahale etmek adına getirilen bu yasayı bugün Adalet ve
Kalkınma Partisinin hukukçu milletvekilleri de sıradan vatandaşlar da çok iyi
bilmektedirler ki bu yasa bu amaçla gelmemektedir. Bir an için, terör amaçlı
eylemlere ilişkin değişikliklerin gerçekten terörü önlemek için getirildiğini
varsaysak bile bu teröre ilişkin değişiklikleri 3713 sayılı Terörle Mücadele
Kanunu’nda yapmadınız da neden herkesi kapsayacak şekilde, bütün insanların hak
ve hukukunu engelleyecek şekilde emir, yasak ve tedbirleri ısrarla “genel
hükümler” olarak düzenliyorsunuz? Buradan şu anlaşılmasın: Ben bu tip
düzenlemelerin Terörle Mücadele Kanunu’nun içerisinde olduğunu falan
savunmuyorum ama burada bile sizin amacınızın aslında terör amaçlı eylemleri
önlemek olmadığı çok açıktır. Önerilen hükümler, bireylerin hak ve
yükümlülüklerine sınırlama getirmekte midir, getirmemekte midir, bunu
düşünmeniz lazım.
Uygulamaya baktığımızda, bugüne kadar
kamu kudretini elinde kullananlar ne zaman bu kamu kudretini keyfî olarak
kullanmamışlardır ve kamu kudretini istedikleri gibi kullanmışlardır? Bunlar
uygulamada işledikleri suçlardan dolayı soruşturulamamaktadır dahi, denetim
dahi edilememektedirler, denetlenememektedirler. 
Şimdi, “Vali, lüzumu hâlinde, kolluk
amir ve memurlarına, suçun aydınlatılması ve suç faillerinin bulunması için
acele tedbirlerin alınması hususunu doğrudan verebilir.” Örnek bir madde,
getirdiğiniz düzenleme. Allah aşkına, bu düzenlemenin, demokratik hukuk
devletiyle, “kuvvetler ayrılığı” ilkesiyle ne alakası var?
Bakın, Anayasa’da yazılmış, Anayasa,
“kuvvetler ayrılığı” ilkesini güvence altına almış. Suçun aydınlatılması ve
faillerin bulunması valiliğin görevi değildir. Vali, yürütme bölümünde yer alan
idari bir amirdir. Faillerin bulunması, suçun aydınlatılması suçun
soruşturulması demektir. Suçun soruşturulması ise CMK’nın 160, 161’inci
maddeleri gereğince savcılara tanınmış bir haktır, aynı zamanda savcılara
verilmiş bir görevdir. Siz bu düzenlemeyle, CMK’nın 160, 161’inci maddelerine
aykırı bir şekilde, cumhuriyet savcılarına tanınan hakkı gasbetmektesiniz ve
onların görevlerini yapmasına engel olmaktasınız değerli milletvekilleri. O
nedenle, Anayasa’mızın 6’ncı maddesi: “Hiçbir kimse veya organ kaynağını
Anayasadan almayan bir Devlet yetkisi kullanamaz.” Ve yargı yetkisini
kullanmak, yargılama sürecinin unsurlarından bir tanesi olan soruşturmayı
kullanmak, yargı yetkisi içerisindeki savcının görevidir. Bu madde geçti ama
inanıyorum ki Anayasa Mahkemesi bu ve bunun gibi pek çok maddeyi iptal
edecektir. 
(Mikrofon otomatik cihaz tarafından
kapatıldı) 
ALİ RIZA ÖZTÜRK (Devamla) – Yine,
polise doğrudan silah kullanma yetkisi verilmesi başka bir garabettir. Bu da
insan hak ve özgürlüğüne, insan yaşamına saldırıdır. Biraz dikkat etmek
gerektiğini düşünüyorum. 
Saygılar sunuyorum. (CHP sıralarından
alkışlar) 
BAŞKAN – Teşekkür ederim. 
Halkların Demokratik Partisi grup
önerisinin aleyhinde son konuşmacı Antalya Milletvekili Gökcen Özdoğan Enç. (AK
PARTİ sıralarından alkışlar) 
GÖKCEN ÖZDOĞAN ENÇ (Antalya) – Sayın
Başkan, değerli milletvekilleri; HDP grup önerisinin aleyhinde söz almış
bulunmaktayım. 
Şiddetin -kimden, nasıl gelirse gelsin-
her türlüsüne karşı olduğumuzu öncelikle belirtmek istiyorum. Sayın
Milletvekilimiz Ali Ercoşkun’un ifade ettiği gibi -daha detaylı bilgiyi kendisi
de verdi- gündemin yoğun olması nedeniyle HDP grup önerisinin aleyhinde
olduğumuzu yinelemek istiyorum. 
Yüce heyetinizi saygıyla selamlıyorum.
(AK PARTİ sıralarından alkışlar) 
BAŞKAN – Teşekkür ederim. 
İDRİS BALUKEN (Bingöl) – Sayın Başkan,
AK PARTİ Grubu adına konuşan Sayın Ali Ercoşkun, bu saldırılarla ilgili AK
PARTİ Hükûmetinin sorumlu tutulmasını ve bu olaylara polisin dâhlini kabul
etmelerinin mümkün olmadığını ifade etti, Genel Kurulu yanılttı. Sadece birkaç
örnekle ben bunları düzeltmek istiyorum. 
ALİ ERCOŞKUN (Bolu) – En ufacık bir
sataşma yok Sayın Başkan.
BAŞKAN – Sayın Baluken, bu, sizin
şahsınıza veya grubunuza yönelik bir şey değil. Bu konuda sataşmadan dolayı…
İDRİS BALUKEN (Bingöl) – Verdiğimiz
bilgilerin doğru olmadığını ifade etti, önergedeki bilgilerin doğru olmadığını
söyledi. 
ADİL ZOZANİ (Hakkâri) – E, sataşma
değil mi, biz yalan mı söylüyoruz? 
BAŞKAN – Sayın Baluken, Sayın Ercoşkun
sizin grubunuzla ilgili bir sataşmada bulunmadı ama Sayın Ali Ercoşkun’un
söylemlerini grubunuza bir sataşma olarak görüyorsanız buyurun iki dakika size
söz veriyorum. (HDP sıralarından alkışlar) 
X.- SATAŞMALARA İLİŞKİN KONUŞMALAR
(Devam)
2.- Bingöl Milletvekili İdris
Baluken’in, Bolu Milletvekili Ali Ercoşkun’un HDP grup önerisi üzerinde yaptığı
konuşması sırasında HDP Grubuna sataşması nedeniyle konuşması
İDRİS BALUKEN (Bingöl) – Teşekkür
ederim.
Sayın Başkan, değerli
milletvekilleri; tabii, Sayın Ali Ercoşkun burada Genel Kurulun takdirlerine
sundu, bıraktı. Umarız ki bunu olumlu oy olarak AK PARTİ Grubu değerlendirir.
Çünkü, bir siyasi partiye eğer eş zamanlı olarak 11-12 ilde bu şekilde linç edecek
saldırılar başlamışsa orada demokratik siyaset hakkı tamamen ortadan
kaldırılmış demektir. Yeterli tedbir alınmamışsa o saldırıların devamı gelecek
ve can güvenliği ve siyaset yapma hakkı tehlikeye girmiş demektir. Dolayısıyla,
Meclisin bu durumda bir araştırma yapması kadar sağlıklı bir sonuç olamaz 
Şimdi, ben bakın sadece Bingöl’den
size örnek vereyim. Sizin “paralel yapı” olarak tanımladığınız yapıya mensup
bir emniyet müdürü Bingöl’de çalıştığı sırada partimize bir hafta içerisinde 3
defa saldırı yapıldı ve bu saldırıların görüntülerini biz İçişleri Bakanlığına
verdik. Panzer, partinin teşkilatına yaklaşıyor, orada panzer bekletiliyor.
Göstericilerden, koruculardan birkaç kişi polis tarafından panzerin üstüne
çıkarılıyor, partinin tabelası indiriliyor, daha sonra partiye yönelik fiziki
saldırılar başlıyor. Bir hafta içerisinde 3 kez bu olay tekrarlanıyor. Tek bir
kişi ne görevden alındı ne gözaltına alındı ne de tutuklandı.
Daha sonra Bingöl’de emniyet müdürü
değişti, Sayın Atalay Ürker emniyet müdürü oldu. Diyaloğa açık, halkla diyaloğu
iyi olan birisiydi. Biz de kendisinin o yaklaşımını hep takdir ettik ama ne
olduysa, devlet içerisindeki karanlık bir hesaplaşmayla kendisine yönelik
suikast girişimi oldu. Şimdi kendisinin yerine gelen emniyet müdürü de aynı
karanlık tezgâhları sergilemeye devam ediyor. 
Geçen haftalar içerisinde Bingöl’de
parti binamıza yönelik silahlı saldırı yapıldı. Parti binamız polis tarafından
basılarak bütün birimleri tek tek arandı.
(Mikrofon otomatik cihaz tarafından
kapatıldı) 
İDRİS BALUKEN (Devamla) – Bununla
ilgili yine tek bir işlem yapılmadı.
BAŞKAN – Teşekkür ederim Sayın
Baluken.
İDRİS BALUKEN (Devamla) – Yani, şunu
demek istiyorum: Emniyet müdürlerinin, polislerin burada gerek taşıdıkları
niyet gerekse kullanmış oldukları inisiyatifler de direkt, bire bir bu
olaylarda sorumludur. Bunu ortaya çıkarmak da Hükûmetin sorumluluğudur. Bizim
ifade ettiğimiz olay bu. (HDP sıralarından alkışlar)
BAŞKAN
– Teşekkür ederim. 
IX.-
ÖNERİLER (Devam)
A)
Siyasi Parti Grubu Önerileri (Devam)
2.-
HDP Grubunun, Grup Başkan Vekilleri Iğdır Milletvekili Pervin Buldan ve Bingöl
Milletvekili İdris Baluken tarafından, Halkların Demokratik Partisine yönelik
çeşitli il ve ilçelerde meydana gelen saldırıların görüşülerek her yönüyle
değerlendirilmesi amacıyla 24/2/2015 tarihinde Türkiye Büyük Millet Meclisi
Başkanlığına verilmiş olan genel görüşme önergesinin, Genel Kurulun 25 Şubat
2015 Çarşamba günkü birleşiminde sunuşlarda okunmasına ve görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN
– Halkların Demokratik Partisi Grubunun önerisini oylarınıza sunacağım.
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (Sinop) – Sayın Başkan, yoklama istiyoruz.
BAŞKAN
– Yoklama talebi var. İşlemleri yerine getirelim.
Sayın
Altay, Sayın Ayaydın, Sayın Dinçer, Sayın Akgöl, Sayın Tanal, Sayın Demirçalı,
Sayın Şeker, Sayın Ediboğlu, Sayın Loğoğlu, Sayın Küçük, Sayın Ören, Sayın
Moroğlu, Sayın Erdoğdu, Sayın Türmen, Sayın Yüksel, Sayın Tayan, Sayın Serindağ,
Sayın Güven, Sayın Haberal, Sayın Ekşi, Sayın Çetin.
Yoklama
için üç dakika süre veriyorum ve yoklama işlemini başlatıyorum.
(Elektronik
cihazla yoklama yapıldı) 
BAŞKAN
– Toplantı yeter sayısı yoktur.
Birleşime
on beş dakika ara veriyorum.
 Kapanma
Saati: 17.52

BEŞİNCİ OTURUM
Açılma Saati: 18.08
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: İsmail KAŞDEMİR (Çanakkale), Muhammet Rıza YALÇINKAYA
(Bartın)
-----0-----
BAŞKAN – Sayın
milletvekilleri, Türkiye Büyük Millet Meclisinin 64’üncü Birleşiminin Beşinci
Oturumunu açıyorum. 
III.- YOKLAMA
BAŞKAN –
Halkların Demokratik Partisi grup önerisinin oylamasından önce yapılan
yoklamada toplantı yeter sayısı bulunamamıştı. 
Şimdi yeniden
elektronik cihazla yoklama yapacağız. 
Yoklama için
dört dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı) 
BAŞKAN –
Toplantı yeter sayısı vardır.
IX.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekilleri
Iğdır Milletvekili Pervin Buldan ve Bingöl Milletvekili İdris Baluken
tarafından, Halkların Demokratik Partisine yönelik çeşitli il ve ilçelerde
meydana gelen saldırıların görüşülerek her yönüyle değerlendirilmesi amacıyla
24/2/2015 tarihinde Türkiye Büyük Millet Meclisi Başkanlığına verilmiş olan
genel görüşme önergesinin, Genel Kurulun 25 Şubat 2015 Çarşamba günkü
birleşiminde sunuşlarda okunmasına ve görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN -
Halkların Demokratik Partisi Grubunun önerisini oylarınıza sunuyorum: Kabul
edenler... Kabul etmeyenler... Kabul edilmemiştir. 
Cumhuriyet Halk
Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- CHP Grubunun, İzmir Milletvekili
Mustafa Moroğlu ve arkadaşları tarafından, toplumsal olaylarda polisin
orantısız ve aşırı güç kullanmasının nedenlerinin araştırılarak alınması
gereken önlemlerin belirlenmesi amacıyla 17/6/2014 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 25 Şubat 2015 Çarşamba günkü birleşiminde sunuşlarda okunmasına ve
görüşmelerinin aynı tarihli birleşiminde yapılmasına ilişkin önerisi
25/02/2015
Türkiye Büyük
Millet Meclisi Başkanlığına
Danışma Kurulu 25/02/2015 Çarşamba günü
(bugün) toplanamadığından grubumuzun aşağıdaki önerisinin İç Tüzük’ün 19’uncu
maddesi gereğince Genel Kurulun onayına sunulmasını saygılarımla arz ederim.
Engin Altay
Sinop
CHP Grup Başkan Vekili
Öneri:
İzmir Milletvekili Mustafa Moroğlu ve
arkadaşları tarafından, toplumsal olaylarda polisin orantısız ve aşırı güç
kullanmasının nedenlerinin araştırılarak alınması gereken önlemlerin
belirlenmesi amacıyla 17/06/2014 tarihinde Türkiye Büyük Millet Meclisi
Başkanlığına verilmiş olan Meclis araştırma önergesinin (1396 sıra no.lu) Genel
Kurulun bilgisine sunulmak üzere bekleyen diğer önergelerin önüne alınarak
25/02/2015 Çarşamba günlü birleşimde sunuşlarda okunması ve görüşmelerinin aynı
tarihli birleşiminde yapılması önerilmiştir.
BAŞKAN – Cumhuriyet Halk Partisi grup
önerisinin lehinde ilk konuşmacı İzmir Milletvekili Sayın Mustafa Moroğlu.
Buyurun. (CHP sıralarından alkışlar)
Bize hediye mi getiriyorsunuz Sayın
Moroğlu?
MUSTAFA MOROĞLU (İzmir) – Evet.
BAŞKAN – Teşekkür ederiz.
(Hatibin kürsüye kırmızı bir kutu
koyması)
MUSTAFA MOROĞLU (İzmir) – Sayın Başkan,
sayın milletvekilleri…
BAŞKAN – Sayın Moroğlu, bir dakika…
Sayın Moroğlu, sürenizi yeniden başlatacağım.
Sayın milletvekilleri, lütfen, rica
ediyorum, sessiz olabilir misiniz acaba. Sayın milletvekilleri, lütfen…
Buyurun Sayın Moroğlu. 
Sürenizi yeniden başlattım.
MUSTAFA MOROĞLU (İzmir) – Sayın Başkan,
sayın milletvekilleri; hepinizi saygıyla selamlarken, konuşmama, Malatya’da
şehit düşen 4 pilot arkadaşımızı Millî Savunma Komisyonumuz adına şükranla ve
saygıyla anarak, kendilerine rahmet dileyip yakınlarına ve Türk Silahlı
Kuvvetlerimize başsağlığı dileklerimi ileterek başlamak istiyorum. 
Cumhuriyet Halk Partisi Grubu olarak
bugüne kadar sayısız araştırma önergemizi Meclis gündemimize taşıdık. Amacımız,
yurttaşlarımızın her alanda yaşadığı sorunları yerinde, onlarla birlikte
araştırıp onlarla birlikte çözüm önerilerini Meclisimize taşımak ve
Meclisimizin aldığı kararlarla da yürütmenin bu sorunlara çözümünü sağlamaktı.
Ama bugüne kadar, dört yıllık süreçte yaşadığımız gerçekler gösteriyor ki AKP
Grubuna mensup milletvekili arkadaşlarımız, bu önergelerin içeriğine bakmadan,
bu önergelerin konuşmalarını dinlemeden, gruptan aldıkları talimatlarla bu
önergelerimizi reddetti. Ne zamana kadar? Mızrak çuvala sığmadığı, çalınan
minareye kılıf bulunamadığı öyle sorunlar gündeme geldi ki artık bu konularda
verdiğimiz önergeleri reddetme utancının gizlenemediği dönemde AKP Grubu aynı
konuda araştırma önergelerini getirerek bu konuda güya çözüm bulma amacını
ortaya koymak istedi. Amaç neydi? Gerçekleri gizlemek, bu araştırmaların
sonuçlarına bakıldığında gerçekleri gizlemek, suçluları aklamak(x) ve
mağdurları suçlamak. Bugüne kadar Meclise 3.192 araştırma önergesi sunulmuş,
bunlardan 1.092’si Genel Kurula sevk edilmiş ve sadece 10’u hakkında “Bu
sorunlarla ilgili araştırma yapalım ve bir komisyon kuralım.” diye karar
verilmiş. 
Demin anlatmaya çalıştığım, öyle
dönemlerde araştırma önergeleri verilmiş ki aslında bir ibretlik. Ne zaman verilmiş?
Örneğin, biz “Kadın cinayetleri yüzde 1.400 artmış. Bu artışın nedenlerini
beraberce araştıralım ve çözüm bulalım.” demişiz, reddedilmiş. Sonra ne zaman
ardı arkasına hunharca kadın cinayetleri işlenmiş, artık gizlenemez hâle
gelmiş, kadın cinayetleriyle ilgili araştırma önergesi verilmiş ve komisyon
kurulmuş. 
Ardından, “Doktorlara ve sağlık
çalışanlarına saldırılar artıyor sizin izlediğiniz sağlık politikalarından
ötürü.” dedik. Burada büyük resimlerle, hastaların doktorları sopalarla
kovaladıkları resimleri de önünüze koyarak “Bununla ilgili bir araştırma
önergesi verelim ve araştırma komisyonu kuralım.” dedik, reddettiniz. Ne zaman?
Antep’te “Ersin Arslan” diye bir genç arkadaşımızın göğsüne bıçak saplanıncaya
kadar.
“Dopingle ilgili bir araştırma
yapılsın. Bak, bu futbolda öyle acayip şeyler oluyor ki artık spordan başka
şeylere dönüyor iş, gelin, bu dopingi araştıralım.” dedik, kabul etmediniz.
Sonra ne zaman getirdiniz? Çok övündüğümüz Kırkpınar şampiyonunda ve olimpiyat
şampiyonunda dopinge rastlanıncaya kadar. (CHP sıralarından alkışlar) “Maden
ocaklarında işçiler zor şartlarda çalışıyor, bu iş güvenliği meselesini bir ele
alalım, bunu araştıralım.” dedik, “Yok.” dediniz. Ne zamana kadar? Soma’da
cinayet işleninceye kadar. Kurdunuz da ne oldu? Suçluları akladınız, gerçekleri
gizlediniz, mağdurları suçladınız.
Şimdi, başka bir gerçekle yüz yüzeyiz
değerli arkadaşlarım. Bir araştırma önergesini siz getiriyorsunuz, siz kabul
ediyorsunuz, hadi bizimkileri reddediyorsunuz. Bununla ilgili bir komisyon
kuruyorsanız, ondan sonra bir sene sonra, iki sene sonra ne bekleriz? Kadın
cinayetlerinin azalmasını bekleriz. Azaldı mı? Bir tedbir aldınız mı? Peki,
niye veriyorsunuz bu önergeleri, bu komisyonları niye kuruyorsunuz? Maden
cinayetleri sonrasında araştırma önergesi verdiniz, komisyon kurdunuz,
cinayetler azaldı mı? Azalmadı. Bunları ne için yaptığınızı kısaca anlatmaya
çalıştım. Artık mızrak çuvala sığmıyor, çalınan minareye kılıf bulunamıyor. Ama
ikiyüzlü olmadığınız ve samimi olduğunuz tek bir alan var, o da polis şiddeti
ve güvenlik kuvvetlerinin uyguladığı şiddet. “Bu konuda -ne kadar artarsa
artsın- bir araştırma önergesi getirelim, bunu araştıralım ve bunun
tedbirlerini alalım.” demediniz. Hâlâ demediniz, hâlâ da demiyorsunuz, bugün de
diyeceğinizi zannetmiyorum. Nedenine gelince; Hükûmette ve AKP Grubunda, artan
polis şiddetinin, güvenlik güçleri şiddetinin ülkemizin çürümesine ve
gerilemesine hizmet edeceği ve ne büyük zararları olacağının hesabını tutan
yok. Bu hesabı tutan milletvekilleri, akıl ve vicdan sahibi insanlar sizi
uyarıyor, uyarmaya da devam edeceğiz; ısrarla, kalben uyarmaya devam edeceğiz.
Sizi yıpratmak, sizin suçlarınızı ortaya çıkarmak için değil, bu meseleyi
çözmek için ısrar etmeye devam edeceğiz çünkü korkumuz odur ki, bu şiddet,
giderek toplumda çatışmaları körükleyecek, çürümeyi ve gerileyişi
derinleştirecek ve korkarım ki ülkemizi bir çatışma ortamına döndürecek.
Endişemiz bundandır ve bundan ötürü de uyarmaya devam ediyoruz. Ama, bu polis
şiddetiyle öyle karşılaşıyoruz ki değerli arkadaşlarım, hakikaten “Bu kadar da
olmaz! Yok artık!” dedirtecek yöntemlerle karşı karşıya kalıyoruz.
Bakın, size bir
örnek vereceğim. Arkadaşlarda poşu var mı bilmiyorum, birazdan buraya tarihi
geçmiş bir gaz el bombası atacağım ve bu gaz el bombasının sizi ne kadar
etkileyeceğini ölçmenizi istiyorum. Bomba burada. Pimine basmayacağım çünkü
biri daha önce basmış. 15 Mayıs 2014’te bu gaz el bombasının pimine basıldı ve
milletvekillerinin, DİSK Genel Başkanının da arasında bulunduğu topluluğa atıldı.
Peki, bu gaz el bombasının üstünde ne yazıyor? “Dikkat, son kullanma tarihinden
sonra kullanmak tehlikelidir!” Son kullanma tarihi kaç? 3 Mart 2014. Kullanma
tarihi 15 Mayıs 2014. 
RECEP ÖZEL
(Isparta) – Siz de eylemi ondan önce yapsaydınız!
MUSTAFA MOROĞLU
(Devamla) – Efendim?
RECEP ÖZEL
(Isparta) – Eylemi ondan önce yapsaydınız! [CHP sıralarından “Bravo” sesleri,
alkışlar(!)]
AHMET TOPTAŞ
(Afyonkarahisar) – Ayıp ya, ayıp, ayıp! Çok ayıp!
MUSTAFA MOROĞLU
(Devamla) – Evet, Recep Özel’den ancak bu beklenir, seni alkışlıyorum!
Polislere diyor ki: “Keşke o tarihten önce atsalardı.” 
ÖZGÜR ÖZEL
(Manisa) – Hayır,(x) “Keşke o tarihten önce yapsaydınız.”
dedi.
MUSTAFA MOROĞLU
(Devamla) – Ha, evet, biz onu ayarlayamadık!
BAŞKAN –
Karşılıklı konuşmayın lütfen.
MUSTAFA MOROĞLU
(Devamla) – Şimdi, Recep Özel kardeşim, bu mesele gülünmeyecek kadar ve tiye
alınmayacak kadar önemli bir mesele. Ben bu Mecliste yaptığım her konuşmada
sizi sorumluluğa davet eden, beraberce çözüm arayacağımız noktalara dikkat
çekmeye çalıştım. Onun dışında bir amacım yok, asla da olmadı. 
Benzer olayı
nerede yaşadık? Gezi direnişinde Gezi direnişçilerinin üstüne su sıkan
TOMA’ların su depolarına “Jenix” adlı gaz sıvılarının zerk edildiği dönemde
yaşadık, bu da bir gerçek. Peki, güvenlik kuvvetlerinin uyguladığı şiddet
artmasına rağmen, sonuçlarının her geçen gün daha da ağırlaşmasına rağmen ve
iktidarın halka uyguladığı politikalar bugün görüşmekte olacağımız, daha da
görüşeceğimiz ve asla kabul etmeyeceğimiz iç güvenlik yasasında da görüldüğü
gibi artmasına rağmen niye bu konuda bir şey getirmiyorsunuz? Çünkü şöyle
düşünüyor AKP iktidarı: “Ancak bu şiddetle ve bu şiddet politikalarını,
uygulamalarını ayakta tutacak yasalarla ayakta durabilirim.” diyor. “O nedenle,
hak aramalarının en ufağına müsaade etmemeliyim. Hak arayan yurttaşların
sokaklarda, meydanlarda toplanmasına izin vermemeliyim. Onları ilk önce
salonlara tıkmalıyım, sonra salonlarda da ses çıkarmalarına izin vermemeliyim,
onları da bakana hakaret etti, Başbakana hakaret etti, Cumhurbaşkanına hakaret
etti diyerek tutuklamalıyım.” Son, İzmir’deki Onur Kılıç örneğinde görüldüğü
gibi. Çağdaş demokrasilerde cumhurbaşkanına, bakana, iktidara, yürütmeye
yapılan en ağır eleştiriler, hiciv yollarıyla yapılan eleştiriler sizde hakaret
sayılmakta. 
Zamanım bitiyor, “Eyvah, çıkar!”
diyorsunuz. 
Tablo çok derin değerli arkadaşlarım.
Sizin iktidarınızdan Gezi direnişine kadar 423 kişi hayatını kaybetmiş. Gezi
direnişinde olanları defalarca dile getirdiğimiz için bunu burada çok
anlatamayacağım. Ama, bütün yurttaşlarıma söyleyeceğim en önemli şeylerden
birisi de artık bu şiddetin milletvekillerine de burada uygulanmaya başladığı
ve artık, bundan sonra yapılan bu işlerin suç olmaktan çıkacağı. AKP iktidarı
bugüne kadar tehlikeliydi değerli arkadaşlarım, bugünden sonra çok daha
tehlikeli olacak, iç güvenlik yasası çıktıktan sonra. Ama, 7 Haziranda tıpkı bu
bombada olduğu gibi son kullanma tarihi bitiyor, bu tarihten sonra kullanmaya
başlamanız da ölüm demektir, zulüm demektir. 
Hepinizi saygıyla selamlıyorum. (CHP
sıralarından alkışlar)
BAŞKAN – Teşekkür ederim. 
MEHMET NACİ BOSTANCI (Amasya) – Sayın
Başkan…
BAŞKAN – Buyurun. 
MEHMET NACİ BOSTANCI (Amasya) –
Efendim, değerli konuşmacı…
MUSTAFA MOROĞLU (İzmir) – Ben kimseye
sataşmadım konuşmamda. 
MEHMET NACİ BOSTANCI (Amasya) – …”Artan
polis şiddeti”, “Toplumsal çürümenin müsebbibi”, “Şiddet politikalarıyla ayakta
duran iktidar”, “En ufak itiraza ve muhalefete karşı şiddetle tepki veren
iktidar” vesaire gibi sataşmalarda bulundu. 
BAŞKAN – Buyurun, iki dakika. (AK PARTİ sıralarından alkışlar) 
X.- SATAŞMALARA İLİŞKİN KONUŞMALAR (Devam)
3.- Amasya Milletvekili Mehmet Naci Bostancı’nın, İzmir
Milletvekili Mustafa Moroğlu’nun CHP grup önerisi üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
MEHMET NACİ BOSTANCI (Amasya) – Sayın Başkan, değerli
arkadaşlar; muhalefet elbette konuşacak, elbette her tür sözü de söyleyebilir.
Bizim ölçümüz belli, hakaret edilmemesi gerekir; o konuda çok dikkatliyiz.
Hakarete karşı da hak arama yolları açık, bu yollara da müracaat edeceğiz,
öncelikle bunu belirteyim.
Benim anlamadığım bir husus var, o da şu: Biz “Bu iç
güvenlik yasasını konuşalım, müzakere edelim.” diyoruz, yaklaşımımız müzakere
edilmesi hep beraber, doğru mu yanlış mı, faydalı mı faydasız mı? Meclis bunun
içindir. Ama şöyle bir ilginç durumla karşı karşıyayız: İç güvenlik yasasına
bir türlü gelemiyoruz ama başka tür vesilelerle arkadaşlar, iç güvenlik üzerine
konuşuyorlar. Ben derim ki, yasanın yerinde konuşmak daha uygun olur, işin
ruhuna da daha münasip bir şekilde denk düşer yerinde konuşmak. 
Bir başkası: Değerli arkadaşlar, polisin yanlış uygulamaları
olabilir. Bu polis, devletin polisi. AK PARTİ iktidarı, cumhuriyet tarihi
boyunca iktidar olmuş bir siyasi heyeti temsil etmiyor. Polis geçmişte de
vardı, gelecekte de olacak. Kurumlarla fiilleri birbirinden ayırt edici bir
yaklaşım önemlidir; öncelikle bunu belirteyim. Devlet şiddetinden, devlet
teröründen, polis şiddetinden bahsediliyor. Belki daha dikkatli bir dil, hepimizi
kucaklayan o çatıya ilişkin, hepimizin sorumlu olarak nerede duracağına yönelik
bir durumu da sağlar; bu, iktidarın olduğu kadar muhalefetin de görevidir. “AK
PARTİ’nin şiddet politikalarıyla ayakta durduğu” tezini muhalefet elbette
söyleyebilir ama herkes bilir ki, muhalefetin içindeki kıymetli arkadaşlarımız
da mahrem dünyalarında takdir ederler ki, AK PARTİ’yi iktidarda tutan
seçimlerde teşekkül eden milletin rızasıdır; başka hiçbir şey değildir.
Dolayısıyla, AK PARTİ iktidarına yönelik eleştirilere amenna ama meşruiyet
kaynağı ve onu ayakta tutan temel dinamiklere ilişkin de hakkı teslim etmek
aklın gereğidir. Muhalefetten de, eleştirilere bir şey demiyoruz ama, bu hakkı
teslim etmesini bekliyoruz. 
Saygılar sunuyorum. (AK PARTİ sıralarından alkışlar) 
BAŞKAN – Teşekkür ederim.
MUSTAFA MOROĞLU (İzmir) – Sayın Başkan…
BAŞKAN – Sayın Moroğlu, buyurun. 
MUSTAFA MOROĞLU (İzmir) – Hakaret
etmediğim hâlde “Bana hakaret etti.” diye bir sataşmada bulundu. 
MEHMET NACİ BOSTANCI (Amasya) – Hayır,
öyle demedim. 
BAŞKAN - Bir dakika… 
Ben anlamıyorum, aranızda
konuşuyorsunuz.
Şu tarafa gelin lütfen. 
Buyurun. 
Hayır, dinlemedim gerekçenizi… Pardon… 
MUSTAFA MOROĞLU (İzmir) – Şimdi, ben
konuşmamda hiç hakaret etmememe rağmen “Hakaret etti.” ifadelerinde bulundu
Sayın Bostancı. 
MEHMET NACİ BOSTANCI (Amasya) – “Etti”
demedim, hayır, hayır, “etti” demedim. 
MUSTAFA MOROĞLU (İzmir) – Ben
sataşmadan “sataştı” diye söz veriyorsanız, ben sataşmadığımı anlatmak
durumundayım. 
BAŞKAN – Açıklama yapacaksınız yani. 
MUSTAFA MOROĞLU (İzmir) – Evet. 
BAŞKAN – O zaman bir dakika yerinizden,
açıklamaysa...
MUSTAFA MOROĞLU (İzmir) – Lütfen
efendim, iki dakika… 
BAŞKAN – Şimdi, bakın, “Açıklama
yapacağım.” diyorsunuz. Eğer sataşmadan söz istiyorsanız yerinizden vereceğim
ama… 
MUSTAFA MOROĞLU (İzmir) – Sataşmadan
söz istiyorum. 
BAŞKAN – Ama sayın konuşmacının, Sayın
Bostancı’nın aslında söylediği şeyler hepimizi ilgilendiren, iktidarı da
muhalefeti de ilgilendiren… 
ÖZGÜR ÖZEL (Manisa) – Hayır canım… 
HASAN ÖREN (Manisa) – Ben öyle
anlamadım. 
BAŞKAN – Ben karar vereceğim, benim
anlamama bağlı yalnız Sayın Ören. 
AHMET TOPTAŞ (Afyonkarahisar) – Ama
senin anladığın, bizim anladığımız olmaz ki. 
HASAN ÖREN (Manisa) – Sadece sizin
anlamınız yeterli değil.
BAŞKAN - Bu anlamda bir konuşma yaptı,
şahsınızla ilgili hiçbir sataşmada bulunmadı. Hepimizi sağduyuya çağıran,
iktidarı da muhalefeti de sağduyuya çağıran bir konuşma yaptı. 
S. NEVZAT KORKMAZ (Isparta) – Hayır,
hayır, iktidarı çağırmadı, muhalefeti çağırdı.
BAŞKAN – Ama siz tabii ki talebinizde
haklı olabilirsiniz. 
Buyurun. 
İki dakika size söz veriyorum. (CHP
sıralarından alkışlar) 
4.- İzmir Milletvekili Mustafa
Moroğlu’nun, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması
MUSTAFA MOROĞLU (İzmir) – Sayın Başkan,
sayın milletvekilleri; Naci Bey sanırım benim sataşmamdan çok eleştirilerime
cevap vermek için o hakkı kullandı. Ben de aynı hakkı kullanarak o eleştirilere
ve eksik bıraktığım yerleri anlatmaya çalışacağım. 
Bir defa, ben, hiçbir zaman bir hakaret
dili kullanmamaya özen gösteririm, bir. İkincisi, “Şiddet politikalarıyla
ayakta durmaya çalışan bir yöntem izliyorsunuz.”u benim eleştirmek en doğal
hakkım. Örneği de şöyle: Demin mesela Gezi direnişine kadar olan polis şiddeti
ve güvenlik güçlerinin açtığı ateşler sonucu ölenleri söyledim. Sadece Gezi
direnişinde 10 hayatımızı kaybetmişiz, 12 kişi gözünü kaybetmiş, 8 bin
civarında yurttaşımız yaralanmış ve bu uygulamalarla ilgili polise, güvenlik güçlerine
açılan soruşturmaların akıbeti belli ama 1.391 yurttaşımız hakkında soruşturma
açılmış ve kaç kişi de hâlâ yargılanmaya devam ediyor ve Dünya İnsan Hakları
İzleme Örgütü Gezi direnişleriyle ilgili bir rapor yayınlamış ve bunu
Türkiye’ye de iletmiş. O Gezi direnişlerinde, haziran ve temmuz aylarında
meydana gelen olaylarda polisin kullandığı orantısız güç ve saldırıdan ötürü,
onlara göre 11 kişinin hayatını kaybettiği ifade edilmiş ve bundan ötürü
güvenlik güçlerinin ve polisin mutlaka ve mutlaka soruşturulması ve
yargılanması gerektiği ifade edilmiş. O ülkelerde üniformayla işlenen suçlar
ağırlaştırmayı gerektirirken bizim ülkemizde üniformayla işlenen suçlar
hafifletici sebep sayılıyor. Bunu ben yapmıyorum. Bununla ilgili bir yasal
düzenleme yapmak yerine bu düzenlemeyi daha da ağırlaştırıcı yöntemleri,
politikaları ve yasaları getiriyorsunuz. Bunu eleştirmemizin neresi hakaret?
İşte, son görülen Ali İsmail Korkmaz davasında polisin aldığı ceza, ortadayken
suç, belgeliyken. Lütfen, bunları… Eğer beraberce nerede duracağımızı
görüşeceksek duracağımız yer belli; hukukta duracağız, vicdanda duracağız,
akılda duracağız.
Teşekkür ederim. (CHP sıralarından
alkışlar)
BAŞKAN – Teşekkür ederim.
Cumhuriyet Halk Partisi…
ENGİN ALTAY (Sinop) – Sayın Başkan…
BAŞKAN – Buyurun, talebiniz nedir?
ENGİN ALTAY (Sinop) – Açarsanız, Genel
Kurul da duysun Başkanım.
BAŞKAN – Ben sizin sesinizi duyuyorum. 
Buyurun.
ENGİN ALTAY (Sinop) – Başkanım, bunu
açmakla ilgili saatinizin saatinizi tutmadığıyla ilgili bir kanaat hepimizde
hasıl.
BAŞKAN – Evet, öyle bir şey oldu, evet.
ENGİN ALTAY (Sinop) – Açmayacak
mısınız?
BAŞKAN – Uğraşıyor arkadaşlar,
açsınlar. Açın
ENGİN ALTAY (Sinop) – Uğraşılıyorsa, o
zaman açılsın öyle konuşayım. Genel Kurulun da duyması gerekiyor.
BAŞKAN – Peki, tamam. 
Buyurun.
VI.- AÇIKLAMALAR (Devam)
35.- Sinop Milletvekili Engin Altay’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşmasındaki bazı ifadelerine ilişkin açıklaması
ENGİN ALTAY (Sinop) – Teşekkür ederim. 
Sayın Başkan, iktidar partisi Grup
Başkan Vekili Sayın Bostancı herhâlde kastını aştı. Şöyle bir ifade kullandı
kürsüden, bunun mutlaka düzeltilmesi lazım: “Polis şiddet kullanabilir.” dedi,
“Yanlış yapabilir.” dedi. Bunu kabul etmemiz mümkün değil. Bunun tutanaklardan
çıkarılması lazım. Türkiye Büyük Millet Meclisinde iktidar partisinin Grup
Başkan Vekilinin “Polisin yanlış uygulamaları olabilir.” cümlesi Türkiye’de
zaten var olan polis şiddetinin yoğunlaşmasına yol açar. Bunun derhâl, bir kere
tutanaklardan çıkarılmasını öneriyoruz, talep ediyoruz ya da düzeltmesini talep
ediyoruz.
Teşekkür ederim.
MEHMET NACİ BOSTANCI (Amasya) – Sayın
Başkan…
BAŞKAN – Buyurun.
ENGİN ALTAY (Sinop) – Niye? Ben buradan
konuştum, sen de oradan konuş.
MEHMET NACİ BOSTANCI (Amasya) – Tamam,
olur, olur, doğru, haklısınız.
BAŞKAN – Sayın Altay, gelseniz de
şurada hep beraber bir yönetsek.
Buyurun Sayın Bostancı. Talebinizi
alayım. Talebiniz?
MEHMET NACİ BOSTANCI (Amasya) –
Düzeltmemi istedikleri…
BAŞKAN - Düzeltme talebiniz mi var? 
MEHMET NACİ BOSTANCI (Amasya) – Evet,
düzeltme talebine cevap.
SAKİNE ÖZ (Manisa) – Yok, olmayan…
Yönlendiriyorsunuz Sayın Başkan. Talebi yok, yönlendiriyorsunuz! Talep var,
vermiyorsunuz. 
ALİ HAYDAR ÖNER (Isparta) – Sanığa
kopya veren hâkim gibisiniz! 
BAŞKAN - Buyurun.
36.- Amasya Milletvekili Mehmet Naci
Bostancı’nın, Sinop Milletvekili Engin Altay’ın yaptığı açıklamasındaki bazı
ifadelerine ilişkin açıklaması
MEHMET NACİ BOSTANCI (Amasya) – Engin
Bey’e çok teşekkür ediyorum. İkazı üzerine meseleyi vuzuha kavuşturmak üzere
böylelikle söz almış oluyorum. 
Max Weber’in devlet tanımı: “Birliğin
bütünlüğünü ve devamını sağlama yolunda meşru şiddet kullanma tekeline sahip en
üst organizasyondur. Devletin en temel vasfı meşru şiddet kullanmaktır.”
Şimdi, “şiddet” derken hem “haklı
şiddet” hem de “haksız şiddet” diye literatürde de vardır; şiddete bütünüyle
olumsuz bir anlam atfetmek yanlıştır. Devlet bir insanı hapse götürürken şiddet
kullanır. “Şiddet” derken “Kafasını, gözünü yarar.” anlamamak gerekir.
Kastettiğim…
S. NEVZAT KORKMAZ (Isparta) – Ona “zor
kullanma” denir, devlet yetkisinde, şiddet denmez. 
ÖZDAL ÜÇER (Van) – Buna “güç kullanma”
denir, “şiddet kullanma” denmez. 
MEHMET NACİ BOSTANCI (Amasya) – Hayır,
Weber’in tanımı, Weber’in. Lütfen, lütfen… 
AYKUT ERDOĞDU (İstanbul) – Tam da
“faşist devlet”i tanımlıyor, tam faşist devlet sistemi bu. 
MEHMET NACİ BOSTANCI (Amasya) –
Weber’in tanımı. Kavramları keyfimize göre yorumlamayalım. 
BAŞKAN – Ben dinliyorum Sayın Bostancı.
Lütfen…
MEHMET NACİ BOSTANCI (Amasya) – Benim
buradaki kastım, hukuk dışı, gayrimeşru, insanlara eziyet, cefa çektirmeye
dönük bir uygulama değildir. 
ERTUĞRUL KÜRKCÜ (Mersin) – Cebir, o
başka bir şey. Şiddet, gözünü çıkarmak. 
MEHMET NACİ BOSTANCI (Amasya) –
Devletin hukuk kurallarını uygulamak üzere, gereğini yapmak üzere başvurduğu
meşru bir yöntem olarak ifade ettim. İlla da kavramları arkadaşların dediği
gibi anlamak durumunda değiliz ama onların kastettiği şekildeki bir anlamı
kesinlikle reddederim yani açıklamamı istedikleri anlamı. Elbette polisin kural
dışı yöntemler kullanma hakkı olamaz. Bunları soruşturmak da devlete aittir.
Devletin tek vasfı şiddet kullanmak değildir, kural dışı şiddete karşı da
hukuki yollarla mücadele etmektir. Herkes bunun için başvurabilir, devlet de
gereğini yapar. 
Çok teşekkür ederim.
BAŞKAN – Teşekkür ederim.
AYKUT ERDOĞDU (İstanbul) – “Faşist
devlet” dediğimiz işte bu anlayıştır, tam da bu. 
ERTUĞRUL KÜRKCÜ (Mersin) – Teoriye
karşı şiddet kullandınız Sayın Bostancı. 
ENGİN ALTAY (Sinop) – Sayın Başkan, çok
kısa…
BAŞKAN – Sayın Altay… (AK PARTİ ve CHP
sıralarından karşılıklı laf atmalar)
ENGİN ALTAY (Sinop) – Sayın Başkan,
Sayın Bostancı’nın şunu da bilmesi lazım… 
BAŞKAN – Sayın Altay, grubunuzun üyesi
arkadaşlarınıza söylerseniz…
ENGİN ALTAY (Sinop) – Ama yani…
Sayın Bostancı benim eleştirime Max
Weber’le cevap verdi ve benim eleştirimi yersiz ya da mesnetsiz ya da temelsiz
olmakla itham etti, öyle bir algı yarattı. Max Weber şiddeti mazur gören
anlayışın devlette cep diktatör yarattığını da söyler. 
MEHMET NACİ
BOSTANCI (Amasya) – Mazur gören…
ENGİN ALTAY
(Sinop) – Evet, sen mazur gördün işte. 
MEHMET NACİ
BOSTANCI (Amasya) – Ben mazur görmedim. 
ERTUĞRUL KÜRKCÜ
(Mersin) – Aa, gördün ya!
BAŞKAN –
Teşekkür ederim. 
ÖZDAL ÜÇER (Van)
– Sayın Başkanım… 
BAŞKAN –
Buyurun. 
ÖZDAL ÜÇER (Van)
– Ben ana dili Türkçe olmayan Türkçe öğretmeni birisi olarak(x) bu
konuyla ilgili, sayın hatibin konuşmasının ülkede bütün yaşamı ilgilendirecek
kavramlarla ilgili bir karmaşaya yol açtığını ifade etmek isterim. Yani,
literatürde şiddet, gücün orantısı ya da gücün düzeyini de ... 
BAŞKAN –
Talebiniz nedir Sayın Üçer?
ÖZDAL ÜÇER (Van)
– Talebim, bu konuyla ilgili açıklama yapmak istiyorum Türkçe öğretmeni olarak.

BAŞKAN –
Yerinizden bir dakika. 
AYKUT ERDOĞDU
(İstanbul) – Sayın Başkan, ben de bir konuda açıklama yapmak istiyorum. 
ERKAN AKÇAY
(Manisa) – Devlet, irade demektir. Devlet, iradesini gösteremediği için AKP
iktidarında şiddete yönelmektedir. Bunu da söyleyen Erkan Akçay’dır, Max Weber
değil! 
BAŞKAN –
Buyurun. 
37.- Van Milletvekili
Özdal Üçer’in, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
ÖZDAL ÜÇER (Van)
– AKP Grup Başkan Vekili şiddetle ilgili gerçekliği olmayan beyanatlarda
bulundu ve “devlet şiddet kullanabilir, güç kullanabilir”i eğer izin verme
babından kullanıyorsa zaten tümüyle yanlıştır ama devletin güç kullanabilme
durumunu da ifade ediyorsa o da ayrı bir şeydir. 
MEHMET NACİ
BOSTANCI  (Amasya) – Meşru şiddet…
ÖZDAL ÜÇER (Van)
– Ben ana dili Türkçe olmayan bir Türkçe öğretmeni olarak sayın hatibin bu
kadar milliyetçilik yaptığı, Türklük üzerine bu kadar hamasi söylemlerde
bulunduğu bir şeyde bütün insanların yaşamını ilgilendiren temel bir hakkı
çarpıtacak kavram karmaşasına yol açtığı için gerçekten esefle kınıyorum.
Ülkede dil konuşmaktan dolayı bu kadar insan öldürülecek, polisler, Türkçe
bilmiyor diye bu kadar insanı vuracak ama dil üzerinde bir karmaşaya neden
olabilecek bir açıklamayı Grup Başkan Vekili yapacak; bu ayıptır!
BAŞKAN –
Teşekkür ederim. 
AYKUT ERDOĞDU
(İstanbul) – Sayın Başkan, ben de bir milletvekili olarak söz istedim bu
konuda, önemli bir konu. 
BAŞKAN –
Gerekçeniz? 
AYKUT ERDOĞDU
(İstanbul) – Gerekçem, Sayın Naci Bostancı devletin temeliyle alakalı bütün
Parlamentoda yanlış bir fikir oluşturacak bir açıklama yaptı. 
BAŞKAN – Bakın,
Sayın Bostancı kendi düşüncelerini söylemedi, Weber’den bir alıntı yaptı. 
ÖZGÜR ÖZEL
(Manisa) – Onu da yanlış yaptı. 
BAŞKAN – O
alıntının yorumlamasını söyledi; ona bağlantılı olarak da polis şiddetine başvurdu,
polisin hiçbir meşru şiddetinin kabul edilemeyeceğini, şiddetinin meşruluğunun
tartışılmayacağını ve polisin göstermiş olduğu şiddetin kabul edilemeyeceğini
söyledi.
ERTUĞRUL KÜRKCÜ
(Mersin) – Aa, anlamamış!
AYKUT ERDOĞDU (İstanbul) – Sayın Başkan,
Özdal Bey’e neye göre söz verdiniz? Yani milletvekilleri arasında birinci
sınıf, ikinci sınıf ayrım mı var? Hayır, ben memnun oldum söz almasından. 
BAŞKAN – Hiç ayrım yok. 
Milletvekili olarak son söz Aykut
Erdoğdu’ya ait. Başka hiç kimseye söz vermeyeceğim grup başkan vekilleri
haricinde. 
AYKUT ERDOĞDU (İstanbul) – Rica ederim…
Yani, ayrıca söz vermeniz de doğru bir şeydi.
MEHMET AKİF HAMZAÇEBİ (İstanbul) –
Sayın Başkan…
BAŞKAN – Sayın Erdoğdu’yu dinleyelim,
sonra size vereceğim.
ALİ RIZA ÖZTÜRK (Mersin) – Sayın
Başkanım, ben de söz istiyorum.
BAŞKAN – Buyurun, süreniz bir dakika.
38.- İstanbul Milletvekili Aykut
Erdoğdu’nun, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
AYKUT ERDOĞDU (İstanbul) – Sayın
Başkan, öncelikle, bu söz talebim gereksiz bir tartışmaya girmek için değildir.
Sayın Bostancı devletin temeliyle alakalı çok önemli bir tespitte bulundu.
Bakın, devletin temeliyle ilgili iki tane görüş vardır; bir, otoriterle birliği
sağlamak, ikincisi de ortak yaşama iradesidir. 
Şimdi, Sayın Bostancı’nın bu sözleri
yani devletin şiddet temelli olduğu, şiddetin devletin temeli olduğu ve hak
olduğu yaklaşımı yarın öbür gün sokaklarda çok yanlış bir anlayışa gidebilir.
Oysa devlet bir ortak yaşama iradesidir. Devlet şefkat devletidir, hizmet
anlayışlı bir devlettir, hizmetkâr devlettir. Eğer biz, bu özgürlük anlayışını
Parlamentoda hepimiz dile getirirsek sokaklarda şiddet olmaz, polisler adam
vurmaz, Maliye zorla vergi almaz, vergi gönüllüğü, birlikte yaşama da şiddet
olmadan olur. Sayın Bostancı Hobbes’un fikirlerini çok iyi bilir. İngiltere’de,
güvenlik tehdidi altında yaşadığı… 
(Mikrofon otomatik cihaz tarafından
kapatıldı) 
BAŞKAN – Teşekkür ederim. 
ALİ RIZA ÖZTÜRK (Mersin) – Sayın
Başkanım…
ÖZDAL ÜÇER (Van) – Sayın Başkan…
BAŞKAN – Size söz verdim. 
AYKUT ERDOĞDU (İstanbul) – Bu kadar
nezaketsizlik olur! Yakışmıyorsunuz o Meclise! Ben bunu size söylemek
istemiyorum... 
İDRİS BALUKEN (Bingöl) – Sayın Başkan… 
BAŞKAN – Sayın Baluken, buyurun.
İDRİS BALUKEN (Bingöl) – Sayın Başkan,
demin AK PARTİ Grubu adına konuşan Sayın Naci Bostancı muhalefet partileriyle
bir istişare ve müzakere zemini aradıklarını ama muhalefet partilerinin buna
gelmediğini kürsüden ifade etti, dolayısıyla partimize bu yönlü bir sataşmada
bulundu.
ENGİN ALTAY (Sinop) – Sataşma varsa 3
partiye de vardır. Biz de talep ediyoruz aynı gerekçeyle.
BAŞKAN – Sayın Hamzaçebi’ye söz
vereceğim sonra.
ALİ RIZA ÖZTÜRK (Mersin) – Bana da
verin Başkanım. Suç, suç… Söylenenler suç Sayın Başkan.
BAŞKAN – Buyurun.
X.- SATAŞMALARA İLİŞKİN KONUŞMALAR
(Devam)
5.- Bingöl Milletvekili İdris
Baluken’in, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında Halkların Demokratik Partisine sataşması nedeniyle
konuşması
İDRİS BALUKEN (Bingöl) – Teşekkür
ediyorum Sayın Başkan.
Sayın Bostancı size hekim olarak bir
önerim var: Bu kadar filozoflardan alıntılarla burada konuşuyorsunuz, bir de
Hipokrat’ı bir inceleyin. Hipokrat bize tıp biliminin en değerli sözünü
armağan etmiştir, “Önce zarar verme!” demiştir. Buraya getirdiğiniz yasayla,
maalesef, milletvekilleri birbirine zarar vermeye başladılar. Buraya
getirdiğiniz yasayla, Meclisin çalışma koşulları milletvekillerinin sağlığına
zarar vermeye başladı. Buraya getirdiğiniz yasayla, kutuplaşan toplum kesimleri
birbirine zarar verecek bir gerilimi giderek biriktiriyorlar. Sizin bu tabloyu
görmeniz lazım. “Biz istişare ediyoruz, müzakere zemini arıyoruz.” demeniz
doğru değil. Grup başkan vekilleri burada, çıkıp söylesinler; istişareden kaçan
kim, müzakereden kaçan kim? Ayaküstü bu tarz önemli yasa tasarılarında herhangi
bir müzakerenin yapılması mümkün değil. 
Size doğru yöntemi, doğru metodolojiyi
söylüyoruz. Gelin, bu yasa tasarısını bu kadar tartışmanın içerisinden çekelim,
Komisyonda her siyasi partiden temsilciler bir araya gelsinler, bunu derli
toplu bir şekilde ele alıp bir uzlaşma zemini arasınlar diyoruz. Hem size
söyledik hem Hükûmet yetkililerine hem diğer grup başkan vekillerine defalarca
söyledik. Hâl böyleyken gelip buradan, kürsüden yanıltıcı bilgi vermek sizin
akademisyen kimliğinize yakışmaz. 
Bakın, iki üç ay sonra bir seçim
olacak, belki de pek çok milletvekili bir daha buraya, bu sıralara gelmeyecek
ama ayrılırken bile milletvekillerini kanlı bıçaklı, birbirine düşman gibi
bakan bir algıyı getiren yasa tasarısını meşrulaştırmaya çalışıyorsunuz. Size
teessüf ediyorum. (HDP ve CHP sıralarında alkışlar)
BAŞKAN – Sayın Hamzaçebi, talebinizi
alabilir miyim?
MEHMET AKİF HAMZAÇEBİ (İstanbul) –
Sataşma nedeniyle çıkıyorum efendim.
BAŞKAN – Peki.
ALİ RIZA ÖZTÜRK (Mersin) – Aynı
gerekçe...
ENGİN ALTAY (Sinop) – Aynı gerekçe...
ÖZDAL ÜÇER (Van) – Aynı gerekçe...
ADİL ZOZANİ (Hakkâri) – Aynı gerekçe...

ERTUĞRUL KÜRKCÜ (Mersin) - Aynı
gerekçe, herkese aynı sataşma oldu.
BAŞKAN – Bir susun ya!
ÖZGÜR ÖZEL (Manisa) – Allah, Allah!
Üsluba bak ya!
BAŞKAN - Buyurun.
6.- İstanbul Milletvekili Mehmet Akif
Hamzaçebi’nin, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında Cumhuriyet Halk Partisine sataşması nedeniyle
konuşması
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; görüşmekte olduğumuz polis devleti yasa
tasarısıyla ilgili olarak, güvenlik güçlerimizin ihtiyaç duyduğu her türlü
düzenlemeyi yapmaya hazır olduğumuzu bu kürsüden defalarca ifade ettik. Ancak,
bu tasarıda olduğu gibi, polise gözaltı yetkisi veren, arama yetkisi veren
düzenlemelerin herhangi bir şekilde hukuk devletine, Anayasa’ya uygun
olmadığını, bunların tasarıdan çıkarılması gerektiğini de ifade ettik. Sayın
Başbakan, ilgililer, yetkililer diyor ki: “Molotof…” Molotofla ilgili her türlü
düzenlemeyi getirin yapalım. Uzlaşmaya asıl hazır olan biziz. İki gün ara
verelim, oturalım, bir uzlaşma zemini arayalım, nerede, hangi maddede nasıl
uzlaşırız bunu konuşalım, bunu reddediyorsunuz. Bu, işin birinci kısmı. 
İkinci kısmı:
Biraz önce yapılmış olan bir tartışma. Sayın Bostancı Max Weber’den bir
alıntıyla bir değerlendirme yaptı. Ben de Max Weber’e girmek istiyorum.
Bürokrasiyi analiz ettiği kitabında -bürokrasiyi en iyi analiz eden sosyolog
Max Weber’dir- otorite tiplerini analiz eder, “karizmatik otorite”, “geleneksel
otorite”, “yasal otorite” diye tanımlar yapar ve devletin güç kullanma tekeline
sahip tek meşru gücün de devlet olduğunu söyler. Şiddet değil, şiddet ayrı bir
şey; güç kullanma tekeli devlettedir. “Şiddet kullanma tekeli devlettedir.”
derseniz, işte, sokaklarda şiddet yaratan bir güvenlik politikası ortaya çıkar.
Asla, şiddeti reddediyorum, şiddet kullanma tekeli devlette değildir. Devlet,
vatandaşın huzuru için güç kullanma yetkisine sahiptir. Ayrıca, meşruiyet
sadece Parlamento çoğunluğuna bağlı bir kavram değildir. Doğru ve adil işler
yaparsanız Parlamento çoğunluğunuz meşruiyetin bir…
(Mikrofon
otomatik cihaz tarafından kapatıldı)
MEHMET AKİF
HAMZAÇEBİ (Devamla) – …şartı olur, yapmıyorsanız Parlamento çoğunluğu sizin
meşru olmanızı sağlamaya yetmez.
BAŞKAN –
Teşekkür ederim.
MEHMET AKİF
HAMZAÇEBİ (Devamla) – Dolayısıyla da güvenlik güçlerinin kullandığı güç bu
durumda meşru olmaz.
BAŞKAN –
Teşekkür ederim.
Beş dakika ara
veriyorum.
Kapanma Saati: 18.42
ALTINCI OTURUM
Açılma Saati:
18.47
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
İsmail KAŞDEMİR (Çanakkale), Muhammet Rıza YALÇINKAYA (Bartın)
-----0-----
BAŞKAN – Sayın milletvekilleri, Türkiye
Büyük Millet Meclisinin 64’üncü Birleşiminin Altıncı Oturumunu açıyorum.
S. NEVZAT KORKMAZ (Isparta) – Sayın
Başkan…
BAŞKAN - Sayın Korkmaz…
S. NEVZAT KORKMAZ (Isparta) – Efendim,
şimdi, AKP Grup Başkan Vekilinin sözlerini sataşma olarak değerlendirdiniz ve
her 2 gruba da söz verdiniz. 
BAŞKAN – Evet. 
S.NEVZAT KORKMAZ (Isparta) - Milliyetçi
Hareket Partisinin de bu konuda açıklaması olacak, söz istiyorum efendim.
BAŞKAN – Tutanakları getirteceğim
çünkü… 
FARUK BAL (Konya) – Efendim, aynı
gerekçeyle istiyoruz. Aynı gerekçeyle istiyoruz. 
ALİ RIZA ÖZTÜRK (Mersin) – Başkanım,
ben de istiyorum.
S. NEVZAT KORKMAZ (Isparta) – Tutanağa
gerek yok ki! Diğer 2 gruba söz verdiniz, bizi atladınız. 
BAŞKAN – Sayın Korkmaz, bakın, 69/2
var, size yerinizden söz verebilirim. 
S. NEVZAT KORKMAZ (Isparta) – Sayın
Başkan, hayır, bir saniye…
BAŞKAN – O zaman tutanakları
getirteceğim. 69/2’yi uygulamak zorundayım. 
Teşekkür ederim.
FARUK BAL (Konya) – Sayın Başkan, bir
de…
ERKAN AKÇAY (Manisa) – Sayın Başkan,
yanlış yönetiyorsunuz!
BAŞKAN - 69/2… 69/2 gayet açık. Lütfen…
Buyurun. 
FARUK BAL (Konya) – Sayın Başkan, sizin
tavrınız da gayet açık. Naci Bey’in konuşmasından sonra, “sataşma var” diye
HDP’ye söz verdiniz, CHP’ye söz verdiniz, sıra MHP’ye gelince oturumu
kapattınız. 
BAŞKAN – Siz söz istemediniz yalnız. 
FARUK BAL (Konya) – Şimdi de
“Tutanakları getirteyim.” diyorsunuz.
ERKAN AKÇAY (Manisa) – Sayın Başkan,
istedik.
FARUK BAL (Konya) – Sayın Başkan,
lütfen, söz hakkımızı gasbetmeyin.(x) Aynı şartlar altında muhalefet
partisi olarak biz eşit muamele görmek istiyoruz. 
BAŞKAN – Bu “gasbetme” kelimesini çok
sık kullanıyorsunuz. Ben burada sadece İç Tüzük’ü uyguluyorum, o da “69/2”
diyor. Tutanakları getirteceğim. Söz hakkınız bakidir. 
FARUK BAL (Konya) – Hayır efendim…
ERKAN AKÇAY (Manisa) – CHP için, HDP
için tutanak getirerek mi söz verdiniz? 
BAŞKAN – Söz hakkınız bakidir,
tutanakları getirteceğim. 
FARUK BAL (Konya) – HDP için niye
tutanak istemediniz? CHP için niye tutanak istemediniz? Şimdi sıra MHP’ye
gelince mi tutanak istiyorsunuz? Lütfen, germeyin! 
S. NEVZAT KORKMAZ (Isparta) – Başkanım,
çok büyük bir adaletsizlik bu! Efendim, bakın, aynı şartlar altında…
FARUK BAL (Konya) – Sayın Başkan,
germeyin!
(Başkanlık kürsüsü önünde toplanan MHP
Grubu milletvekillerinin ve Başkanın karşılıklı konuşmaları)
BAŞKAN – Bakın Sayın Korkmaz, Engin
Altay konuştu, Akif Hamzaçebi konuştu, Baluken konuştu, Özdal Üçer konuştu,
Aykut Erdoğdu konuştu, sizde hiçbir kıpırtı yoktu. 
S. NEVZAT KORKMAZ (Isparta) – Olur mu
öyle bir şey efendim. 
BAŞKAN – Yoktu, ama…
ERKAN AKÇAY (Manisa) – Ne demek, öyle
şey olur mu!
S. NEVZAT KORKMAZ (Isparta) – Hayır
efendim. 
BAŞKAN – Şimdi, bakın, sizde bir söz
talebi yoktu. Var mıydı?
ERKAN AKÇAY (Manisa) – Söz
taleplerimize dönüp bakmadınız, cevap vermediniz.
S. NEVZAT KORKMAZ (Isparta) – Sayın
Başkanım yanlış yapıyorsunuz. 
ERKAN AKÇAY (Manisa) – Söz taleplerimiz
vardı.
BAŞKAN – Peki, tamam veriyorum iki
dakika. Gelin, tamam. 69/2’yi de çiğniyoruz ama. 
Kim konuşacak, siz mi? 
FARUK BAL (Konya) – Efendim?
BAŞKAN – Siz mi konuşacaksınız? 
FARUK BAL (Konya) – Hayır, Erkan Bey
konuşacak. 
Sayın Başkanım,
arkasından da ben 58’e göre düzeltme istiyorum. 
BAŞKAN – Onun yerini, zamanını ben
tayin edeceğim.
Buyurun Sayın Akçay.
7.- Manisa Milletvekili Erkan Akçay’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında Milliyetçi Hareket Partisine sataşması nedeniyle konuşması
ERKAN AKÇAY (Manisa) – Sayın Başkan,
lütfen, bu Meclisi adaletli ve doğru, İç Tüzük’e uygun olarak yönetmeye davet
ediyorum sizi. Çok yanlış ve tahrikkâr yönetiyorsunuz. Daha biraz evvel Sırrı
Süreyya Önder’e, hiç gerekmediği hâlde, istemi üzerine iki defa söz verdiniz,
söz istememize rağmen bize vermediniz. Biraz evvel yine bazı milletvekillerine
ve gruplara söz verdiniz, Milliyetçi Hareket Partisine söz vermemek için gayret
gösteriyorsunuz. 
Şimdi, AKP Grup Başkan Vekili Sayın
Bostancı devleti şiddet uygulamakla, şiddetle tanımladı. 
MEHMET NACİ BOSTANCI (Amasya) – Meşru
şiddet…
ERKAN AKÇAY (Devamla) – Bu sürçülisan
olabilir, düzeltme yapar, geçer, anlaşılır, burada düzeltmeler yapılıyor ama
ısrar ettiği için söylüyorum: Devlet irade demektir, devlet kuvvet demektir.
Eğer devlette irade yok ise şiddet eğilimi başlar, şiddet bambaşka bir şeydir,
şimdiki AKP iktidarında olduğu gibi. Hukuksuz güç zulüm, güçsüz hukuk âcizlik
yaratır ve -yani, AKP'nin içinde bulunduğu durum- zaaf varsa şiddete gider. İç
güvenlik paketinin getirilme gerekçesi de AKP’deki bu zafiyet nedeniyledir.
Milliyetçi Hareket Partisinin duruşu bu iç güvenlik paketiyle ilgili olarak son
derece nettir. Grup başkan vekillerimiz ve parti sözcülerimiz, bu konuda
uzlaşma üzerine, komisyonlara tekrar çekilmesi konusunu da gündeme getirmiştir.
Milliyetçi Hareket Partisinin çağrıları ortadadır: Özgürlükleri ortadan
kaldıran düzenlemeleri değiştirelim, ondan sonra hukuku esas alan düzenlemeleri
getirelim diyoruz. Yani, Sayın Bostancı’nın bu söyledikleri aslında Milliyetçi
Hareket Partisinin…
(Mikrofon otomatik cihaz tarafından
kapatıldı) 
ERKAN AKÇAY (Devamla) – …haklılığını ve
doğruluğunu göstermektedir. 
BAŞKAN – Teşekkür ederim Sayın Akçay.
FARUK BAL (Konya) – 58’e göre söz
istemiştim Sayın Başkan. 58’e göre…
BAŞKAN – Vereceğim Sayın Bal,
vereceğim.
FARUK BAL (Konya) – Evet, bekliyorum
efendim.
BAŞKAN – Ama, dilekçenizin buraya
verildiği zaman vermek durumum söz konusu değil. Vereceğim size söz 58’den
dolayı. Lütfen…
FARUK BAL (Konya) – Sayın Başkan, şimdi
verin. Efendim, Meclisin gergin ortamı gitsin, şimdi verin bitsin.
ADİL ZOZANİ (Hakkâri) – Sayın Başkan,
müsaade ederseniz bir itirazımı dile getireceğim.
BAŞKAN – Buyur.
ADİL ZOZANİ (Hakkâri) – Yani, bu son
iki haftaki uygulamalarla, iktidar partisinin Meclis Başkan Vekilleri artık,
Genel Kurulu idare edemeyecek bir pozisyona gelmiştir. Biraz önce bariz bir
örneğini yaşadık. Artık, İç Tüzük’ün amir hükümlerini yerine getiremeyecek bir
noktaya geldi Başkanlık Divanı. 
İç Tüzük madde 69’un ikinci fıkrasına
aykırı işlem yaptınız, tutumunuz hakkında usul tartışması talep ediyorum.
BAŞKAN – İç Tüzük 69/2’yi bir okur
musunuz bana sesli olarak.
ADİL ZOZANİ (Hakkâri) – İç Tüzük madde
69’un ikinci fıkrası şunu diyor Sayın Başkan: “Açıklama ve cevaplar için
Başkan, aynı oturum içinde olmak üzere söz verme zamanını takdir eder.”
BAŞKAN – Evet, devam edin.
ADİL ZOZANİ (Hakkâri) – Biraz önce,
oturum kapandı, oturum kapandığı için bu oturum içerisindeki açıklama ve
açıklamalara cevap hakkı da böylelikle İç Tüzük’ün bu hükmüne göre bitmiş oldu.
Siz uygulayamadınız. Uygulayamadığınız için de tutumunuzla ilgili olarak usul
tartışması talep ediyorum.
BAŞKAN – Şu anda usul tartışması
açılacak herhangi bir tutumum yok. 
Sayın Faruk Bal’a, 58’le ilgili
beyanınızı söylemek için iki dakika süre veriyorum.
ADİL ZOZANİ (Hakkâri) – Ama, mevcut
Sayın Başkan, mevcut şu an bence.
BAŞKAN – Usul tartışmasını gerektirecek
bir şey yok.
ERTUĞRUL KÜRKCÜ (Mersin) – Var, var.
ADİL ZOZANİ (Hakkâri) – Sayın Bal da
konuşsun, devam edeceğim.
BAŞKAN – Buyurun Sayın Faruk Bal.
ÖZDAL ÜÇER (Van) – Başkan, Sayın
Bal’dan sonra ben konuşma talebinde bulunuyorum.
BAŞKAN - Sayın Faruk Bal, “58’le
ilgili, beyan düzelteceğim." dediniz, size söz veriyorum.
İki dakika, buyurun. 
S. NEVZAT KORKMAZ (Isparta) –
İnanamadı!
BAŞKAN – Söylüyorum ama
dinlemiyorsunuz.
VII.- GEÇEN TUTANAK HAKKINDA KONUŞMALAR
(Devam)
2.- Konya Milletvekili Faruk Bal’ın,
24/2/2015 tarihli 63’üncü Birleşimdeki bazı ifadelerini düzelttiğine ilişkin
konuşması
FARUK BAL (Konya) – Teşekkür ederim. 
Değerli milletvekilleri, dün, ikinci
bölüm üzerine yaptığım konuşmada AKP Grubuna hitaben “Siz türbeye kadar
gittiniz, korumaya ihtiyaç duydunuz. Terörist grupların koruması altında...”(x)
şeklinde ifadem olmuştur. Bunu düzeltiyorum. Elbette ki siz gitmediniz. Türk
Silahlı Kuvvetlerinin unsurları gitmiştir ancak sizin siyasi iradeniz altında
gitmiştir, sorumluluğunuz bu nedenle vardır. 
Bu vesileyle, ortaya çıkan durumu sizlerle bir kez daha
paylaşmak istiyorum. Bu operasyonu dünya âlemin takdir ettiğini ancak
Milliyetçi Hareket Partisinin dünya âlemin takdir etmiş olduğu operasyona karşı
olumsuz bir tavır izlediğini iddia etmektesiniz. Dünya âlemle ilgili bütün
basını, çıkmış olan gazetelerin, televizyonların yayınlarını izledim,
inceledim. Amerika Birleşik Devletleri, Kanada, İran, Çin, Rusya, Kazakistan,
Kırgızistan, Almanya, Fransa, İngiltere, bunların bütün ana haber kaynaklarını
izledim, dinledim, araştırdım. Sonuç: Sadece, Türk Silahlı Kuvvetlerinin -bir
tercüme yanlışı olarak- arkadaşlarını yani 38 tane askeri kurtardığı ve türbeyi
naklettiği söyleniyor, operasyonun başarısıyla ilgili tek bir kelime yoktur.
Operasyonun başarısı ise bu fotoğrafta ortaya çıkmaktadır; naklettiğiniz yer:
Birleşmiş Milletlerin, Avrupa Birliğinin ve Türkiye’deki her kurum ve kuruluşun
terörist olarak ilan ettiği, PKK’yla eş değerde gördüğü PYD’nin hükümranlık
hakkını elde etmiş olduğu ifade edilen bir yere Süleyman Şah’ın türbesini
taşıyorsunuz. İşte buradaki resimler bunu ortaya koyuyor. Bir tarafta ay
yıldızlı al bayrak, hemen onun önünde PKK’nın eli kanlı…
(Mikrofon otomatik cihaz tarafından kapatıldı)
BAŞKAN – Teşekkür ederim Sayın Bal.
FARUK BAL (Devamla) – …mahkûm olan katilinin, başının
fotoğrafı. Naklettiğiniz yer burasıdır ve siz bu şekilde Süleyman Şah’ı
Suriye’de daha sonra oluşacak olan bir yapının içerisinde, oraya ne zaman
kurtarılacağı belli olmayacak bir şekilde teslim ediyorsunuz.
BAŞKAN – Sayın Bal, teşekkür ederim. 
ÖZDAL ÜÇER (Van) – Sayın Başkan…
BAŞKAN – Sayın Baluken, 58’e göre bir söz talebiniz var,
yerine getirecek misiniz?
İDRİS BALUKEN (Bingöl) – Evet.
BAŞKAN – Buyurun. (HDP sıralarından alkışlar) 
3.- Bingöl Milletvekili İdris Baluken’in, 24/2/2015 tarihli
63’üncü Birleşimdeki bazı ifadelerini düzelttiğine ilişkin konuşması 
İDRİS BALUKEN (Bingöl) – Sayın Başkan, değerli
milletvekilleri; hepinizi saygıyla selamlıyorum. 
Dünkü oturumda geçen bazı cümlelerimle ilgili düzeltme
amacıyla söz aldım. 
Dünkü oturumda, özellikle İç Tüzük 13’üncü maddeye göre
başlatmış olduğumuz bir tartışmanın devamıyla ilgili Meclis Başkan Vekilinden
bir açıklama talep etmiştik. Dün oturumu yöneten Sayın Meclis Başkan Vekili de
bir açıklama yapmıştı. Biz bu açıklamayı doğru bulmadığımızı ve Meclis Başkan
Vekillerinin dört gündür açık bir şekilde görevlerini yerine getirmediğini
ifade etmiştik. O diyalog sırasında ben, Meclis Başkan Vekiline “Açıklamanızı da
biz yeterli bulmadık doğrusu.” demişim. Tabii, “Yeterli bulmadık.” deyince,
sanki doğru yapılmış işler var da açıklama yetersiz kalmış gibi bir algı
doğuyor. Bunun tutanaklarda “Açıklamanızı tamamen yanlış buluyoruz. Bu
şekildeki yönetim anlayışınızı da tamamen yanlı buluyoruz.” şeklinde
düzeltilmesi amacıyla söz aldım. (x)
Bu tavır, tabii, devam ediyor yani
bugün de bu konuyu açtık. Meclis Başkan Vekili “Süreç devam ediyor.” demek
suretiyle âdeta bizlerle dalga geçiyor. Dün de öyleydi, bugün de böyle. Yani
biz usulsüz yapılmış olan bir işin Meclis Başkanı ve Divan tarafından bir an
önce ele alınmasını, doğru, net olan tavır, tutum neyse onunla ilgili Genel
Kurulun bilgilendirilmesini talep ediyoruz. Bu kadar doğal, basit olan bir
talebimiz bile, maalesef “Süreç başlamıştır.” ya da “Çalışmalar devam ediyor.”
şeklinde izahatlarla geçiştiriliyor.
Şunu da ifade edeyim: Partimiz adına
Başkanlık Divanında bulunan arkadaşımıza bu konuyla ilgili bugüne kadar tek bir
telefon dahi edilmemiştir. Bu da bu olayın geçiştirilmeye çalışıldığını ortaya
koyuyor. Ama biz, Meclis Başkanı buraya geldiği andan itibaren, Cemil Çiçek
Meclise geldiği andan itibaren, Halkların Demokratik Partisi adına gidip bu
konuyu takip edeceğiz, sonuç alıp Genel Kurula da getirip hepinizin bilgisine
sunacağız. 
Teşekkür ediyorum. (HDP sıralarından
alkışlar) 
BAŞKAN – Saat şu anda 19.00. Saat
20.00’ye kadar, bir saat birleşime ara veriyorum. 
 Kapanma
Saati: 18.59

YEDİNCİ OTURUM
Açılma Saati:
20.00
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
İsmail KAŞDEMİR (Çanakkale), Muhammet Rıza YALÇINKAYA (Bartın) 
-----0-----
BAŞKAN – Türkiye Büyük Millet
Meclisinin 64’üncü Birleşiminin Yedinci Oturumunu açıyorum. 
IX.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, İzmir Milletvekili
Mustafa Moroğlu ve arkadaşları tarafından, toplumsal olaylarda polisin
orantısız ve aşırı güç kullanmasının nedenlerinin araştırılarak alınması
gereken önlemlerin belirlenmesi amacıyla 17/6/2014 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 25 Şubat 2015 Çarşamba günkü birleşiminde sunuşlarda okunmasına ve
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – Cumhuriyet Halk Partisi grup
önerisinin aleyhinde Sayın Ertuğrul Kürkcü konuşacak.
Buyurun efendim. (HDP sıralarından
alkışlar)
ERTUĞRUL KÜRKCÜ (Mersin) – Sayın
Başkan, sevgili arkadaşlar; her ne kadar seyrek bir katılım varsa da tarihe
karşı konuşmayı tercih ediyoruz bu durumda. 
Cumhuriyet Halk Partisinin grup
önerisinin lehindeyiz. Bu önerinin Meclisin gündemine gelmesini, yerleşmesini
ve gereğinin yapılmasını elbette istiyoruz. Çünkü bugün karşı karşıya
kaldığımız, maruz kaldığımız iç güvenlik yasa paketi ile bu araştırma
önergesinin konusu arasında tam bir mütekabiliyet var. Özetle, bu yasa, bu Gezi
döneminde ve Gezi sonrasında Türkiye toplumunun karşı karşıya kaldığı, polis
şiddetinin nasıl meşrulaştırılacağıyla ilgili bir düzenleme sunuyor Türkiye
Cumhuriyeti’ni bugün yöneten Adalet ve Kalkınma Partisi Hükûmetine.
Hatırlayalım Gezi’de neler olduğunu.
Hükûmetin açıklaması, dönemin Başbakanı Tayyip Erdoğan’ın açıklaması şuydu: Bu,
aslında, Hükûmeti düşürmek için girişilmiş olan bir komploydu. Bu komploda
Türkiye'nin bütün muhalefeti yer alıyordu ve bunların hepsi dışarıdan
ayarlanmıştı. O nedenle, bunları ezmek caizdi. Ancak Gezi’nin üzerinden iki yıl
geçti neredeyse, şu anki tablo şöyledir: Bu dönemde bu mücadele sırasında
gözaltına alınan, tutuklanan, yaralanan, öldürülen insanların hiçbirisinin bir
uluslararası komplonun parçası olduğuna dair bir tek mahkeme kararı yoktur.
Bütün duruşmalar, bütün yargılamalar beraatle sonuçlanmaktadır. Üstelik bu
yargılamaları yapan yargıçlar, Hükûmetin çokça yakındığı gibi, paralel yapının
elemanları, unsurları, onların takipçileri değil; doğrudan doğruya Hükûmet
tarafından tayin edilmiş, Hâkimler ve Savcılar Yüksek Kurulu tarafından
Gezi’den sonra göreve getirilmiş yargıçlardır. 
Sonuç olarak o yargıçlar da ellerindeki
dosyaya bakarak bir karar vermek zorunda olduklarından elde bir uluslararası
komployu doğrulayacak, bir Hükûmet darbesini doğrulayacak, Hükûmet darbesine
yol açacak bir şiddet düzenlemesini doğrulayacak, burada yer almış örgütlerin
varlığını kanıtlayacak bir tek kanıtın karşılarında olmadığını gördükçe, başta
meslek odalarından başlayarak, pek çok yurttaşımız hakkında açılan davalarda
beraat kararlarını peş peşe vermektedirler. 
İşin ilginç tarafı, bir tek darbe
davası açılmıştır; o da Beşiktaş futbol takımının destek gücü, taraftar derneği,
taraftar hareketi Çarşı grubuna karşı açılmıştır. Eğer Türkiye’de bir darbenin
yapılması işi hakikaten Çarşı’ya bırakılmışsa ya bu darbeciler ahmaktır ya da
bu iddianın akılla bir ilgisi yoktur. Tabii ki ikincisi doğrudur. Bir taraftar
grubunu kendine muhalif, kendine güçlü bir muhalif, Gezi’de baş gösteren onur
ayaklanmasına bir katılımcı hâline getiren Hükûmet kendini düşüneceği yerde,
olmayacak delillerle bu insanları suçlamayı tercih etmiştir. 
O nedenle, şimdi geri dönüp
baktığımızda “Bu polis şiddetini mazur gösterecek ne vardır?” sorusuna bakalım.
11 insanın Gezi’de gözü çıkmıştır. 11 insan şu an, Gezi’den sonra görmüyor;
bunların hepsi polis şiddeti sonunda gerçekleşti. 7 insan hayatını kaybetti,
hepsi Alevi çocukları olan 7 genç hayatlarını kaybettiler. Binden fazla ağır
yaralı oldu, bunların 11’i ağır kafa travması geçirdi ve Türkiye’nin dört bir
tarafında ama başlıca Ankara ve İstanbul’da olmak üzere binlerce insan biber
gazıyla, tazyikli suyla, kalaslarla, sopalarla her türlü şiddete maruz bırakıldılar.

Çok yakın tanığıyım bunların.
Diyeceksiniz ki: “Sen zaten onları seviyorsun.” Doğru, ben onları seviyorum ama
ben aynı zamanda Taksim’e yakın bir mahallede oturuyorum, bu mahallenin bütün
Gezi dönemi boyunca Türkiye’nin başka yerlerinden getirilmiş, ne İstanbul’u ne
Taksim’i ne Taksim civarındaki semtleri bilen polis güçleri tarafından nasıl
gaza boğulduğunu günlerce kendi gözümle gördüm. Kendim bu gazdan boğulma
raddesine gelmiş insanları evimde misafir ettim, onların yaralarının
iyileşmesine yardımcı oldum ve bu polis güçlerinin tıpkı bu yasada öngörüldüğü
gibi, “Artık atış serbest.” dendikten sonra neler yapabileceklerini gördüm,
evlerin içerisine nasıl gaz bombalarıyla gaz attıklarını, nasıl sokakları
geçilmez hâle getirdiklerini ve nasıl “önleyici gözaltı” denilen şeyin
yapıldığını gördüm. Milletvekili olarak birden çok müdahale etmek zorunda
kaldım. Şuradan şuraya giden kadınların, gençlerin, yurttaşların önlerinin
kesilerek “Oradan gidemezsin.” dendiğini, “Niçin gidemez?” diye sorduğumda ben
vekil olduğum için bana bir cevap verilemedi, onların yolu açıldı ama ben
oradan ayrıldıktan sonra insanların yolunun hâlâ kesilmeye devam edildiğini
biliyorum. 
O nedenle, bence Gezi ve sonrasındaki
polis şiddeti bütün bu yasa dışı şiddet, yasa dışı -yani Sayın Bostancı’nın
versiyonunu kabul etsek bile- meşruluğunu kaybetmiş şiddet tarafından bütün
Türkiye’nin nasıl baskı altına alındığının araştırılması elzemdir. Ama daha
önemlisi, bence, bu uygulamayla, bu polis şiddetiyle, bu yıkıcı şiddetle bugün
çıkarılmak istenilen yasa arasındaki paralellikleri, ortaklığı görmek
önemlidir. O yasa dışı olan şiddet şimdi bir yasal zemine kavuşturulmak
isteniyor. Eğer emniyet teşkilatının Gezi’den çıkardığı sonuç buysa, eğer
İçişleri Bakanlığının Gezi’den çıkardığı değerlendirme buysa vay hâlimize.
Demek ki açık şiddetin meşrulaştırılması yoluyla ancak toplumla diyalog
kurabileceği kanaatindedir Türkiye’yi yönetenler. Böyle bir diyalog yani yol
kesme diyaloğu: “Sen oradan geçemezsin. Seni istediğim zaman tutuklarım. Senin
hakkındaki şüphemin makul olduğuna inanıyorum.” 
Mesela makul şüphe ne olabilir? Şu
belki de kuvvetli şüpheydi: Elinizde tüfek boyutunda bir kılıfla gezerken
olağanüstü durumda polis diyebilir ki: “Hakikaten, bunun içinde bir tüfek
olabilir.” Ama şimdi artık bunu demek zorunda değil. Benim elimde bir evrak
çantası varsa ve benim tipimi beğenmiyorsa evrak çantasının içinde dinamit
olduğunu düşünerek, bunu makul görerek benim yolumu kesebilir. Gezi’de insanlar
bu muamelelere sonsuz kere maruz kaldılar. Ortaya hiçbir şey çıkmadı. Ortada
devletin, Hükûmetin iddiasını kanıtlayacak hiçbir belirti yoktu. Şimdi Hükûmet
bu yasayı sevk ederek sonraki Gezi’ler için önceden önlem alma yolunu seçti. Bu
yasayla Gezi arasında böyle bir illiyet vardır. 
Ama sevgili arkadaşlar, sizi
Gezi’lerden kurtaracak olan şey isyanın sebeplerini ortadan kaldırmaktır,
isyancıları ortadan kaldırmak değil. İsyanın sebepleri yerli yerinde durduğu
sürece hangi Polis Vazife ve Salâhiyet Kanunu’nun hangi maddesini
değiştirirseniz değiştirin, sonuçta bundan kaçamazsınız. Eğer öyle olmuş
olsaydı güçlü diktatörlükler tarih boyunca hiçbir zaman yıkılmazlardı,
hükümdarlıklar sonsuza kadar devam ederdi, hiçbir güçlü görünen Hükûmet gücünü
kaybetmezdi. Ama bu böyledir, her şeyin bir doğuşu, yükselişi ve çöküşü var,
buna engel olamazsınız. O yüzden, ben derim ki: Yol yakınken Gezi’nin
talepleriyle yüzleşmeyi, muhtemel Gezi’leri boğmaya tercih edin. Türkiye’yi
dönüşümü yolunda serbest bırakırsanız belki de Türkiye’ye yapabileceğiniz en
büyük iyiliği yapmış olacaksınız. Çünkü aslında Türkiye’nin doğal gidişi
içerisinde söz konusu olmayan bir dönüşümün Türkiye’yi şöyle ya da böyle bir
parlamenter rejimden kaba bir padişahlığa dönüştürmek yolunda atacağınız her
adım, inanın bana, yüzlerce Gezi’yi garanti ediyor. Bununla başa çıkıp
çıkamayacağınızı tarih test edecektir.
CHP önerisinin kabulünü diliyorum.
Hepinizi sevgi ve saygıyla selamlıyorum. (HDP sıralarından alkışlar)
BAŞKAN – Teşekkür ederim.
Cumhuriyet Halk Partisi grup önerisinin
lehinde, Isparta Milletvekili Sayın Nevzat Korkmaz.
Buyurun. (MHP sıralarından alkışlar)
S. NEVZAT KORKMAZ (Isparta) – Sayın
Başkan, değerli milletvekilleri; hepinize saygılarımı sunuyorum, iyi akşamlar
diliyorum.
Sözlerimin başında belirtmeliyim ki
Milliyetçi Hareket Partisi sivil, çoğulcu ve demokratik toplum düzeni
yanındadır. Yasaların vatandaşlarımıza tanıdığı hak ve hürriyetlerin sonuna
kadar kullanılması taraftarıdır. Bu kabullerin dışında, kanun dışı hareket
eden, buna yeltenen kim varsa da mutlaka hukuk önünde hesap vermelidir diyoruz.

Polisimiz can ve mal güvenliğinin
bekçisi. Efendim, yaşam hakkının, can ve mal güvenliğinin kalmadığı bir yerde
ne diğer hak ve hürriyetlerden ne de demokratik hukuk devletinden
bahsedilebilir. Polis bu vazifesini elbette yasaların kendisine tanıdığı
sınırlar dâhilinde ve demokratik hukuk devletinin ruhuna uygun bir şekilde
kullanmak durumundadır. Bir söz var, belki de hepiniz biliyorsunuz: “Haklı
olmak, yetkili olmak yetmez, hakkını da meşru yollardan aramak, yetkiyi de yine
kanun çerçevesi içerisinde kullanmak lazımdır.” 
13 Haziran 2013’te başlayıp bir süre
devam eden Gezi olaylarında 10 kişi hayatını kaybediyor, 7.832 kişi
yaralanıyor. Ağır yaralı vatandaşlarımız içerisinde bu olaylardan sonra yine
hayatını kaybedenler var, bu rakamlara dâhil değil. Yaralılar içerisinde
gözlerini kaybetmiş, kör olmuş gençler var. Sıkılan gazlardan dolayı, o gaz
mağduriyetinden dolayı sıkıntı çekmiş insanlar var. Görüntülere baktığımız
zaman sanki demokrasiden nasibini almamış, üçüncü sınıf ülkelerde yaşanan
manzaralarla karşı karşıya geliyoruz. 
Polis görevini yapacak, bunda bir
tartışma yok, tamam ama müdahaleleri kontrollü olacak, karşısındaki kimselerin
hak arama amacıyla sokaklara çıkmış, bu milletin evlatları olduğunu
unutmayacak. Taksim’de, Soma’da ve daha birçok yerde zaman zaman kontrolsüz güç
kullanılmıştır. Polisimizin bazı eylemleri tedbir alma, olan olayları
yatıştırmanın ötesine geçmiştir. Otelin, hastanenin içine kadar gaz bombaları
atılmış, tazyikli su sıkılmıştır. Uyarılarla geçiştirilebilecek ya da birazcık
sabırla savuşturulabilecek hadiseler, Hükûmetin, ayrıştırıcı, kutuplaştırıcı
beyanları, polisi kışkırtıcı demeçleriyle şirazeden çıkmış, toplum altüst
olmuştur. Polisin tutum ve davranışları, hasmane tutum takınarak da
anlaşılamaz. Bu da bir başka yanlıştır.
Polis bu ülkenin düşmanı değildir,
polis, Türk milletinin evlatlarıdır, bu toplumun içinden çıkmıştır. Dedim ya,
empati yapmak ve “niye, niçin” sorularının üzerinde durmak lazımdır. Burada,
siyasal iktidarın kışkırtıcılık yaptığı kesindir. Polis yöneticilerinin siyasal
baskılarla yine, yanlış tavır ve talimatlar verdiği ortadadır. Yine, polisin
içinde bulunduğu meslekî şartlar ve özlük haklarından kaynaklanan ciddi
sıkıntıları vardır. Yine olay anında ortaya çıkan baskılar, stres ortamı
mevcuttur. Daha birçok sebep sayabiliriz. Bu görüntülerin yaşanmaması için bu
hususların tamamının birlikte ele alınması, birlikte analiz edilmesi lazımdır. 
Kolluk güçlerinin hareket tarzı,
siyasal iktidarın meselelere bakışıyla doğru orantılıdır. Yönetenlerin hukuka
uymadığı, hukuk devleti ilkelerini ayaklar altına aldığı bir toplumda, kurum ve
kuruluşların hukuka riayet etmediğini eleştirmek, olsa olsa bir garabettir. 
Gezi olaylarında topluma itidal tavsiye
etmek yerine “bizimkiler-onlar” diye ayrıştıran, “Evdeki yüzde 50’yi zor
tutuyorum.” diyen, Soma olaylarında korumasının vatandaşı tekmelemesine göz
yuman, kontrolsüz güç kullanımını âdeta teşvik eden başbakanlar ve Hükûmet
erkânının olduğu bir ülkede, kanunun zor kullanma yetkisini verdiği kolluk gücü
de en üst yöneticilerine bakarak hiza alacaktır. 
Günlerdir iç güvenlik yasası için
burada uğraş veriyoruz. Hukuk dışılığı yasalaştıran, yasalaştırırken kolluk
güçlerine de hukuku darağacına çektiğini, haklı olanın değil, ayrıcalıklı
olanın, güçlü olanın yanında olduğu mesajını da AKP böylece vermektedir. 
Gezi olaylarında, Soma’da önce polisi
kanun dışılığa azmettirmiş, suç işleyenlerin sırtını sıvazlamış, “Aslansın,
kaplansın.” demiş, kendi seçmenlerini sokağa, meydanlara çağırmış, “Onu
yedirmem, bunu yedirmem.” demiş ve arkasından da 17-25 Aralık yolsuzluk
meselelerinde ayağına basıldığı zaman, bu sokağa sürmüş olduğu mensupları da
orta yerde yüzüstü bırakabilmiştir. 
Kıymetli arkadaşlar, yani polisin asıl
sorunu siyasal iktidarın ta kendisidir. Siyasal iktidar ve onun türevi
Cumhurbaşkanı, maalesef toplumun tümünü kucaklamamaktadır. Sırası gelmişken,
Sayın Cumhurbaşkanının, 8,5 milyon oy almış Milliyetçi Hareket Partisinin Genel
Başkanına, Cumhurbaşkanlığını unutup âdeta AKP Genel Başkanı gibi davranarak
cevap vermesi ne devlet teamüllerine uygundur ne de hakikatlere. Cumhurbaşkanı,
davranışlarıyla Anayasa'yı ihlale devam ediyor, milletin Cumhurbaşkanı olmak
yerine, AKP’lilerin Cumhurbaşkanı olmak sevdası ağır basıyor. Ne gam ne keder,
herkes layık olduğu muameleyi görür ancak Genelkurmay Başkanının tırnağını daha
değerli gören Sayın Erdoğan’a şu hadiseyi hatırlatmak istiyorum: Kendisinin
atadığı Genelkurmay Başkanını, Sayın Başbuğ’u hapislere gönderirken Genelkurmay
Başkanına sahip çıkmamıştır. O zaman, açık açık soruyoruz: Sayın İlker
Başbuğ’un tırnağı mı yoktu, yoksa Cumhurbaşkanı Erdoğan’ın vicdanı mı? Sayın
Genelkurmay Başkanı, sakın Erdoğan’ın sözlerinin samimiyetine kanma, “dostum”,
“kardeşim” dediği kim varsa onları ilk durakta ortada bırakmıştır. Yani Paşam,
Erdoğan’ın “maşallah” dediği iflah olmuyor, onu söylemek istiyorum. Ayrıca,
Sayın Erdoğan, sen de, Genelkurmay Başkanı da, diğer tüm kurumlar da Meclisin,
millî iradenin denetimi altındadır, hiç kimse millî iradenin üstünde değildir.
Polisin içinde bulunduğu şartları,
ekonomik, sosyal ve çalışma ortamı şartlarını iyi analiz etmeliyiz dedim. Kamu
Denetçiliği Kurumu şikâyet üzerine 30 Aralık 2014’te bir rapor hazırlamış,
tavsiye niteliğinde bu rapor. Bu raporu okuduğunuz zaman polisin içinde bulunduğu
sosyoekonomik şartları, özlük haklarındaki noksanlıkları tespit
edebiliyorsunuz. Bu rapora göre, 26 ilde 50 saatin üzerinde mesai yapıyor
polisimiz, 81 ilin ortalamasına baktığınız zaman 47,6 saat yani 48 saat. Bu ne
anlama geliyor? Diğer memurlardan kıymetli arkadaşlar, neredeyse haftada bir
gün yani yedi günün altı günü polis çalışıyor. Karşılığında ne izin veriliyor
ne fazla mesai ücreti veriliyor, şaka gibi âdeta rakamlara baktığınız zaman,
sabit fazla mesai ücretleri veriliyor. 30’un üzerinde ek görevlendirmeler var.
Sınav tedbirleri dışında -ki o zaman polis görevlendiriliyor o sınavların
kontrollü bir biçimde yapılabilmesi için- bir ek ücret de ödenmiyor. Getir
götür işleri bile polise verilmiş. Herkese, neredeyse tüm memurlara verilen
3600 ek gösterge çok görülüyor. Aynı görevi yapan jandarma personelinin 3600 ek
göstergesi var ama polis için yok. Borç sarmalına düşmemiş bir polis ailesi
kalmamış, kafası sürekli borç faizi ödemeleriyle meşgul. Bu yüzden intiharlar
artmış. 2009-2013 arasında intihar vakası değerli arkadaşlar, 157. Sizin de
telefonlarınıza geliyordur polis kuruluşlarından “Bugün şurada polis memuru
intihar etti, bugün burada intihar etti.” diye. Ruh sağlığı tedavisi görenler,
yine, bu zaman dilimi içerisinde 2.323. Polis teşkilatının bu sorunları
çözülmeden teşkilatın huzura kavuşturulması mümkün gözükmüyor. İktidarın
senelerce polise verdiği sözleri yerine getirmemesi de ayrı bir gerginlik
konusu. 
AKP Grubuna
diyorum ki: Gelin, Meclis olarak bu sorunlarını çözelim. Polise hepimizin
ihtiyacı var. Polise bu manada hizmet, hukuk devletine, adalet müessesine
hizmet anlamına gelecektir. Biz Milliyetçi Hareket Partisi olarak diyoruz ki:
Polisimizin yanındayız, polisimizin özlük hakları lehine getireceğiniz her
teklife de destek olmaya hazırız. 
Bu taahhütlerle
hepinize en derin sevgi ve saygılarımı sunuyorum. (MHP sıralarından alkışlar)(x)
BAŞKAN –
Teşekkür ederim Sayın Korkmaz. 
Cumhuriyet Halk
Partisi grup önerisinin aleyhinde, Kırıkkale Milletvekili Sayın Oğuz Kağan
Köksal konuşacak. 
Buyurun. (AK
PARTİ sıralarından alkışlar) 
OĞUZ KAĞAN
KÖKSAL (Kırıkkale) – Sayın Başkanım, değerli milletvekili arkadaşlarım;
sözlerime başlarken hepinizi saygıyla, sevgiyle selamlıyorum. 
Sözlerimin
başında, Malatya’da elim bir uçak kazası sonucunda hayatını kaybeden, şehit
olan 4 pilotumuza Allah’tan rahmet diliyorum ve milletimize Cenab-ı Allah’ın
böylesine başka acılar göstermemesi temennisiyle sözlerime başlamak istiyorum. 
Değerli
milletvekillerimiz, bugün Cumhuriyet Halk Partisinin verdiği grup önerisi
üzerine söz almış bulunuyorum ve özellikle önerinin muhteviyatına geçmeden
önce, toplantı ve gösteri yürüyüşleri hakkında kısaca bilgi vermek istiyorum. 
Anayasa’mızın
34’üncü maddesi toplantı ve gösteri yürüyüşlerini bir hak olarak garanti altına
almıştır. Yani, toplantı ve gösteri yürüyüşünü anayasal bir hak olarak… O
maddenin sonunda da “Bu hakkı kanunla düzenlenir.” demek suretiyle, ne şekilde
kullanılacağını anlatmıştır. 
Bu noktadan baktığımızda, toplantı,
gösteri yürüyüşleri eğer o kanunda yazılan şartlar çerçevesinde yerine
getirilen bir toplantı, gösteri yürüyüşü ise orada güvenlik güçlerine üç tane
asli görev düşmektedir. Bu asli görevlere baktığımızda birincisi, genel bir
toplumsal olayda veya buna benzer toplantı ve gösteri yürüyüşlerinde, bölgede
yaşayan insanların mal ve can güvenliğini garanti altına almak.
İkincisi: Toplantı ve gösteri
yürüyüşüne katılanların can güvenliğini kontrol altına almak. Yani Anayasa’da
sayılmış, kendisine hak olarak verilmiş bir konunun yerine getirilmesi için tedbir
almak.
Üçüncüsü, belki zaman zaman tartışılan,
bu tür tartışmalara meydan veren başka bir husus: O toplantı ve gösteri
yürüyüşlerinin içerisine herhangi bir provokatörün karışarak olayların kanunsuz
eylem hâline dönüşmesini önlemektir.
İşte, polis veya güvenlik güçleri bu
toplantı, gösteri yürüyüşlerinde bu üç noktadan hareket etmek suretiyle
görevlerini ifa ederler ve bu görevlerini ifa ederken de ellerinde 2559 sayılı
Polis Vazife ve Salâhiyet Kanunu’ndan ve gene, 2911 sayılı Toplantı ve Gösteri
Yürüyüşleri Kanunu’ndan aldıkları yetkileri kullanırlar.
Tabii, polisimiz bu yetkileri
kullanırken bütün gayesi, olaylardan kimse rahatsız olmasın, kimse mağdur
olmasın ve olay çıkmadan mesele halledilsin. Tabii, bu olay meselesine
baktığımızda, kamu düzeni ve kamu güvenliği de en önde gelen noktalarından
birisi olacaktır ve polis bu noktada gerekli tedbirleri almak durumundadır.
Ayrıca, baktığımızda, gerek AK PARTİ
olarak bizim hedefimiz, diyoruz ki biz: “İnsanı yaşat ki devlet yaşasın.” O
bakımdan, insan unsuruna ve insan noktasında güvenlik konseptinde de çok önemli
bir yer veriyoruz ve diyoruz ki: “Güvenlik özgürlük için vardır, insan için
vardır.” O hâlde, yapılacak en güzel şey de kimseyi rahatsız etmeden bu işi
çözmek. Bununla ilgili, polis teşkilatı kendi içerisinde yeni yeni çalışmalar
yürütmektedir. Gene, polislerin eğitiminden tutunuz ki şu anda polisin yüzde
95’i yüksekokul mezunu hâline getirildi. Diğer taraftan, polislerin bu tür
görüşmelerde bu tür ikazlara uyacak her ilde bir görüşmeci yapması, gene, polis
teşkilatımızın kasklarına numara verilmek suretiyle ola ki bir yanlış yapan
olursa tespit etmek adına çeşitli çalışmalar da bir taraftan sürdürülmektedir.
Bunun altında yatan gaye, tekrar söylediğim gibi, bizim felsefemiz millete
hizmet felsefesidir ve diyoruz ki biz AK PARTİ olarak milletin hâkimi değil,
hadimiyiz. Üstümüze düşen her türlü görevi yerine getireceğimizi ben burada bir
kere daha ifade ederken Cumhuriyet Halk Partisi tarafından verilmiş bu önergeyi
yüce Meclisimizin takdirlerine sunuyor, hepinize tekrar saygılar sunuyorum. 
Teşekkür ediyorum. (AK PARTİ
sıralarından alkışlar)
BAŞKAN – Teşekkür ederim. 
Cumhuriyet Halk Partisi grup önerisini
oylarınıza sunacağım. 
III.- YOKLAMA
(CHP sıralarından bir grup milletvekili
ayağa kalktı)
LEVENT GÖK (Ankara) – Sayın Başkan,
yoklama…
BAŞKAN – Yoklama talebi var. 
Sayın Altay, Sayın Hamzaçebi, Sayın
Gök, Sayın Serindağ, Sayın Öztürk, Sayın Serter, Sayın Öner, Sayın Özcan, Sayın
Tunay, Sayın Acar, Sayın Özkes, Sayın Dinçer, Sayın Moroğlu, Sayın Kaplan,
Sayın Türmen, Sayın Balbay, Sayın Çam, Sayın Yüksel, Sayın Güven, Sayın Çıray. 
Yoklama için üç dakika süre veriyorum
ve süreyi başlatıyorum. 
(Elektronik cihazla yoklama yapıldı)
BAŞKAN – Toplantı yeter sayısı yoktur. 
Birleşime on beş dakika ara veriyorum.
 Kapanma
Saati: 20.31

SEKİZİNCİ OTURUM
Açılma Saati:
20.46
BAŞKAN: Başkan
Vekili Sadık YAKUT
KÂTİP ÜYELER:
İsmail KAŞDEMİR (Çanakkale), Muhammet Rıza YALÇINKAYA (Bartın) 
-----0-----
BAŞKAN – Sayın milletvekilleri, Türkiye
Büyük Millet Meclisinin 64’üncü Birleşiminin Sekizinci Oturumunu açıyorum. 
III.- YOKLAMA
BAŞKAN - Cumhuriyet Halk Partisi Grubu
önerisinin oylanmasından önce yapılan yoklamada toplantı yeter sayısı
bulunamamıştı. 
Şimdi yeniden elektronik cihazla
yoklama yapacağız. 
Yoklama için üç dakika süre veriyorum. 
(Elektronik cihazla yoklama yapıldı) 
BAŞKAN – Sayın milletvekilleri, toplantı yeter sayısı
vardır. 
IX.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, İzmir Milletvekili Mustafa Moroğlu ve
arkadaşları tarafından, toplumsal olaylarda polisin orantısız ve aşırı güç
kullanmasının nedenlerinin araştırılarak alınması gereken önlemlerin
belirlenmesi amacıyla 17/6/2014 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 25
Şubat 2015 Çarşamba günkü birleşiminde sunuşlarda okunmasına ve görüşmelerinin
aynı tarihli birleşiminde yapılmasına ilişkin önerisi (Devam)
BAŞKAN – Cumhuriyet Halk Partisi grup önerisini oylarınıza
sunuyorum: Kabul edenler… Kabul etmeyenler… Kabul edilmemiştir. 
Gündemin “Seçim” kısmına geçiyoruz.
XI.- SEÇİMLER
A) Komisyonlarda Açık Bulunan Üyeliklere Seçim
1.- İçişleri Komisyonunda açık bulunan üyeliğe seçim
BAŞKAN – İçişleri Komisyonunda boş bulunan ve Cumhuriyet
Halk Partisi grubuna düşen 1 üyelik için Isparta Milletvekili Ali Haydar Öner
aday gösterilmiştir. 
Oylarınıza sunuyorum: Kabul edenler... Kabul etmeyenler...
Kabul edilmiştir. 
Alınan karar gereğince sözlü soru önergelerini görüşmüyor ve
gündemin “Kanun Tasarı ve Teklifleri ile Komisyonlardan Gelen Diğer İşler”
kısmına geçiyoruz.
1'inci sırada yer alan, Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ve Anayasa Komisyonu
Raporu'nun görüşmelerine kaldığımız yerden devam edeceğiz.
XII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri İstanbul
Milletvekili Ayşe Nur Bahçekapılı, Kayseri Milletvekili Mustafa Elitaş, Giresun
Milletvekili Nurettin Canikli, Kahramanmaraş Milletvekili Mahir Ünal ve
Adıyaman Milletvekili Ahmet Aydın’ın; Türkiye Büyük Millet Meclisi İçtüzüğünde
Değişiklik Yapılmasına Dair İçtüzük Teklifi ile Tunceli Milletvekili Kamer
Genç’in; Türkiye Büyük Millet Meclisi İçtüzüğünün Bir Maddesinin Değiştirilmesi
Hakkında İçtüzük Teklifi ve Anayasa Komisyonu Raporu (2/242, 2/80) (S. Sayısı:
156)
BAŞKAN - Komisyon? Yok.
Ertelenmiştir.
2'nci sırada yer alan, Devlet Sırrı Kanunu Tasarısı ve
Avrupa Birliği Uyum Komisyonu ile Adalet Komisyonu Raporlarının görüşmelerine
kaldığımız yerden devam edeceğiz.
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287) 
BAŞKAN – Komisyon? Yok.
Ertelenmiştir.
3’üncü sırada yer alan, Ceza İnfaz Kurumları Güvenlik
Hizmetleri Kanunu Tasarısı ve Adalet Komisyonu Raporu’nun görüşmelerine
kaldığımız yerden devam edeceğiz.
3.- Ceza İnfaz Kurumları Güvenlik Hizmetleri Kanunu Tasarısı
ve Adalet Komisyonu Raporu (1/742) (S. Sayısı: 616)
BAŞKAN – Komisyon? Yok.
Ertelenmiştir.
4’üncü sırada yer alan, Askeri Hakimler Kanunu ile Bazı
Kanunlarda Değişiklik Yapılmasına Dair Kanun Tasarısı ve Adalet Komisyonu
Raporu’nun görüşmelerine kaldığımız yerden devam edeceğiz.
4.- Askeri Hakimler Kanunu ile Bazı Kanunlarda Değişiklik
Yapılmasına Dair Kanun Tasarısı ve Adalet Komisyonu Raporu (1/1008) (S. Sayısı:
685)
BAŞKAN – Komisyon? Yok.
Ertelenmiştir.
5’inci sırada yer alan, Polis Vazife ve Salahiyet Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile İstanbul Milletvekili Mahmut Tanal'ın; Nüfus Hizmetleri Kanununda
Değişiklik Yapılmasına Dair Kanun Teklifi, İstanbul Milletvekili Bülent
Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu raporlarının görüşmelerine kaldığımız yerden
devam edeceğiz. 
5.- Polis Vazife ve Salahiyet Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (x)
BAŞKAN – Komisyon ve Hükûmet? Yerinde. 
İç Tüzük’ün 91’inci maddesine göre
temel kanun olarak görüşülen tasarının geçen birleşimde ikinci bölümü
üzerindeki konuşmalar tamamlanmış ve soru cevap işleminde kalınmıştı. 
Sisteme giren ve
soru sormak isteyen sayın milletvekilleri yeniden sisteme girsinler lütfen.
Sayın Işık, Sayın Belen, Sayın Acar, Sayın Türkoğlu, Sayın Erdoğan –bu sıraya
göre söz vereceğim- Sayın Korkmaz, Sayın Vural, Sayın Çınar, Sayın Şimşek,
Sayın Tanal, Sayın Öğüt, Sayın Çam, Sayın Öner, Sayın Akçay, Sayın Bulut ve
Sayın Şandır. 
Sayın Işık? Yok.

Buyurun Sayın
Belen. 
BÜLENT BELEN
(Tekirdağ) – Teşekkür ederim Sayın Başkan. 
Tasarıyla, polis
kolejleri ile polis akademileri kapatılmaktadır. Sözde “cemaat”, “paralel yapı”
ve “terör örgütü” dediğiniz ve bu okulları işgal ettiğini iddia ettiğiniz bu cemaat
bir suç örgütüyse bu örgüte mensup olduğunu düşündüğünüz öğrencilerle ilgili,
mevcut yasalar ve disiplin hükümleri ve yönetmelikleri kullanarak okulla
ilişkilerini kesebilirsiniz. Bu yoldan konuyu çözmek varken sanal bir düşman
yaratıp bu okulları kapatmak, arka planda başka düşünceler olduğunun
göstergesidir. Ayrıca ak polis olmayanları resen emekli edeceksiniz. Bunu hangi
vicdana sığdıracaksınız? Böyle bir uygulama insan haklarına aykırı değil mi?
Emeklilikle ilgili SGK’daki şartları yerine gelmemiş bir kamu görevlisini nasıl
emekli edeceksiniz?
Teşekkür ederim.
BAŞKAN – Teşekkür ediyorum.
Sayın Acar…
GÜRKUT ACAR (Antalya) - Teşekkür ederim
Sayın Başkan.
Sayın Bakan, Antalya Kültür ve Eğitim
Vakfı, AKEV Antalya üniversitesini kurabilmek için yaklaşık yedi yıldır
uğraşıyor. Eğitim öğretim için binalar yapıldı, sosyal amaçlı binalar yapıldı.
Bugün “tamam” dense 3 bin öğrenciye eğitim verebilecek aşamaya gelindi ancak
uzun süre YÖK’ü ikna etmek mümkün olmadı. Bu arada, neredeyse elli tane vakıf
üniversitesi kuruldu ama her şeyi tamam olan Antalya üniversitesi bir türlü
kurulamadı. Sonunda YÖK ikna edildi ama bu sefer de Hükûmetin kanun tasarısını
Büyük Millet Meclisine getirmesi bekleniyor. AKEV’in Antalya üniversitesini
öngören tasarı ne zaman Türkiye Büyük Millet Meclisine gelecektir? Artık bu
süreç tamamlanmalıdır. Antalya üniversitesi bürokrasiye kurban gitmemelidir.
Yedi yıllık emek boşa gitmemelidir Sayın Bakan. Antalya’ya haksızlık
yapmayınız. Lütfen, ne zaman getireceksiniz?
Teşekkür ederim.
BAŞKAN – Teşekkür ediyorum.
Sayın Türkoğlu…
HASAN HÜSEYİN TÜRKOĞLU (Osmaniye) –
Teşekkür ederim Sayın Başkan.
Hâlihazırda toplantı ve gösteri
yürüyüşlerine katılıp da molotofkokteyli, havai fişek ya da sapan gibi
unsurlarla başkalarını yaralayan, özellikle emniyet güçlerine saldıranlar
cezalandırılıyor mu? Bunların cezası var mı, yok mu? Birinci sorum bu.
İkinci sorum: Özellikle bu polis koleji
ve güvenlik bilimleri fakültesinin kapatılmasının sebebi olarak gösterilen
legal görünümlü illegal yapılardan, cemaatlerden bahsediliyor. Yani orada bir
suç örgütü olduğundan bahsediliyor. Toptancı bir anlayışla bu okullar
kapatılıyor. Halbuki biraz evvel Sayın Belen’in söylediği gibi, bu okullardaki
disiplin dışı davrananların cezalandırılması gerekirken, eğer bu okullarda
suçlular varsa, İmralı’daki bebek katili Abdullah Öcalan Siyasal Bilgiler
Fakültesinden mezun, orayı da mı kapatmak lazım? Dolayısıyla, bunun başka bir
çözümü olmalı. Onun ne olduğunu öğrenmek istiyorum.
Teşekkür ederim.
BAŞKAN – Teşekkür ederim.
Sayın Erdoğan…
MEHMET ERDOĞAN (Muğla) - Teşekkür
ediyorum Sayın Başkan.
Sayın Bakan, bugüne kadar terörle
mücadele eden bir hükûmete rastlamadık. Yani AKP iktidarı hep terörle pazarlık
masasında oldu. Ben buradan sormak istiyorum: Terörle mücadele etmenize engel olan
herhangi bir mevzuat var mıdır? Varsa hangi mevzuat bugüne kadar sizin terörle
mücadelenizi engellemiştir? Onu öncelikle değiştirelim. 
İkincisi: Polis Disiplin Tüzüğü ve
mevcut 657 sayılı Devlet Memurları Kanunu emniyet teşkilatı içerisindeki
herhangi bir illegal yapıyı temizlemeye yeterli değil midir? Yeterli değilse
Polis Disiplin Tüzüğü ve 657 sayılı Devlet Memurları Kanunu’nda niye bir
değişiklik yapmayı düşünmüyorsunuz, böyle toptancı bir şekilde herkesi okuldan
uzaklaştırıyorsunuz ve bir sürü emniyet müdürünü subjektif gerekçelerle
kuracağınız bir komisyonun bundan sonra zapturaptı altına alıp tamamen
emniyetin siyasallaşmasına sebep oluyorsunuz?
BAŞKAN – Teşekkür ediyorum. 
Sayın Korkmaz…
S. NEVZAT KORKMAZ (Isparta) - Sayın
Başkan, polis teşkilatı mensuplarının almış oldukları görev tazminatlarının
hemen hemen hiçbiri emekli maaşına yansımadığından maaşları neredeyse yüzde
50’nin altına düşmektedir. Emeklilik sonrası oluşan büyük maaş farkının
düzeltilmesi için kadro derecesi 1’inci derece olan polis memurlarının
çalışırken 2.200 olan ek göstergesinin emekli olduğunda, yasal düzenleme
yapılarak, 3.600 olarak düzenlenmesi bir mağduriyeti önleyecektir. Kolluk gücü
olan jandarma 3.600 ek göstergeden faydalanırken polis teşkilatı bundan
faydalanamamaktadır. Biz “Jandarma teşkilatı niye alıyor?” demiyoruz, keşke
imkân olsa, daha çok imkânlar verilse ama polis teşkilatına yapılan bu
haksızlığın da bir an önce giderilmesini istiyoruz. Acaba Bakanlığımızın bu
konuda bir çalışması var mı? 
Teşekkür ediyorum. 
BAŞKAN – Teşekkür ediyorum. 
Sayın Vural…
OKTAY VURAL (İzmir) – Teşekkür ederim
Sayın Başkan.
Serap’ı molotofla yakan KCK’li MİT
görevlisine KCK’ya girme talimatını kim vermiştir, bu görevi kim vermiştir? Bu
görev verenlerin sorgulanmasını engelleme girişimi kimin tarafından
önerilmiştir? KCK’nın kuruluşunda bu tür görevliler yer almış mıdır? PYD terör
örgütü müdür? Vatan toprağını terk etmek vatana ihanet suçu mudur? 
Teşekkür ederim.
BAŞKAN – Teşekkür ediyorum. 
Sayın Çınar…
EMİN ÇINAR (Kastamonu) – Teşekkür
ederim Sayın Başkan. 
Sayın Bakan, Kastamonu Çatalzeytin
Konaklı köyü Ginolu Mahallesi’ndeki tarihi Ginolu Kalesi’nde bulunan bayrak
direği çeşitli sebeplerden dolayı sökülmüş ve bayrağımız indirilmiştir. 
Bayrak direği aydınlatma direği olarak
kullanılmak üzere Kastamonu Üniversitesi Çatalzeytin yerleşkesine verilmiştir
ancak sökülen bayrak direğinin yerine yenisi yapılmamıştır ve şanlı bayrağımız
dalgalanamamaktadır. Bunun sebebi nedir? Bayrağımıza karşı rahatsızlık mı söz
konusudur? Ginolu Kalesi’ne yeniden şanlı bayrağımız dikilecek midir?
Bir diğer sorum: PKK terör örgütünün
doğu ve güneydoğu illerinde faaliyet gösteren iş adamlarımızdan “vergi” adı
altında haraç topladığı, iş adamlarımızın konuyu resmî makamlara taşıdığı ancak
kaymakam ve valilerin “Yapacağımız bir şey yok.” ifadeleri doğru mudur? PKK
“vergi” adı altında iş adamlarımızdan haraç toplamakta mıdır? Bu konuda resmî
makamlara karşı herhangi bir müracaat söz konusu mudur? 
BAŞKAN – Teşekkür ediyorum.
Sayın Şimşek…
CEMALETTİN ŞİMŞEK (Samsun) – Teşekkür
ederim Sayın Başkan.
Sayın Bakan, 684 sıra sayılı torba
tasarının bazı maddeleriyle gözaltı ve üst baş arama gibi yargıya ait bazı
yetkiler mülki idare ve kolluğa devredilerek ülkemiz hukuk devletinden
uzaklaştırılmaktadır. Hâlbuki ülkemizin bir bölgesinde güvenlik güçleri
karargâha çekilerek, orada mevcut yasalar bile uygulanmamaktadır. Hepimizin
bildiği gibi, o bölgede terör örgütü PKK kendi yasalarını uygulamaktadır.
Öyleyse bu kanunun amacı nedir? Masum vatandaşlarımız üzerinde bir korku ve
baskı aracı olarak kullanılacağı ve bu da yargı kararı olmaksızın idareye bağlı
olarak yerine getirilecek olan bu tasarıdaki antidemokratik maddeleri geri
çekmeyi düşünüyor musunuz? 
Teşekkür ederim.
BAŞKAN – Teşekkür ediyorum.
Sayın Tanal…
MAHMUT TANAL (İstanbul) – Teşekkür
ediyorum Sayın Başkan. 
Sayın Bakan, Süleyman Şah Türbesi
taşınmadan önce yani sizin deyiminizle “operasyon” yapılmadan önce Salih Müslim
Türkiye’ye geldi mi? Geldiğini biz biliyoruz. O operasyon öncesi devlet
kademesinde kimlerle görüştü, devlet kademesi dışında kimlerle görüştü?
Hükûmetiniz, kimlerle görüşme yaptı bu ve aranızda bir ikili anlaşma yapılıp
girişte ve çıkışta Türk Silahlı Kuvvetlerinin ne kadar envanterle Kobani’ye
girdiği, ne kadarla çıktığı ve aynı zamanda Süleyman Şah Türbesi’nin Kobani’de
PYD’nin belirlediği yere, türbenin oraya konulacağıyla ilgili ikili bir
anlaşmanız var mı, yok mu? 
Teşekkür ederim.
BAŞKAN – Teşekkür ediyorum.
Sayın Öğüt… Yok.
Sayın Çam…
MUSA ÇAM (İzmir) – Teşekkür ediyorum
Sayın Başkan.
Sayın Bakan, daha önce Plan ve Bütçe
Komisyonunda da söylemiştim. Valilerin göstergeleri iyi bir noktada ama
kaymakamların göstergeleri oldukça düşük, emeklilikte bir mağduriyet
yaşıyorlar. Aynı şekilde polisler de aktif çalışırken maaşları iyi ama emekli
olduktan sonra çok büyük mağduriyet çekiyorlar. Bu 3.600 göstergeyle ilgili bir
çalışma var mıdır, bunu öğrenmek istedim.
Bir de muhtarlarımız; Türkiye'de 52 bin
muhtar var. 2013 yılında muhtarlara bir ücret artışı gerçekleştirildi Mecliste
tüm partilerin katkılarıyla ama muhtarların önemli bölümü sosyal güvenlik
primlerini kendi ceplerinden ödüyorlar. Muhtarın maaşı bugün 870 lira ama
415-420 lira sosyal güvenlik primlerini kendi ceplerinden ödemektedirler.
Muhtarların sosyal güvenlik primlerinin İçişleri Bakanlığının bütçesinden
karşılanmasını nasıl karşılıyorsunuz? Bu konuda bir çalışmanız var mıdır?
Teşekkür ediyorum.
BAŞKAN – Teşekkür ediyorum.
Sayın Bakan, buyurun.
İÇİŞLERİ BAKANI EFKAN ALA – Sayın
Başkan, saygıdeğer milletvekilleri; öncelikle saygılar sunuyorum ve hayırlı
akşamlar diliyorum. 
Tabii, saygıdeğer milletvekillerimizin
sorularının bir kısmını şimdi burada cevaplandıracağım, bir kısmını da yazılı
olarak cevaplandıracağız, onu baştan arz edeyim.
Öncelikle polis kolejleriyle ilgili bir
soru soruldu. Daha önce 5 polis kolejinden 4’ü kapatılmıştı. En son iki yıl
önce 1’i daha kapatıldı. Çok uzun yıllar öncesine gidiyor polis kolejleriyle
ilgili temel sorun. 1990’lı yıllarda daha sonra 2000’li yıllarda kapatmalar
oldu. 5 polis kolejinden 4’ünün kapatılması önceki yıllarda gerçekleşti. Bu son
polis kolejine de iki yıldır öğrenci alınmıyor. Son 2 sınıfında öğrenci var.
Nedeni? Yeni bir sisteme geçiliyor.
Yani elbette mevcut problemler de var. 2010 yılından itibaren yapılmış olan
sınavlarla ilgili olarak şu anda hem adli hem idari soruşturma devam ediyor.
Bu, büyük bir sorundur. Yani milletin çocuklarının tamamının girdiği sınavın
sorularının çalınmış ve birtakım insanlara ayrıcalık tanınmış olmasına dair
soruşturma açacak ciddiyette iddiaların olmuş olması -hem adli hem idari- ciddi
bir sorundur. Ancak bu olmasaydı bile, böyle bir sorun olmasaydı bile polis
kolejlerinin ve fakültesinin olması bir sorundur. Bu sistemin yanlışlığı ortaya
çıkmıştır. Gelişmiş ülke örneklerinden de yararlanarak daha sivil bir yapıya
dönüşmesi bakımından bu karar alınmıştır. 
Bizim her ilimizde üniversitemiz var,
milyonlarca gencimiz liselerden mezun oluyor. Onlardan şu andaki sistemde de
önemli bir kısmı sınavlarla alınıyor ve eğitimden geçiriliyor, belli sürelerle
eğitim veriliyor, sonrada sınav yapılıyor ve tekrar polisliğe alınıyor. 
Şimdi, biz, mevcut durumda da alınıp da
devam edecek olan yani sınavla alınıp devam edecek olan eğitim sistemini
yeniden dizayn ediyoruz ve yine sınavla polis olacaklar. Burada beş ayrı sistem
var, eğitim sistemi. Bunu getirirken Emniyet Genel Müdürlüğünde olan Eğitim
Dairesini de kapatıyoruz. Burada beş ayrı sistemi ikili sisteme indiriyoruz,
hem polis amirlerini, müdürlerini eğitecek bir birim, bir de polis memurlarını
eğitecek bir birim olarak tanımlıyoruz ve hepsini de akademi bünyesinde
topluyoruz. Bizim herhangi bir sorunumuzu, maalesef, mevcut bu durum çözmemiş,
artırmıştır. Şunu Genel Kurulun bilgilerine arz ediyorum, sadece bir bilgi
olsun diye, mevcut durum şu piramit, oysa olması gereken piramit şu,
rakamlarını biraz arz edeceğim yani bu şu demek, rakamlar burada: Bizim 1.754
şu anda birinci sınıf emniyet müdürümüz var yani il emniyet müdürlüğü yapacak,
oysa 1.055 başkomiserimiz var. 
Arkadaşlar,
sayın milletvekillerimiz; bu sürdürülebilir bir durum değil. Yani, başkomiserin
2 katı neredeyse birinci sınıf emniyet müdürü var. Sonra, komiser 2.174, yine
birinci sınıf emniyet müdürüne yakın. Emniyet müdürleri ki birinci sınıf,
ikinci sınıf, üçüncü sınıf, dördüncü sınıf, emniyet amiri diye geçiyor, hepsini
toplarsanız müdür ve amir durumunda olan 10 bine yakın görevlimiz var ama bunun
yarısı kadar neredeyse başkomiser, komiser, komiser yardımcısı var yani sokakta
görev yapacak olan insan; hırsızlıkla mücadele edecek, uyuşturucuyla mücadele
edecek görevli insan. 
Tabii, şunu
diyebilirsiniz: Bu neden böyle oldu, neden buna izin verildi? Kabul edelim ki
bu ta 1990’lı yıllardan itibaren bizim sistemimizin ortaya çıkardığı büyük bir
sorundur, bunu bizim gidermemiz gerekiyor.
Şimdi, terfisi gelmiş olan herkesin
terfi etmesi yerine, ihtiyacımız kadar terfi edecek sisteme geçiyoruz. Şimdi,
memuru, müdürü baz alan, odağına alan bir sistem var; müdürlük sırası gelmişse
müdür olur. Bu sistemden yani müdürün ihtiyacını karşılayan, onun çıkarına
dizayn edilmiş sistemden milletin çıkarına göre düzenlenmiş sisteme geçiyoruz.
O zaman ne kadar ihtiyacımız varsa o kadar müdür olacak, başkomiser olacak,
komiser olacak ve daha da bu sistemi iyileştirme yönünde değerlendirmeler,
adımlar atacağız. Bunu arz ediyorum ve 2’nci soruya geçiyorum. 
Antalya üniversitesiyle ilgili bir soru
soruldu, yazılı olarak cevap vereceğim. 
“Molotofu önlemekte ne gibi sıkıntılar
var?” ya da “Ceza alıyor mu, almıyor mu?” Şimdi “molotof” tabiri ilk defa
giriyor bizim yasalarımıza, daha çok, yakıcı, yanıcı, boğucu maddeler tanımı
var. Yargıtay bunun silah olduğuna dair karar verdi. Fakat, bizim kompartıman
şeklinde kurgulanmış sistemimizde her bir birimin ayrı kanunu var. Olay
olduktan sonra, kişi öldükten sonra silah sayılan bir husus; olay olmadan önce
polisin önleyici görevini yapması yetkisini kullanması aşamasında -kanunda
nelerin silah sayıldığı, nasıl olduğu tek tek sayıldığı için- “yorumla silah
sayılamaz.” deniyor.
ALİ ÖZGÜNDÜZ (İstanbul) – Olur mu öyle
şey Sayın Bakan? Yanılıyorsunuz, yanılıyorsunuz Sayın Bakan, öyle değil. 
İÇİŞLERİ BAKANI EFKAN ALA - Çünkü,
burada insan…
ALİ ÖZGÜNDÜZ (İstanbul) – Hayır,
yanılıyorsunuz, TCK’ya göre… 
MAHMUT TANAL (İstanbul) – 6’ncı maddeye
göre…
İÇİŞLERİ BAKANI EFKAN ALA – Efendim,
soru sordunuz…
MAHMUT TANAL (İstanbul) – Bakın, 6’ncı
maddenin (f) fıkrasına göre silahtır o. 
İÇİŞLERİ BAKANI EFKAN ALA - Sayın
milletvekilim, soru sorarken ben müdahil oldum mu?
MAHMUT TANAL (İstanbul) – Ama yanlış
bilgi veriyorlar size. 
İÇİŞLERİ BAKANI EFKAN ALA – Siz soru
sordunuz, biz de milletimize bu vesileyle anlatıyoruz. 
ALİ SERİNDAĞ (Gaziantep) – Ama yanlış
cevap veriyorsunuz. 
MAHMUT TANAL (İstanbul) – Yanlış cevap
veriyorsunuz. 
İÇİŞLERİ BAKANI EFKAN ALA – Efendim,
madem o kadar biliniyorsa… Size de bana göre yanlış soru soruyorsunuz
diyebilirim. Böyle olmaz ki. Ben bildiğimi, benim önümdeki yorumlarımı
anlatayım…
MAHMUT TANAL (İstanbul) – Doğru bilgi
değil bu. 
İÇİŞLERİ BAKANI EFKAN ALA – Efendim
sizin de… Siz soru sormadınız mı? Doğru bilgiyi biliyorsanız niye sordunuz? 
BAŞKAN – Sayın Bakanım…
MAHMUT TANAL (İstanbul) – O soru benim
sorum değil. 
İÇİŞLERİ BAKANI EFKAN ALA – Efendim,
soru sordunuz, ben bilgiyi arz ediyorum. Yani böyle şey olur mu? 
MAHMUT TANAL (İstanbul) – Benim sorum
değil o. 
BAŞKAN – Lütfen sözlerinizi toparlar
mısınız, bayağı süre geçti. 
Buyurun. 
İÇİŞLERİ BAKANI EFKAN ALA – Onun için,
bu son derece ciddi bir mevzudur. O bakımdan Polis Vazife ve Salahiyetleri
Kanunu’nda bu madde düzenlenmemiştir, şimdi düzenliyoruz. 
Ve burada şunu söyleyeyim: İkaz ederek,
bedeni güç kullanarak, silah dışındaki yöntemleri kullanarak önlenememesi
hususu baş gösterirse o zaman tabii, molotof ve yakıcı, yanıcı maddelerle,
insanların hayatını, insanların alışveriş yapma özgürlüğünü, insanların seyahat
etme özgürlüğünü, esnafın ticaret yapma özgürlüğünü belli bir grup insanın
molotof kullanarak, ateş ederek, yakıcı madde kullanarak, boğucu madde
kullanarak yok etmesinin önüne geçecek düzenlemeler yapılıyor. 
BÜLENT BELEN (Tekirdağ) – Doğruları
anlat, doğruları. Masal anlatma, sorulara cevap ver. 
İÇİŞLERİ BAKANI
EFKAN ALA – Ve bu, bizim sistemimize göre zorunluluk arz ediyor. 
(Mikrofon
otomatik cihaz tarafından kapatıldı) 
BÜLENT BELEN
(Tekirdağ) – Ayın 6’sında Bakanlığı bitiyor, bu kanun görüşülürken burada
olması bile yanlış. 
BAŞKAN – Sayın
Bakan, süre çok fazla geçti, lütfen… 
İÇİŞLERİ BAKANI
EFKAN ALA – Diğerlerini de yazılı cevaplandırırız efendim. 
BAŞKAN – Peki,
teşekkür ediyorum. 
OKTAY VURAL
(İzmir) – Sayın Başkan, bakın çok önemli bir kanunu görüşüyoruz. Sayın Bakan
sorulara cevap verirken sorularımızın bütün süresini bir molotof konusuna
ayırdı. 
BAŞKAN –
Olabilir, tamam. 
MUHYETTİN AKSAK
(Erzurum) – Sayın Bakan size mi soracak?
BAŞKAN – Bir
saniye sayın milletvekilleri. 
OKTAY VURAL
(İzmir) – Eğer bu konuda bir irade varsa, düşüncesi varsa Sayın Bakan çıksın
burada konuşsun, anlatsın. Bizim sorularımız somut; PYD terör örgütü müdür?
Serap’a molotof atanlar içerisinde MİT görevlisi var mı? Kim görev verdi buna?
KCK’yı kuranlar içerisinde de MİT var mı? Bunu soruyoruz ya, açık seçik. 
BAŞKAN – İkinci bölümde devam etsin
efendim. Çünkü, bak, bu bölümde hem soru soran arkadaşların…
OKTAY VURAL (İzmir) – Sayın Başkanım,
Sayın Bakan çıksın, burada anlatsın. 
BAŞKAN – Lütfen, Sayın Vural,
biliyorsunuz, böyle bir usulümüz yok.
OKTAY VURAL (İzmir) – Niye olmasın?
BAŞKAN – İkinci bölümde biraz daha uzun
süre vereyim, cevabına devam etsin.
OKTAY VURAL (İzmir) – Sataşmadan dolayı
söz verin, on beş dakika konuşsun.
FARUK BAL (Konya) – Efendim, Hükûmet
kendini savunsun.
BAŞKAN – Teşekkür ediyorum.
İkinci bölüm…
FARUK BAL (Konya) – Sayın Başkanım,
benim bir söz talebim var. Sayın Başkanım, benim yerimden bir söz talebim var
efendim bir olayla ilgili olmak üzere. 
BAŞKAN – Buyurun. 
VI.- AÇIKLAMALAR (Devam)
39.- Konya Milletvekili Faruk Bal’ın,
İçişleri Bakanlığı Basın Müşavirliğinin İzmir Milletvekili Oktay Vural’la
ilgili yaptığı bir açıklamaya ilişkin açıklaması
FARUK BAL (Konya) – Teşekkür ederim. 
Sayın Başkan, bu kanun tasarısının
görüşmelerine başlanıldığı günlerde Grubumuzun Başkan Vekili Sayın Oktay
Vural’ın bir beyanatı üzerine, İçişleri Bakanlığı Basın Müşaviri -ki bir
bürokrat- bu şahıs, Sayın Oktay Vural’ı yalancılıkla itham edecek şekilde bir
açıklama yapmıştı. Sayın Bakanla şifahi görüşmemizde “Bu bir yanlıştır, bu kişi
hakkında yasal işlem yapacağım.” demişti. Şimdi Sayın Bakan burada hakkında ne
gibi işlem yaptığını lütfen açıklasın ki parlamenter sistemin temel taşı olan
parlamentere bürokratik bir baskının ve hakaret etme hakkının elinden alınmış
mı alınmamış mı, bunu Parlamento öğrensin. 
BAŞKAN – Sayın Bakan, cevap verecek
misiniz?
İÇİŞLERİ BAKANI EFKAN ALA – Evet. 
BAŞKAN – Buyurun. 
40.- İçişleri Bakanı Efkan Ala’nın,
Konya Milletvekili Faruk Bal’ın yaptığı açıklamasındaki bazı ifadelerine
ilişkin açıklaması
İÇİŞLERİ BAKANI EFKAN ALA – Sayın
Başkan, sayın milletvekilleri; o gün de söyledim, hemen bir inceleme başlattım
-kısa zamanda, öyle uzun uzadıya değil- gereğini yapacağım, burada hiç tereddüt
yok. Ben buradan bitirmeden de onu söylerim size, arz ederim, açıklarım. 
BAŞKAN – Teşekkür ediyorum.
XII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – İkinci bölüm üzerindeki
görüşmeler tamamlanmıştır. 
Şimdi ikinci bölümde yer alan
maddeleri, varsa o madde üzerindeki önerge işlemlerini yaptıktan sonra ayrı
ayrı oylarınıza sunacağım. 
21’inci madde üzerinde ikisi aynı
mahiyette üç adet önerge vardır, okutup işleme alacağım.
Şimdi okutacağım önergeler aynı
mahiyettedir.
Buyurun.
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu ve
Cumhuriyet Halk Partisi Grup Başkanvekilleri Sinop Milletvekili Engin Altay,
Ankara Milletvekili Levent Gök ile 4 Milletvekilinin; Nüfus Hizmetleri
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun,
"4/6/1937 tarihli ve 3201 sayılı Emniyet Teşkilât
Kanununun 13 üncü maddesinin birinci fıkrasında yer alan "Birinci Sınıf
Emniyet Müdürü" rütbesi bölümünün 1 inci ve 2 nci meslek dereceleri
kısımlarının karşısında yer alan görev unvanları ile "İkinci Sınıf Emniyet
Müdürü" rütbesi bölümünün 3 üncü meslek derecesi kısmının karşısında yer
alan görev unvanları aşağıdaki şekilde değiştirilmiş ve aynı maddeye aşağıdaki
fıkralar eklenmiştir. "Genel Müdür Yardımcısı, Teftiş Kurulu Başkanı, Özel
Güvenlik Denetleme Başkanı, Polis Akademisi Başkanı, Merkez Emniyet Müdürü,
Emniyet Müşaviri"
"Daire Başkanı, Birinci Hukuk Müşaviri, İl Emniyet
Müdürü, Polis Başmüfettişi, Öğretim Görevlisi, Merkez Emniyet Müdürü, Polis
Moral Eğitim Merkezi Müdürü, Polis Akademisi Başkan Yardımcısı, Polis Amirleri
Eğitimi Merkezi Müdürü, Teftiş Kurulu Başkan Yardımcısı, Teftiş Kurulu Grup
Amiri, Emniyet Müşaviri, Polis Meslek Yüksek Okulu Müdürü, Polis Meslek Eğitim
Merkezi Müdürü, Polis Eğitim Merkezi Müdürü, Uçuş Kıymetlendirme Kurulu Üyesi,
Pilot"
"Kriminal Polis Laboratuvarı Müdürü, Daire Başkan
Yardımcısı, İl Emniyet Müdür Yardımcısı, Polis Müfettişi, Hukuk Müşaviri, İlçe
Emniyet Müdürü, Polis Akademisi Bölüm Başkanı, Polis Amirleri Eğitimi Merkezi
Müdür Yardımcısı, Polis Meslek Yüksek Okulu Müdür Yardımcısı, Polis Meslek
Eğitim Merkezi Müdür Yardımcısı, Polis Eğitim Merkezi Müdür Yardımcısı, Enstitü
Sekreteri, Öğretim Görevlisi, Uçuş Kıymetlendirme Kurulu Üyesi, Havacılık
Müdürü, Pilot"
"İkinci Sınıf Emniyet Müdürü rütbesinde olan polis
amirleri; emniyet ve asayiş durumu, ekonomik, sosyal ve kültürel özellikler,
nüfus büyüklüğü, şehirleşme düzeyi gibi kriterler dikkate alınarak belirlenecek
ilçelere, ilçe emniyet müdürü olarak atanabilirler.
2 nci, 3 üncü, 4 üncü, 5 inci ve 6 ncı meslek derecelerinde
bulunan personel ihtiyaç halinde görev unvanlarına bakılmaksızın araştırma,
inceleme ve denetleme gibi görevler verilmek üzere atandıkları birim amirinin
emrine alınabilirler.
İdare, her rütbe ve meslek derecesi karşısında gösterilen
görev unvanları arasında personelin görev yerini değiştirmeye yetkilidir."
şeklindeki 21 inci maddesinin tasarı metninden çıkarılmasını arz ve teklif
ederiz. 
 Ali Serindağ  Ahmet
Toptaş  Tanju Özcan
 Gaziantep  Afyonkarahisar
 Bolu
 Rıza Türmen  Celal
Dinçer  Ali Sarıbaş
 İzmir  İstanbul Çanakkale
Aynı mahiyetteki diğer önergenin imza
sahipleri:
 Hasan Hüseyin Türkoğlu  S.
Nevzat Korkmaz  Mustafa Kalaycı
 Osmaniye  Isparta
 Konya
 Mehmet Erdoğan  Bülent
Belen  Faruk Bal
 Muğla  Tekirdağ Konya
BAŞKAN – Şimdi okutacağım önerge
Anayasa’ya aykırılık önergesi.
Türkiye
Büyük Millet Meclisi Başkanlığı'na
Görüşülmekte olan 684 sıra sayılı
Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair -Torba- Kanun Tasarısının 1 inci
maddesi; Anayasa ve İçtüzük Hükümleri ile evrensel hukuk normlarına ve temel
insan haklarına aykırı olup tek parti-tek adam-diktatörlük rejimi ve polis
devletinin ötesinde, fiili "savaş hali" uygulaması getirdiğinden
kanun tasarısının 21 inci maddesinin Anayasa'ya aykırılık nedeniyle tasarı
metninden çıkarılmasını arz ve teklif ederiz.
 Faysal Sarıyıldız  Demir
Çelik  Gülser Yıldırım
 Şırnak Muş Mardin
Nazmi Gür Pervin
Buldan  Hüsamettin Zenderlioğlu
 Van Iğdır Bitlis
 Erol Dora  Abdullah
Levent Tüzel
 Mardin İstanbul
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET
ERSOY (Sinop) – Katılmıyoruz efendim.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz efendim.
BAŞKAN – Önerge üzerinde söz isteyen
Faysal Sarıyıldız, Şırnak Milletvekili.
Buyurun Sayın Sarıyıldız.
FAYSAL SARIYILDIZ (Şırnak) – Sayın
Başkan, Parlamentonun sayın vekilleri; günlerdir görüşmekte olduğumuz
maddelerin bir kısmı, AKP’nin demokratik olmayan, çoğunlukçuluğuyla kabul
ettirilen iç güvenlik yasa tasarısının iddia edildiği gibi bu ülkede aslında
hukuku korumaktan ziyade, iç güvenliği sağlamaktan ziyade, AKP iktidarına, ha
bire itibar ve meşruiyet yitimi yaşayan siyasal iktidara bir zırh oluşturduğu
her geçen saat anlaşılıyor.
Aslında bu yasanın çıkması hâlinde, hep
birlikte, cumhuriyet tarihi boyunca yapılan tüm darbelerin ruhuna Fatiha
okuyacağız. Bunu ifade etmek gerekiyor.
Daha bugün DİSK’in Genel Sekreteri Arzu
Çerkezoğlu tartaklanarak gözaltına alındı. Aynı zamanda Cizre’de 11 yaşındaki
bir çocuk yine polis kurşunuyla ağır yaralandı. Şu an hastanede yoğun bakımda
tutulmaktadır.
Yine, bu yasa çıkmadan önce, daha
birkaç gün önce, 15 Şubat’ta uluslararası komployu kınamak için İstanbul’da
demokratik bir eyleme katılan 4 tane genç makul şüpheli olarak gözaltına
alındıktan sonra tutuklandı. 
Molotofu önlemek ve polisin toplumsal
olaylar esnasında yetkilerini artırmak amacıyla bu yasayı çıkardığını iddia
eden Hükûmet yetkilileri büyük bir çarpıtma ve manipülasyon yapmaktadır. Çünkü
2007 yılında Polis Vazife ve Salahiyet Kanunu’nda yapılan değişikliklerin
ardından son sekiz yılda 183 kişi, 2014 yılında ise 6’sı çocuk 4’ü kadın olmak
üzere 23 kişi polislerce katledildi. 
Yine, 1 Ocak ve 8 Aralık 2014 tarihleri
arasında kolluk güçlerinin “dur” ihtarına uymadığı gerekçesiyle ve rastgele
ateş açması sonucu 39 insanımız yine polis kurşunuyla yaşamını yitirmiştir, 61
kişi de yaralanmıştır. 
Polisin kullandığı biber gazı, 2014
yılında en az 453 kişinin yaralanmasına ve 8 kişinin ölümüne neden oldu. 
2014 yılında 410’u çocuk olmak üzere
8.405 kişi gözaltına alındı, 68’i çocuk olmak üzere 803 kişi tutuklandı.
Gözünüz doysun be ey vicdansızlar! Daha kaç insanın ölmesini, daha kaç insanın
gözaltına alınmasını, daha kaç insanın cezaevine atılmasını izleyeceksiniz?
İktidar sarhoşluğu ve muktedirlik gözlerinizi bürümüştür, uyanın. Bu yasayla
birlikte demokratik ve kültürel haklarını talep eden Kürtler, sermayenin ve
devletin sömürüsüne karşı direniş hâlinde olan emekçiler, erkek egemen
sistemine karşı direnen kadınlar, kampüslerde demokratik eğitim talebinde
bulunan öğrenciler, sırf zafer işareti yaptığı için küçük çocuklar makul
şüpheli olacak. Bu makul şüphenin encamı da ölüm, gözaltı, işkence ve zindan
olacak. Bu nedenle, farklı düşünen ama aynı kaygıları taşıyan insanlar bu
faşist yasaya “Hayır.” diyor. 
Şimdi, bu paketin yasalaşması konusunda
ısrar eden bir anlayış hangi zihniyetle barışa katkı sunacaktır? Barış
müzakerelerinde yaşadığımız en büyük tıkanma nedeni ortak bir çözüm vizyonunun
olmamasıdır. AKP Hükûmetinin iki yüz yıllık bir sorunun, kadim sorunun
çözümünde gerçekçi bir barış vizyonu mevcut değildir. Hâlâ bu sorunun, bu
devasa sorunun günlük, palyatif, eklektik etkilerle çözüleceğini düşünmektedir
çünkü henüz böylesi bir vizyona sahip değil. Barış vizyonunuz olmuş olsaydı,
güvenlik paketini gündemimize getirir miydiniz? Bu yasa, devletleşen AKP’yi
daha da güçlendirme ve tek adam yönetimine zemin hazırlama yasasıdır. Açıkça
belirtmek istiyoruz, bu yasa çözüm sürecinin turnusolüdür. 
Şunu da yine açık bir şekilde ifade
edelim: Bu sürecin ilerlemesi anlamında Sayın Öcalan’ın sergilediği çabanın
onda 1’i siyasal iktidar AKP Hükûmeti tarafından sergilenmiş olsaydı, şu an
gündemimizde yasaklar olmayacaktı. “Türkiye daha eşit, daha özgür, uygar
dünyaya nasıl eklemlenirdi?”nin hesabını, tartışmasını yürütürdük. HDP olarak
Türkiye… (HDP sıralarından alkışlar) 
(Mikrofon otomatik cihaz tarafından
kapatıldı) 
BAŞKAN – Teşekkür ediyorum.
Önergeyi oylarınıza sunuyorum: Kabul
edenler…
OKTAY VURAL (İzmir) – Karar yeter
sayısı…
BAŞKAN – Karar yeter sayısı arayacağım.
Kabul etmeyenler… Karar yeter sayısı
yoktur.
Birleşime beş dakika ara veriyorum.
Kapanma Saati:
21.26
DOKUZUNCU OTURUM
Açılma Saati:
21.31
BAŞKAN: Başkan
Vekili Sadık YAKUT
KÂTİP ÜYELER:
Muhammet Bilal MACİT (İstanbul) , Muhammet Rıza YALÇINKAYA (Bartın) 
-----0-----
BAŞKAN – Sayın milletvekilleri, Türkiye
Büyük Millet Meclisinin 64’üncü Birleşiminin Dokuzuncu Oturumunu açıyorum. 
Şırnak Milletvekili Faysal Sarıyıldız
ve arkadaşlarının önergesinin oylanmasında karar yeter sayısı bulunamamıştı. 
Şimdi önergeyi tekrar oylarınıza
sunacağım ve karar yeter sayısı arayacağım: Kabul eden…
Elektronik cihazla oylama yapacağız. 
Buyurun, iki dakika süre veriyorum. 
BÜLENT BELEN (Tekirdağ) – Sayın Başkan,
“Kabul eden…” dediniz. Yok. 
ENGİN ALTAY (Sinop) – Var, var. 
BÜLENT BELEN (Tekirdağ) – Nerede var?
Bir göz doktoruna gönder onu da sayı
saymayı da öğrensin. 
(Elektronik cihazla oylamaya başlandı)
RAMAZAN CAN (Kırıkkale) – Arkadaşlar,
ret…
Ret!
BÜLENT BELEN (Tekirdağ) – Hayırdır,
sığırtmaçlığa özenen var galiba. Bizim köyde sığırtmaçlar bağırır öyle. 
(Elektronik cihazla oylama yapıldı)
BAŞKAN – Sayın milletvekilleri, karar
yeter sayısı vardır, önerge kabul edilmemiştir.
SEYFETTİN YILMAZ (Adana) – Sayın
Başkan…
BAŞKAN – Var dilekçeniz efendim. Bu
maddeden sonra veriyorum.
Evet, görüşmelere devam edeceğiz.
Komisyon ve Hükûmet yerinde.
Aynı mahiyetteki diğer önergeleri
okutuyorum:
Türkiye Büyük Millet Meclisi
Başkanlığına
Görüşülmekte olan 684 Sıra Sayılı
Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa
Birliği Uyum Komisyonu ve İçişleri Komisyonu Raporunun,
"4/6/1937 tarihli ve 3201 sayılı
Emniyet Teşkilât Kanununun 13 üncü maddesinin birinci fıkrasında yer alan
"Birinci Sınıf Emniyet Müdürü" rütbesi bölümünün 1 inci ve 2 nci
meslek dereceleri kısımlarının karşısında yer alan görev unvanları ile
"İkinci Sınıf Emniyet Müdürü" rütbesi bölümünün 3 üncü meslek
derecesi kısmının karşısında yer alan görev unvanları aşağıdaki şekilde
değiştirilmiş ve aynı maddeye aşağıdaki fıkralar eklenmiştir. "
Genel Müdür Yardımcısı, Teftiş Kurulu
Başkanı, Özel Güvenlik Denetleme Başkanı, Polis Akademisi Başkanı, Merkez
Emniyet Müdürü, Emniyet Müşaviri"
"Daire Başkanı, Birinci Hukuk
Müşaviri, İl Emniyet Müdürü, Polis Başmüfettişi, Öğretim Görevlisi, Merkez
Emniyet Müdürü, Polis Moral Eğitim Merkezi Müdürü, Polis Akademisi Başkan
Yardımcısı, Polis Amirleri Eğitimi Merkezi Müdürü, Teftiş Kurulu Başkan
Yardımcısı, Teftiş Kurulu Grup Amiri, Emniyet Müşaviri, Polis Meslek Yüksek
Okulu Müdürü, Polis Meslek Eğitim Merkezi Müdürü, Polis Eğitim Merkezi Müdürü,
Uçuş Kıymetlendirme Kurulu Üyesi, Pilot"
"Kriminal Polis Laboratuvarı
Müdürü, Daire Başkan Yardımcısı, İl Emniyet Müdür Yardımcısı, Polis Müfettişi,
Hukuk Müşaviri, İlçe Emniyet Müdürü, Polis Akademisi Bölüm Başkanı, Polis
Amirleri Eğitimi Merkezi Müdür Yardımcısı, Polis Meslek Yüksek Okulu Müdür
Yardımcısı, Polis Meslek Eğitim Merkezi Müdür Yardımcısı, Polis Eğitim Merkezi
Müdür Yardımcısı, Enstitü Sekreteri, Öğretim Görevlisi, Uçuş Kıymetlendirme
Kurulu Üyesi, Havacılık Müdürü, Pilot"
"İkinci Sınıf Emniyet Müdürü
rütbesinde olan polis amirleri; emniyet ve asayiş durumu, ekonomik, sosyal ve
kültürel özellikler, nüfus büyüklüğü, şehirleşme düzeyi gibi kriterler dikkate
alınarak belirlenecek ilçelere, ilçe emniyet müdürü olarak atanabilirler. 
2 nci, 3 üncü, 4 üncü, 5 inci ve 6 ncı
meslek derecelerinde bulunan personel ihtiyaç hâlinde görev unvanlarına
bakılmaksızın araştırma, inceleme ve denetleme gibi görevler verilmek üzere
atandıkları birim amirinin emrine alınabilirler. 
İdare, her rütbe ve meslek derecesi
karşısında gösterilen görev unvanları arasında personelin görev yerini
değiştirmeye yetkilidir." 
şeklindeki 21. maddesinin Tasarı
metninden çıkarılmasını arz ve teklif ederiz.
 Rıza
Türmen (İzmir) ve arkadaşları
Aynı mahiyetteki diğer önergenin imza
sahipleri:
 Mustafa
Kalaycı (Konya) ve arkadaşları
BAŞKAN – Komisyon aynı mahiyetteki
önergelere katılıyor mu?
İÇİŞLERİ KOMİSYONU SÖZCÜSÜ İLYAS ŞEKER
(Kocaeli) - Katılmıyoruz Başkanım.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz Sayın Başkan.
BAŞKAN – Önergeler üzerinde söz isteyen
Rıza Türmen, İzmir Milletvekili.
Buyurun Sayın Türmen. (CHP sıralarından
alkışlar)
RIZA TÜRMEN (İzmir) – Sayın Başkan, değerli
milletvekilleri; görüşmekte olduğumuz torba kanunun 3 tane temel aksaklığı var,
bozukluğu var. Bu torba kanun, kuvvetler ayrılığına aykırıdır. Çünkü, yargının
birtakım yetkilerini valiye, polise devretmektedir. İkincisi, temel hak ve
özgürlükleri Avrupa İnsan Hakları Sözleşmesi’ne uymayan bir şekilde
sınırlamakta ve bunların ihlaline yol açmaktadır. Üçüncüsü, polise çok geniş
yetkiler vermektedir. Burada anlaşılan amaç odur ki yargıyı sistem dışında
bırakarak, polisin yetkilerini artırarak, hak ve özgürlükleri sınırlayarak
toplumsal muhalefeti bastırmak. Tabii demokratik ülkelerde siyaset sadece
Mecliste yapılmaz, siyasi partiler arasında yapılmaz. Aynı zamanda Meclisin,
devletin dışında kalan kamusal alanda yapılır siyaset. Bu kamusal alanda
insanlar bir araya gelirler sorunlarını ortaya koyarlar, çözüm ararlar.
İnternet ortamı da bir nevi kamusal alandır. O anlaşılıyor ki iktidar bu
kamusal alanda ortaya çıkan toplumsal muhalefetten korkmaktadır, bu toplumsal
muhalefeti bastırmak istemektedir. Önümüzdeki torba kanunun da temel amacı
budur. 
Şimdi, deniyor ki: “Efendim başka
ülkelerde de var bu.” Bir kere her ülkenin kendi sistemi var, o farklı
sistemleri karşılaştırmak mümkün değil. İkincisi, bizim için bağlayıcı olan,
yükümlülükler getiren Avrupa İnsan Hakları Sözleşmesi ve Avrupa İnsan Hakları
Mahkemesinin verdiği kararlar. Oraya baktığınız zaman neyin doğru neyin yanlış
olduğunu görüyorsunuz. Oraya baktığınız zaman kanunda yanlış olan şeyin şu
olduğunu görüyorsunuz: Barışçıl bir gösteri yapılıyor. Barışçıl bir gösteriye
polis şiddet kullanarak müdahale ediyor, orantısız güç kullanıyor. Ondan sonra
da pek çok insan yaralanıyor ya da ölüyor. Burada yapılması gereken şey, bir:
Polis, barışçıl olan gösteriye müdahale etmemelidir. İkincisi: Polis müdahale
edecekse, o şartlar doğmuşsa eğer bu orantılı olmalıdır. Üçüncüsü: Polis silah
kullanmak zorundaysa bunun kuralları vardır. Polis ancak meşru müdafaa
durumunda silah kullanabilir, ancak başka türlü etkisiz hâle getiremediği takdirde
silah kullanabilir ve bu silah kullanımının mutlaka orantılı ve zorunlu
olmasıdır yani taş atan bir çocuğa karşı tabancayla cevap verirse, ateşli
silahla cevap verirse bu orantısızlıktır. Orantısız silah kullanmamalıdır. Bu
getirilen kanun teklifinde polise verilen yetkiler bu ölçülerden hiçbirine
uymamaktadır. Meşru müdafaa dışında polise silah kullanma yetkisi
verilmektedir, ki bu çok tehlikelidir. 
2007 yılından bu yana 183 insanımız
polis kurşunuyla hayatını kaybetmiştir, Gezi’de binlerce kişi polis tarafından
yaralanmıştır. Yani polisin bu rahat bir şekilde yaşam hakkını ihlal ettiği bir
ülkede polisin yetkilerinin genişletilmesi çok tehlikelidir. Yani burada, bir
vatandaşın güvenliğini polise karşı korumak meselemiz vardır bizim. O nedenle,
bunlar üzerinde çalışacak yerde, biz tutuyoruz, tam ters uygulamalara
gidiyoruz.
21’inci madde üzerinde de birkaç söz
söylemek istiyorum: 21’inci madde diyor ki: “2 nci, 3 üncü, 4 üncü, 5 inci ve 6
ncı meslek derecelerinde bulunan personel ihtiyaç hâlinde görev unvanlarına
bakılmaksızın araştırma, inceleme ve denetleme gibi görevler verilmek üzere
atandıkları birim amirinin emrine alınabilirler.” Yani, bu, polisin
siyasallaştırılmasıdır.
Polis, iktidara uymayan polisler,
iktidarın görüşünü benimsemeyen polis memurları, unvanlarına bakılmaksızın
kendinden daha az kıdemli kişilerin emrine verilecektir ve unvansız
bırakılacaktır bir nevi. Yani, burada yapılmak istenen şey, idare hukukunun
temel ilkeleri olan liyakat, yok efendim, kıdem gibi esaslar bir yana itilecektir,
sadece siyasi iktidarın görüşlerine göre atamalar yapılacaktır. Bir de tabii şu
var: Mesleğe yeni alınan polisler mülakatla alındığı için siyasal iktidarın
görüşüne uygun polisler alınmaktadır. Şimdi, bu siyasal iktidarın görüşüne
uygun genç polislerin emrine çok daha kıdemli ama siyasal iktidarın görüşüne
uygun olmayan polisler verilecektir. Bu tam bir keyfîliğe yol açacaktır ve
bunun önlenmesi gerekir.
Çok teşekkür ederim Sayın Başkan. (CHP
ve HDP sıralarından alkışlar)
BAŞKAN – Teşekkür ediyorum. 
Aynı mahiyetteki önerge üzerinde Konya
Milletvekili Mustafa Kalaycı konuşacak.
Buyurun Sayın Kalaycı. (MHP
sıralarından alkışlar) 
MUSTAFA KALAYCI (Konya) – Sayın Başkan,
değerli milletvekilleri; hepinizi saygılarımla selamlıyorum. 
AKP, bir uzlaşma aramaksızın getirdiği
iç güvenlik paketini hınç ve hırsla geçirme amacındadır, “Dediğim dedik,
çaldığım düdük.” anlayışla baskı ve dayatma uygulamaktadır. Sizler de
görüyorsunuz ki Milliyetçi Hareket Partisi olarak bu tasarıda düzeltilmesini
istediğimiz, “evet” dediğimiz, kabul oyu verdiğimiz maddeler vardır ve
olacaktır ama birileri bunları bilerek görmezden gelmekte, takiye yaparak ve
hiç de ahlaki olmayan biçimde Milliyetçi Hareket Partisini suçlamaya devam
etmektedir.
Milliyetçi Hareket Partisi olarak,
tasarının bugüne kadar yapılan görüşmelerinde, toplantı veya gösteri
yürüyüşlerinde havai fişek, molotof ve benzeri patlayıcı maddelerin de
yasaklanmasına, silah ve bu türlü suç aletlerini taşıyanlara, yasa dışı örgüt
ve topluluklara ait amblem, işaret taşıyarak veya bunları üzerinde bulunduran
üniformayı andırır giysiler giyerek katılanlar ile kanunların suç saydığı afiş,
pankart, döviz, resim, levha, araç, gereçler taşıyarak, bu nitelikte sloganlar
söyleyerek veya ses cihazlarıyla yayınlayarak katılanlara verilecek cezaların
artırılmasına “evet” dedik. Terör örgütünün propagandasına dönüştürülen
toplantı ve gösteri yürüyüşlerinde kimliklerini gizlemek amacıyla yüzünü
tamamen veya kısmen kapatanların cezasının artırılmasına ve bunların cebir ve
şiddete başvurmaları ya da her türlü silah, molotof ve benzeri patlayıcı,
yakıcı ya da yaralayıcı maddeler bulundurmaları veya kullanmaları hâlinde
cezanın daha da artırılmasına tabii ki kabul oyu verdik. Şiddete dökülen
toplumsal olaylarda kamu mallarına verilen zararlar ile gerçek ve tüzel
kişilerin mallarına verilen zararların devletçe karşılanması hâlinde bunun
sorumlularına rücu edilmesini destekledik. Bonzainin imali ve satışının
cezalandırılmasına, uyuşturucu satışının okul, yurt, hastane, kışla veya
ibadethane gibi yerlere 200 metreden yakın mesafedeki umuma açık yerlerde
işlenmesi hâlinde verilecek cezanın artırılmasına “evet” dedik. O nedenle, ucuz
siyasetten medet umanlar, milletimize alenen yalan söyleyenler Milliyetçi
Hareket Partisinden ve Türk milletinden özür dilemelidir. 
Bizim molotofun,
bonzainin, maske takıp suç işlemenin ve her türlü suç aleti kullanmanın cezai
sorumluluğunun artırılması gibi, uyuşturucuyla ve terörle mücadeleye yönelik
düzenlemelere destek vermemiz tabiidir ve bunu da cümle âlem bilir. Bunun
aksini ancak ve ancak akıl sağlığını yitirenler, şuurunu kaybedenler ya da Türk
milletine ve Milliyetçi Hareket Partisine husumet besleyenler, Milliyetçi
Hareket Partisini bölücü heveslerine engel görenler ve terör örgütleriyle iş
birliği içinde olanlar söyleyebilir. Milliyetçi Hareket Partisinin
uyuşturuculara, bölücülere ve teröristlere karşı tutumunu ve kimlerle asla
birlikte olamayacağını aziz milletimiz çok iyi bilmektedir. 
Değerli
milletvekilleri, biz Milliyetçi Hareket Partisi olarak AKP’nin Anayasa’ya
aykırı, hukuk devleti ilkeleriyle bağdaşmayan tekliflerine sıcak bakmıyoruz.
Vali, kaymakam ve polisleri hâkim ve savcılara ait yetkilerle donatmak, yargı
kararıyla yapılması gereken arama, korumaya alma, dinleme ve gözaltına alma
gibi konularda mülki idare amirlerini yetkili kılmak yanlıştır ve güvenlikle
ilgisi yoktur. Emniyet, Jandarma ve Sahil Güvenlik teşkilatı çalışanlarının
sicil, atama, terfi ve yer değiştirme gibi işlemlerinin objektif olmaktan
çıkarılması, siyasallaşmasına yol açacak nitelikte hükümlere yer verilmesi
hususu da birlikte dikkate alındığında bu tasarının yasalaşmasıyla birlikte
neler yaşanabileceğini anlamak için kâhin olmaya gerek yoktur. 
Bugün, AKP il
başkanı gibi görev yapan valilerin olduğunu herkes biliyor. AKP ilçe başkanından
daha fazla AKP’li olan kaymakamların varlığını kimse inkâr edemez. Dolayısıyla,
vali ve kaymakamlara her türlü istismara açık böylesine yetkilerin verilmesi
AKP il ve ilçe başkanlarının bu yetkilerle donatılmasıyla eş değer bir durum
arz edecektir. AKP zihniyetinin dayatmalarının uzlaşmaya ve diyaloğa kapalı
olmasının arkasında bu yatmaktadır. Aslında yapılmak istenen düzenleme,
diktatörlüğün ayak sesleridir ama bilesiniz ki Türk milleti buna asla izin ve
fırsat vermeyecektir.
Teşekkür ediyor, saygılar sunuyorum.
(MHP sıralarından alkışlar)
BAŞKAN - Evet, teşekkür ediyorum.
Aynı mahiyetteki önergeleri oylarınıza
sunacağım.
OKTAY VURAL (İzmir) – Karar yeter
sayısı…
III.- YOKLAMA
(CHP sıralarından bir grup
milletvekili ayağa kalktı) 
MEHMET AKİF HAMZAÇEBİ (İstanbul) –
Yoklama istiyoruz.
BAŞKAN – Yoklama talebi var, yerine
getireceğim.
Sayın Hamzaçebi, Sayın Serindağ, Sayın
Dinçer, Sayın Toprak, Sayın Tanal, Sayın Öner, Sayın Seçer, Sayın Acar, Sayın
Kaplan, Sayın Çam, Sayın Akar, Sayın Koç, Sayın Güven, Sayın Kaleli, Sayın
Eyidoğan, Sayın Balbay, Sayın Akgöl, Sayın Aygün, Sayın Ekşi, Sayın Sarı.
İki dakika süre veriyorum. 
(Elektronik cihazla yoklama yapıldı) 
BAŞKAN – Sayın milletvekilleri,
toplantı yeter sayısı vardır. 
XII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Aynı mahiyetteki önergeleri
oylarınıza sunuyorum: Kabul edenler… Kabul etmeyenler… Kabul edilmemiştir. 
Sayın milletvekilleri, 21’inci maddenin
oylamasının açık oylama şeklinde yapılmasına dair bir istem vardır. 
OKTAY VURAL (İzmir) – Sayın Başkan,
şimdi şöyle bir… Kusura bakmayın, uygulamayla ilgili. Daha önce de olmuştu da.
Şimdi, karar yeter sayısı istendi, sonra yoklama istendi. Tabiatıyla, sizin
önce yoklamayı almanız doğal çünkü yoklama olmayan bir yerde karar yeter sayısı
da olmaz. 
BAŞKAN – Olmaz. 
OKTAY VURAL (İzmir) – Bu durumda, bu
karar yeter sayısı talebini bu yoklama sonucunda aramanız gerekmiyor muydu?
BAŞKAN – Bana göre gerekmez çünkü onu
kapsar yani daha fazla sayı istendiği için ama istiyorsanız yaparız, şey
değil. 
FARUK BAL (Konya) – Yoklamadan sonra
gider adam.
OKTAY VURAL (İzmir) – Hayır yani
yoklama yapıldı mesela, karar yeter sayısı, 260 kişi geldi, 130 oldu, karar
oluşmadı. Dolayısıyla, onun şu anda bir şeyi yok ama zannederim bununla ilgili
bir usul tartışması yapmak lazım. 
BAŞKAN – Değerlendirelim efendim. Onun
için bir hazırlık yapalım, tamam. 
Teşekkür ederim. 
Evet, 21’inci maddenin oylamasının açık
oylama şeklinde yapılmasına dair bir istem vardır, şimdi istem sahibi sayın
milletvekillerinin adlarını tespit ettireceğim.
Sayın Müslim Sarı? Burada. 
Sayın Refik Eryılmaz? 
ALİ SERİNDAĞ (Gaziantep) – Tekabül
ediyorum.
BAŞKAN - Sayın İlhan Cihaner? Burada. 
Sayın Ali Haydar Öner? Burada. 
Sayın Ali Rıza Öztürk? Burada. 
Sayın Gürkut Acar? Burada.
Sayın Mahmut Tanal? Burada. 
Sayın Ali Özgündüz?
HASAN AKGÖL (Hatay) - Tekabül ediyorum.
BAŞKAN - Sayın Celal Dinçer? Burada. 
Sayın Osman Faruk Loğoğlu? Burada. 
Sayın Melda Onur? Burada. 
Sayın Mehmet Hilal Kaplan? Burada.
Sayın Alaattin Yüksel? 
MUSA ÇAM (İzmir) - Tekabül ediyorum.
BAŞKAN - Sayın Sena Kaleli? Burada. 
Sayın Mustafa Ali Balbay? Burada. 
Sayın Özgür Özel? Burada.
Sayın Rıza Türmen? Burada.
Sayın Bülent Kuşoğlu? Burada. 
Sayın Oğuz Oyan? Burada.
Sayın Haydar Akar? Burada.
Evet, açık oylamanın şekli hakkında Genel
Kurulun kararını alacağım.
Oylamanın elektronik oylama cihazıyla
yapılmasını oylarınıza sunuyorum: Kabul edenler… Kabul etmeyenler… Kabul
edilmiştir.
İki dakika süre veriyorum.
(Elektronik cihazla oylama yapıldı) 
BAŞKAN – 684 sıra sayılı Kanun Tasarısı’nın
21’inci maddesi açık oylama sonucu: 
“Kullanılan oy sayısı: 209
Kabul: 194
Ret: 15(x)
 Kâtip Üye Kâtip
Üye
Muhammet Rıza Yalçınkaya İsmail
Kaşdemir
 Bartın 
Çanakkale”
Böylece, madde kabul edilmiştir. 
Evet, Sayın Yılmaz İç Tüzük’ün 58’inci
maddesi gereğince bir söz talebiniz var. 
Buyurun. 
VII.- GEÇEN TUTANAK HAKKINDA KONUŞMALAR
(Devam)
4.- Adana Milletvekili Seyfettin
Yılmaz’ın, 24/2/2015 tarihli 63’üncü Birleşimdeki bazı ifadelerini düzelttiğine
ilişkin konuşması (xx)
SEYFETTİN YILMAZ (Adana) – Sayın
Başkan, değerli milletvekilleri; dünkü birleşimde yaptığım konuşmadaki bir
kelimenin düzeltilmesi için söz alıyorum. Burada “bonzaiye destek veriyor”,
“molotofa karşı”, “poşuya karşı” ifadelerinde “destek veriyor” ifadesinin de
“karşı” olarak düzeltilmesini istiyorum. Bu, yanlış anlaşılmalara neden
olabilir. Milliyetçi Hareket Partisi olarak bonzaiye de, molotofa da, poşuya da
kabul oyu verdik. 
Bu vesileyle şunu ifade etmek istiyorum:
Bugün Sayın Cumhurbaşkanı TÜRGEV’in açılış töreninde Milliyetçi Hareket
Partisini hedef alan konuşmalar yapmıştır. Cumhurbaşkanlığı saygın bir
makamdır, Cumhurbaşkanlığı tarafsız bir makamdır ama o makamın saygınlığını
korumak ilk başta orada görev yapan Cumhurbaşkanına aittir. Milletin oyuyla
seçilen, tarafsız olması gereken bir Cumhurbaşkanı Milliyetçi Hareket Partisini
hedef alırsa bu kürsüde de, başka yerlerde de söz söylenme hakkını, kendisine söz söylenme hakkını
elde eder. 
OKTAY VURAL (İzmir) – Dil uzatacak oradan, ondan sonra
susacağız… Konuşmasın. 
SEYFETTİN YILMAZ (Devamla) – Öncelikle TÜRGEV gibi hakkında
birtakım olumsuz iddialar bulunan, devlet ihalesini alıp da bu devlet
ihalelerindeki şaibelerden dolayı hakkında birtakım iddialar bulunan kişilerin
bağışlarıyla ve en önemlisi TÜRGEV’in şeffaflık anlayışı gereğince “Oraya
kimler yardım yapmıştır, nerelerden hangi arsaları almışlardır?” Çünkü orası
aynı zamanda Cumhurbaşkanının oğlunun da takip ettiği bir yerdir ve siz burada
çıkıyorsunuz Cumhurbaşkanı olarak, milletin belli bir bölümünün oyunu alan
Milliyetçi Hareket Partisine, millet iradesine, tarafsız olması gereken
makamdan laf söylüyorsunuz; bu, doğru değildir. 
Kendisinin ifadesiyle, siyaset yapmaya meraklıysa, çıkarsın
Cumhurbaşkanlığı forsunu… 
FARUK BAL (Konya) – İnsin aşağıya. 
SEYFETTİN YILMAZ (Devamla) – …geçsin AKP’nin başına,
siyasetini orada yapsın. 
Teşekkür ediyorum. (MHP sıralarından alkışlar) 
BAŞKAN – Evet, teşekkür ediyorum. 
XII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684)
(Devam)
BAŞKAN – Sayın milletvekilleri, yeni madde ihdasına dair iki
önerge vardır, önergeleri sırasıyla okutup Komisyona soracağım. Komisyon
önergeye salt çoğunlukla katılırsa önerge üzerinde yeni bir madde olarak
görüşme açacağım. Salt çoğunlukla katılmaması hâlinde ise önergeyi işlemden
kaldıracağım.
İlk önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 684 Sıra Sayılı Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun 21. Maddesinden sonra aşağıdaki maddenin
eklenmesi ve madde numaralarının buna göre teselsül ettirilmesini arz ve teklif
ederiz.
 Engin Altay  Ali
Serindağ  Ali Haydar Öner 
 Sinop  Gaziantep Isparta

 Mahmut Tanal  Haydar
Akar 
 İstanbul  Kocaeli

ENGİN ALTAY (Sinop) – Sayın Başkan, geri
çekiyoruz. 
BAŞKAN – Evet, önerge geri çekilmiştir.

Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995, 2/422,
2/514, 2/909, 2/1518, 2/1579, 2/1632, 2/2443, 2/2469) "4/6/1937 tarihli ve
3201 sayılı Emniyet Teşkilât Kanununun 13 üncü maddesinin birinci fıkrasında
yer alan "Birinci Sınıf Emniyet Müdürü" rütbesi bölümünün 1 inci ve 2
nci meslek dereceleri kısımlarının karşısında yer alan görev unvanları ile
"İkinci Sınıf Emniyet Müdürü" rütbesi bölümünün 3 üncü meslek
derecesi kısmının karşısında yer alan görev unvanları aşağıdaki şekilde
değiştirilmiş ve aynı maddeye aşağıdaki fıkralar eklenmiştir.
"Genel Müdür Yardımcısı, Teftiş
Kurulu Başkanı, Özel Güvenlik Denetleme Başkanı, Polis Akademisi Başkanı,
Merkez Emniyet Müdürü, Emniyet Müşaviri"
"Daire Başkanı, Birinci Hukuk
Müşaviri, İl Emniyet Müdürü, Polis Başmüfettişi, Öğretim Görevlisi, Merkez
Emniyet Müdürü, Polis Moral Eğitim Merkezi Müdürü, Polis Akademisi Başkan
Yardımcısı, Polis Amirleri Eğitimi Merkezi Müdürü, Teftiş Kurulu Başkan
Yardımcısı, Teftiş Kurulu Grup Amiri, Emniyet Müşaviri, Polis Meslek Yüksek
Okulu Müdürü, Polis Meslek Eğitim Merkezi Müdürü, Polis Eğitim Merkezi Müdürü,
Uçuş Kıymetlendirme Kurulu Üyesi, Pilot"
"Kriminal Polis Laboratuvarı
Müdürü, Daire Başkan Yardımcısı, İl Emniyet Müdür Yardımcısı, Polis Müfettişi,
Hukuk Müşaviri, İlçe Emniyet Müdürü, Polis Akademisi Bölüm Başkanı, Polis
Amirleri Eğitimi Merkezi Müdür Yardımcısı, Polis Meslek Yüksek Okulu Müdür
Yardımcısı, Polis Meslek Eğitim Merkezi Müdür Yardımcısı, Polis Eğitim Merkezi
Müdür Yardımcısı, Enstitü Sekreteri, Öğretim Görevlisi, Uçuş Kıymetlendirme
Kurulu Üyesi, Havacılık Müdürü, Pilot"
"İkinci Sınıf Emniyet Müdürü
rütbesinde olan polis amirleri; emniyet ve asayiş durumu, ekonomik, sosyal ve
kültürel özellikler, nüfus büyüklüğü, şehirleşme düzeyi gibi kriterler dikkate
alınarak belirlenecek ilçelere, ilçe emniyet müdürü olarak atanabilirler.
2 nci, 3 üncü, 4 üncü, 5 inci ve 6 ncı
meslek derecelerinde bulunan personel ihtiyaç hâlinde görev unvanlarına
bakılmaksızın araştırma, inceleme ve denetleme gibi görevler verilmek üzere
atandıkları birim amirinin emrine alınabilirler.
İdare, her rütbe ve meslek derecesi
karşısında gösterilen görev unvanları arasında personelin görev yerini
değiştirmeye yetkilidir." şeklindeki 21 inci maddesinden sonra gelmek
üzere aşağıdaki…
OKTAY VURAL (İzmir) - Önergeyi geri
çekiyoruz.
BAŞKAN – Önerge geri çekilmiştir.
Sayın milletvekilleri, birleşime beş
dakika ara veriyorum.
 Kapanma
Saati: 22.06
ONUNCU OTURUM
Açılma Saati:
22.19
BAŞKAN: Başkan
Vekili Sadık YAKUT
KÂTİP ÜYELER:
İsmail KAŞDEMİR (Çanakkale), Muhammet Rıza YALÇINKAYA (Bartın) 
-----0-----
BAŞKAN – Sayın milletvekilleri, Türkiye
Büyük Millet Meclisinin 64’üncü Birleşiminin Onuncu Oturumunu açıyorum. 
684 sıra sayılı Kanun Tasarısı’nın
görüşmelerine devam edeceğiz. 
Komisyon ve Hükûmet yerinde. 
22’nci madde üzerinde üç adet önerge
vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 22. maddesi
ile değişiklik yapılan 3201 sayılı "Emniyet Teşkilatı Kanunu'nun" 55.
maddesinin on dokuzuncu fıkrasının Anayasamızda yer alan hukuk devleti
ilkesinin önemli unsurlarından biri olan hukuk güvenliğini ilkesini çiğnemesi,
kazanılmış hakları ortadan kaldırması, keyfi bir düzenleme ile kişisel hırslar
uğruna Cumhuriyet kurumlarını yıpratması nedeniyle 19. fıkrasının aşağıdaki
şekilde değiştirilmesini, diğer fıkraların tasarı metninden çıkarılmasını arz
ve teklif ederiz. 
 Mehmet Erdoğan Hasan
Hüseyin Türkoğlu Ahmet Duran Bulut
 Muğla Osmaniye Balıkesir
 Bülent Belen Cemalettin
Şimşek
 Tekirdağ Samsun
“Bulundukları rütbelere terfi ettikleri
tarihten itibaren beş yıl içinde bir üst rütbeye terfi edemeyen emniyet
amirleri ile Dördüncü, Üçüncü ve İkinci Sınıf Emniyet Müdürleri ve altı yıl
içinde bir üst rütbeye veya meslek derecesindeki göreve atanamayan Birinci
Sınıf Emniyet Müdürleri gerekli şartları haiz olmak kaydıyla, Yüksek
Değerlendirme Kurulunun teklifi ve Bakan onayı ile Genel Müdürlük Merkez
Teşkilatı Hukuk Müşavirliği, İç Denetim Birimi Başkanlığı, Trafik Hizmetleri
Başkanlığı, Özel Güvenlik Denetleme Başkanlığı, Trafik Araştırma Merkezi
Müdürlüğü, Basın Halkla İlişkiler Müdürlüğü ile Genel Müdürlük Yurtdışı
Teşkilatında ataşelik ve müşavirliklerde rütbe ve kıdemlerine göre
görevlendirilirler.
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun,
"3201 sayılı Kanunun 55 inci
maddesi aşağıdaki şekilde değiştirilmiştir. 
"MADDE 55- Polis amirleri, rütbe
sırası ile Komiser Yardımcısı, Komiser, Başkomiser, Emniyet Amiri, Dördüncü
Sınıf Emniyet Müdürü, Üçüncü Sınıf Emniyet Müdürü, İkinci Sınıf Emniyet Müdürü,
Birinci Sınıf Emniyet Müdürü ve Sınıf Üstü Emniyet Müdürüdür. Rütbelere terfi
ettirilecek personelin kurullarda görüşülmesi kıdem sırasına göre, rütbelere
terfiler ise bu maddede öngörülen sınav ve eğitim şartı saklı kalmak üzere
liyakate göre yapılır. Kıdem sırasının tespitinde, bulunulan rütbeye terfi
tarihi esas alınır. Aynı tarihte terfi edenlerden performans değerlendirme
puanı yüksek olanlar, performans değerlendirme puanlarının eşitliği hâlinde
bulunduğu rütbede aldığı başarı ve üstün başarı belgesi fazla olanlar, başarı
ve üstün başarı belgesinin sayıca eşitliği hâlinde ise sicil numarası daha
küçük olanlar diğerlerine göre kıdemli sayılırlar.
Kıdem sırası, Emniyet Genel
Müdürlüğünce her yıl mart ayında Teşkilata duyurulur. Komiser Yardımcısı,
Komiser ve Başkomiserlerin liyakat koşullarını belirlemek ve terfilerini
önermek üzere Genel Müdürlük Merkez Değerlendirme Kurulu oluşturulur. Bu Kurul,
Emniyet Genel Müdürlüğü personel işlerinden sorumlu Genel Müdür Yardımcısının
başkanlığında, Personel Dairesi Başkanı, Birinci Hukuk Müşaviri ve Genel
Müdürün uygun göreceği iki Daire Başkanı ile Teftiş Kurulu Başkan
Yardımcılarının birinden teşekkül eder.
Emniyet Amirleri ile Dördüncü ve Üçüncü
Sınıf Emniyet Müdürlerinin liyakat koşullarını belirlemek ve terfilerini
önermek üzere Genel Müdürlük Yüksek Değerlendirme Kurulu oluşturulur. Bu Kurul,
Emniyet Genel Müdürünün başkanlığında, Genel Müdür Yardımcıları, Teftiş Kurulu
Başkanı, Polis Akademisi Başkanı, Özel Güvenlik Denetleme Başkanı, Birinci
Hukuk Müşaviri, Personel Dairesi Başkanı ile Polis Başmüfettişleri arasından
seçilecek bir Polis Başmüfettişi ve İl Emniyet Müdürleri arasından seçilecek
iki İl Emniyet Müdüründen teşekkül eder. Bu Kurulda görev yapacak Polis
Başmüfettişi ile İl Emniyet Müdürlerinin seçimine ilişkin esaslar yönetmelikle
düzenlenir. Kurullar her yıl mayıs ayında toplanır ve kararlar oy çokluğu ile
alınır. Ancak Bakanın onayı ile kurullar, yıl içinde birden fazla toplanabilir
ve terfi değerlendirmesine karar verebilirler. Terfiler, her yıl haziran ayında
topluca yapılır. Ancak kurulların yıl içinde birden fazla toplanması hâlinde,
terfiler toplantının yapıldığı ay sonunda yapılır.(…)”
şeklindeki 22. maddesinin Tasarı
metninden çıkarılmasını arz ve teklif ederiz.
 Ali Serindağ Ahmet
Toptaş Tanju Özcan
 Gaziantep Afyonkarahisar Bolu
 Ali Sarıbaş 
Celal Dinçer Ali Haydar Öner 
Çanakkale İstanbul Isparta
BAŞKAN – Şimdi,
okutacağım önerge Anayasa’ya aykırılık önergesi. Türkiye Büyük Millet Meclisi
Başkanlığı
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -TORBA- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti -tek adam- diktatörlük rejimi ve polis devletinin
ötesinde, fiili "savaş hâli" uygulaması getirdiğinden kanun
tasarısının 22 inci maddesinin Anayasa'ya aykırılık nedeniyle tasarı metninden
çıkarılmasını arz ve teklif ederiz.
 Nazmi Gür Gülser
Yıldırım Demir Çelik
 Van Mardin Muş
 Pervin Buldan Erol
Dora Hüsamettin Zenderlioğlu
 Iğdır Mardin Bitlis
 Kemal Aktaş Abdullah
Levent Tüzel
 Van İstanbul
BAŞKAN – Komisyon önergeye katılıyor
mu?
İÇİŞLERİ KOMİSYONU SÖZCÜSÜ İLYAS ŞEKER
(Kocaeli) – Katılmıyoruz Başkanım.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz efendim.
BAŞKAN – Önerge üzerinde söz isteyen
Kemal Aktaş, Van Milletvekili. (HDP sıralarından alkışlar) 
Buyurun Sayın Aktaş.
KEMAL AKTAŞ (Van) – Teşekkür ederim
Başkan.
Sayın Başkan,
değerli milletvekilleri; bir haftayı aşkındır bu antidemokratik, tekçi,
dayatmacı yasayı görüşüyoruz. Baskının -çok sağlıksız- şiddetin her türlüsünün
boy gösterdiği bu Meclis çatısı altında -bu tartışmaları hiç de sağlıklı
olmayan- iç güvenlik paketini talimatlarla alan, AKP Grubunun dayatmalarıyla bu
yasanın maddelerini sağlıksız bir temelde geçirerek topluma dayatacakları
antidemokratik, baskıcı yöntemleri bu anlamda yasallaştırarak bunu meşru
kılmaya çalışıyor. Bizler sekiz günden beridir, nefesimiz yettiği kadar,
halkımızdan aldığımız onayla Türkiye kamuoyuna bu tekçi, antidemokratik,
baskıcı, diktatöryel yasanın ne anlama geldiğini ifade etmeye çalıştık. Bundan
sonra da kamuoyunu bu tarzda bilgilendirmeye ve bu yasanın içeriğinin, özünün
esas neye dayalı olduğunu anlatmaya çalışacağız. 
Birkaç günden
beridir muhalefet ve bizler çok açık bir dille ifade ediyoruz ki bu yasanın özü
antidemokratiktir. Güvenlik gerekçesiyle aslında oluşturulmak istenen polis
devletinin ta kendisidir. Bu da AKP Hükûmetinin sürekli emrinde çalışan, onun
talimatlarıyla hareket eden bir polis devleti olacaktır. Dolayısıyla, bunun
arkası karanlık ve felakettir. Onun için hep uyarıda bulunduk, yine uyarıyoruz,
diyoruz ki: “Böylesine karanlık, toplumu sindirecek olan, özgürlükleri
kısıtlayacak olan bu yasadan vazgeçilmelidir.
Yine, bu yasanın özünün demokratik
ülkelerdeki kuvvetler ayrılığına da aykırı olduğunu bir kez daha ifade etmek
istiyoruz. Çünkü bununla polis; tekçi bir anlayışla, elinde topladığı
yetkilerle, keyfî bir uygulamayla, canının istediği anda herkesi potansiyel
suçlu olarak görecek ve -bu insanları-geçmişte sürekli eleştirilen, AKP
milletvekillerinin de zaman zaman eleştirdiği 90’lar sürecinin o karanlık,
hukuksuz yıllarını tekrar geri getirecektir. Yetkinin âdeta valilerde
toplandığı -geçmişte OHAL valilerinin- tekçi bir anlayışla; padişahçı,
diktatöryal bir anlayışla yetkinin tekleşerek yürütüldüğü bir süreci tekrardan
Türkiye gündemine ve halka dayatacaktır. Ama keşke bunlar yerine biz şu anda
demokratik çözüm süreciyle halkımızın ve Türkiye kamuoyunun, bütün halkların
özlemini duyduğu barışı, demokratik çözümü, demokratik yasaları, fikir
teatisinde bulunarak, bu konuda fırtına yaratarak Meclis gündeminde bunları
tartışma ve bunları çıkarmış olma şansını yakalayabilseydik. Ama ne yazık ki
bunlar yerine, âdeta çözüm sürecini de zora sokacak olan, bu anlamda
darbeleyecek olan bir dayatmanın ısrarla iktidar partisi tarafından
yürütüldüğünü ve dayatıldığını görmekteyiz. 
Biz, bir kez daha diyoruz ki bundan
vazgeçin; daha demokratik, özgürlükçü yasaların tartışılması için bu zemini
doğru kullanalım. 
Teşekkür ederim. (HDP sıralarından
alkışlar) 
BAŞKAN – Teşekkür ediyorum. 
III.- YOKLAMA
(CHP
sıralarından bir grup milletvekili ayağa kalktı)
ENGİN ALTAY (Sinop) – Yoklama…
BAŞKAN – Önergeyi oylarınıza sunacağım.

Yoklama talebi var, yerine getireceğim.

Sayın Altay, Sayın Gök, Sayın Serindağ,
Sayın Dinçer, Sayın Toprak, Sayın Tanal, Sayın Ören, Sayın Akar, Sayın Seçer,
Sayın Türeli, Sayın Öğüt, Sayın Acar, Sayın Serter, Sayın Moroğlu, Sayın Özkes,
Sayın Kaleli, Sayın Günaydın, Sayın Kaplan, Sayın Çetin, Sayın Sarı.
Evet, iki dakika süre veriyorum. 
(Elektronik cihazla yoklama yapıldı) 
BAŞKAN – Sayın milletvekilleri,
toplantı yeter sayısı vardır. 
XII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN - Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Mahmut Tanal'ın;
Nüfus Hizmetleri Kanununda Değişiklik Yapılmasına Dair Kanun Teklifi, İstanbul
Milletvekili Bülent Turan'ın; Nüfus Hizmetleri Kanununda Değişiklik Yapılması
Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun,
"3201 sayılı Kanunun 55 inci
maddesi aşağıdaki şekilde değiştirilmiştir. 
"MADDE 55- Polis amirleri, rütbe
sırası ile Komiser Yardımcısı, Komiser, Başkomiser, Emniyet Amiri, Dördüncü
Sınıf Emniyet Müdürü, Üçüncü Sınıf Emniyet Müdürü, İkinci Sınıf Emniyet Müdürü,
Birinci Sınıf Emniyet Müdürü ve Sınıf Üstü Emniyet Müdürüdür. Rütbelere terfi
ettirilecek personelin kurullarda görüşülmesi kıdem sırasına göre, rütbelere
terfiler ise bu maddede öngörülen sınav ve eğitim şartı saklı kalmak üzere
liyakate göre yapılır. Kıdem sırasının tespitinde, bulunulan rütbeye terfi
tarihi esas alınır. Aynı tarihte terfi edenlerden performans değerlendirme
puanı yüksek olanlar, performans değerlendirme puanlarının eşitliği hâlinde
bulunduğu rütbede aldığı başarı ve üstün başarı belgesi fazla olanlar, başarı
ve üstün başarı belgesinin sayıca eşitliği hâlinde ise sicil numarası daha
küçük olanlar diğerlerine göre kıdemli sayılırlar.
Kıdem sırası, Emniyet Genel
Müdürlüğünce her yıl mart ayında Teşkilata duyurulur. Komiser Yardımcısı,
Komiser ve Başkomiserlerin liyakat koşullarını belirlemek ve terfilerini
önermek üzere Genel Müdürlük Merkez Değerlendirme Kurulu oluşturulur. Bu Kurul,
Emniyet Genel Müdürlüğü personel işlerinden sorumlu Genel Müdür Yardımcısının
başkanlığında, Personel Dairesi Başkanı, Birinci Hukuk Müşaviri ve Genel
Müdürün uygun göreceği iki Daire Başkanı ile Teftiş Kurulu Başkan
Yardımcılarının birinden teşekkül eder. 
Emniyet Amirleri
ile Dördüncü ve Üçüncü Sınıf Emniyet Müdürlerinin liyakat koşullarını
belirlemek ve terfilerini önermek üzere Genel Müdürlük Yüksek Değerlendirme
Kurulu oluşturulur. Bu Kurul, Emniyet Genel Müdürünün başkanlığında, Genel
Müdür Yardımcıları, Teftiş Kurulu Başkanı, Polis Akademisi Başkanı, Özel
Güvenlik Denetleme Başkanı, Birinci Hukuk Müşaviri, Personel Dairesi Başkanı
ile Polis Başmüfettişleri arasından seçilecek bir Polis Başmüfettişi ve İl
Emniyet Müdürleri arasından seçilecek iki İl Emniyet Müdüründen teşekkül eder.
Bu Kurulda görev yapacak Polis Başmüfettişi ile İl Emniyet Müdürlerinin
seçimine ilişkin esaslar yönetmelikle düzenlenir. Kurullar her yıl mayıs ayında
toplanır ve kararlar oy çokluğu ile alınır. Ancak Bakanın onayı ile kurullar,
yıl içinde birden fazla toplanabilir ve terfi değerlendirmesine karar
verebilirler. Terfiler, her yıl haziran ayında topluca yapılır. Ancak
kurulların yıl içinde birden fazla toplanması hâlinde, terfiler toplantının
yapıldığı ay sonunda yapılır.(…)” şeklindeki 22. maddesinin Tasarı metninden
çıkarılmasını arz ve teklif
ederiz.
Ali Serindağ (Gaziantep) ve arkadaşları
BAŞKAN – Komisyon önergeye katılıyor mu?
İÇİŞLERİ KOMİSYONU SÖZCÜSÜ İLYAS ŞEKER (Kocaeli) –
Katılmıyoruz Başkanım.
BAŞKAN – Hükûmet katılıyor mu?
İÇİŞLERİ BAKANI EFKAN ALA – Katılmıyoruz Sayın Başkan.
BAŞKAN – Önerge üzerinde söz isteyen Ali Haydar Öner,
Isparta Milletvekili.
Buyurun Sayın Öner. (CHP sıralarından alkışlar)
ALİ HAYDAR ÖNER (Isparta) – Birkaç maddemiz var Sayın
Başkanım, müteakip maddelerde değerlendireceğiz.
Sayın Başkan, değerli milletvekilleri; 17 Şubattan bu yana
belli çalışma saatinde başlıyoruz ancak ne zaman biteceği belli olmuyor. Bu,
sayın milletvekillerini strese sokuyor. Bazen de ve çoğu kez sayın başkanların
antidemokratik tutumları nedeniyle tartışmalar çıkıyor, ölüm tehlikesi riski
yaratan yaralanmalara, kavgalara neden olunuyor. Bugün sükûnetle geçmesini
memnuniyetle karşılıyor, ona uygun olarak sizlere hitap etmeye çalışıyorum.
Değerli milletvekillerimiz, azami çalışma süresinin belirsiz
olması gerçekten doğru bir şey değil. Uluslararası ILO Sözleşmesi’ne de, insan
haklarına da aykırı.
Sayın Adalet ve Kalkınma Partisi milletvekilleri Genel
Kurula geldiğinde bitime kadar 17 Şubat için onay verdiler. Neye onay
verdiklerini bilmeden bu onayı verdiklerini düşünüyorum çünkü 132 maddelik bir
yasa “Bitime kadar görüşülecek.” diye onay verilirse kaç dakikada
sonuçlanabilir, ben hesap ettim. Tümü üzerinde görüşmeler yirmişer dakikadan en
az 100 dakika, 120 dakika; bölümler üzerindeki görüşmeler onar dakikadan en az
60 dakika; maddeler üzerindeki görüşmeler yirmişer dakikadan 2.640 dakika. Biz
hesapla konuşuyoruz, ders çalışarak geliyoruz, öyle rastgele parmak
kaldırmıyoruz, birinin buyruğuyla “Başüstüne.” demiyoruz. Okunması en az bin
dakika. Hesap ediyorsunuz, 4 bin dakikayı geçiyor. 4 bin dakikayı geçince 70
saati de geçiyor ama “Bitime kadar görüşülecek.” deniyor. İnsan oy kullanırken
aklını kullanır be birader! (CHP sıralarından alkışlar) 
LEVENT GÖK (Ankara) – Bravo! 
İDRİS BALUKEN (Bingöl) – Bravo!
ALİ HAYDAR ÖNER (Devamla) – Yani bu kadar körü körüne oy
kullanan bir Meclis olamaz arkadaşlar. 
LEVENT GÖK (Ankara) – Uyuyorlar Sayın Valim, uyuyorlar!
ALİ HAYDAR ÖNER (Devamla) – O nedenle “Başlangıç saatinden
itibaren on saat…” Hayhay, can feda! Ama on saatten sonra stresler,
gerginlikler artıyor, makul, mantıklı düşünmeler sona eriyor. Burada çok
değerli doktorlarımız, tabiplerimiz var.
Gelelim 21-22 Şubat gecesine. 21 Şubatı 22 Şubata bağlayan
gece antidemokratik bir iç güvenlik harekâtı oldu; demokrasiye aykırı, insan
haklarına aykırı, hukukun üstünlüğü ilkesine aykırı, özgürlüklere aykırı,
Türkiye’ye ve AB’ye yakışmayan bir iç güvenlik harekâtı. Yönetim tarzı da öyle
ama aynı gece bir de dış güvenlik harekâtı oldu. Bir ay önceden kararlaştırılan
bir operasyon niye o gece uygulamaya kondu? Hangisi hangisini gündemden düşürmeyi
amaçladı? Dış güvenlik harekâtı oldu da ne oldu? Sınırımıza 37 kilometre mesafedeki ecdat
yadigârı bir türbeyi sıfır noktasına taşıdık. Sayın Başbakan Dışişleri
Bakanıyken “Komşularla sıfır politikası” demişti, Türbe’yi sıfır noktasına
getireceği hiç aklımıza gelmedi. 
Sayın Millî Savunma Bakanımız da
“Gitmesi daha kolay. Hiç değilse gider bir dua okursunuz.” diyor. Oraya kadar
gidilmesine gerek yok. Ankara’da Hacı Bayram’a getirin, İstanbul’da Eyüp
Sultan’a getirin, daha çok kişi gitsin, daha çok ziyaret edilsin, ecdadımıza
daha çok dua, Fatiha okuyalım. Hatta İstanbul olursa daha çok turist bu görevi
yerine getirir.
Böyle zafer gibi sunulan kaçış öyküleri
milleti de, milletin temsilcileri olan milletvekillerini de kandıramaz. O
bakımdan, bunu da fevkalade yadırgıyoruz.
Daha sonraki konuşmamda da Meclisin
onurunu, gururunu, Meclise yönelik saldırıları ve mahiyetini açıklayacağım. 
Bundan sonraki oylamalarda bütün
milletvekillerimizin kendi özgür iradeleriyle oy kullanmalarını diliyor, hak
edenlere saygılar sunuyorum. (CHP sıralarından alkışlar) (x)
BAŞKAN – Teşekkür ediyorum.
ENGİN ALTAY (Sinop) – Karar yeter
sayısı…
BAŞKAN – Önergeyi oylarınıza sunacağım,
karar yeter sayısı arayacağım.
Kabul edenler… Kabul etmeyenler… Karar
yeter sayısı yoktur.
Birleşime beş dakika ara veriyorum.
 Kapanma
Saati: 22.44
ON BİRİNCİ
OTURUM
Açılma Saati:
22.49
BAŞKAN: Başkan
Vekili Sadık YAKUT
KÂTİP ÜYELER:
İsmail KAŞDEMİR (Çanakkale) , Muhammet Rıza YALÇINKAYA (Bartın) 
-----0-----
BAŞKAN – Sayın milletvekilleri, Türkiye
Büyük Millet Meclisinin 64’üncü Birleşiminin On Birinci Oturumunu açıyorum. 
Isparta Milletvekili Ali Haydar Öner ve
arkadaşlarının önergesinin oylanmasında karar yeter sayısı bulunamamıştı. 
Şimdi önergeyi tekrar oylarınıza
sunacağım ve karar yeter sayısı arayacağım: Kabul edenler… Kabul etmeyenler…
Elektronik cihazla oylama yapacağız.
Bir dakika süre veriyorum.
(Elektronik cihazla oylama yapıldı)
BAŞKAN – Sayın milletvekilleri, karar
yeter sayısı vardır, önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 22. maddesi
ile değişiklik yapılan 3201 sayılı "Emniyet Teşkilatı Kanunu'nun" 55.
maddesinin on dokuzuncu fıkrasının Anayasamızda yer alan hukuk devleti
ilkesinin önemli unsurlarından biri olan hukuk güvenliğini ilkesini çiğnemesi,
kazanılmış hakları ortadan kaldırması, keyfi bir düzenleme ile kişisel hırslar
uğruna Cumhuriyet kurumlarını yıpratması nedeniyle aşağıdaki şekilde
değiştirilmesini, diğer fıkraların tasarı metninden çıkarılmasını arz ve teklif
ederiz.
Hasan Hüseyin
Türkoğlu (Osmaniye) ve arkadaşları
"Bulundukları rütbelere terfi
ettikleri tarihten itibaren beş yıl içinde bir üst rütbeye terfi edemeyen
emniyet amirleri ile Dördüncü, Üçüncü ve İkinci Sınıf Emniyet Müdürleri ve altı
yıl içinde bir üst rütbeye veya meslek derecesindeki göreve atanamayan Birinci
Sınıf Emniyet Müdürleri gerekli şartları haiz olmak kaydıyla, Yüksek Değerlendirme
Kurulunun teklifi ve Bakan onayı ile Genel Müdürlük Merkez Teşkilatı Hukuk
Müşavirliği, İç Denetim Birimi Başkanlığı, Trafik Hizmetleri Başkanlığı, Özel
Güvenlik Denetleme Başkanlığı, Trafik Araştırma Merkezi Müdürlüğü, Basın Halkla
İlişkiler Müdürlüğü ile Genel Müdürlük Yurtdışı Teşkilatında ataşelik ve
müşavirliklerde rütbe ve kıdemlerine göre görevlendirilirler.
BAŞKAN – Komisyon önergeye katılıyor
mu?
İÇİŞLERİ KOMİSYONU SÖZCÜSÜ İLYAS ŞEKER
(Kocaeli) – Katılmıyoruz.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz efendim. 
BAŞKAN – Önerge üzerinde söz isteyen
Hasan Hüseyin Türkoğlu, Osmaniye Milletvekili. 
Buyurun Sayın Türkoğlu. (MHP
sıralarından alkışlar) 
HASAN HÜSEYİN TÜRKOĞLU (Osmaniye) –
Sayın Başkan, Türk milletinin saygıdeğer milletvekilleri; 22’nci madde üzerine
vermiş olduğumuz önerge üzerine söz almış bulunuyorum. Yüce heyetinizi saygıyla
selamlıyorum. 
Sözlerime başlarken dün Malatya’da
kaybettiğimiz 4 şehidimize Cenab-ı Hak’tan rahmet diliyorum, kederli ailelerine
ve yüce Türk milletine sabırlar diliyorum.
Yine, sözlerime başlarken geçtiğimiz
hafta sonu Suriye’de bulunan Süleyman Şah Türbesi’nin nakliyle ilgili bazı
değerlendirmelerimi hemen kısaca sizlerle paylaşmak istiyorum. Bir uluslararası
anlaşma çerçevesinde Suriye sınırları içerisinde bulunan, ancak Türk
devletinin, Türkiye Cumhuriyeti devletinin toprağı sayılan ve içerisinde
Osmanlı Devleti’nin kurucusunun dedelerinden biri olan Süleyman Şah’ın
türbesinin bulunduğu bu mekândaki kutsal emanetler bir operasyonla yine Suriye
toprakları üzerinde bulunan Eşme köyü içerisinde bir alana nakledilmiş. Bir
kere, bu, uluslararası bir anlaşmayla -mevcut yeri- koordinatları, yeri tespit
edilmiş bir türbe, uluslararası kabul görmüş, iki devlet arasında anlaşmalarla
imza altına alınmış, hüküm altına alınmış bir türbeyi bu şekilde, bir gece
vakti bir operasyonla alıp getirmek ve bunu bir kahramanlık gibi sergilemek bir
kere çok yanlış bir şey. Böyle bir hadiseyi kahramanlık olarak nitelemek mümkün
değil. Orada uluslararası kabul görmüş bir türbeyi alıp, Türk Bayrağı altındaki
bir türbeyi alıp getiriyorsunuz; PKK paçavrasının altında bir bölgeye türbe
yapıyorsunuz. Üstelik yeni getirdiğiniz yere bunu koyarken de sahibinin izni
yok, herhangi bir uluslararası anlaşma yok, Suriye devletinin kabulü yok. 
BÜLENT BELEN (Tekirdağ) – Gecekondu
türbe.
HASAN HÜSEYİN TÜRKOĞLU (Devamla) –
Dolayısıyla, gecekondu bir türbe yapıyorsunuz. Yani Osmanlının, kurucusunun
dedesinin türbesi, sandukaları şu anda gecekondu bir türbe şeklinde bulunuyor.
Bunun altını çizmemiz gerekiyor.
Tabii, bununla ilgili siyasi
değerlendirmelerimiz yapılırken Cumhurbaşkanı bize cevap veriyor, Cumhurbaşkanı
muhalefet partileriyle uğraşıyor. Cumhurbaşkanı Anayasa’nın 101’inci maddesine
göre tarafsızlığı şart olan bir makamda oturan kişidir.
FARUK BAL (Konya) – Ama tarafsız değil.
HASAN HÜSEYİN TÜRKOĞLU (Devamla) –
Cumhurbaşkanı Anayasa’mızın 104’üncü maddesine göre devletin başıdır. Bu
sebeple Cumhurbaşkanı yemin ederken büyük Türk milleti ve tarih önünde namusu
ve şerefi üzerine tarafsız kalacağına yemin eder. Ama bugün Cumhurbaşkanına
bakıyorsunuz, Cumhurbaşkanı bu Hükûmete ve bu Meclisten çıkmış AKP’li
arkadaşlarımızın oylarıyla kurulmuş Hükûmete hakaret edercesine(x) diyor
ki: “Ey Hükûmet, siz bu muhalefetle başa çıkamıyorsunuz, ben sizin yerinize
muhalefet ediyorum.” Bir kere sizin oturup bunu düşünmeniz lazım. 
Diğer taraftan, Cumhurbaşkanı bu
konuşmaları yaparken arkasında bir tane albay var. Bu albay onun Başkomutan
olmasından kaynaklandığı için Türk Silahlı Kuvvetlerini temsil ediyor ve
Cumhurbaşkanı muhalefetle uğraşırken arkasında Türk Silahlı Kuvvetleri var.
Böyle bir şey kabul edilebilir mi, böyle bir şey olabilir mi, bunu hangi vicdan
kabul eder? Burada vicdan sahibi olanlara soruyorum, izan ve akıl sahibi olanlara
soruyorum: Bunu Ahmet Necdet Sezer yapsa ne yapardınız siz? Allah rızası için
bir oturun, düşünün ve “Arkasında Türk Silahlı Kuvvetlerini bulunduruyor, onun
gölgesinde muhalefetle siyaset yapıyor, ettiği yemine sadık durmuyor.” diye
eleştirdiğiniz Cumhurbaşkanının niçin o arkasında subay bulunduğunu bugün
öğrendik, meğerse Genelkurmay Başkanı da Sayın Cumhurbaşkanının ruh ikiziymiş,
o da muhalefete dil uzatma cesaretini, fevriliğini ya da haddini bilmezliğini
gösteriyormuş. Demokraside böyle bir şey kabul edilebilir mi? Hani silahlı
kuvvetler, askerler siyasetle uğraşmazlardı, siyasi makamlar üzerinde gölge
etmezlerdi, nerede o sözleriniz? 
Dolayısıyla, Cumhurbaşkanına bu sistem
içerisinde sınırlarını, haddini öğretecek, Genelkurmay Başkanına haddini bildirecek
bir mekanizma bulunması lazım, yoksa bunun sonu kaostur, bunun sonu anarşidir,
bunun sonu hukuksuzluktur, bunun zararını sadece muhalefet değil, sadece
toplumun diğer kesimleri değil, sizler de görürsünüz.
Bu düşüncelerle yüce heyetinizi
saygıyla selamlıyorum. (MHP sıralarından alkışlar)
BAŞKAN – Teşekkür ediyorum.
İDRİS BALUKEN (Bingöl) – Sayın Başkan…
BAŞKAN - Buyurun Sayın Baluken.
İDRİS BALUKEN (Bingöl) – Tutanaklara
geçmesi açısından bir şey ifade edeceğim. 
Şimdi, demin kürsüde konuşan sayın hatip
Kobani bölgesinde YPG’ye ait bayrağı “PKK paçavrası” diye nitelendirdi. Bir
kere bu üslubun düzeyini buradan kabul etmediğimizi ve kınadığımızı ifade
ediyoruz. Orada, Rojava’da Kürt halkının ve orada yaşayan kadim halkların
birlikte oluşturduğu bir öz yönetim var ve bu öz yönetim, insanları canlı canlı
kesen, kadınları köleleştirmeye çalışan, kadınları köle pazarlarında aşağılık
bir şekilde, insanlık onurunu rencide edecek şekilde satışa çıkaran vahşi bir
çete örgütüne karşı insanlığın onur mücadelesini vermiştir. Bu mücadeleyle, o
bayrak artık sadece Rojava yönetiminin değil, insanlık onurunun bir bayrağı
şekline gelmiştir. Dolayısıyla, Rojava yönetiminin, YPG’nin, YPJ’nin bayrağı
bugün bütün insanlık tarafından bu tarihî destanın bayrağı olarak görülüyor.
Biz, Halkların Demokratik Partisi olarak da bunu bu şekilde değerlendiriyoruz. 
Ayrıca, özellikle bu Süleyman Şah
Türbesi’yle ilgili operasyonda YPG’nin ve YPJ’nin ortaya koymuş olduğu tavır,
oradaki yönetimin Türkiye karşıtı, Türkiye düşmanlığı üzerinden var olan bir
yapı olmadığını da açığa çıkarmıştır. Bugüne kadar oradaki öz yönetimin Türkiye
aleyhine, Türkiye’ye düşmanlık besleyen tek bir cümlesi bile söz konusu
değildir. Bütün insanlığa yapılmış olan yardım bugün bütün dünya tarafından
takdir ediliyor, bunun Meclis tutanaklarına geçmesini talep ediyorum. (HDP
sıralarından alkışlar)
BAŞKAN – Evet, teşekkür ediyorum.
HASAN HÜSEYİN TÜRKOĞLU (Osmaniye) –
Sayın Başkan, ben de tutanaklara geçmesi açısından bir hususu aktarmak
istiyorum.
FARUK BAL (Konya) – Sataşma nedeniyle.
BAŞKAN – Sataşma değil.
Buyurun.
HASAN HÜSEYİN TÜRKOĞLU (Osmaniye) –
Sayın Başkan, bu Süleyman Şah’ın kutsal emanetlerinin, sandukasının
nakledildiği yerin…
FARUK BAL (Konya) – Duyamıyoruz
efendim, açın da yerinden konuşsun.
HASAN HÜSEYİN TÜRKOĞLU (Osmaniye) –
Müsaade ederseniz buradan da konuşabilirim, siz nasıl uygun görürseniz.
BAŞKAN – Çıktınız oraya konuşuyorsunuz,
“Yerimden söz istiyorum.” demediniz ki, buyurun devam edin oradan.
HASAN HÜSEYİN TÜRKOĞLU (Osmaniye) – Bu
türbenin nakledildiği yer şu anda KCK yapılanmasının yani Abdullah Öcalan
denilen İmralı’daki katilin kurduğu yapılanmanın Suriye kolunun kontrolünde bir
bölgedir.
İDRİS BALUKEN (Bingöl) – Hasan Bey,
doğru konuşun, bakın, burada liderlere hakaret etme yetkiniz yok. Varsa bir
düzeltmeniz oradan düzeltin.
Sayın Başkan…
HASAN HÜSEYİN TÜRKOĞLU (Osmaniye) –
Dolayısıyla, Sayın Cumhurbaşkanı PYD adı verilen bu örgütün terör örgütü
olduğunu, Cumhurbaşkanlığı Sözcüsü Sayın İbrahim Kalın da bunun bir terör
örgütü olduğunu kamuoyuyla paylaştılar ve deklare ettiler. Şu elimdeki resim de
o bölgenin bu nakilden sonra çekilmiş resmi ve orada gördüğünüz gibi bu resimde
Abdullah Öcalan’ın resmi ve ona ait bayraklar var, PKK’nın bayrakları var. 
Dolayısıyla, bunun da tutanaklara
geçmesini istirham ediyorum.
BAŞKAN – Evet, teşekkür ediyorum.
İDRİS BALUKEN (Bingöl) – Öyle bir şey
yok Sayın Başkan.
BAŞKAN – Önergeyi oylarınıza sunuyorum…
Konu anlaşıldı Sayın Baluken, siz de
izah ettiniz.
İDRİS BALUKEN (Bingöl) – Orası PKK
yönetimindeki topraklar değildir, Rojava öz yönetimidir, o öz yönetime bağlı
kantonlardır. Abdullah Öcalan da sadece Türkiye’yle sınırlı değil, Orta
Doğu’nun dört bir yanında ideolojisiyle, felsefesiyle kabul edilmiş olan bir
liderdir. 
Teşekkür ediyorum.
BAŞKAN – Evet, teşekkür ediyorum. 
OKTAY VURAL (İzmir) – Sayın Başkan, PKK
bir terör örgütüdür, İmralı’da bulunan da bu terör örgütü elebaşı olmaktan
dolayı idama mahkûm edilmiş birisidir. Dolayısıyla, Türk milleti bu konuda
hükmünü vermiştir, bu hükmü hiç kimsenin değiştirmesi mümkün değildir.
BAŞKAN – Evet, önergeyi oylarınıza
sunuyorum: Kabul edenler...
LEVENT GÖK (Ankara) – Karar yeter
sayısı...
BAŞKAN – Karar yeter sayısı arayacağım.

Kabul etmeyenler... 
Elektronik cihazla oylama yapacağız.
Bir dakika süre veriyorum.
(Elektronik cihazla oylama yapıldı)
BAŞKAN – Sayın milletvekilleri, karar
yeter sayısı vardır, önerge kabul edilmemiştir.
22’nci maddenin oylamasının açık oylama
şeklinde yapılmasına dair bir istem vardır. İstem sahibi sayın
milletvekillerinin adlarını tespit ettireceğim.
Müslim Sarı, İstanbul? 
ENGİN ALTAY (Sinop) – Tekabül ediyorum.
BAŞKAN – Var. 
Refik Eryılmaz, Hatay? Burada. 
İlhan Cihaner, Denizli? Burada. 
Ali Haydar Öner, Isparta? Burada. 
Ali Rıza Öztürk, Mersin? 
MEHMET ALİ SUSAM (İzmir) – Tekabül
ediyorum. 
BAŞKAN – Gürkut Acar, Antalya? Burada. 
Mahmut Tanal, İstanbul? Burada. 
Celal Dinçer, İstanbul? Burada. 
Oğuz Oyan, İzmir? Burada. 
Haydar Akar, Kocaeli? Burada. 
Mehmet Hilal Kaplan, Kocaeli? 
AYDIN AĞAN AYAYDIN (İstanbul) – Tekabül
ediyorum. 
BAŞKAN – Üstlenildi.
Musa Çam, İzmir? Burada. 
Mehmet Ali Balbay, İzmir? Burada. 
Alaattin Yüksel, İzmir? 
BİNNAZ TOPRAK (İstanbul) – Tekabül
ediyorum.
BAŞKAN – Burada. 
Sena Kaleli, Bursa? Burada.
Rıza Türmen, İzmir? Burada. 
Ali Özgündüz, İstanbul? Burada. 
Özgür Özel, Manisa? Burada.
Melda Onur, İstanbul? Burada. 
Osman Faruk Loğoğlu, Adana?
MEHMET HABERAL (Zonguldak) – Tekabül
ediyorum. 
BAŞKAN – Üstlenildi. 
Açık oylamanın şekli hakkında Genel
Kurulun kararını alacağım. 
Açık oylamanın elektronik oylama
cihazıyla yapılmasını oylarınıza sunuyorum: Kabul edenler… Kabul etmeyenler…
Kabul edilmiştir. 
Bir dakika süre veriyorum. 
(Elektronik cihazla oylama yapıldı)
BAŞKAN – 684
sıra sayılı Kanun Tasarısı’nın 22’nci maddesi açık oylama sonucu:

“Kullanılan oy
sayısı: 222
Kabul:  201
Ret:  21(x)



Kâtip Üye
Muhammet Rıza
  Yalçınkaya
Bartın


Kâtip Üye
İsmail Kaşdemir
Çanakkale”



Böylece 22’nci
madde kabul edilmiştir. 
Sayın Işık, İç
Tüzük’ün 58’inci maddesi gereğince bir düzeltme talebiniz var. 
Buyurun, iki dakika
süre veriyorum. 
VII.- GEÇEN
TUTANAK HAKKINDA KONUŞMALAR (Devam)
5.- Kütahya
Milletvekili Alim Işık’ın, 24/2/2015 tarihli 63’üncü Birleşimdeki bazı
ifadelerini düzelttiğine ilişkin konuşması (xx)
ALİM IŞIK
(Kütahya) – Teşekkür ediyorum Sayın Başkan. 
Dün yaptığım bir
konuşmada, özellikle, Türkiye Büyük Millet Meclisine dayatılan bu İç Güvenlik
Yasa Tasarısı içerisinde yer alan ve Milliyetçi Hareket Partisinin neden karşı
çıktığını anlatmaya çalıştığım konuşmamda, son bölümde “Kamu görevlilerinin
işlerine son verecek şekilde teftiş yapanların tazminat davası açılması
durumunda…”(x) diye bir ibarem var. o ibarede
“teftiş yapanların” değil, “teftiş yapanların haksızlıklarına karşı idare
aleyhine açılan davalarda” şeklinde düzeltmemin daha doğru olacağını, dolayısıyla
yanlış anlaşılmalara yer vermemek için bu düzeltmeye ihtiyaç duyulduğunu ifade
etmek istiyorum. 
Bu vesileyle,
bugün Türkiye Cumhuriyeti Hükûmetinin Başbakanı Sayın Davutoğlu’nun Adalet ve
Kalkınma Partisi grup toplantısında yaptığı ve yüce milletimizi doğru
bilgilendirmediği birkaç konuyu da sizlerle paylaşmak istiyorum. 
Sayın Başbakan
grup toplantısında diyor ki: “Muhalefet molotofkokteyli ve bonzai savunuculuğu
yapıyor.” Sayın Başbakanı lütfen doğru bilgilendiriniz. Bu Mecliste muhalefet
partilerinin tamamı molotofkokteyl ve bonzaiyle ilgili maddelerde olumlu oy
kullanmıştır. Bir Başbakana milleti kandırmak yakışmaz.
İki: “Muhalefet partilerinden HDP, MHP,
CHP kirli ittifak yapıyor.” diyor. Milliyetçi Hareket Partisi, sadece kirli
ittifakları açığa çıkarır, AKP’nin PKK’yla yaptığı kirli ittifakın neler
içerdiğini bu millete anlatır. Bir Başbakana, millete bu şekilde yalan söylemek
yakışmaz(x), doğru bilgilendiriniz.
SÜLEYMAN ÇELEBİ (İstanbul) – Doğru,
yalan söylüyor.
ALİM IŞIK (Devamla) – Başbakanınıza
söyleyin, Milliyetçi Hareket Partisi hangi maddeleri kabul ettiyse onu da
millete söylesin diyorum.
Teşekkür ediyorum Başkan. (MHP
sıralarından alkışlar)
XII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Salahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara Milletvekili
Levent Gök ile 4 Milletvekilinin; Nüfus Hizmetleri Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu'nun; 5490 Sayılı ve 25/4/2006 Tarihli Nüfus Hizmetleri Kanununda Değişiklik
Yapılması Hakkında Kanun Teklifi ile Avrupa Birliği Uyum Komisyonu ve İçişleri
Komisyonu Raporları (1/995, 2/422, 2/514, 2/909, 2/1518, 2/1579, 2/1632,
2/2443, 2/2469) (S. Sayısı: 684) (Devam)
BAŞKAN – Yeni madde ihdasına dair iki
önerge vardır, önergeleri sırasıyla okutup Komisyona soracağım ve işlem
yapacağım.
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik Yapılmasına
İlişkin Kanun Teklifi, Adana Milletvekili Osman Faruk Loğoğlu'nun; Emniyet
Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 22.
Maddesinden sonra aşağıdaki maddenin eklenmesi ve madde numaralarının buna göre
teselsül ettirilmesini…
ALİ SERİNDAĞ (Gaziantep) – Geri
çekiyoruz Sayın Başkan.
BAŞKAN – Önerge geri çekilmiştir. 
Diğer önergeyi okutacağım. 
ENGİN ALTAY (Sinop) – Sayın Başkan…
BAŞKAN – Bir saniye. 
Şimdi okutacağım önerge 500 kelimeden
fazla olduğu için özetini okutuyorum. 
Buyurun Sayın Altay. 
ENGİN ALTAY (Sinop) – Sayın Başkan,
biz, Sayın Başbakanın Parlamento dışında partimizle ilgili söylediklerine
buradan cevap verilmez, vermiyoruz ancak biraz önce şöyle bir durum gelişti:
Sayın Alim Işık, Sayın Başbakanın bugün yaptığı bir konuşmada, Cumhuriyet Halk
Partisi, Milliyetçi Hareket Partisi ve Halkların Demokratik Partisinin kirli
ilişkiler ittifakı kurduğunu yani Başbakanın kurduğu bu cümleyi bu kürsüde
söylemek suretiyle hem Genel Kurulu hem Genel Kurulu izleyen basın ve kamuoyu
nezdinde partimizi küçük düşürmüştür. Bu kürsüde bu ibare geçtiği için, bu
nedenle bu konuyu bir sataşma sayıyorum. Söz talep ediyorum.
ÜNAL KACIR (İstanbul) – Olur mu öyle
şey canım. 
BAŞKAN – Sayın Altay, sataşma söz
konusu değil. 
ENGİN ALTAY (Sinop) – Sayın Başkan,
ama…
BAŞKAN – Yerinizden söz vereyim ama
sataşma söz konusu değil. 
ENGİN ALTAY (Sinop) – Sayın Başkan, bu
kürsüden bu ibare…
BAŞKAN – Sayın Altay, söz istiyorsanız
yerinizden söz vereceğim. Sataşma söz konusu değil. Sataşmanın nasıl olduğunu
siz de biliyorsunuz. 
ENGİN ALTAY (Sinop) – Konuşma kürsüden
yapıldı Sayın Başkan. 
BAŞKAN – Lütfen…
ENGİN ALTAY (Sinop) – Ya, Sayın Başkan,
bu kürsüde neler için nelere söz verdiniz? Kirli ilişkide olduğumuz bu kürsüden
iddia edildi. 
BAŞKAN – Sayın Altay söz istemediniz
mi, söz istemiyor musunuz?
ENGİN ALTAY (Sinop) – İstedik ama biz
bunu bir sataşma olarak algılıyoruz. 
BAŞKAN – Maksadınız konuşmak değil mi
efendim, bu konuyla ilgili söz söylemek değil mi?
ENGİN ALTAY (Sinop) – Hayır Sayın
Başkan, konuşmakla beraber, İç Tüzük çerçevesinde…
BAŞKAN – Sayın Altay, yerinizden söz
veriyorum. 
ENGİN ALTAY (Sinop) – Başkanım, sakin
konuşalım. 
BAŞKAN – Maksadınız ne, bunu anlamadım
ki? Önce maksadınızı bir anlatın. 
ENGİN ALTAY (Sinop) – Sayın Başkanım,
Sayın Baluken beş dakika burada brifing veriyor, sözünü kesmiyorsunuz…
BAŞKAN – Söz veriyorum diyorum ben de
size.
ENGİN ALTAY (Sinop) – …ben burada
hakkımı savunuyorum, bir dakikadır üsteliyorsunuz. Böyle şey olur mu?
BAŞKAN – Vallahi kalbinize zarar
verirsiniz. Söz veriyorum diyorum, niye kendinizi yoruyorsunuz?
ENGİN ALTAY (Sinop) – Tekrar baştan
alalım o zaman. 
Şimdi, bu kürsüden şu laf edildi mi? Bu
kürsüden “CHP, MHP, HDP kirli ilişkiler ittifakında.” lafı edildi mi? Edildi.
Bu bir sataşma değilse, sizin bu kürsüde bugüne kadar verdiğiniz bütün
sataşmayla ilgili talepler yanlış verilmiştir. Olmaz Sayın Başkan. 
BAŞKAN – Sayın Altay, tekrar ediyorum:
Konuşacaksanız yerinizden söz veriyorum efendim. 
ENGİN ALTAY (Sinop) – Sayın Başkanım,
benim derdim iki laf fazla etmek değil. 
BAŞKAN – İki laf fazla etmek için
demiyorum ben de. 
ENGİN ALTAY (Sinop) – Evet…
BAŞKAN – Yerinizden söz veriyorum
efendim. İki laf fazla edersiniz etmezsiniz, o benim meselem değil, o sizin
meseleniz. 
ENGİN ALTAY (Sinop) – Siz şimdi bunu
sataşma olarak görmüyorsunuz?
BAŞKAN – Her sayın grup başkan
vekiline, söz istiyorlar, yerlerinden veriyorum. 
ENGİN ALTAY (Sinop) – E, peki. 
BAŞKAN – Buyurun. 
İDRİS BALUKEN (Bingöl) – Sayın Başkan,
aynı gerekçeyle biz de istiyoruz. 
BAŞKAN – Buyurun Sayın Altay.
X.- SATAŞMALARA İLİŞKİN KONUŞMALAR
(Devam)
8.- Sinop Milletvekili Engin Altay’ın,
Kütahya Milletvekili Alim Işık’ın geçen tutanak hakkında yaptığı konuşması sırasında
Cumhuriyet Halk Partisine sataşması nedeniyle konuşması
ENGİN ALTAY (Sinop) – Teşekkür ederim.
Sayın Başkan, iç güvenlik paketi diye
adlandırılan paket bir sivil diktatörlüğün yasal zırha büründürülmesidir. Bugün
çok nadir bir durum bu Parlamentoda yaşanıyorsa yani üç muhalefet partisi de bu
pakete karşı bir güç birliği, birlik demesek bile bir ortak noktada buluşmuş,
bu paketin temel hak ve özgürlükleri gasbeden, özel hayatın gizliliğini ortadan
kaldıran, bir parti devleti, polis devleti inşasının önemli bir aşaması
olduğunda hemfikir olmuşsa ve bu, bu Parlamentoda uzun zamandır görülmemişse,
Başbakan bizim ne kadar haklı olduğumuzu da yaptığı bu absürt konuşmalarla
tescillemiş demektir. Cumhuriyet Halk Partisi, Milliyetçi Hareket Partisi,
Halkların Demokratik Partilerinin bu pakete yönelik kirli ilişkilerden kaynaklı
iş birliği ve ittifak yaptığı ithamını Başbakana… Bu Meclisi 17 ve 25 Aralık
süreçlerinde çamaşır makinesi gibi çalıştırarak neleri aklamak için ne tür
gayretler içinde olduğunu bütün kamuoyu biliyor, bu Parlamento da biliyor.
Başbakan bir kirli ilişki arıyorsa AKP genel merkezi-saray arasındaki
ilişkilere baksın, orada arasın bu kirlilikleri. Sarayda Sayıştay raporuna göre
birim fiyatı 3,44 kuruş olan işi 17 lira ücretle yaptırmaktan daha büyük bir
kirlilik yoktur. (CHP sıralarından alkışlar) 
BAŞKAN – Teşekkür ediyorum.
Buyurun Sayın Baluken.
9.- Bingöl Milletvekili İdris
Baluken’in, Kütahya Milletvekili Alim Işık’ın geçen tutanak hakkında yaptığı
konuşması sırasında Halkların Demokratik Partisine sataşması nedeniyle
konuşması
İDRİS BALUKEN (Bingöl) – Teşekkür
ediyorum Sayın Başkan. 
Biz de Sayın Başbakanın kullanmış
olduğu bu cümleyi ve cümlenin tekrar tutanaklara geçecek şekilde kürsüden ifade
edilmiş olmasını Halkların Demokratik Partisine yapılmış bir sataşma olarak
değerlendiriyoruz. 
Şunu belirtmek gerekiyor: Gündelik
siyasi polemikler geçicidir, günlük gerilim içerisinde siyasi konjonktüre göre
yapılan konuşmalar geçicidir ama siyasi partiler ve kurumsallaşmış demokrasi
halkımızın geleceği açısından kalıcı ve korunması gereken kurumlardır.
Bugün Parlamentoda temsil edilen 4
siyasi partinin 4’ü de milyonlarca insanın iradesini temsil ediyor. Bir kere,
bu siyasi partiler arasında velev ki bahsettiği gibi bir ittifak olsa bile
yasal, meşru, halkın oyuyla seçilmiş partilerin siyasi ilişkilerini kirli bir
ittifak olarak değerlendirmek her şeyden önce bir Başbakana yakışmaz. Sayın
Başbakan sadece AKP tabanının Başbakanı değil, bu ülkenin, 77 milyonun
Başbakanı olarak şu anda görev yapıyor. Sayın Cumhurbaşkanı da hakeza, şu anda
bulunmuş olduğu konum gereği 77 milyonu temsilen Cumhurbaşkanlığı görevini
yapıyor. Dolayısıyla, bu sorumlulukta olan yetkililerin, siyasilerin daha
sorumlu konuşmaları, meşru siyasi partilerle ilgili cümleler kullanırken on
defa düşünüp bir kere cümleye dökmeleri doğru olan tavırdır. Zaten, ortaya
konan o çerçeveyi de tümden reddettiğimizi defalarca burada ifade ettik.
BAŞKAN – Evet, teşekkür ediyorum.
Sayın Bostancı, buyurun, size de iki
dakika söz veriyorum efendim.
10.- Amasya Milletvekili Mehmet Naci
Bostancı’nın, Kütahya Milletvekili Alim Işık’ın geçen tutanak hakkında yaptığı
konuşması sırasında AK PARTİ Grup Başkanına sataşması nedeniyle konuşması
MEHMET NACİ BOSTANCI (Amasya) – Sayın
Başkanım, teşekkürler.
Siyasi dilin nezaket içerisinde
teşekkülü önemli ama bunun mütekabil bir şekilde oluştuğu da muhakkak. 
Sayın Başbakana, “kirli ittifak” sözüne
itiraz ederken “Asıl kirli ittifak şurada aranmalı.” demek söz hakkı talebini
aynı zamanda ilga eden bir mantık yürütmesidir. Eğer itiraz burada “kirli”
kelimesine ise mukabil bir kirlilik iddiasında bulunmak da o temiz ve nezih
siyasal dile bir katkı olmaz. 
Sayın Başbakana yönelik bu süre
içerisinde ne tür sözler söylendiğini hatırlatmak istemiyorum. “Çetebaşı” lafının
çok hafif bir söz olduğunu kim söyleyebilir? Yahut da parti devleti, polis
devleti, totaliterlik vesaire gibi sözler acaba “kirli” kelimesinden daha mı
hafif sözlerdir? Bana öyle geliyor ki siyasi partiler birbirlerine yönelik
eleştiri dile getirirken kendi söylediklerini çok nazikane bir kavram, mukabil
taraftan söyleneni de çok ağır hakaretler olarak algılıyorlar. Bu algı doğru
bir algı değil. Ağır sözlerden kaçınmak aslında herkesin yapması gereken bir
iştir. Bu ülkenin, bu devletin ortak sembollerine ilişkin, özellikle hepimizi
temsil ettiğini düşündüğümüzü iddia ettiğimiz Cumhurbaşkanı, Başbakan gibi
sembollere ilişkin elbette eleştiriler yapabiliriz ama dikkatli bir dil herkes
için iyi olur ve o temiz siyasi dile de katkı olur. Bizim talebimiz budur. Şu
yasa görüşülürken de boğazımızın dokuz boğum olduğunu, burada birçok konuya
cevap vermekten imtina ettiğimizi de bu… 
İZZET ÇETİN (Ankara) – Ortasından doğru
bir boru yerleştirilmiş. Dokuz boğuma da doğru bir boru yerleştirilmiş oraya,
lap diye gidiyor.
MEHMET NACİ BOSTANCI (Amasya) -
…vesileyle bildireyim ama farklı mecralarda gerekenleri elbette söyleyeceğiz. 
Saygılar sunuyorum. 
OKTAY VURAL (İzmir) – Ver, elini tutan
mı var?
BÜLENT BELEN (Tekirdağ) – Söyle konuş,
Allah Allah, karnından konuşma. 
BAŞKAN – Teşekkür ediyorum. 
XII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN - 2’nci önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) 3201 sayılı
Kanunun 55 inci maddesinde değişiklik yapan 22 nci maddesinden sonra gelmek
üzere aşağıdaki maddenin ihdas edilmesini ve diğer maddelerin buna göre
teselsül ettirilmesini arz ve teklif ederiz.
"MADDE 23- 4/6/1937 tarihli ve 3201 sayılı Emniyet
Teşkilât Kanununun 55 inci maddesine aşağıdaki fıkra eklenmiştir.
"Yirmibirinci fıkrada belirlenen üç aylık süreyi
Bakanlar Kurulu iki katına kadar çıkarmaya yetkilidir."
OKTAY VURAL (İzmir) – Geri çekiyoruz.
BAŞKAN – Evet, önerge geri çekilmiştir.
OKTAY VURAL (İzmir) – Sayın Başkan, yalnız burada bizim bu,
ihdasla ilgili önergeyi, özetini okutuyorum dediniz, ondan sonra da bu
sataşmayla ilgili konuya geçtiniz. Yani önce başlanmış olan işi bitirmek
gerekiyor, onu okutmak gerekiyor, ondan sonra diğer işlerin başlaması
gerekiyor. 
BAŞKAN – Anladım Sayın Vural da, fiilî durum bizden
kaynaklanmıyor, sayın grup başkan vekilleri fiilî durum yaratıyor.
OKTAY VURAL (İzmir) – Hayır ama onu söylediğiniz zaman sayın
grup başkan vekilleri bu konuda…
BAŞKAN – Peki, bundan sonra vermeyeceğim efendim. 
23’üncü madde üzerinde üç adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 684 Sıra Sayılı Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili Bülent
Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara Milletvekili
Levent Gök ile 4 Milletvekilinin; Nüfus Hizmetleri Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu'nun; 5490 Sayılı ve 25/4/2006 Tarihli Nüfus Hizmetleri Kanununda
Değişiklik Yapılması Hakkında Kanun Teklifi ile Avrupa Birliği Uyum Komisyonu
ve İçişleri Komisyonu Raporunun, "3201 sayılı Kanunun ek 1 inci maddesine
aşağıdaki fıkralar eklenmiştir.
"Emniyet Genel Müdürlüğü merkez ve taşra teşkilatındaki
tıbbi, teknik ve mali hizmetler veren daire başkanlıkları ve şube
müdürlüklerine ilişkin kadrolara, emniyet hizmetleri sınıfı dışından da atama
yapılabilir. Bu şekilde atama yapılan kadroların hizmet sınıfı, atananların bu
kadrolarda bulundukları süre boyunca genel idare hizmetleri sınıfı olarak kabul
edilir.
Bu maddenin yürürlüğe girdiği tarihte
öğrenime devam edenler dâhil, bu Kanun ve 4652 sayılı Polis Yüksek Öğretim
Kanunu gereğince, polis eğitim kurumlarında ya da Emniyet Genel Müdürlüğü adına
diğer yükseköğretim kurumlarında öğrenim gören öğrencilerin, Emniyet Genel
Müdürlüğü kadrolarına Polis Memuru ve Komiser Yardımcısı rütbelerine aday memur
olarak atanmaları için öğrenim süresini başarıyla tamamlamaları ve eğitim
sonunda Polis Akademisi Başkanlığınca yapılacak sınavda başarılı olmaları
şarttır.” şeklindeki 23. maddesindeki “sınavda” ibaresinin “yazılı sınavda”
olarak değiştirilmesini arz ve teklif ederiz.
 Ali Serindağ Ahmet
Toptaş  Tanju Özcan 
 Gaziantep Afyonkarahisar Bolu

 Ali Sarıbaş  Oğuz
Oyan  Celal Dinçer
 Çanakkale  İzmir
 İstanbul

 Gürkut Acar 
 Antalya
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut Tanal'ın;
Nüfus Hizmetleri Kanununda Değişiklik Yapılmasına Dair Kanun Teklifi, İstanbul
Milletvekili Bülent Turan'ın; Nüfus Hizmetleri Kanununda Değişiklik Yapılması
Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "3201
sayılı Kanunun Ek 1 inci maddesine aşağıdaki fıkralar eklenmiştir.
"Emniyet Genel Müdürlüğü merkez ve
taşra teşkilatındaki tıbbi, teknik ve mali hizmetler veren daire başkanlıkları
ve şube müdürlüklerine ilişkin kadrolara, emniyet hizmetleri sınıfı dışından da
atama yapılabilir. Bu şekilde atama yapılan kadroların hizmet sınıfı,
atananların bu kadrolarda bulundukları süre boyunca genel idare hizmetleri
sınıfı olarak kabul edilir.
Bu maddenin yürürlüğe girdiği tarihte
öğrenime devam edenler dâhil, bu Kanun ve 4652 sayılı Polis Yüksek Öğretim
Kanunu gereğince, polis eğitim kurumlarında ya da Emniyet Genel Müdürlüğü adına
diğer yükseköğretim kurumlarında öğrenim gören öğrencilerin, Emniyet Genel
Müdürlüğü kadrolarına Polis Memuru ve Komiser Yardımcısı rütbelerine aday memur
olarak atanmaları için öğrenim süresini başarıyla tamamlamaları ve eğitim
sonunda Polis Akademisi Başkanlığınca yapılacak sınavda başarılı olmaları
şarttır." şeklindeki 23. maddesi ile 3201 Sayılı "Emniyet Teşkilatı
Kanunu'nun" Ek 1 inci maddesine eklenen fıkraların yasa hazırlama
tekniklerinden uzak biçimde hazırlanması, toplum ihtiyaçlarından ziyade
iktidarın hırsı ve meşruluk arayışıyla düzenlemeler getirmesi nedeniyle tasarı
metninden çıkarılmasını arz ve teklif ederiz. 
 Mehmet Erdoğan Hasan
Hüseyin Türkoğlu Ahmet Duran Bulut
 Muğla Osmaniye Balıkesir
 Bülent Belen Cemalettin
Şimşek Sümer Oral
 Tekirdağ Samsun Manisa
BAŞKAN – Şimdi okutacağım önerge
Anayasa’ya aykırılık önergesidir.
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -TORBA- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti - tek adam - diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun
tasarısının 23 üncü maddesinin Anayasa'ya aykırılık nedeniyle tasarı metninden
çıkarılmasını arz ve teklif ederiz.
 Pervin Buldan Nazmi
Gür Gülser Yıldırım
 Iğdır Van Mardin
 Levent Tüzel Hüsamettin
Zenderlioğlu Erol Dora
 İstanbul Bitlis Mardin
 Demir Çelik Mülkiye
Birtane
 Muş Kars
BAŞKAN – Komisyon önergeye katılıyor
mu?
İÇİŞLERİ KOMİSYONU SÖZCÜSÜ SERMİN BALIK
(Elâzığ) – Katılmıyoruz Sayın Başkanım. 
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz Sayın Başkanım. 
BAŞKAN – Önerge üzerinde söz isteyen
Kars Milletvekili Mülkiye Birtane.
Buyurun Sayın Birtane. (HDP
sıralarından alkışlar)
MÜLKİYE BİRTANE (Kars) – İyi geceler
arkadaşlar.
Az önce iktidar partisinden bir hatip Meclisin
bu gece çok sakin geçtiğini söylüyor. Demek ki Meclisin gerilmesini en çok
iktidar partisi istiyordu, ki getirmiş oldukları yasayla ilgili olarak da bunu
pekiştirmiş oluyorlar. Baskılara ve yanlışlara karşı bir haftadır direnen
muhalefetin tüm çabalarına rağmen her türlü yöntemsizliği dayatan iktidarın bu
tutumunu bir kez daha gözden geçirmesi gerektiğini vurgulayarak sözlerime
başlamak istiyorum. 
Günlerdir polise her türlü yetkiyi
veren ve kabul edilen maddelerin kısa bir sürede meyvelerini verdiğini hep
beraber görmekteyiz. Toplumda demokratik yaşam alanlarının tümüne müdahale
edileceğinin sinyallerini almaya başladık. Daha bu kanun yasalaşmadan Mersin’de
4 çocuğun toplumsal olaylara katıldıkları için kendilerine ve ailelerine çok
ağır cezalar verildi. Ayrıca şimdiye kadarki uygulamalarda 67 çocuk hakkında da
davalar sonuçlandı. Devlet malına zarar verildiği gerekçesiyle ailelerden para
istenmektedir. Ailelere toplam 1 milyon 270 bin TL ceza kesilmiştir. Bu Hükûmet
yolsuzluklara, hırsızlıklara “Evet.” derken ve bunlara göz yumarken yoksul
halka cezalar keserek kendisine finans kaynakları mı oluşturmaya çalışıyor
düşüncesi toplumda ağırlık kazanmıştır. 
Çocuklar cezaevlerine konuluyor ve
orada hiçbir güvenceleri yok. Orada koruma altındalar ve her türlü baskı, taciz
ve tecavüze maruz kalıyorlar. Devlet denetiminde ve gözetiminde olan,
korumasında olan bu çocuklara bu zulmün yapılması gerçekten de kabul edilecek
bir durum değildir. Halk haklı davasında her zaman ısrarcı olacaktır ve hakkını
savunacaktır. 
Üzerine söz
aldığım söz konusu maddedeki değişikliklerle ilgili gerekçeye göre, bu
değişiklik ihtiyacının bir nedeni de Emniyet teşkilatında çağdaş ülkelerin
aksine, terfilerde liyakat yerine kıdeme bağlı bir sistemin benimsenmiş
olmasıdır. Buna göre, polis amirlerinin zorunlu en az bekleme sürelerini
takiben meslekî yeterliliklerine bakılmaksızın otomatik olarak bir üst rütbeye
terfi etmeleri ihtiyaç olan amir rütbelerinde azlığa, ihtiyaç duyulmayan
rütbelerde ise aşırı yığılmalara neden olacaktır. Bu bağlamda, kamusal
alanların tümünde görmüş olduğumuz kişiyi kayırma, kendine yakın olanları
yerleştirme ve kadrolaşmalara zemin hazırlanmaktadır. 
Bugün
yüzbinlerce üniversite mezunu birçok alanda atama beklemektedir. Öğretmenler,
jeoloji mühendisleri, ziraat mühendisleri ve diğer mezunlara iş alanı açılması
gerekirken özellikle Emniyete çok fazla kadro aktarımı polis devleti
düşüncesini tabii ki toplumda yaygınlaştıracaktır. “Polis devleti” dediğimizde
bize karşı çıkan iktidarın bu düşünceyi de bir kez daha gözden geçirmesi
gerekmektedir. 
Demokratikleşelim
derken daha çok baskıcı bir yapıya doğru gittiğimizi belirtiyor ve her türlü
yolsuzluk ve hırsızlığa yol açan bir iktidarın demokratikleşmeden neyi
kastettiğini anlamış değiliz. Bunun için de diyoruz ki bizler muhalefet partisi
olarak bu yasanın polis devleti yasası olduğunu, diktatörlük yasası olduğunu
söylüyoruz ve hiçbir şekilde kabul etmiyoruz. (HDP sıralarından alkışlar)
BAŞKAN –
Önergeyi oylarınıza sunuyorum.
İDRİS BALUKEN
(Bingöl) – Karar yeter sayısı…
BAŞKAN – Karar
yeter sayısı arayacağım. 
Kabul edenler… Kabul etmeyenler… Karar
yeter sayısı vardır, önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun "3201 sayılı
Kanunun Ek 1 inci maddesine aşağıdaki fıkralar eklenmiştir.
"Emniyet Genel Müdürlüğü merkez ve
taşra teşkilatındaki tıbbi, teknik ve mali hizmetler veren daire başkanlıkları
ve şube müdürlüklerine ilişkin kadrolara, emniyet hizmetleri sınıfı dışından da
atama yapılabilir. Bu şekilde atama yapılan kadroların hizmet sınıfı,
atananların bu kadrolarda bulundukları süre boyunca genel idare hizmetleri
sınıfı olarak kabul edilir.
Bu maddenin yürürlüğe girdiği tarihte
öğrenime devam edenler dâhil, bu Kanun ve 4652 sayılı Polis Yüksek Öğretim
Kanunu gereğince, polis eğitim kurumlarında ya da Emniyet Genel Müdürlüğü adına
diğer yükseköğretim kurumlarında öğrenim gören öğrencilerin, Emniyet Genel
Müdürlüğü kadrolarına Polis Memuru ve Komiser Yardımcısı rütbelerine aday memur
olarak atanmaları için öğrenim süresini başarıyla tamamlamaları ve eğitim
sonunda Polis Akademisi Başkanlığınca yapılacak sınavda başarılı olmaları
şarttır." şeklindeki 23. maddesi ile 3201 Sayılı "Emniyet Teşkilatı
Kanunu'nun" Ek 1 inci maddesine eklenen fıkraların yasa hazırlama
tekniklerinden uzak biçimde hazırlanması, toplum ihtiyaçlarından ziyade
iktidarın hırsı ve meşruluk arayışıyla düzenlemeler getirmesi nedeniyle tasarı
metninden çıkarılmasını arz ve teklif ederiz. 
 Hasan
Hüseyin Türkoğlu (Osmaniye) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU SÖZCÜSÜ SERMİN BALIK
(Elâzığ) – Katılmıyoruz Sayın Başkanım.
BAŞKAN – Hükûmet katılıyor mu?
İÇİŞLERİ BAKANI EFKAN ALA –
Katılmıyoruz.
BAŞKAN – Önerge üzerinde söz isteyen
Erkan Akçay, Manisa Milletvekili. 
Buyurun Sayın Akçay. (MHP sıralarından
alkışlar)
ERKAN AKÇAY (Manisa) – Sayın Başkan,
değerli milletvekilleri; 23’üncü maddedeki önergemiz üzerine söz aldım.
Hepinizi saygıyla selamlıyorum.
Değerli milletvekilleri, daha evvelki
konuşmalarımızda çok kez dile getirdim. AKP hükûmetlerinin en belirgin
özeliklerinden birisi on iki, on üç yıldır hukuken tek başına Hükûmet olmasına
rağmen aslında paralel yapılar, cemaatler, tarikatlar ve çıkar grupları
koalisyonudur ve tek başına da bir iktidar olmamıştır. Bu paralel yapılardan
birisi de KCK’dır. 
Biraz evvel Sayın Oktay Vural Bey Sayın
Bakana sorular yöneltti. KCK’lı olup da aslında MİT elemanı olan, otobüste
molotofkokteyli atarak bir evladımızın ölümüne neden olan olayla ilgili cevap
yok. Ben, Adalet Bakanı Bekir Bozdağ, bu Hakan Fidan olayı nedeniyle, KCK
içindeki 1.000 MİT elemanının deşifre edildiğini ifade etmişti. O zaman
demiştik ki yani 1.000 MİT elemanı KCK’ya sızmamış, aslında 1.000 KCK’lı MİT’e
sızmış, anlaşılan oydu. Bunun cevabını vermek zorundasınız, bir.
İkincisi, Hükûmete buradan soruyorum:
Delikanlı gibi cevap vereceksiniz. Cumhurbaşkanı delikanlıysa açıklama yapar,
Başbakan delikanlıysa açıklama yapar.
MUHYETTİN AKSAK (Erzurum) – Ayıptır ya!
Sen kimsin ki ya!
ERKAN AKÇAY (Devamla) – Ben Milliyetçi
Hareket Partisiyim.
MUHYETTİN AKSAK (Erzurum) – Hadi be
oradan! Sayın Cumhurbaşkanı hakkında konuşma.
ÜNAL KACIR (İstanbul) – Ayıp değil mi ya
Cumhurbaşkanına böyle laf söylemek.
ERKAN AKÇAY (Devamla) – Hükûmet olarak
PKK’yla çözüm taslağında mutabakata vardığınız söyleniyor. 
ÜNAL KACIR (İstanbul) - Ne kadar ayıp
bir şey. 
ERKAN AKÇAY
(Devamla) – Sayın Bakan bu doğru mudur? Politikacı Hatip Dicle bunu tekraren
ifade etti, siz Hükûmet olarak yalanlamadınız. Siz, PKK’yla Hükûmet olarak
anlaştınız mı? Hangi taslak üzerinde, ne üzerinde anlaştınız? Bunu açıklamak
durumundasınız, bir.
İkincisi: HDP
Genel Başkanı Sayın Demirtaş biraz evvel CNN televizyonunda aynen “PKK silah
bırakmayacak. Hükûmetle 11 madde üzerinde anlaşıldı." dedi. Hükûmet bu
anlaşmayı millî iradeden saklayamaz, bunu açıklamak zorundasınız. Hem seni
millî irade Hükûmet edecek hem de kapalı kapılar ardında birtakım gizli anlaşmalar
yapacaksınız, bunu açıklamak zorundasınız. Eğer Hükûmet açıklamazsa, HDP Grup
Başkan Vekili Sayın Baluken’i -eğer bilgisi var ise- açıklamaya da davet
ediyorum. Ondan sonra ittifaklar mittifaklar neyse ortaya çıksın, millet de
görsün, bunu özellikle ifade ediyorum.
Şimdi, konuşmamın geri kalan tarafında
da aslında, AKP Grup Başkan Vekili Sayın Bostancı’ya ve Ahmet Aydın’a da ben
teşekkür etmek istiyorum. Bu teşekkürlerimi -zamanımız da tam yetmiyor- diğer
konuşmalarda da ifade edeceğim. Niye? Çünkü, o yaptıkları konuşmalarda bazı
ifadeleri, bu “İç güvenlik yasası” dedikleri polis devleti yasasının gerçek
amacı doğrultusunda bir turnusol görevi görüyor. Sabahki açıklamalarda devleti
tanımlarken en bariz vasfı olarak “Şiddet kullanması, bunun meşru oluşu, meşru
olmayışı” şeklinde ifade etti. Şimdi, demek ki iç güvenlik paketindeki ana
fikir -hani dervişin fikri neyse zikri de odur misali- iç güvenlik paketine
hâkim olan zihniyet devleti şiddet kullanır hâle getirmek. Ama bu, yasama,
yargı, yürütme erkini bir kişinin keyfî iradesi altına alırsanız ve devleti de
ülkeyi de Türkiye’yi de yönetemez hâle gelirseniz kaçınılmaz olarak devleti
şiddet kullanır bir yapıya getirmek istersiniz. Yani, efendim, bazı
milletvekilleri “Bu yasayla faşizm gelecek.” diyor. Faşizm zaten var, fiilen
var, bunun yasal alt yapısı hazırlanıyor. 
Hepinize saygılar sunuyorum. (MHP
sıralarından alkışlar)
BAŞKAN – Evet, teşekkür ediyorum. 
MEHMET ERDOĞAN (Muğla) – Karar yeter
sayısı. 
Önergeyi oylarınıza sunacağım, karar
yeter sayısı arayacağım. 
Kabul edenler… Kabul etmeyenler… Karar
yeter sayısı yoktur.
Birleşime beş dakika ara veriyorum. 
 Kapanma
Saati: 23.43
ON İKİNCİ OTURUM
Açılma Saati:
23.52
BAŞKAN: Başkan
Vekili Sadık YAKUT
KÂTİP ÜYELER:
İsmail KAŞDEMİR (Çanakkale) , Muhammet Rıza YALÇINKAYA (Bartın) 
-----0-----
BAŞKAN – Sayın milletvekilleri, Türkiye
Büyük Millet Meclisinin 64’üncü Birleşiminin On İkinci Oturumunu açıyorum. 
684 sıra sayılı Kanun Tasarısı’nın
23’üncü maddesi üzerinde Manisa Milletvekili Erkan Akçay ve arkadaşlarının
önergesinin oylamasında karar yeter sayısı bulunamamıştı.
Şimdi önergeyi tekrar oylarınıza
sunacağım ve karar yeter sayısı arayacağım: Kabul edenler… Kabul etmeyenler…
Karar yeter sayısı vardır, önerge kabul edilmemiştir. 
Kanun tasarısının görüşmelerine devam
edeceğiz. 
Komisyon ve Hükûmet yerinde.
İDRİS BALUKEN (Bingöl) – Sayın Başkan…
BAŞKAN – Diğer önergeyi okutacağım
ancak Sayın Baluken’in söz talebi var.
Buyurun. 
İDRİS BALUKEN (Bingöl) – Demin kürsüden
konuşan sayın hatip hem Eş Genel Başkanımızın kullanmadığı cümleleri kullanmak
suretiyle hem de çözüm süreciyle ilgili…
BAŞKAN – Buyurun yerinizden Sayın
Baluken.
İDRİS BALUKEN (Bingöl) – Direkt sataşma
var. Direkt sataşma olduğu için sataşmadan söz istiyorum.
BAŞKAN – Hayır, davet etti, sataşma
değil efendim, konuşmayı dinledim. 
İDRİS BALUKEN (Bingöl) – Hayır, hayır,
Eş Genel Başkanımıza, Selahattin Demirtaş’a direkt sataşmada bulunmuştur. 
BAŞKAN – Televizyondaki konuşmasından
dolayı…
İDRİS BALUKEN (Bingöl) – Evet, evet. 
Selahattin Demirtaş’a “Biz AK PARTİ’yle
9-10 maddede mutabakata vardık. PKK silah bırakmaz.” demek suretiyle açıkça
sataştı yani. 
ERKAN AKÇAY (Manisa) – Sayın Başkan,
Hükûmete de sataştım ben, Hükûmet de cevap versin, asıl muhatap Hükûmet. 
BAŞKAN – Buyurun Sayın Baluken.
X.- SATAŞMALARA İLİŞKİN KONUŞMALAR
(Devam)
11.- Bingöl Milletvekili İdris
Baluken’in, Manisa Milletvekili Erkan Akçay’ın 684 sıra sayılı Kanun
Tasarısı’nın 23’üncü maddesiyle ilgili önerge üzerinde yaptığı konuşması
sırasında Halkların Demokratik Partisi Eş Genel Başkanına sataşması nedeniyle
konuşması
İDRİS BALUKEN (Bingöl) – Sayın Başkan,
değerli milletvekilleri; hepinizi saygıyla selamlıyorum. 
Tabii, sayın hatibin kullanmış olduğu
cümlelerin herhangi bir gerçeklik payı olmadığını eminim ki mantıklı düşünen
her milletvekili burada takdir edebilir. (x)
Birincisi: Biz AK PARTİ’yle 9-10
maddede bir mutabakata varmış olsaydık bugün burada bir güvenlik yasa
tasarısını görüşmüyor olacaktık. Eğer o mutabakata varılmış olsaydı bugün
burada demokratikleşme paketleriyle ilgili Türkiye'de yeni bir sayfanın
kapısını aralayacak yasalar görüşülüyor olacaktı. 
İkincisi: Ne Eş Genel Başkanımız ne de
partimizden herhangi bir yetkili PKK adına herhangi bir karar veremez, herhangi
bir konuşma yapamaz. Tabii ki biz sorumlu siyasetçiler olarak, PKK’nin
silahsızlanma sürecini başlatmasını isteriz, bundan daha doğal bir şey yok
ancak bunun için Kürt meselesinin çözümü ve Türkiye'nin demokratikleşmesiyle
ilgili yasal ve anayasal düzenlemelerin yapılması gerektiğini de biliyoruz.
Çözüm süreciyle ilgili yürütülen bütün çalışmaların özünde de bu var. Yani, Türkiye'de demokratik siyasetin
önündeki engellerin kaldırılması ve Kürt meselesinin çözümüyle ilgili
gelişmelerin olması hepimizin en büyük arzusudur. Böyle bir durumda PKK’nin
Türkiye Cumhuriyetine karşı silahlı mücadeleyle ilgili ciddi kararlar
vereceğinin yolunu açacağını bizden çok Hükûmet biliyor ama Hükûmet bu konuda
ısrarla adım atmama tutumunu devam ettiriyor. 
Tekrar ediyorum, altını çiziyorum, HDP’li hiçbir
milletvekili PKK adına ne bir konuşma yapabilir ne bir karar verebilir.
(Mikrofon otomatik cihaz tarafından kapatıldı) 
İDRİS BALUKEN (Devamla) – Dolayısıyla Sayın Genel
Başkanımızın televizyon konuşmasıyla ilgili de burada bağlamından koparılmış
olan cümleler sarf edilmiştir.
Genel Kurulu saygıyla selamlıyorum. (HDP sıralarından
alkışlar) 
BAŞKAN – Teşekkür ediyorum.
XII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) (S. Sayısı: 684)
(Devam)
BAŞKAN – Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 684 Sıra Sayılı Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun, "3201 sayılı Kanunun ek 1 inci
maddesine aşağıdaki fıkralar eklenmiştir.
"Emniyet Genel Müdürlüğü merkez ve taşra teşkilatındaki
tıbbi, teknik ve mali hizmetler veren daire başkanlıkları ve şube
müdürlüklerine ilişkin kadrolara, emniyet hizmetleri sınıfı dışından da atama
yapılabilir. Bu şekilde atama yapılan kadroların hizmet sınıfı, atananların bu
kadrolarda bulundukları süre boyunca genel idare hizmetleri sınıfı olarak kabul
edilir.
Bu maddenin yürürlüğe girdiği tarihte öğrenime devam edenler
dâhil, bu Kanun ve 4652 sayılı Polis Yüksek Öğretim Kanunu gereğince, polis
eğitim kurumlarında ya da Emniyet Genel Müdürlüğü adına diğer yükseköğretim
kurumlarında öğrenim gören öğrencilerin, Emniyet Genel Müdürlüğü kadrolarına
Polis Memuru ve Komiser Yardımcısı rütbelerine aday memur olarak atanmaları
için öğrenim süresini başarıyla tamamlamaları ve eğitim sonunda Polis Akademisi
Başkanlığınca yapılacak sınavda başarılı olmaları şarttır." şeklindeki 23.
maddesindeki “sınavda” ibaresinin “yazılı sınavda” olarak değiştirilmesini arz
ve teklif ederiz.
 Ali
Serindağ (Gaziantep) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET
ERSOY (Sinop) – Katılmıyoruz efendim. 
BAŞKAN – Hükûmet katılıyor mu? 
İÇİŞLERİ BAKANI EFKAN ALA – Katılmıyoruz efendim.
BAŞKAN – Önerge üzerinde söz isteyen Gürkut Acar, Antalya
Milletvekili.
Buyurun Sayın Acar. (CHP sıralarından alkışlar) 
GÜRKUT ACAR (Antalya) – Sayın Başkan, değerli milletvekilleri;
684 sıra sayılı Kanun Tasarısı’nın 23’üncü maddesiyle ilgili CHP’nin önergesi
üzerine söz aldım, sizleri saygıyla selamlıyorum. 
Değerli arkadaşlarım, son günlerde, burada Türkiye’ye bir
şeyler dayatılıyor ve on sekiz buçuk saat uykusuz bırakılarak, bir kanun
tasarısı zorla, aceleye getirilerek, bastırılarak ve âdeta bir şiddet
kullanılarak ve molotofların arkasına saklanarak Türkiye’ye dayatılıyor. 
Değerli arkadaşlarım, Türkiye’yi bir yarı açık cezaevine
getirecek bir kanun tasarısıyla karşı karşıyayız. Taktik hep aynı, taktik hep
şöyle: Halkın kabul edebileceği, halkın kabul etmesi gereken herhangi bir
maddenin arkasına saklanarak onun aleyhinde olan bütün hükümleri getirmek ve
bir algı operasyonuyla Türkiye’yi antidemokratik hâle getirecek ne kadar kanun
varsa kabul ettirmek yolu gözetiliyor. 
Şimdi, muhalefet okuduğunu anlamıyor, barolar okuduğunu
anlamıyor, hukuk hocaları okuduğunu anlamıyor ama bir tek siz akıllısınız, öyle
mi değerli arkadaşlarım, bir tek siz anlıyorsunuz! Bu tasarıyı çoğunuzun
okuduğunu bile sanmıyorum. 
Değerli arkadaşlarım, aklınızı ve vicdanınızı bir kenara
bırakarak Türkiye’yi uçuruma sürüklüyorsunuz, tarihe karşı sorumlusunuz. Siz
yanlışa yanlış demezseniz bu Sayın Cumhurbaşkanının istekleri son bulmayacak.
Bugün göstermediğiniz cesaret ileride ağır bir fatura olarak çıkacak karşınıza.

Bakınız, susturulmuş üniversiteler bile
bu tasarıya karşı çıkıyor. 14 sayfalık bir rapor var elimde değerli
arkadaşlarım. İstanbul Üniversitesi Hukuk Fakültesi Ceza Muhakemesi Hukuku Ana
Bilim Dalı öğretim üyeleri, profesörler, doçentler, Kültür Üniversitesi, Gazi
Üniversitesi, Marmara Üniversitesi, Yaşar Üniversitesi, Şehir Üniversitesi…
Bunların hepsinin uzmanlarının söylediği bir şey var değerli arkadaşım, 14 tane
öğretim görevlisi diyor ki: “Bu tasarı yanlıştır. Bu tasarı ceza muhakemesi
usulünü yok etmektedir. Bu tasarı ceza muhakemesindeki bütün sistematiği
bozmaktadır.” 
Savcının tekelinde olan suç
soruşturmasını siz valilere ve kaymakamlara veriyorsunuz. Bunun sonu
felakettir. Bunun sonu işkencedir. Kırk sekiz saatlik gözaltılarını biz
yaşadık. 12 Eylül öncesinde yaşadık, 12 Eylül sonrasında yaşadık değerli
arkadaşlarım. 
Siz bunu getirdiğiniz zaman karakolda
işkenceler sürer, kırk sekiz saat kimse imdadına yetişmez. İnsanlar perişan
olur. Buradan uyarıyorum. Ve vebali günahı sizin üstünüzedir. 
Siz, bu tasarıyla toplantı ve gösteri
yürüyüşleri yapma hakkını ortadan kaldırıyorsunuz. Diyorsunuz ki: “Biz renkli
su sıkarız.” Bu tıpkı Hitler dünyasında Yahudilere yıldız takmak gibi bir
şeydir. Yani toplantıya biri katılmak isterse şunu yapacak: Güzel elbiselerle
gitmeyecek artık oraya. Kravatını takıp gitmeyecek. Ya nasıl gidecek? En
pespaye, en kötü elbiselerini giyecek. Çünkü eğer o boyalı su üstüne girerse o
takım elbisesini kaybedecek. Kim göze alacak böyle bir toplantı, gösteri
yürüyüşüne katılmayı? Yani bize Avrupa’yı aratacaksınız. Oradaki insanların
efendice, uygarca, çoluk çocuğuyla, sırtında 5 yaşındaki bebeleriyle yaptıkları
toplantı ve gösteri yürüyüşlerine artık Türkiye hasret kalacaktır. Yazıktır,
günahtır! 
Beyefendiler, toplantı ve gösteri
yürüyüşlerini ortadan kaldırıyorsunuz. Bu tasarı, bu tasarıdır. Biz buradan
uyarıyoruz ama siz bir kulağınızla dinliyorsunuz, bir kulağınızla başka yerlere
bakıyorsunuz. 
Değerli arkadaşlarım, sadece bu değil.
Bakınız, burada arama işlemiyle suç şüphesi olmaksızın yapılan önleme
aramasının arasındaki fark da 13’üncü madde uyarınca “Temel hak ve hürriyetleri
ortadan kaldırıcıdır.” diyor. Elimde bir rapor var. Arkadaşlar, siz hiçbir şeye
inanmıyorsunuz, kendi bildiğinizin dışında bir şey dinlemiyorsunuz. Bu maddede
de, somut bir örnek olarak söyleyeyim, burada üniversitelerde polis olarak
eğitim görenler için yeniden bir sınav getiriyorsunuz. Türkiye Barolar Birliği,
bütün barolar “Avukatlara sınav getirin.” diyor yapmıyorsunuz ama burada güya
“Paralelcileri harcayacağız.” diye üniversitede okuyan, polis teşkilatı adına
okuyan bütün öğrencilerin kazanılmış haklarını ortadan kaldırıyorsunuz. Buna
hakkınız yok. Biz bunları söyleyince “Paralelcilerle iş birliği yapıyor.”
diyorsunuz. Hayır, biz paralelcilerle iş birliği yapmıyoruz. Biz, hakkı,
hukuku, adaleti, kazanılmış hakları koruyoruz. 
Değerli arkadaşlarım, siz yanlış
yapıyorsunuz, kazanılmış hakları ihlal ediyorsunuz. Bu maddeye biz onun için
karşıyız. 
Hepinize saygılar sunuyorum. (CHP
sıralarından alkışlar)
BAŞKAN – Teşekkür ediyorum.
Önergeyi oylarınıza sunacağım…
III.- YOKLAMA
(CHP sıralarından bir grup milletvekili
ayağa kalktı)
ENGİN ALTAY (Sinop) – Sayın Başkan,
yoklama istiyoruz.
BAŞKAN – Yoklama talebi var, yerine
getireceğim.
Sayın Altay, Sayın Hamzaçebi, Sayın
Gök, Sayın Öztürk, Sayın Özel, Sayın Öner, Sayın Seçer, Sayın Toprak, Sayın
Acar, Sayın Kaplan, Sayın Aygün, Sayın Akar, Sayın Çam, Sayın Kuşoğlu, Sayın
Ayaydın, Sayın Yalçınkaya, Sayın Öğüt, Sayın Özdemir, Sayın Haberal ve Sayın
Türmen.
Bir dakika süre veriyorum.
(Elektronik cihazla yoklama yapıldı) 
BAŞKAN – Sayın milletvekilleri,
toplantı yeter sayısı vardır.
XII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Salahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara Milletvekili
Levent Gök ile 4 Milletvekilinin; Nüfus Hizmetleri Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu'nun; 5490 Sayılı ve 25/4/2006 Tarihli Nüfus Hizmetleri Kanununda
Değişiklik Yapılması Hakkında Kanun Teklifi ile Avrupa Birliği Uyum Komisyonu
ve İçişleri Komisyonu Raporları (1/995, 2/422, 2/514, 2/909, 2/1518, 2/1579,
2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
23’üncü maddenin oylamasının açık
oylama şeklinde yapılmasına dair bir istek vardır. 
Şimdi istem sahibi sayın
milletvekillerinin adlarını tespit ettireceğim.
Sayın Sarı? 
AYDIN AĞAN AYAYDIN (İstanbul) – Tekabül
ediyorum. 
BAŞKAN – Refik Eryılmaz? Burada.
İlhan Cihaner? Burada.
Ali Haydar Öner? Burada.
Ali Rıza Öztürk? Burada.
Gürkut Acar? Burada.
Mahmut Tanal? Yok.
MEHMET AKİF HAMZAÇEBİ (İstanbul) – Ben
tekabül ediyorum.
BAŞKAN – Celal Dinçer? Burada.
Haydar Akar? Burada.
Oğuz Oyan? Burada.
Mehmet Hilal Kaplan? Burada.
Sena Kaleli? Burada.
Mustafa Ali Balbay? 
BİNNAZ TOPRAK (İstanbul) – Tekabül
ediyorum.
BAŞKAN – Alaattin Yüksel? Burada.
Musa Çam? Burada.
Rıza Türmen? Burada.
Ali Özgündüz? 
FAİK TUNAY (İstanbul) – Tekabül
ediyorum.
BAŞKAN – Özgür Özel? Burada.
Melda Onur? Burada.
Faruk Loğoğlu? Burada.
Hasan Akgöl? Burada.
Bir dakika süre veriyorum.
(Elektronik cihazla oylama yapıldı) 
BAŞKAN – 684 sıra sayılı Kanun
Tasarısı’nın 23’üncü maddesi açık oylama sonucu: 
“Kullanılan oy sayısı  : 213
Kabul : 199
Ret : 14(x)
 Kâtip Üye Kâtip
Üye
 Mine Lök Beyaz İsmail
Kaşdemir
 Diyarbakır Çanakkale”
Böylece 23’üncü madde kabul edilmiştir.

Yeni madde ihdasına dair iki önerge
vardır. Önergeleri sırasıyla okutup Komisyona soracağım ve işleme alacağım:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü’nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun 23 Maddesinden
sonra aşağıdaki maddenin eklenmesi ve madde numaralarının buna göre teselsül
ettirilmesini arz ve teklif ederiz.
ENGİN ALTAY (Sinop) – Sayın Başkan, ek
madde önergemizi geri çekiyoruz.
BAŞKAN – Önerge geri çekilmiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "3201 sayılı
Kanunun Ek 1 inci maddesine aşağıdaki fıkralar eklenmiştir.
"Emniyet Genel Müdürlüğü merkez ve
taşra teşkilatındaki tıbbi, teknik ve mali hizmetler veren daire başkanlıkları
ve şube müdürlüklerine ilişkin kadrolara, emniyet hizmetleri sınıfı dışından da
atama yapılabilir. Bu şekilde atama yapılan kadroların hizmet sınıfı,
atananların bu kadrolarda bulundukları süre boyunca genel idare hizmetleri
sınıfı olarak kabul edilir.
Bu maddenin yürürlüğe girdiği tarihte
öğrenime devam edenler dâhil, bu Kanun ve 4652 sayılı Polis Yüksek Öğretim
Kanunu gereğince, polis eğitim kurumlarında ya da Emniyet Genel Müdürlüğü adına
diğer yüksek öğretim kurumlarında öğrenim gören öğrencilerin, Emniyet Genel
Müdürlüğü kadrolarına Polis Memuru ve Komiser Yardımcısı rütbelerine aday memur
olarak atanmaları için öğrenim süresini başarıyla tamamlamaları ve eğitim
sonunda Polis Akademisi Başkanlığınca yapılacak sınavda başarılı olmaları
şarttır." şeklindeki 23 üncü maddesinden sonra gelmek üzere aşağıdaki
maddenin ihdas edilmesini ve diğer maddelerin buna göre teselsül ettirilmesini…
OKTAY VURAL (İzmir) – Çekiyoruz
efendim.
BAŞKAN – Önerge geri çekilmiştir.
24’üncü madde üzerinde üç adet önerge
vardır, okutuyorum ve işleme alıyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü’nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "3201
sayılı Kanunun Ek 9 uncu maddesi aşağıdaki şekilde değiştirilmiştir.
"EK MADDE 9 - Emniyet Teşkilatında
bulunanlara doğrudan doğruya disiplin cezası vermeye yetkili olanlar aşağıda
gösterilmiştir.
A)  İçişleri Bakanı; merkez ve
taşradaki her rütbe ve derecedeki emniyet teşkilatı personeline uyarma, kınama
ve aylıktan kesme cezası,
B)  Emniyet Genel Müdürü ve valiler;
Emniyet Genel Müdürü merkezdeki, valiler il ve bağlı ilçelerdeki her rütbe ve
derecedeki emniyet teşkilatı personeline uyarma, kınama ve 10 günlüğe kadar
aylıktan kesme cezası,
C)  Daire Başkanı, Eğitim ve Öğretim
Kurumu Müdürleri, İl Emniyet Müdürleri ve kaymakamlar; emirleri altında bulunan
her rütbe ve derecedeki emniyet teşkilatı personeline uyarma, kınama ve 3
günlüğe kadar aylıktan kesme cezası,
D)  Kriminal Laboratuvar Müdürü, Şube
Müdürü, İlçe Emniyet Müdürü, İlçe Emniyet Amiri ve Polis Merkezi Amiri;
emirleri altında bulunan her rütbe ve derecedeki Emniyet teşkilatı personeline
uyarma, kınama ve 1 günlük aylıktan kesme cezası,
vermeye yetkilidirler.
Disiplin amirleri, emniyet hizmetleri
sınıfı dışındaki Devlet memurlarına da aynı disiplin cezalarını verebilirler.
Disiplin amirleri, disiplin amiri
oldukları her rütbe ve derecedeki tüm personel hakkında disiplin soruşturması
açabilirler." şeklindeki 24. maddesinin soruşturmaların hangi usullerle
yürütüleceğine dair hükme yer vermemesi, memuriyet güvencesini zedelemesi,
disiplin soruşturmasında yetki uyuşmazlıklarına neden olabilecek bir nitelikte
olması, idarenin düzenli işleyişindeki hiyerarşi ilkesiyle uyumlu olmaması,
keyfiyete yol açabilecek olması nedeniyle aşağıdaki şekilde değiştirilmesini
arz ve teklif ederiz.
Mehmet Erdoğan Mesut
Dedeoğlu Hasan Hüseyin Türkoğlu
 Muğla Kahramanmaraş 
Osmaniye
 Ruhsar Demirel 
Ahmet Duran Bulut
 Eskişehir 
Balıkesir
"Madde 24 - 3201 sayılı Kanunun Ek
9 uncu maddesi aşağıdaki şekilde değiştirilmiştir.
"Ek Madde 9- Emniyet Teşkilatında
bulunanlara doğrudan doğruya disiplin cezası vermeye yetkili olanlar aşağıda
gösterilmiştir.
A)  İçişleri Bakanı; merkez ve
taşradaki her rütbe ve derecedeki emniyet teşkilatı personeline uyarma, kınama
ve aylıktan kesme cezası,
B)  Emniyet Genel Müdürü ve valiler;
Emniyet Genel Müdürü merkezdeki, valiler il ve bağlı ilçelerdeki her rütbe ve
derecedeki emniyet teşkilatı personeline uyarma, kınama ve 10 günlüğe kadar
aylıktan kesme cezası,
C) Daire Başkanı, Eğitim ve Öğretim
Kurumu Müdürleri, İl Emniyet Müdürleri ve kaymakamlar; emirleri altında bulunan
her rütbe ve derecedeki emniyet teşkilatı personeline uyarma, kınama ve 3
günlüğe kadar aylıktan kesme cezası,
D)  Kriminal Laboratuvar Müdürü, Şube
Müdürü, İlçe Emniyet Müdürü, İlçe Emniyet Amiri ve Polis Merkezi Amiri;
emirleri altında bulunan her rütbe ve derecedeki Emniyet teşkilatı personeline
uyarma, kınama ve 1 günlük aylıktan kesme cezası, 
vermeye yetkilidirler.
Disiplin amirleri, emniyet hizmetleri
sınıfı dışındaki Devlet memurlarına da aynı disiplin cezalarını verebilirler.
Disiplin amirleri, disiplin amiri
oldukları her rütbe ve derecedeki tüm personel hakkında İçişleri Bakanlığınca
çıkarılacak yönetmelik hükümleri doğrultusunda disiplin soruşturması
açabilirler.””
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"3201 sayılı Kanunun ek 9 uncu
maddesi aşağıdaki şekilde değiştirilmiştir.
"EK MADDE 9- Emniyet Teşkilatında
bulunanlara doğrudan doğruya disiplin cezası vermeye yetkili olanlar aşağıda
gösterilmiştir.
A) İçişleri Bakanı; merkez ve taşradaki
her rütbe ve derecedeki emniyet teşkilatı personeline uyarma, kınama ve
aylıktan kesme cezası,
B)  Emniyet Genel Müdürü ve valiler;
Emniyet Genel Müdürü merkezdeki, valiler il ve bağlı ilçelerdeki her rütbe ve
derecedeki emniyet teşkilatı personeline uyarma, kınama ve 10 günlüğe kadar
aylıktan kesme cezası,
C)  Daire Başkanı, Eğitim ve Öğretim
Kurumu Müdürleri, İl Emniyet Müdürleri ve kaymakamlar; emirleri altında bulunan
her rütbe ve derecedeki emniyet teşkilatı personeline uyarma, kınama ve 3
günlüğe kadar aylıktan kesme cezası,
D)  Kriminal Laboratuvar Müdürü, Şube
Müdürü, İlçe Emniyet Müdürü, İlçe Emniyet Amiri ve Polis Merkezi Amiri;
emirleri altında bulunan her rütbe ve derecedeki Emniyet teşkilatı personeline
uyarma, kınama ve 1 günlük aylıktan kesme cezası,
vermeye yetkilidirler.
Disiplin amirleri, emniyet hizmetleri
sınıfı dışındaki Devlet memurlarına da aynı disiplin cezalarını verebilirler.
Disiplin amirleri, disiplin amiri
oldukları her rütbe ve derecedeki tüm personel hakkında disiplin soruşturması
açabilirler.""
şeklindeki 24. maddesinin Tasarı
metninden çıkarılmasını arz ve teklif ederiz. 
 Ali Serindağ Ahmet
Toptaş Tanju Özcan
 Gaziantep Afyonkarahisar Bolu
 Ali Sarıbaş Oğuz
Oyan Celal Dinçer
 Çanakkale İzmir İstanbul
BAŞKAN – Şimdi okutacağım önerge
Anayasa’ya aykırılık önergesi.
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -TORBA- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti - tek adam- diktatörlük rejimi ve polis devletinin ötesinde,
fiili "savaş hali" uygulaması getirdiğinden kanun tasarısının 24 üncü
maddesinin Anayasa'ya aykırılık nedeniyle tasarı metninden çıkarılmasını arz ve
teklif ederiz.
 Pervin Buldan Nazmi
Gür Gülser Yıldırım
 Iğdır Van Mardin
 Abdullah Levent Tüzel Erol
Dora Hüsamettin Zenderlioğlu
 İstanbul Mardin Bitlis
 Demir Çelik Selma
Irmak
 Muş Şırnak
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz efendim. 
BAŞKAN – Hükûmet katılıyor mu? 
İÇİŞLERİ BAKANI EFKAN ALA –
Katılmıyoruz efendim.
BAŞKAN – Önerge üzerinde söz isteyen
Selma Irmak, Şırnak Milletvekili.
Buyurun Sayın Irmak. (HDP sıralarından
alkışlar) 
SELMA IRMAK (Şırnak) – Sayın Başkan,
değerli milletvekilleri; şu anda değişikliği görüşülen maddeye ilişkin de
partimin görüşlerini ifade etmek istiyorum. 
İfade edilen maddedeki değişiklik yani
24’üncü maddenin Ek 9’uncu maddesi şunu ifade ediyor: Emniyet teşkilatında
bulunanlara doğrudan doğruya disiplin cezası vermeye yetkili alanları
belirliyor. Biz buradan neyi anlıyoruz? Maddenin içeriğine baktığımız zaman,
aslında, AK PARTİ’nin şimdiye kadar yapmakta olduğu ve yapmaya bundan sonra da
devam edeceği kendi alt birimlerini tasfiye etme ve yeni kadrolaşma alanları
açma ve hem Emniyette hem de onun diğer kolluk kuvvetlerinde kendine bağlı yeni
birimler oluşturma yani polis devletinin aslında temellerini daha da sağlama
alma çabasını görüyoruz. 
Evet, AK PARTİ Hükûmetinin hak ve
özgürlükleri sınırlama, ortadan kaldırma pratiğinde bir yasa yapma klasiği
hâline gelen torba yasa formundaki “iç güvenlik paketi” olarak adlandırılan bu
paketle bir yandan mevcut muğlak ve cezasızlığa kapı aralayan vali ve
kaymakamları adli kolluk amiri hâline getirerek savcı ve yargıçların
yetkilerini kullanmasını mümkün kılmakta, göstericiler için öngörülen hukuken
temellendirilmesi mümkün olmayan ya da fazlasıyla ağır olan cezalar daha da
ağırlaşmaktadır. 
Bu yasa
tasarısının elbette çok acil ve toplum açısından çok kaygıyla karşılanan
maddelerinin yanı sıra, bütünü de aslında tek tek ele alınması ve fecaatin
gözler önüne serilmesi gereken noktadadır. 
Tasarının bir
bölümüne dikkatinizi çekmek istiyorum. Tasarı, polise öldürme yetkisini
vermektedir. Polise molotof, patlayıcı, yanıcı, yakıcı, boğucu, yaralayıcı ve
benzeri silahlarla açık veya kapalı alanlara saldırı veya saldırı teşebbüsünde
bulunanlara karşı saldırıyı etkisiz kılmak amacıyla ve etkisiz kılacak ölçüde
silah kullanma yetkisi tanımaktadır. Belki de bu yasa tasarısının en vahim
maddesi bu maddedir. Bu bent sayesinde insan öldürme hakkını kendinde gören
polis, yedi yılda 179 kişiyi katletmiştir. Bu maddeyle bu yetkisi sınırsız
artarken polis cinayetlerinin hiçbir cezai müeyyideyle karşılaşmamasının da
garantisi verilmektedir. 
Bu düzenleme,
esas itibarıyla polisin toplumsal gösterilerde işlediği cinayetlerin yasal hâle
getirilmesidir. Uygulamada onlarca sivilin polisin açtığı ateşle öldürüldüğü ve
yine polisler tarafından kendilerini aklamaya dönük tutanakların tutulduğunu
yakından biliyoruz, tanığız. 
Son günlerde,
Yüksekova’da Rojhad Özdel, Diyarbakır’da 16 yaşındaki Kadir Çakmak, Şırnak’ta
12 yaşındaki Nihat Kazanhan, 14 yaşındaki Ümit Kurt, Lice’ye giderken tek
kurşunla öldürülen Muzaffer Görür, Adana’da sokak ortasında vurulan 15
yaşındaki İbrahim Aras bu cinayetlerden sadece birkaçıdır. 
Evet, değerli milletvekilleri, ben
Şırnak milletvekiliyim ve Şırnak’ta yaşanan olayları ancak ben bilebilirim ve
size anlatabilirim. Polisin silah kullanma yetkisinin ne kadar üst boyutlara
ulaştığını ancak son günlerde Cizre’de yaşanan olaylarla daha açık bir biçimde
gözler önüne serebiliriz. Bu yasa maddesi diyor ki: “Yüzünü kapatanlara, poşu
takanlara ceza verilecektir.” Peki, Cizre’de plakasız zırhlı araçlara ne ceza
verilecek? Plakasız zırhlı araçlar devletin yüzünü örtmesi değil midir? Yüzünü
örten devleti hangi yasa tasarısıyla engelleyeceğiz? Vatandaşı, yasayı ihlal
eden, yüzünü örten devletten nasıl koruyacağız?
Peki, 14 yaşındaki Ümit Kurt’u köşeye
sıkıştırarak öldüren ve Nihat Kazanhan’ı öldüren polisi ne yapacağız? İçişleri
Bakanımız yaptığı açıklamada Nihat Kazanhan’ı vuran polisi korumuştur. Nihat
Kazanhan’ın polisi çok sonradan gözaltına alınmış ve tutuklanmıştır. 
Peki, biz bu cinayetleri nereye
koyacağız? Bu yasa tasarısı, elbette ki bu tür cinayetleri ve bu tür vahim
olayları oluşturulabilecek provokatif ve süreci de etkileyebilecek, bu ülkeyi
de savaşa sürükleyebilecek yeni bir kaos yaratma yasasıdır aynı zamanda. Bu
nedenle, partimiz defalarca bu tür yasaların geri çekilmesi için girişimde
bulunmuş ve bunun için 4 ayrı kanun teklifini TBMM’ye sunmuştur ancak hâlâ
sonuç alabilmiş değiliz. Eğer baharda yeni bir savaş çıkar ve bu ülke kaosa
dönerse bunun tek sorumlusu bu kanunun sahibi AK PARTİ Hükûmeti olacaktır.
Saygılar sunuyorum. (HDP sıralarından
alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul
edenler…
III.- YOKLAMA
(CHP sıralarından bir grup milletvekili
ayağa kalktı)
LEVENT GÖK (Ankara) – Sayın Başkan,
yoklama istiyoruz.
BAŞKAN – Yoklama talebi var, yerine
getireceğim.
Sayın Gök, Sayın Serindağ, Sayın
Dinçer, Sayın Öztürk, Sayın Öner, Sayın Çelebi, Sayın Tanal, Sayın Toprak,
Sayın Öğüt, Sayın Aldan, Sayın Akar, Sayın Acar, Sayın Çetin, Sayın Kuşoğlu,
Sayın Ayaydın, Sayın Haberal, Sayın Oyan, Sayın Türmen, Sayın Güven ve Sayın
Ekşi.
İki dakika süre veriyorum.
(Elektronik cihazla yoklama yapıldı) 
BAŞKAN – Sayın milletvekilleri,
toplantı yeter sayısı vardır. 
XII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Birleşime on dakika ara veriyorum. 
 Kapanma
Saati: 00.28
ON ÜÇÜNCÜ OTURUM
Açılma Saati:
00.43
BAŞKAN: Başkan
Vekili Sadık YAKUT
KÂTİP ÜYELER:
İsmail KAŞDEMİR (Çanakkale) , Muhammet Rıza YALÇINKAYA (Bartın) 
-----0-----
BAŞKAN – Sayın milletvekilleri, Türkiye
Büyük Millet Meclisinin 64’üncü Birleşiminin On Üçüncü Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz.
Komisyon ve Hükûmet yerinde.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"3201 sayılı Kanunun ek 9 uncu
maddesi aşağıdaki şekilde değiştirilmiştir.
"EK MADDE 9- Emniyet Teşkilatında
bulunanlara doğrudan doğruya disiplin cezası vermeye yetkili olanlar aşağıda
gösterilmiştir.
A) İçişleri Bakanı; merkez ve taşradaki
her rütbe ve derecedeki emniyet teşkilatı personeline uyarma, kınama ve
aylıktan kesme cezası,
B)  Emniyet Genel Müdürü ve valiler;
Emniyet Genel Müdürü merkezdeki, valiler il ve bağlı ilçelerdeki her rütbe ve
derecedeki emniyet teşkilatı personeline uyarma, kınama ve 10 günlüğe kadar
aylıktan kesme cezası,
C)  Daire Başkanı, Eğitim ve Öğretim
Kurumu Müdürleri, İl Emniyet Müdürleri ve kaymakamlar; emirleri altında bulunan
her rütbe ve derecedeki emniyet teşkilatı personeline uyarma, kınama ve 3
günlüğe kadar aylıktan kesme cezası,
D)  Kriminal Laboratuvar Müdürü, Şube
Müdürü, İlçe Emniyet Müdürü, İlçe Emniyet Amiri ve Polis Merkezi Amiri;
emirleri altında bulunan her rütbe ve derecedeki Emniyet teşkilatı personeline
uyarma, kınama ve 1 günlük aylıktan kesme cezası,
vermeye yetkilidirler.
Disiplin amirleri, emniyet hizmetleri
sınıfı dışındaki Devlet memurlarına da aynı disiplin cezalarını verebilirler.
Disiplin amirleri, disiplin amiri
oldukları her rütbe ve derecedeki tüm personel hakkında disiplin soruşturması
açabilirler.""
şeklindeki 24. maddesinin Tasarı
metninden çıkarılmasını arz ve teklif ederiz.
 
Celal Dinçer (İstanbul) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz efendim.
BAŞKAN – Hükûmet katılıyor mu?
ENERJİ VE TABİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan.
BAŞKAN – Önerge üzerinde söz isteyen
Oğuz Oyan, İzmir Milletvekili.
Buyurun Sayın Oyan. (CHP sıralarından
alkışlar) 
OĞUZ OYAN (İzmir) – Sayın Başkan,
değerli milletvekilleri; Türkçede yalanın türlü kullanım biçimleri var,
“Yalandan kim ölmüş.” deriz, “Kuyruklu yalanlar.” deriz. Yani, bunlar aslında
şunu ifade eder: Bir kere yalan söylemeye başladığınız zaman, bunu
içselleştirdiğiniz zaman bu size yapışır yani durmak bilmez, âdeta bir yalan
makinesine dönüşme ihtimaliniz vardır. Bunun teorisini yapanlardan birisi Goebbels’ti
biliyorsunuz, yalana ve tekrara dayalı propaganda. Türkiye siyasetinde buna
heveslenen siyasetçiler var. Bir de yalan yayıcıları var. Yani, bunlar da
medyadan oluşuyor, medyanın bir bölümünden oluşuyor. 
Şimdi, ben bu konuşmamda yalan yerine
“çarpıtma” sözcüğünü kullanacağım, “yalan” sözcüğünü kullanmayacağım. Çarpıtma
ve kuyruklu çarpıtma. Bakın, bugün Erdoğan, Davutoğlu ikilisi birkaç yerde
konuştular. Burada, yaptıkları konuşmalardaki çarpıtmalar şu beş dakika içine
bile sığmayacak kadar kuyruklu cinsinden. 
Size bir şey okuyayım Davutoğlu’nun
konuşmasından. Diyor ki: “İç Güvenlik Tasarısına ne Bakanlar Kurulunda imza
aşamasında ne de komisyonlarda görüşülmesi sırasında eleştiri getirmediler,
teklif getirmediler, katkı yapmadılar, ses çıkarmadılar.” 
MUSTAFA MOROĞLU (İzmir) – Çift
kuyruklu. 
OĞUZ OYAN (Devamla) – “Ne zaman ki
Genel Kurula geldi, bir yerlerde düğmeye basıldı. Kirli ittifaklar içine
girdiler, sandığa değil, sokağa çağırıyorlar, molotofkokteylini, bonzaiyi
savunuyorlar.”
Şimdi, bu kuyruklu yalanlara, pardon,
çarpıtmalara bir değinelim.
OKTAY VURAL (İzmir) – Her türlüsü var. 
OĞUZ OYAN (Devamla) - Şimdi, bir kere,
şu kitap, 684 sıra sayılı Kanun Tasarısı’nın yaklaşık yarısı 133 sayfası
muhalefet partilerinin eleştirilerinden oluşuyor ve bunun 61 sayfası doğrudan
CHP’nin eleştirilerinden oluşuyor. Nerede eleştiri yok, nerede katkı yok. Okuma
yazması olduğuna göre birinin göstermesi gerekiyor. 
Şimdi, değerli arkadaşlar, bunun
dışında 3 muhalefetin parti başkanları da çıkıp “Bunu sakın ha, getirme Genel
Kurula, bu hâliyle bunu sakın getirme.” dediler, uyardılar. Buna rağmen buraya
geldi. Demek ki burada büyük bir çarpıtmayla karşı karşıyayız. 
Bir de gelelim şu düğmeye basma
hikâyesine. Hani düğmeye basmayı, bunu çok seviyor AKP. Her siyasal, her
toplumsal tepkiyi açıklayan sihirli bir maymuncuk bu düğmeye basma meselesi,
birileri düğmeye basıyor. Kim basıyor Allah aşkına bu düğmeye? 
Şimdi, bu kirli ittifakları vesaireyi
kim yapıyor Türkiye biliyor. Şimdi düğmeye basanlara şöyle bir bakalım:
2002 yılından beri çeşitli dış ve iç ittifaklarla
emperyalizmle de kol kola girerek Türkiye’de cumhuriyeti tağyir etmek yani
değiştirme, başkalaştırma düğmesine basan kim? Biz miyiz, kim bastı?
Cumhuriyetçi aydınları sindirmek için polis ve yargı şiddetini kullanma yolunda
beraber yürüdüğünüz amaçdaşlarınızla birlikte yürümenizi size kim söyledi?
Orduya kumpas kuran üçlü çetede başrolde olan siyasi parti, siyasiler kimdi?
Emperyalizmin gölgesinde Türkiye’deki deniz kuvvetlerinin komuta kademesini
tarumar ederek, Akdeniz, Ege ve Karadeniz’de güç dengelerini Türkiye aleyhine
değiştiren yani aslında “vatana ihanet” suçu işleyen siyasiler kim? Ergenekon,
Balyoz kumpanyasında “Ben bu davanın savcısıyım.” diyen kim? Kabataş’ta
başörtülü ve bebekli gelinin 70-100 kişilik bir grup tarafından dövüldüğü,
taciz edildiği yalanını, iftirasını ortaya atan kim? Ben bununla ilgili geçen
yıl suç duyurusunda bulundum, hâlâ savcılık bakacak. 
Peki, şimdi her türlü irtifa kaybını göze alıp, kızını bile
öne atarak, suikast hazırlığı hedefinde göstererek yeni bir mağduriyet alanı
yaratmaya çalışan şahsiyet kim? Düğmeye basan kim burada, kim bastı bu düğmeye?
Gezici araştırma şirketinin anket sonuçlarını beğenmeyip
Maliye Bakanına “Bu şirkete baskın yapın.” düğmesine basan kim? Yeni bir
istibdat rejimine geçişin son tuğlalarını koyan bu iç güvenlik tasarısını
buraya getirip “Ya çıkacak, ya çıkacak.” baskısını yapan, bu düğmeye basan kim?
Değerli arkadaşlarım, ancak suçluluk telaşındaki bir iktidar
böyle bir baskıcı yasayı getirebilir. Bu yasa bu ülkeye hayırlı olmaz, size de
olmaz. (CHP sıralarından alkışlar) 
LEVENT GÖK (Ankara) – Başkan, karar yeter sayısının
aranmasını istiyoruz. 
BAŞKAN – Önergeyi oylarınıza sunacağım, karar yeter sayısı
arayacağım: Kabul edenler… Kabul etmeyenler… Karar yeter sayısı yoktur. 
Birleşime beş dakika ara veriyorum. 
 Kapanma
Saati : 00.52
ON DÖRDÜNCÜ
OTURUM
Açılma Saati:
00.57
BAŞKAN: Başkan
Vekili Sadık YAKUT
KÂTİP ÜYELER:
İsmail KAŞDEMİR (Çanakkale), Muhammet Rıza YALÇINKAYA (Bartın)
-----0-----
BAŞKAN – Sayın milletvekilleri, Türkiye
Büyük Millet Meclisinin 64’üncü Birleşiminin On Dördüncü Oturumunu açıyorum.
684 sıra sayılı Kanun Tasarısı’nın
24’üncü maddesi üzerinde İzmir Milletvekili Oğuz Oyan ve arkadaşlarının
önergesinin oylamasında karar yeter sayısı bulunamamıştı.
Şimdi önergeyi tekrar oylarınıza
sunacağım ve karar yeter sayısı arayacağım: Kabul edenler… Kabul etmeyenler…
Karar yeter sayısı vardır. Önerge kabul edilmemiştir.
Kanun tasarısının görüşmelerine devam
edeceğiz.
Komisyon ve Hükûmet yerinde.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun, "3201 sayılı Kanunun ek 9 uncu maddesi aşağıdaki
şekilde değiştirilmiştir.
"EK MADDE 9- Emniyet Teşkilatında
bulunanlara doğrudan doğruya disiplin cezası vermeye yetkili olanlar aşağıda
gösterilmiştir.
A) İçişleri Bakanı; merkez ve taşradaki
her rütbe ve derecedeki emniyet teşkilatı personeline uyarma, kınama ve
aylıktan kesme cezası,
B)  Emniyet Genel Müdürü ve valiler;
Emniyet Genel Müdürü merkezdeki, valiler il ve bağlı ilçelerdeki her rütbe ve
derecedeki emniyet teşkilatı personeline uyarma, kınama ve 10 günlüğe kadar
aylıktan kesme cezası,
C)  Daire Başkanı, Eğitim ve Öğretim
Kurumu Müdürleri, İl Emniyet Müdürleri ve kaymakamlar; emirleri altında bulunan
her rütbe ve derecedeki emniyet teşkilatı personeline uyarma, kınama ve 3
günlüğe kadar aylıktan kesme cezası,
D)  Kriminal Laboratuvar Müdürü, Şube
Müdürü, İlçe Emniyet Müdürü, İlçe Emniyet Amiri ve Polis Merkezi Amiri;
emirleri altında bulunan her rütbe ve derecedeki Emniyet teşkilatı personeline
uyarma, kınama ve 1 günlük aylıktan kesme cezası,
vermeye yetkilidirler.
Disiplin amirleri, emniyet hizmetleri
sınıfı dışındaki Devlet memurlarına da aynı disiplin cezalarını verebilirler.
Disiplin amirleri, disiplin amiri
oldukları her rütbe ve derecedeki tüm personel hakkında disiplin soruşturması
açabilirler."
şeklindeki 24. maddesinin
soruşturmaların hangi usullerle yürütüleceğine dair hükme yer vermemesi,
memuriyet güvencesini zedelemesi, disiplin soruşturmasında yetki
uyuşmazlıklarına neden olabilecek bir nitelikte olması, idarenin düzenli
işleyişindeki hiyerarşi ilkesiyle uyumlu olmaması, keyfiyete yol açabilecek
olması nedeniyle aşağıdaki şekilde değiştirilmesini arz ve teklif ederiz.
Mehmet Erdoğan
(Muğla) ve arkadaşları
"Madde 24 - 3201 sayılı Kanunun Ek
9 uncu maddesi aşağıdaki şekilde değiştirilmiştir.
"Ek Madde 9- Emniyet Teşkilatında
bulunanlara doğrudan doğruya disiplin cezası vermeye yetkili olanlar aşağıda
gösterilmiştir.
A)  İçişleri Bakanı; merkez ve
taşradaki her rütbe ve derecedeki emniyet teşkilatı personeline uyarma, kınama
ve aylıktan kesme cezası,
B)  Emniyet Genel Müdürü ve valiler;
Emniyet Genel Müdürü merkezdeki, valiler il ve bağlı ilçelerdeki her rütbe ve
derecedeki emniyet teşkilatı personeline uyarma, kınama ve 10 günlüğe kadar
aylıktan kesme cezası,
C) Daire Başkanı, Eğitim ve Öğretim
Kurumu Müdürleri, İl Emniyet Müdürleri ve kaymakamlar; emirleri altında bulunan
her rütbe ve derecedeki emniyet teşkilatı personeline uyarma, kınama ve 3
günlüğe kadar aylıktan kesme cezası,
D)  Kriminal Laboratuvar Müdürü, Şube
Müdürü, İlçe Emniyet Müdürü, İlçe Emniyet Amiri ve Polis Merkezi Amiri;
emirleri altında bulunan her rütbe ve derecedeki Emniyet teşkilatı personeline
uyarma, kınama ve 1 günlük aylıktan kesme cezası,
vermeye yetkilidirler.
Disiplin amirleri, emniyet hizmetleri
sınıfı dışındaki Devlet memurlarına da aynı disiplin cezalarını verebilirler.
Disiplin amirleri, disiplin amiri
oldukları her rütbe ve derecedeki tüm personel hakkında İçişleri Bakanlığınca
çıkarılacak yönetmelik hükümleri doğrultusunda disiplin soruşturması
açabilirler.””
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz efendim.
BAŞKAN – Hükûmet katılıyor mu? 
ENERJİ VE TABİİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan.
BAŞKAN – Önerge üzerinde söz isteyen
Ruhsar Demirel, Eskişehir Milletvekili. 
Buyurun Sayın Demirel. (MHP
sıralarından alkışlar) 
RUHSAR DEMİREL (Eskişehir) – Sayın
Başkan, değerli milletvekilleri; hepinizi saygıyla selamlıyorum. 
Bu yasa tasarısının 24’üncü maddesinin
ilgili önergemizle düzenlenmesini istediğimiz kısmı, Bakanlığın bu konuda bir
yönetmelik çıkarması; Bakanlığın çıkaracağı bir yönetmelikle bu konuların bir
çerçeveye, bir somutlaşmaya intikal ettirilmesi ama tabii ki tasarının
geneliyle ilgili birçok konudaki çekincelerimiz sabit. 
Tabii, gönül isterdi ki Hükûmet edenler
kamu düzeni kadar toplumsal huzuru da öncelikleselerdi ve bu tasarılar bu
şekilde gelmeseydi. Çünkü bu tasarıyla ve özellikle çekincemiz olan yaklaşık 30
kadar maddeyle yapılmak istenen, hukuku askıya alıp oluşacak boşlukla
yaratılacak talimatlar üzerinden yürütmeyi o boşluk içine koyup kamudaki bazı
unsurların gücünü artırarak insan haklarında, insanların özgürlüklerinde
kısıtlamalar getirmek; aslında özetle galiba böyle söylenebilir. Peki, neye
rağmen? Anayasa’ya rağmen. Neye rağmen? Uluslararası sözleşmelere rağmen,
evrensel kabullere rağmen ama her şeyden önce vicdana rağmen, insanın insan
olmanın getirdiği hakkaniyete rağmen bunu yapıyorsunuz. Bunu niye yapıyorsunuz?
Çünkü içinizde bir güvenlik paronayası oluşmuş. Ben nezaket olsun diye böyle
söyledim ama isterseniz buna korku da diyebilirsiniz. Korku, insanı köleliğe
götürür ve Cicero diyor ki: -müelliflerin sözlerine bir merak vardı bugünkü
oturumlarda- “Ne kadar çok adalet o kadar az hukuk.” Bu, herhâlde Adalet ve
Kalkınma Partisi Hükûmeti anıldığında en çok hatıra gelecek sözdür; o kadar çok
kanun çıkarıyorsunuz ki ve o kadar az bir adalet gerçekleşiyor ki. Çünkü insan
haklarını genişletmek, özgürlükleri yaygınlaştırmak için hukuk gerekmez; hukuk,
kısıtlılıkları tarif eder ve siz Türkiye Cumhuriyeti tarihine en çok kanun
çıkaran ve kendi çıkardığı kanunları en çok revize eden kişiler olarak
geçeceksiniz.
Sayın milletvekilleri, öncelikle
düşününüz, hayatta her zaman aynı yerde durulmaz. Ben bir hekimim ama yalnızca
insanları hasta, kendimi sağlıklı diye düşünemem, ben de potansiyel bir
hastayım. Şunun için söylüyorum: Bugün İçişleri Bakanı olan birisi, hani olur
ya, bir 17 Aralıkta bakar ki kendi de suçlu olmuş. Bugün hükûmet eden
partidekiler bir gün bakarlar ki muhalefet olmuşlar, hatta muhalefet bile olamayıp
siyasi tarihimizin derinliklerine gömülmüşler. Bunun Türk siyasi tarihinde pek
çok örneğini görebilirsiniz. O yüzden öncelikle duygudaşlık denilen empatiyi
yapınız. Bir gün siz de o sıraların karşı tarafında olabilirsiniz, bugün
oturduğunuz koltukların tam tersindeki bir koltukta oturuyor olabilirsiniz.
Dolayısıyla bu güven paranoyasıyla
çıkarmaya çalıştığınız kanunlar silsilesinin içeriklerini bile incelemeden,
torbalar, tasarılar, kutular, paketler içinde getirdiğiniz kanun tasarılarıyla
ülkeyi nereye götürmekte olduğunuza bir dikkat etmeniz gerekiyor. Dolayısıyla
güvenlik paranoyasından bir parça sıyrılıp(x) özgürlük ve toplumsal
huzur üzerine kafa yoran ve daha çok dile getiren bir hükûmet, bir siyasi parti
Türkiye için daha iyi günlerin geleceğinin işareti olur.
Ben sizleri tekraren bu oturduğunuz
koltukların hayat boyu sürmeyeceğine bir kez daha kafa yormak üzere önergemize
destek vermeye davet ediyorum. 
Teşekkür ederim. (MHP sıralarından
alkışlar) 
BAŞKAN – Teşekkür ediyorum.
Önergeyi oylarınıza sunacağım.
III.- YOKLAMA
(MHP sıralarından bir grup milletvekili
ayağa kalktı)
OKTAY VURAL (İzmir) – Toplantı yeter
sayısı…
BAŞKAN – Yoklama talebi var, yerine
getireceğim.
Sayın Vural,
Sayın Türkoğlu, Sayın Erdoğan, Sayın Oral, Sayın Özensoy, Sayın Çirkin, Sayın
Kalaycı, Sayın Oğan, Sayın İrbeç, Sayın Çınar, Sayın Yılmaz, Sayın Öz, Sayın
Bulut, Sayın Dedeoğlu, Sayın Işık, Sayın Yeniçeri, Sayın Akçay, Sayın Belen,
Sayın Şimşek, Sayın Başesgioğlu…
İki dakika süre veriyorum.
(Elektronik cihazla yoklama yapıldı)
BAŞKAN - Sayın milletvekilleri,
toplantı yeter sayısı vardır.
XII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN - Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.
24’üncü maddenin oylamasının açık
oylama şeklinde yapılmasına dair bir istem vardır. Şimdi, istem sahibi sayın
milletvekillerin adlarını tespit ettireceğim.
Müslim Sarı? 
VOLKAN CANALİOĞLU (Trabzon) – Tekabül
ediyorum.
BAŞKAN – Kabul edildi.
Refik Eryılmaz? Burada.
İlhan Cihaner? Burada.
Ali Haydar Öner? Burada.
Ali Rıza Öztürk? Burada.
Gürkut Acar? Burada.
Mahmut Tanal? Burada.
Haydar Akar? Burada.
Oğuz Oyan? Burada.
Celal Dinçer? Burada.
Mehmet Hilal Kaplan? Burada.
Mustafa Ali Balbay?
İZZET ÇETİN (Ankara) – Tekabül
ediyorum.
BAŞKAN – Yüklenildi.
Musa Çam? Burada.
Sena Kaleli? Burada.
Rıza Türmen? Burada.
Ali Özgündüz? Burada.
Özgür Özel? Burada.
Melda Onur? Burada.
Faruk Loğoğlu?
Burada. 
Açık oylamanın
şekli hakkında Genel Kurulun kararını alacağım.
Açık oylamanın
elektronik oylama cihazıyla yapılmasını oylarınıza sunuyorum: Kabul edenler...
Kabul etmeyenler... Kabul edilmiştir. 
Bir dakika süre
veriyorum. 
(Elektronik cihazla oylama yapıldı) 
BAŞKAN – 684 sıra sayılı Kanun
Tasarısı’nın 24’üncü maddesi açık oylama sonucu: 
“Kullanılan oy sayısı  : 205
Kabul : 203
Ret : 2(x)
 Kâtip Üye Kâtip
Üye
 Muhammet Rıza Yalçınkaya İsmail
Kaşdemir
 Bartın Çanakkale”
Böylece 24’üncü madde kabul edilmiştir.

Yeni madde ihdasına dair bir önerge
vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına…
CELAL DİNÇER (İstanbul) – Geri
çekiyoruz. 
BAŞKAN – Evet, önerge geri çekildi. 
25’inci madde üzerinde dört adet önerge
vardır, üçü aynı mahiyettedir, biri de Anayasa’ya aykırılık önergesidir. 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik Yapılmasına
İlişkin Kanun Teklifi, Adana Milletvekili Osman Faruk Loğoğlu'nun; Emniyet
Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "3201
sayılı Kanunun Ek 24 üncü maddesinin ikinci fıkrası aşağıdaki şekilde
değiştirilmiş ve beşinci fıkrasına "öğretim masraflarını" ibaresinden
sonra gelmek üzere "kanuni faizi ile birlikte, bu sürenin eksik kalan
kısmı ile orantılı miktarı" ibaresi eklenmiştir.
"Lisans mezunlarından Kamu
Personeli Seçme Sınavında Bakanlıkça belirlenecek taban puanı almış olanlar
arasından sınavın yapıldığı yılın 31 Aralık tarihi itibarıyla yirmi sekiz
yaşından gün almayan erkek ve kadın adaylar arasından yönetmelikle belirlenecek
şartlan taşıyanlar ve sınavda başarılı olanlar polis meslek eğitim merkezlerine
alınırlar."" şeklindeki 25. maddesinin; milletin gerçekleriyle
bağdaşmaması, işsizliğin resmi rakamlarla %10'u aştığı ancak gerçekte %20'lerde
olduğu ülkemizde işsizliği görmezden gelmesi sebebiyle aşağıdaki şekilde
değiştirilmesini arz ve teklif ederiz.
 Mehmet Erdoğan  Alim
Işık Hasan Hüseyin Türkoğlu 
 Muğla Kütahya Osmaniye
 Ahmet Duran Bulut  Bülent
Belen 
 Balıkesir Tekirdağ
“MADDE 25- 3201 sayılı Kanunun Ek 24
üncü maddesinin ikinci fıkrası aşağıdaki şekilde değiştirilmiş ve beşinci
fıkrasına "öğretim masraflarını" ibaresinden sonra gelmek üzere
"kanuni faizi ile birlikte, bu sürenin eksik kalan kısmı ile orantılı
miktarı" ibaresi eklenmiştir.
"Lisans mezunlarından Kamu
Personeli Seçme Sınavında Bakanlıkça belirlenecek taban puanı almış olanlar
arasından sınavın yapıldığı yılın 31 aralık tarihi itibarıyla otuz yaşından gün
almayan erkek ve kadın adaylar arasından yönetmelikle belirlenecek şartları
taşıyanlar ve sınavda başarılı olanlar polis meslek eğitim merkezlerine
alınırlar."
BAŞKAN – Aynı mahiyetteki önergelerin
diğer imza sahiplerini okutuyorum: 
 Ali Serindağ Celal
Dinçer  Ali Haydar Öner
 Gaziantep İstanbul Isparta
 Mahmut Tanal Binnaz
Toprak
 İstanbul İstanbul
Aynı mahiyetteki diğer önergenin imza
sahipleri:
 Mehmet Naci Bostancı  Mehmet
Doğan Kubat  Fatih Şahin 
 Amasya  İstanbul
 Ankara
 Osman Aşkın Bak Ramazan
Can  İdris Şahin 
 İstanbul  Kırıkkale
 Çankırı 
 Salih
Koca 
 Eskişehir

BAŞKAN – Şimdi, Anayasa’ya aykırılık
önergesini okutuyorum:
Türkiye Büyük
Millet Meclisi Bakanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti -tek adam- diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun
tasarısının 25 inci maddesinin Anayasa'ya aykırılık nedeniyle tasarı metninden
çıkarılmasını arz ve teklif ederiz.
 Pervin Buldan Nazmi
Gür Gülser Yıldırım
 Iğdır Van Mardin
Abdullah Levent Tüzel Erol
Dora Demir Çelik
 İstanbul  Mardin
 Muş 
 Hüsamettin
Zenderlioğlu
 Bitlis

BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKANI MEHMET ERSOY (İstanbul) – Katılmıyoruz efendim. 
BAŞKAN
– Hükûmet katılıyor mu? 
ENERJİ
VE TABİİ KAYNAKLAR BAKANI TANER YILDIZ (Kayseri) – Katılmıyoruz Sayın Başkan. 
BAŞKAN
– Önerge üzerinde söz isteyen Erol Dora, Mardin Milletvekili. 
Buyurun
Sayın Dora. (HDP sıralarından alkışlar) 
EROL DORA
(Mardin) - Sayın Başkan, değerli milletvekilleri; Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı’nın 25’inci maddesi üzerinde Halkların Demokratik Partisi
Grubu adına söz almış bulunmaktayım. Genel Kurulu saygıyla selamlıyorum.
İç güvenlik
paketi adı altında görüştüğümüz bu düzenleme, gerçekte bir yasa tasarısı
olmanın ötesinde, âdeta bir talimatname veya kararname niteliği taşımaktadır ve
bu niteliğiyle Hükûmetin ve devletin daha da otoriterleşmesine dönük operatif
ve işlevsel bir uygulamalar alanının önünü daha da açmaktadır. Tasarıda,
polisin toplumsal olaylarda silah kullanma yetkisi alabildiğine artırılıyor ki
bu durumun biraz hukuk bilen herkes açısından sonuçları gayet açıktır.
Bu madde, Ali
İsmail Korkmaz, Berkin Elvan, Abdullah Cömert, Ethem Sarısülük, Nihat Kazanhan
ve adını burada sayamadığımız, toplumsal muhalefet içinde yer alan veya
eylemlerle doğrudan ilgisi olmadığı hâlde çocuk yaşta katledilen tüm
yurttaşların yaşam haklarının gasbedilmesinin daha da meşrulaştırılması
anlamına gelecektir.
Sayın Başkan, değerli milletvekilleri;
ayrıca, bu iç güvenlik tasarısı, toplantı ve gösteri yürüyüşlerinde
yurttaşların katledilmesinden sorumlu kolluk gücünün cezasız bırakılmasını,
hakkında dava açılmasını veya dava açılsa bile beraatle sonuçlanmasını
garantilemeye dönük açık bir eğilimi de barındırmaktadır. Yine, bu tasarı,
sadece devlet şiddetini özendirmemekte, hâlihazırdaki davaları da lağvetme
potansiyeli taşımaktadır. Hükûmet muhaliflerinin tamamen şiddet nesnesi hâline
getirilerek hukuk düzeninin dışına yerleştirilmesi itirazını dile getiren bütün
toplumsal kesimlerin kamuoyu nezdinde kriminalize etme ve ötekileştirme
politikasının bir tezahürüdür.
Değerli milletvekilleri, nihayetinde
tasarının bütün bu hükümlerine şöyle bir bakıldığında, tüm bu maddelerin
yurttaşların haklarını yeniden tanımlamaya yöneldiği ve muhalefet etme
hakkından kaynaklanan anayasal hak ve özgürlüklerinin tümünün lağvedildiği
rahatlıkla anlaşılabilir.
Bu yasa tasarısı bir hukuk sistematiği
içinde ve hukuksal içtihat temelinde değil, doğrudan devlet kadrolarına
seslenen bir politik talimatlar zemininde kurgulanmıştır. Anayasal kriterlerden,
uluslararası hukuktan tamamen yoksun olduğu gibi, tam tersine mevcut
Anayasa’nın sınırlı insan hakları çerçevesini bile kaldırmaktadır.
Değerli milletvekilleri, diğer yandan,
bu pakette hukuksal bir dil ve üslup değil, polis-zabıta üslubu kullanılmaktadır.
Bu nedenle de bu kanun paketini evrensel hukuk mantığı ve içtihatlar zemininde
değerlendirmek mümkün değildir.
AKP Hükûmet yetkilileri bu paketin
Avrupa standartları gözetilerek hazırlandığı konusunda kamuoyunu
yanıltmaktadırlar. Şunu belirtmeliyiz ki: Bu paketin Avrupa Birliği ülkelerinde
bir karşılığı bulunmamaktadır. Evet, Avrupa devletlerinde polis güçlüdür ama
polislik eğitiminden polisin denetimine kadar son derece etkin mekanizmalar
vardır.
Değerli milletvekilleri, Avrupa'da
polis, gerilimi giderme prensibiyle hareket etmek üzere yetiştirilmektedir.
Ayrıca, polisin çok kültürlülüğe hassasiyet kazanmasına da önem verilmektedir,
bu konuda yeteneği geliştirilmektedir. Ayrıca, Avrupa'da polis, vatandaşın
polisidir, Türkiye'de ise polis, aldığı eğitim gereği kendisini vatandaşın
üzerinde bir yerde görmektedir. 
Türkiye'de olanların, yapılmak
istenenlerin Avrupa Birliği normlarıyla ve Avrupa Birliği emniyet
standartlarıyla alakası yoktur. Örneğin şimdi, jandarma doğrudan İçişleri
Bakanlığına bağlanıyor. İlk bakışta bu sivilleşme gibi görünse de, askerin,
polisin, bir parti polisine dönüşmesinden, iktidar tarafından
yönlendirilmesinden başka bir şey değildir. Çünkü jandarmanın görevlerinde bir
kısıtlamaya, sağlıklı bir denetlemeye gidilmiyor.
Yine, Avrupa Birliği ülkelerinde
polisin başında hükûmetlerden bağımsız üst düzey memurlar var. Avrupa
Birliğinde ne bir bakan ne üst düzey bir yetkili, polisin bir operasyonuna,
çalışmasına ya da soruşturmasına müdahale edebilir.
Bu paket, Hükûmetin acil politik
ihtiyaçlarına odaklanmıştır. Ancak Hükûmete şu uyarıyı yapmayı lüzumlu
buluyorum: Hükûmette kalmaya devam etmenin yolu otoriterleşmenin önünü açan
kanunlar değil, demokrasinin önünü açan düzenlemelerden geçtiğini belirtiyor,
tekrar Genel Kurulu saygıyla selamlıyorum. (HDP sıralarından alkışlar) 
BAŞKAN – Teşekkür ediyorum.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Aynı mahiyetteki diğer önergeleri
okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun "3201 sayılı
Kanunun Ek 24 üncü maddesinin ikinci fıkrası aşağıdaki şekilde değiştirilmiş ve
beşinci fıkrasına "öğretim masraflarını" ibaresinden sonra gelmek
üzere "kanuni faizi ile birlikte, bu sürenin eksik kalan kısmı ile
orantılı miktarı" ibaresi eklenmiştir.
"Lisans mezunlarından Kamu
Personeli Seçme Sınavında Bakanlıkça belirlenecek taban puanı almış olanlar
arasından sınavın yapıldığı yılın 31 Aralık tarihi itibarıyla yirmi sekiz
yaşından gün almayan erkek ve kadın adaylar arasından yönetmelikle belirlenecek
şartlan taşıyanlar ve sınavda başarılı olanlar polis meslek eğitim merkezlerine
alınırlar."" şeklindeki 25. maddesinin; milletin gerçekleriyle
bağdaşmaması, işsizliğin resmi rakamlarla %10'u aştığı ancak gerçekte %20'lerde
olduğu ülkemizde işsizliği görmezden gelmesi sebebiyle aşağıdaki şekilde
değiştirilmesini arz ve teklif ederiz.
Mehmet Erdoğan
(Muğla) ve arkadaşları
"MADDE 25- 3201 sayılı Kanunun Ek
24 üncü maddesinin ikinci fıkrası aşağıdaki şekilde değiştirilmiş ve beşinci
fıkrasına "öğretim masraflarını" ibaresinden sonra gelmek üzere
"kanuni faizi ile birlikte, bu sürenin eksik kalan kısmı ile orantılı
miktarı" ibaresi eklenmiştir.
"Lisans mezunlarından Kamu
Personeli Seçme Sınavında Bakanlıkça belirlenecek taban puanı almış olanlar
arasından sınavın yapıldığı yılın 31 Aralık tarihi itibarıyla otuz yaşından gün
almayan erkek ve kadın adaylar arasından yönetmelikle belirlenecek şartları
taşıyanlar ve sınavda başarılı olanlar polis meslek eğitim merkezlerine
alınırlar."
Aynı mahiyetteki diğer önergenin imza
sahipleri:
Ali Serindağ
(Gaziantep) ve arkadaşları
Aynı mahiyetteki diğer önergenin imza
sahipleri:
Mehmet Naci
Bostancı (Amasya) ve arkadaşları
BAŞKAN – Komisyon aynı mahiyetteki önergelere katılıyor mu?
İÇİŞLERİ KOMİSYONU BAŞKANI MEHMET ERSOY (Sinop) – Takdire
bırakıyoruz efendim. 
BAŞKAN – Hükûmet katılıyor mu?
ENERJİ VE TABİİ KAYNAKLAR BAKANI TANER YILDIZ (Kayseri) –
Katılıyoruz Sayın Başkan. 
BAŞKAN – Buyurun Sayın Dinçer. (CHP sıralarından alkışlar) 
CELAL DİNÇER (İstanbul) – Teşekkür ederim Sayın Başkan.
Saygıdeğer Başkanım, saygıdeğer milletvekilleri; 25’inci
madde üzerinde verdiğimiz değişiklik önergesi hakkında söz almış bulunuyorum.
Hepinizi saygıyla selamlıyorum. 
Bu yasanın gerek alt komisyonda gerek esas komisyonda
görüşülmesi sırasında –sizden, iktidar mensubu milletvekili arkadaşlarımız da
çok yakından bilirler- bütün toplum yararına olan değişiklikleri biz önerdik
ancak oradaki arkadaşlarımızı tenzih ederim, olumlu yaklaşmalarına rağmen
yukarıdan aldıkları emirlerden dolayı bir kelimeyi dahi değişiklikte çok
zorlandılar. Bugün görüyoruz ki aklın yolu bir. İşte şu önerge üç partinin
verdiği ortak bir değişiklikle şimdi gündeme geldi. Hani derler ya aklın yolu
birdir. 26 yaşa indirmişti kanun tasarısı polis mesleğine alımını. Daha sonra
Komisyonda 28 yaşa getirildi. Oysa bizim teklifimiz 30 yaş idi. Bugün aynı
noktada buluşmamız aslında çok önemli bir gelişmedir. Bu değişikliğe destek
veren tüm arkadaşlarımızı kutluyoruz. Çünkü kamuoyunda gerçekten büyük bir
talep vardı.
Değerli arkadaşlar, iç güvenlik paketi olarak kamuoyuna
sunulan bu paket neler getirmektedir? Bu paket, devletin polisini partinin
polisi hâline dönüştürmektedir. Bu paket, polisi hukukun üstünlüğünü sağlayıcı
değil, üstünlerin hukukunu sağlayıcı bir hâle getirmektedir. Bu paket, polis teşkilatını siyasi iktidarların özel
dedektiflik bürosu hâline getirmektedir. Polis, keyfîliğin uygulayıcısı ve
siyasi iktidarların topluma nüfuz etme aracı hâline getirilmektedir. 
15 ve 25 Aralık tarihlerinde(x)
ortaya çıkarılan yolsuzluk ve rüşvet suçları karşısında soruşturma
operasyonlarının bir daha yapılmamasını güvence altına alan değişiklikler
getirmektedir.
Değerli arkadaşlar, “kamu düzeni”
kavramı günümüzde siyasallaştırılmış, artık iktidarı korumak, kamu düzenini
korumakla eş anlama gelir hâle gelmiştir. 
Siyasi iktidar, kendi iktidarının
devamı için tüm muhalifleri sindirmek istemektedir. İşte bu nedenledir ki toplumsal
muhalefet arttıkça polis baskısı da artmakta ve her geçen gün daha da
şiddetlenmektedir. 
Ülkemizde bir korku iklimi yaratılıp
demokrasiyi başka rejimlere dönüştürme çabaları her geçen gün artmaktadır.
İktidar da kendi polisini ve kendi jandarmasını oluşturmak, devleti, parti
devletine ve polis devletine dönüştürmek çabalarına hız vermiştir. Şimdi de
kamu düzenini sağlamak bahanesiyle antidemokratik bu yasayı gündeme
getirmiştir. 
Değerli arkadaşlar, iktidar, bu yasa
tasarısıyla polis devletini kurumsallaştıran adımlar atmak istemektedir. Polis,
hukukun üstünlüğünün sağlayıcısı değil, üstünlerin hukukunun korunmasının bir
aracı hâline getirilmektedir. Polis teşkilatını siyasi iktidarın özel bir
dedektiflik bürosu hâline getirmektedir. 
Bu tasarı, Hükûmetin, yargı-polis
teşkilatına siyaseti bulaştırarak böldüğü gibi, jandarmayı da baskı altına
alarak dikta rejimine doğru çok büyük bir güç elde etme planlarıyla beraber
yürütülmektedir.
Bu tasarıyla, Türkiye'yi tümüyle
olağanüstü hâlin yürürlükte olduğu bir toplama kampına dönüştürme çabaları
vardır.
Bu tasarıda, Anayasa’yla korunan yaşam
hakkının ihlaline yol açacak çok sayıda madde vardır. Yargısız infaza yol
açacak maddeler vardır.
Değerli arkadaşlar, bir kez daha
uyarıyorum, bu tasarı yasalaşırsa Hükûmeti rahatsız eden her toplu düşünce
açıklaması yapanlar, HES’lere karşı eylem yapanlar, zeytin ağacının kesilmesine
karşı çıkanlar, parasız eğitim isteyenler, sendika hakkını savunanlar sorgusuz
sualsiz gözaltına alınacak ve on numara polis devleti uygulamasının kapısı
ardına kadar açılmış olacaktır. Devletin tüm kaynakları iktidar yakınlarına ve
yandaşlara peşkeş çekilirken ve kaçak saraylara harcanırken, halk Soma’da kömür
ocağında yanarken, Ermenek’te yerin 400 metre altında boğulurken, 12 milyon
asgari ücretliye, 11 milyon emekliye yaşam sağlanamazken, 9 milyon engelli güç
koşullarda yaşarken bu iktidar on üç yıldır bu halkı soyup ve aldatırken, işte,
tüm bu yaşananların ve adaletsizliklerin, hukuksuzlukların karşısında halktan
susması istenmektedir. Bu nedenle bu yasa çıkarılmak istenmektedir. 
Bu yasanın Türk toplumunun yararına
olmayacağını belirtiyor, bu yasanın daha çok düzeltilmeye ihtiyacı olduğunu
ifade etmek istiyorum. Hepinize saygılar sunuyorum. (CHP ve MHP sıralarından
alkışlar)
BAŞKAN – Teşekkür ediyorum.
Aynı mahiyetteki önerge üzerinde söz
isteyen Sinan Oğan, Iğdır Milletvekili. (MHP sıralarından alkışlar)
SİNAN OĞAN (Iğdır) – Değerli
arkadaşlar, Türkiye'nin temel sorunlarından birisi işsizlik sorunudur.
Özellikle iktisadi idari bilimler fakültelerinden mezun olanlar ve son dönemde
de üniversitelerden mezun olup gelen öğretmenlerimiz iş bulmada ciddi sıkıntı
çekiyor ve bu, hem iktisadi idari bilimler fakültesi mezunları ve hem
öğretmenlerimiz ve aynı şekilde diğer birçok bölümden mezun olan insanlarımız
polislik mesleğini seçerek hem böylesine bir şerefli mesleğin mensubu oluyor
hem de işsizlik sorununu bir şekilde çözüyorlar. Ama sizin daha önce getirmiş
olduğunuz 28 yaş sınırı, bu süreç içerisinde işsiz kalan, iş arayan birçok
vatandaşımızı mağdur bıraktığı için bizim önerimizle şimdi bunun 30 yaş
sınırına getirilmesi ve bu vesileyle birçok vatandaşımızın da bu mağduriyetten
kurtularak iş bulması umudunu önerimizle teklif ediyoruz ve ümit ediyoruz ki bu
önerimize vereceğiniz destekle de birçok vatandaşımızın sorunu çözülecektir.
Değerli arkadaşlar, bir hususun da
burada altını çizmem lazım. Öncelikle, konuşmama “Sayın Başkan” diye başlamadım
çünkü Sayın Başkan benim gözümde tarafsızlığını yitirmiştir. Kendisini geçen
gün eleştirdiğim için, yirmi beş gün önceden müracaat ettiğim hâlde, sırf
kendisini eleştirdim diye, yarın için istediğim söz hakkını bana sunmadı.
Azerbaycan Dostluk Grubu üyesiyim. Sayın Necdet Ünüvar’la beraber ve Sayın Ali
Özgündüz ve diğer arkadaşla beraber yarınki Hocalı soykırımını, beraber, bir
bütün hâlinde, biraz önce, saat tam on ikide andık geldik ama bu bütünlüğü
burada oturan Sayın Sadık Yakut bozmuştur, söz hakkımızı engellemeye
çalışmıştır. Niye? Çünkü yalan konuştuğu için o gün ve ben de kendisini yalan
konuşmasından dolayı eleştirdiğim için bu söz hakkını bizden esirgemeye
çalışıyor. Ama Sayın Sadık Yakut, her yerde sizin yalan konuştuğunuzu söylemeye
devam edeceğiz.
Ama sadece siz mi yalan konuşuyorsunuz?
Hayır. Hükûmet Sözcünüzden öğrendiniz herhâlde, Bülent Arınç’tan öğrendiniz.
Bülent Arınç Hükûmet Sözcüsü olarak diyor ki: “Bu yasa tasarısı üç günde
geçti.” Eğer bu yasa tasarısı üç günde geçtiyse, Sayın Komisyon Başkanı, iki ay
boyunca bu Meclisin odalarını niye işgal ettiniz, Mecliste ışıkları niye
yaktınız, Meclisin çayını niye içtiniz, Meclisi o kadar masrafa niye soktunuz?
ENGİN ALTAY (Sinop) – Yemek de yediler
bir de.
SİNAN OĞAN (Devamla) – Meclisin
yemeğini niye yediniz,(x) personelini niye çalıştırdınız? 
OKTAY VURAL (İzmir) – Hiç
çalışmamışlar, üç günde üstünkörü yapmışlar ya!
SİNAN OĞAN (Devamla) – Size
sataşıyorum, söz hakkı düşüyor. Meclisi iki ay boyunca çalışıyor gibi gösterip
burada bir dolandırıcılık yaptığınız şüphesi ortaya çıkıyor. Ya dolandırıcılık(x)
yaptınız ya Meclisi dolandırdınız, Sayın Komisyon Başkanı,(x) ya da
Hükûmet Sözcünüz yalan konuşuyor. Ya dolandırıcısınız ya yalancısınız. Bundan
ikisinden birisi doğru, iki doğrudan birisi yanlış. Şimdi gelin bunu söyleyin.
(AK PARTİ sıralarından gürültüler)
YILMAZ TUNÇ (Bartın) – İyice
şaşırmışsın sen!
SİNAN OĞAN (Devamla) – Böyle söylemedi
mi? Televizyon ekranlarında 80 milyonun gözünün içine baka baka Bülent Arınç
demedi mi “Bu yasa komisyonlardan üç gün içinde geçti.” 
CELAL DİNÇER (İstanbul) – Geçmedi.
Yanlış söyledi. Ben içindeyim. 
SİNAN OĞAN (Devamla) – Eğer üç gün
içinde geçtiyse… Komisyon üyesisiniz, ben de Komisyon üyesi olmadığım hâlde ara
ara geldim, Komisyon Başkanı Mehmet Bey de burada, çok değer verdiğimiz bir
Komisyon Başkanı, zan altında bırakıyor kendisini. Sayın Komisyon Başkanı ve İçişleri
Komisyonu üyelerinin hepsi zan altındadır, muhalefet Komisyon üyeleri dâhil.
Yani bizi kandırmışsınız değerli arkadaşlar, bizi kandırmışsınız.
YILMAZ TUNÇ (Bartın) – Rapor yazımı üç
gün. 
SİNAN OĞAN (Devamla) – Hayır. “Üç gün
sürdü.” dedi canlı yayında.
HİLMİ BİLGİN (Sivas) – Canlı yayında da
yanlış söylüyordun dün akşam. 
YILMAZ TUNÇ (Bartın) – Raporun yazımı
üç gün. 
SİNAN OĞAN (Devamla) – “Üç gün sürdü.
Muhalefet orada karşı çıkmadı, gelmiş, burada muhalefet şov yapıyor.” dedi. 
OKTAY VURAL (İzmir) - O izci işareti
yapmış demek. 
CELAL DİNÇER (İstanbul) – Açsın
Komisyon tutanaklarını, okusun o zaman. 
SİNAN OĞAN (Devamla) – Değerli
arkadaşlar, burada ya yalancısınız ya dolandırıcısınız. Bunun ikinci bir şıkkı
yok. 
HİLMİ BİLGİN (Sivas) – Dün akşam canlı
yayında da yanlış söylüyordunuz. Sonra özür dilediniz canlı yayında.
SİNAN OĞAN (Devamla) – Evet, beni
izlemeye devam edin arkadaşlar. Canlı yayınımı da hiç kaçırmıyorsunuz maşallah.
Beni izlemeye devam edin. 
HİLMİ BİLGİN (Sivas) – Haberi izledik, haberi.
SİNAN OĞAN (Devamla) – Beni izlemeye
siz devam edin arkadaşlar. 
HİLMİ BİLGİN (Sivas) – Yarın bundan da
özür dilersin.
SİNAN OĞAN (Devamla) – Beni izlemeye
siz… 
HİLMİ BİLGİN (Sivas) – Sonra bu konuda
da özür dilersin.
SİNAN OĞAN (Devamla) – Görüyorum ki
programlarımı da kaçırmıyorsunuz maşallah.
(Mikrofon otomatik cihaz tarafından
kapatıldı) 
SİNAN OĞAN (Devamla) – Ama karşıma
çıkmaya da cesaret edemiyorsunuz. Hodri meydan, ya burada ya televizyonlarda.
(MHP sıralarından alkışlar, AK PARTİ sıralarından gürültüler) 
BAŞKAN – Evet, teşekkür ediyorum. 
Hocalı katliamıyla ilgili, Milliyetçi
Hareket Partisinden Reşat Doğru, Cumhuriyet Halk Partisinden Ali Özgündüz ve AK
PARTİ’den Necdet Ünüvar’a yarın için söz verilmiştir. 
SİNAN OĞAN (Iğdır) – Komisyon üyelerine,
dostluk grubu üyelerine söz vereceksiniz. 
BAŞKAN – Herkesin üslubu ve adabı
kendisine aittir. 
YILMAZ TUNÇ (Bartın) – Şimdi özür dile
bakalım. 
HİLMİ BİLGİN (Sivas) – Hemen özür dile.

YILMAZ TUNÇ (Bartın) – Başkana
“yalancı” dedin. 
BAŞKAN – Şimdi aynı mahiyetteki diğer
önergenin gerekçesini okutuyorum: 
Gerekçe: 
Mesleğe girişteki yaş şartı artırılarak
isteklilerin tercihte bulunmada sayısal olarak da artış sağlanması
amaçlanmıştır. 
BAŞKAN – Aynı mahiyetteki önergeleri
oylarınıza sunuyorum…
ENGİN ALTAY (Sinop) – Karar yeter
sayısı…
BAŞKAN – Karar yeter sayısı arayacağım.

Kabul edenler… Kabul etmeyenler… Karar
yeter sayısı vardır, önergeler kabul edilmiştir.
Kabul edilen önerge doğrultusunda
25’inci maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
26’ncı madde üzerinde üç adet önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Kanun
Tasarısının 26. Maddesinin aşağıdaki şekilde değiştirilmesini arz ve teklif
ederiz.
 Mehmet Erdoğan Alim
Işık  Hasan Hüseyin Türkoğlu
 Muğla Kütahya Osmaniye
 Ruhsar Demirel Emin
Çınar Seyfettin Yılmaz
 Eskişehir Kastamonu Adana
 Ali Öz
 Mersin
"MADDE 26- 3201 sayılı Kanunun
Geçici 23 üncü maddesinin ikinci fıkrasında yer alan "değerlendirilmez"
ibaresi "değerlendirilir ve bu kişiler idarece resen emekliye sevk
edilemez." şeklinde değiştirilmiştir."
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Kanun
Tasarısının 26. maddesinin Tasarı metninden çıkarılmasını arz ve teklif ederiz.
 Ali Serindağ Ahmet
Toptaş Tanju Özcan
 Gaziantep Afyonkarahisar Bolu
 Ali Sarıbaş Celal
Dinçer
 Çanakkale İstanbul
BAŞKAN – Şimdi okutacağım önerge
Anayasa'ya aykırılık önergesidir.
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -TORBA- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti - tek adam - diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun
tasarısının 26 ıncı maddesinin Anayasa'ya aykırılık nedeniyle tasarı metninden
çıkarılmasını arz ve teklif ederiz.
 Pervin Buldan Nazmi
Gür Gülser Yıldırım
 Iğdır Van Mardin
 Abdullah Levent Tüzel Erol
Dora Hüsamettin Zenderlioğlu
 İstanbul Mardin Bitlis
 Demir Çelik Nursel
Aydoğan
 Muş Diyarbakır
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet katılıyor mu?
ENERJİ VE TABİİ KAYNAKLAR BAKANI TANER
YILDIZ (Kayseri) – Katılmıyoruz Sayın Başkan.
BAŞKAN – Önerge üzerinde söz isteyen?
İDRİS BALUKEN (Bingöl) – Nursel
Aydoğan.
BAŞKAN – Nursel Aydoğan,
Diyarbakır Milletvekili.
Buyurun Sayın Aydoğan.
NURSEL AYDOĞAN (Diyarbakır) – Sayın
Başkan, değerli milletvekilleri; ben öncelikle hepinizi saygıyla selamlıyorum.
İç Güvenlik Yasa Tasarısı 132 maddeden
oluşuyor bildiğimiz kadarıyla fakat kamuoyunun da yakından bildiği gibi Sayın
Cumhurbaşkanı tarafından, Sayın Başbakan tarafından en fazla tartıştırılan 2
maddesi var; bunlardan bir tanesi molotof, diğeri de bonzai. Öyle ki hem
Cumhurbaşkanı hem Başbakan il il geziyorlar, ilçe ilçe geziyorlar, yetmedi yurt
dışına çıkıp geziyorlar, gittikleri her yerde de birinci gündem maddeleri İç
Güvenlik Yasa Tasarısı’yla ilgilidir ve oralarda muhalefet partilerinin
bonzaiden yana olduğunu, molotoftan yana olduğunu, kendilerinin de hem bonzai
hem de uyuşturucu karşıtı olduklarını halka anlatmaya çalışıyorlar. 
Şimdi, tabii ki bu ne kadar gerçekçi,
halk buna ne kadar inanıyor, onu önümüzdeki zaman dilimi hepimize gösterecek.
Fakat hepimizin bildiği bir gerçeklik var, o da şu: Bu yasa tasarısında hem
molotofun hem de uyuşturucunun özellikle hem Cumhurbaşkanı hem de Başbakan
tarafından bu denli gündemleştirilmesinin en önemli nedeni bu 132 maddenin
içerisinde Türkiye halklarının yakından bilmesini istemedikleri bazı maddelerin
geçişini kolaylaştırmak içindir, artık bunu herkes biliyor.
Yine, herkesin bildiği bir şey var,
Türkiye’de molotofla ilgili bir yasa yok değil, yasa var ve hâlen de o yasa
yürürlüktedir, uyuşturucuyla ilgili yasalar yürürlüktedir. Dün basına yansıdı,
herkes biliyor, Mersin’de 3. Ağır Ceza Mahkemesi 15 yaşındaki 4 çocuğa ceza
verdi. Verilen cezalar son derece ilginçti, 15 yaşındaki 4 çocuk
ağırlaştırılmış müebbet hapis cezasıyla yargılanıyorlar. Yargılanmalarının
nedeni de toplumsal olaylarda molotof kullanmaları, işte, örgüt üyesi olmaları,
örgüt propagandası yapmaları ve benzeri nedenler. Şimdi, Türkiye’de eğer
molotofla ilgili bir yasa yoksa ağırlaştırılmış müebbet hapis cezasını savcılar
nasıl istiyorlar ya da hâkimler bu kadar cezayı nasıl veriyor? Şu ana kadar
molotoftan cezaevlerinde yatan genç sayısı belki bine yakındır ve alınan
cezalar da dokuz yıl, on bir yıl, on üç yıl, on beş yıldır. Eğer Türkiye’de
molotofla ilgili bir kanun yoksa, bir yasa yoksa molotof kullanan çocuklar bu
cezayı nasıl almaktadırlar? 
ÜNAL KACIR (İstanbul) – Yasa o kadar
verir mi? Daha az ceza veriyorlar. 
NURSEL AYDOĞAN (Devamla) – Şimdi, iki
yılla dört yıla siz indirmiş oluyorsunuz yani bir anlamda molotofçuları siz
desteklemiş oluyorsunuz, kendi deyiminizle size söyleyeyim. (HDP sıralarından
alkışlar) 
ÜNAL KACIR (İstanbul) – Tamam, niye
şikâyetçisin?
NURSEL AYDOĞAN (Devamla) – Yani böylesi
bir durumla karşı karşıyayız. Bize göre, artık Türkiye’de bunları tartışmak
gereksizdir. Yani bu kanun çıkartılarak Türkiye’de belli şeylerin kullanımının
önüne geçilemez. Sayın Başbakan, gittiği her yerde, özellikle çok tartışılan
ilk on maddeyle ilgili, nedeninin Diyarbakır’daki ve bölgedeki 6-8 Ekim Kobani
eylemleri olduğunu ifade etmektedir. Şimdi, Başbakan zannediyor ki ben
getireceğim Molotof yasasını çıkaracağım, onunla ilgili işte polis vazife
vesaire kanunlarıyla ilgili bazı şeyleri de çıkaracağım, her şey bitecek. Böyle
bir şey yok, böyle bir realite yok Türkiye’de. Siz nedenleri ortadan
kaldırırsanız bu molotof yasasını çıkartmaya gerek bile duymazsınız. Kaldı ki
böyle bir yasa, molotofla ilgili yasa çıkartmaya gerek yok, zaten var. Var olan
bir şeyi bu kadar gündemleştirmek demek, Türkiye’de insanların dikkatlerini
farklı bir yöne çekmek demektir. 
Bizim, Hükûmetten ricamız, isteğimiz
şudur: Artık ne bizi ne de Türkiye halkını böyle boş şeylerle oyalamaya gerek
yok. Yapılması gereken şey, kullanımın önüne geçen durumları açığa çıkarmaktır,
ortaya çıkarmaktır diyorum, teşekkür ediyorum. (HDP sıralarından alkışlar)
BAŞKAN – Teşekkür ediyorum.
Önergeyi oylarınıza sunuyorum...
İDRİS BALUKEN (Bingöl) – Karar yeter
sayısı...
BAŞKAN – Karar yeter sayısı arayacağım.
Kabul edenler... Kabul etmeyenler...
Karar yeter sayısı vardır, önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Kanun
Tasarısının 26. maddesinin Tasarı metninden çıkarılmasını arz ve teklif ederiz.
 
Ali Sarıbaş (Çanakkale) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Takdire bırakıyoruz efendim.
BAŞKAN – Hükûmet katılıyor mu?
ENERJİ VE TABİİ KAYNAKLAR BAKANI TANER
YILDIZ (Kayseri) – Katılıyoruz Sayın Başkan.
ENGİN ALTAY (Sinop) – Refik Eryılmaz...
BAŞKAN – Buyurun Sayın Eryılmaz. (CHP
sıralarından alkışlar)
Sayın Eryılmaz, önergeyi imzalar
mısınız lütfen, imzanız yok.
REFİK ERYILMAZ (Hatay) – Teşekkür
ediyorum.
Sayın Başkan, değerli milletvekilleri;
öncelikle, Süleyman Şah Türbesi’ni âdeta kaçarak terk etmenizden dolayı, bu
ülkeye yaşattığınız zaferden dolayı sizleri kutluyorum! “Za fer”
dediğiniz böyle olur! Tam AKP Hükûmetine yakışır bir zafer! Aslında, biz bu
zaferleri daha önce de yaşamıştık. Gezi eylemlerinde gençlerimiz katledilirken
yine zafer yazmıştınız, yine bu ülkeye zafer yaşatmıştınız. 
HALİL ÜRÜN (Afyonkarahisar) – “Zafer”
diyen yok, tedbir o.
REFİK ERYILMAZ (Devamla) – Umut
ediyorum ki, 7 Haziranda da inşallah bu zaferin aynısını sizler yaşayacaksınız.

OSMAN AŞKIN BAK (İstanbul) – 10’uncu
zaferi yaşayacağız.
HİLMİ BİLGİN (Sivas) – 10’da 10
yapacağız, 10’da 10.
OSMAN AŞKIN BAK (İstanbul) – 10 seçimde
10, 10 üzerinden 10.
REFİK ERYILMAZ (Devamla) – Bakın,
değerli arkadaşlar, Süleyman Şah Türbesi’ni âdeta kaçarak terk etmenizin
sebebinin ne olduğunu biliyor musunuz? (AK PARTİ sıralarından “1939’a sor.”
sesi) Büyük müttefikiniz ABD’yle yapmış olduğunuz eğit-donat politikasının bir
sonucudur Süleyman Şah Türbesi’nin kaybedilmesi. 
HİLMİ BİLGİN (Sivas) – Türbeleri
savunur hâle geldiniz, ne güzel.
REFİK ERYILMAZ (Devamla) – Ve bu eğit-donat
politikasıyla dört yıldır silahlı gruplara vermiş olduğunuz destekle döktüğünüz
kan yeterli gelmemiş, yeni yeni katliamlar sürecine imza atacak bir protokolün
daha altına imza attınız. Amerika diyor ki: “Biz komşu ülkelerde mevcut olan
IŞİD’le mücadele edeceğiz, gelin beraber mücadele edelim.” Bir koalisyon
oluşturmuş ama Recep Tayyip Erdoğan “Ben bu protokole bir şartla imza atarım:
Biz de IŞİD’le mücadele ederiz ama Suriye’den ve diğer ülkelerden getireceğimiz
muhalif grupları Türkiye’de eğitip, silahlandırıp Suriye’ye, Irak’a savaşmaya
gönderdiğimizde, oradaki devlete karşı, oradaki yönetime karşı da
savaşacaklar.” dedi ve bunu da mutabakata ekledi. 
Şimdi ben size soruyorum: Biz hepimiz
Müslüman’ız; ABD’li askerler gelecek, Türkiye’de, Türk ordusunun karargâhında
militanları, teröristleri eğitecek, donatacak ve “Gidin, Suriye’de Müslüman
kardeşlerinizi öldürün.” diyecek. Şimdi, siz bunu bizim inancımızın neresine
oturtuyorsunuz, ben size soruyorum? Bakın, bu sadece inançla ilgili, ahlakla
ilgili bir sorun değil arkadaşlar, sizin altına imza attığınız bu eğit-donat
politikası aynı zamanda Ceza Kanunu’muzun 168, 169, 171, 313, 314 ve 315’inci
maddelerine açıkça aykırılık oluşturuyor. Bunun dışında, Terörle Mücadele
Kanunu’muzun 3, 4 ve 7’nci maddelerine açıkça aykırılık oluşturuyor. Bu da
yeterli değil, Türkiye’nin Birleşmiş Milletler bünyesinde uluslararası terörle
mücadele kapsamında imzalamış olduğumuz 12 tane anlaşma ve protokole de
aykırılık oluşturuyor ve Birleşmiş Milletlerin o imzalanan protokollerinde, o
protokole aykırı hareket edenlerin nerede yargılanacağını da düzenlemiş;
Uluslararası Ceza Mahkemesi ve Lahey Adalet Divanıdır. 
Bakın, AKP milletvekillerine
sesleniyorum ve burada tarihe not düşme adına söylüyorum: Bu eğit-donat
mutabakatı Türkiye’yi dünyanın en tehlikeli terör örgütünün bir numaralı hedefi
hâline getirmiştir. Bugün, bu mutabakatla birlikte Türkiye sadece IŞİD’in hedef
tahtasına oturmamış, aynı zamanda hem iç hukuktaki ceza müeyyidelerini hem de
uluslararası hukuktaki ceza müeyyidelerini ihlal etmiştir. Bundan sonra, IŞİD
ya da türevlerinin sırf bu anlaşmadan dolayı bu ülkede gerçekleştireceği bütün
terör eylemlerinden AKP Hükûmeti ve AKP Grubu sorumlu olacaktır.
Açık, net
söylüyorum. MİT’in kısa bir süre önce emniyete gönderdiği bir ihbar yazısı var,
diyor ki: “3 bin IŞİD militanı Türkiye’ye girmiş, hücre tipi bir yapılanma
içindedir. Ankara, İstanbul veya sınır illerinde eylem gerçekleştirecektir.”
Peki, o MİT’e sormazlar mı “Kardeşim, bu 3 bin militan, dünyanın en tehlikeli militanı
bu ülkeye girdiği zaman sen ne yapıyordun?” diye. 
ÜNAL KACIR
(İstanbul) – Hani IŞİD bizimle beraber diyordunuz, ne oldu şimdi?
REFİK ERYILMAZ
(Devamla) – Değerli arkadaşlar, söyleyecek sözümüz çok. Özet olarak şunu
söyleyeyim: Recep Tayyip Erdoğan ve Davutoğlu’nun çantasında tükenen
imparatorluk hayallerinden başka hiçbir şey kalmamıştır. 
Bu vesileyle
yüce Meclisi saygıyla selamlıyorum. (CHP sıralarından alkışlar) 
BAŞKAN –
Teşekkür ediyorum. 
Sayın Kuşoğlu,
buyurun, söz talebiniz var.
MEHMET NACİ BOSTANCI
(Amasya) – Sayın Başkan… 
BAŞKAN – Bir
saniye, Sayın Kuşoğlu’na söz verdim. 
VI.- AÇIKLAMALAR
(Devam)
41.- Ankara
Milletvekili Bülent Kuşoğlu’nun, ekonomiden sorumlu Başbakan Yardımcısı ile
Merkez Bankası Başkanının istifa edeceğine dair söylentilerle ilgili Hükûmetin
açıklama yapması gerektiğine ilişkin açıklaması
BÜLENT KUŞOĞLU
(Ankara) – Teşekkür ederim Sayın Başkanım. 
Sayın Başkanım,
delaletinizle Sayın Bakana bir soru sormak istiyorum. Bugün yapılan bir
olağanüstü görüşme sonucu hem Ekonomiden Sorumlu Başbakan Yardımcısının hem de
Merkez Bankası Başkanının istifa edebileceğine dair söylentiler var yine
medyada. Bunlar, tabii, iş çevrelerini, ekonomi çevrelerini heyecanlandırmış
vaziyette. Yarın piyasalar açıldığında büyük sıkıntılara sebep olabilecek.
Bununla ilgili olarak Sayın Bakanın açıklama yapmasının olumlu olacağını
değerlendiriyorum. 
Delaletinizle bu
konuyu sormak istedim. Meclisin bilgilendirilmesinde, kamuoyunun
bilgilendirilmesinde yarar var. 
Çok teşekkür
ederim. 
BAŞKAN –
Teşekkür ediyorum. 
Buyurun Sayın
Bostancı. 
MEHMET NACİ
BOSTANCI (Amasya) – Sayın konuşmacı bahsettiği protokolle AK PARTİ’nin
katliamların önünü açtığını, aynı zamanda, Türkiye’de gerçekleştirilecek terör
eylemlerinin de müsebbibi olduğunu ifade ederek sataştı. 
BAŞKAN – Buyurun Sayın Bostancı,
sataşma nedeniyle iki dakika söz veriyorum. (AK PARTİ sıralarından alkışlar)
X.- SATAŞMALARA İLİŞKİN KONUŞMALAR
(Devam)
12.- Amasya Milletvekili Mehmet Naci
Bostancı’nın, Hatay Milletvekili Refik Eryılmaz’ın 684 sıra sayılı Kanun
Tasarısı’nın 26’ncı maddesiyle ilgili önerge üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
MEHMET NACİ BOSTANCI (Amasya) – Sayın
Başkan, değerli arkadaşlar; esasen Refik Bey’in konuşması bir tarafıyla son
derece duyarlı, teröre karşı çıkan, akan kanı reddeden bir konuşma; bu bakımdan
tebrik ediyorum. Eksik kalan diğer tarafını bu vesileyle tamamlayacağım. Eksik
kalan tarafı şu: Suriye’de olup bitenlere ilişkin olarak Refik Bey -öyle
anlaşılıyor ki yakından takip ediyor gelişmeleri- eğer burada, IŞİD’in
eylemlerini, oradaki terörü, Türkiye’nin Müslümanları birbirine kırdırmakta
protokol ile rol oynayacağını –ilgili protokolle- söylüyor ve bir hassasiyet
ifade ediyorsa böyle iddialar çerçevesinde, beklerdim ki birkaç cümleyle de
Esed rejiminin oradaki sivil insanları nasıl katlettiğinden…
MEHMET ERDOĞAN (Muğla) – Ya,
devriiktidarınızda hep Müslümanlar öldü. 
MEHMET NACİ BOSTANCI (Devamla) -…nasıl,
bahsettiği Müslümanları öldürdüğünden –kendisinin bahsettiği- ifade etse…
MEHMET ERDOĞAN (Muğla) – Etrafımızda
Irak’ta, Suriye’de, Mısır’da hep Müslümanlar öldü. Bırak şimdi şu Esed işini.
MEHMET NACİ BOSTANCI (Devamla) - …tabii
ki Refik Bey’in bütün konuşmasını olumlu görmek mümkündü…
MEHMET ERDOĞAN (Muğla) – BOP ortakları,
BOP ortakları. Geçin bunları.
MEHMET NACİ BOSTANCI (Devamla) - …ama
Refik Bey, ne hikmetse Türkiye’ye yönelik eleştiriler yaparken dahi son derece
pervasız iken Esed rejimine hiçbir bir söz söylememesi, sanıyorum, Suriye’deki
olayları çok da yakından takip etmediği, genel geçer bilgilerle akıl yürüttüğü
anlamına geliyor.
ALİ HAYDAR ÖNER (Isparta) – Dönemin
Başbakanının yakın dostuydu, biliyorsunuz. 
MEHMET NACİ BOSTANCI (Devamla) - Esasen
biz, hiç kimsenin kanı aksın istemeyiz…
OKTAY VURAL (İzmir) – İstemeyiz ama hak
ediyorlar (!)
MEHMET NACİ BOSTANCI (Devamla) - …çünkü
Lübnan’ın, Suriye’nin, o Orta Doğu coğrafyasının ne kadar farklı kimliklerden
müteşekkil olduğunu biliriz. Amin Maalouf’un “Ölümcül Kimliklerini” okuyanlar,
Lübnanlı bu çocuğun, Şark’ın çocuğunun kimliklerden ve bunların birbirleriyle
ilişkilerinden nasıl bahsettiğini bilirler.
Burada, kimliklerin arkasında saf
tutarak terörü meşrulaştıran bir akıl, kesinlikle Orta Doğu coğrafyasında
barışçı bir rol oynayamaz. Refik Bey’i, bütün coğrafyayı görerek öylece terörün
karşısında yer almaya davet etmek isterim.
(Mikrofon otomatik cihaz tarafından
kapatıldı) 
MEHMET NACİ BOSTANCI (Devamla) –
Saygılarımla. (AK PARTİ sıralarından alkışlar)
BAŞKAN – Teşekkür ediyorum.
REFİK ERYILMAZ (Hatay) – Sayın
Başkanım, bu konuyla ilgili bir açıklama yapmak istiyorum.
BAŞKAN – Yerinizden, o zaman, açıklama
yapacaksınız, bir dakika…
REFİK ERYILMAZ (Hatay) – Arkadaşımız
nasıl kürsüden yaptıysa açıklamasını…
BAŞKAN – Anlaşılmadı…
MEHMET NACİ BOSTANCI (Amasya) –
Açıklama yapmadım ben, sataştınız. 
REFİK ERYILMAZ (Hatay) – Kendisi
sataşmadan dolayı nasıl kürsüden…
BAŞKAN –Ne söyledi de sataştı Sayın
Vekilim?
REFİK ERYILMAZ (Hatay) – Efendim, benim
Esad rejimini ya da şiddetini meşrulaştıran bir anlayışın içinde olduğumu iddia
etti. Ben buna bir açıklama yapmak zorundayım. Bu ağır bir iddia efendim. 
BAŞKAN – Buyurun. 
13.- Hatay Milletvekili Refik
Eryılmaz’ın, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması
REFİK ERYILMAZ (Hatay) – Bakın,
arkadaşlar, biz her zaman şunu savunduk: Terör nereden gelirse gelsin,
karşısındayız. 
MEHMET NACİ BOSTANCI (Amasya) –
Esed’den de gelirse…
REFİK ERYILMAZ (Devamla) – Terörün
dini, imanı, mezhebi, inancı olmaz ama şunu net olarak söyleyeyim: Sizin de bir
an önce bu Esad sendromundan kurtulup şu dış politikanızı yeniden gözden
geçirmeniz gerekiyor. 
BÜLENT TURAN (İstanbul) – 300 bin kişi
öldü, sen ne diyorsun?
REFİK ERYILMAZ (Devamla) – “Esad” diye diye
bölgeyi kana bulamaya kimsenin hakkı yoktur. Bakın, terör gruplarıyla iş
birliği yapmanın gerekçesi olamaz. “Benim teröristim iyidir.” anlayışı doğru
bir anlayış değildir. 
MEHMET NACİ BOSTANCI (Amasya) – Adil ol
adil!
REFİK ERYILMAZ (Devamla) – Ölen de
“Allahuekber” diyor, öldüren de “Allahuekber” diyor. Bugün Suriye’deki
çatışmanın 2 tane kazananı var, İsrail ve Amerika’dır. Silahı sattılar,
Suriye’yi böldüler, 200 bin, 300 bin masum Müslümanın ölümüne neden oldular,
yüz binlerce kadına tecavüz edildi ve Suriye’yi yakıp yıktılar. Bizim bölgemiz
de bundan nasibini aldı. Bu politika doğru bir politika değil. Şiddeti
besleyen, şiddeti destekleyen, terör gruplarını meşrulaştıran bir politika
doğru bir politika değil. Biz her zaman şiddetin karşısında durduk. Şiddet
nereden gelirse gelsin lanetliyoruz, kınıyoruz ama bu, terör gruplarıyla iş
birliği yapmak için meşru bir gerekçe olamaz, bunu herkesin görmesi lazım.
MEHMET NACİ BOSTANCI (Amasya) – Bir
kere de “Esed” de, Esed. 
REFİK ERYILMAZ (Devamla) – Amerika’ya,
İsrail’e Orta Doğu’da hizmet edecek politikalardan vazgeçin arkadaşlar. Bakın,
bu politikaların… Esad’a “kardeşim” diyen sizsiniz…
MEHMET NACİ BOSTANCI (Amasya) – Bir
kere de Esed’e “Esed” de. 
REFİK ERYILMAZ (Devamla) –…Şam’da gidip
kahvaltı yapan sizsiniz,(x) ailece Bodrum’da tatil yapan
sizsiniz, fotoğraf çektiren sizsiniz.
İDRİS BALUKEN (Bingöl) – Ortak Bakanlar
Kurulu toplantıları yaptılar. 
MEHMET NACİ BOSTANCI (Amasya) – O zaman
kan yoktu. 
REFİK ERYILMAZ (Devamla) – Artık bu
konuyu kapatın. Bakın, Esad üzerinden terör gruplarıyla yaptığınız iş
birliğinden, buradan ders çıkaracaksınız arkadaşlar. 
Teşekkür ediyorum. (CHP sıralarından
alkışlar)
BAŞKAN – Teşekkür ediyorum. 
XII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Sayın Bakan, açıklama yapacak mısınız
Sayın Kuşoğlu’nun…
Buyurun.
VI.- AÇIKLAMALAR (Devam)
42.- Enerji ve Tabii Kaynaklar Bakanı
Taner Yıldız’ın, Ankara Milletvekili Bülent Kuşoğlu’nun yaptığı açıklamasındaki
bazı ifadelerine ilişkin açıklaması
ENERJİ VE TABİİ KAYNAKLAR BAKANI TANER
YILDIZ (Kayseri) – Sayın Başkan, değerli arkadaşlar; böyle bir şey söz konusu
değildir.
Arz ediyorum.
BAŞKAN – Evet, teşekkür ediyorum.
XII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
5.- Polis Vazife ve Salahiyet Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Kanun
Tasarısının 26. Maddesinin aşağıdaki şekilde değiştirilmesini arz ve teklif
ederiz.
Hasan Hüseyin
Türkoğlu (Osmaniye) ve arkadaşları
“MADDE 26- 3201 sayılı Kanunun Geçici 23 üncü maddesinin
ikinci fıkrasında yer alan “değerlendirilmez” ibaresi “değerlendirilir ve bu
kişiler idarece resen emekliye sevk edilemez.” şeklinde değiştirilmiştir.”
BAŞKAN – Komisyon önergeye katılıyor mu?
İÇİŞLERİ KOMİSYONU BAŞKANI MEHMET ERSOY (Sinop) – Takdire
bırakıyoruz efendim. 
BAŞKAN – Hükûmet katılıyor mu?
ENERJİ VE TABİİ KAYNAKLAR BAKANI TANER YILDIZ (Kayseri) –
Katılıyoruz Sayın Başkan. 
BAŞKAN – Evet, önerge üzerinde söz isteyen Mehmet Erdoğan,
Muğla Milletvekili. 
Buyurun Sayın Erdoğan.
MEHMET ERDOĞAN (Muğla) – Sayın Başkan, değerli
milletvekilleri; vermiş olduğumuz önerge hakkında söz almış bulunuyorum. Bu
vesileyle de yüce heyetinizi saygıyla selamlıyorum. 
Öncelikle tabii, bu önergemizin kapsamı konusunda belki
bilgisi olmayan arkadaşlarımız vardır. Bu önergemiz, terörle mücadele sırasında
gazi olan ve malulen emekliye sevk edilen, daha sonra da gazilik haklarından
sonra tekrar göreve başlayan 8 emniyet müdürünün emekli edilmesini engelleyen
bir önergedir. Bunu kabul ederseniz bu 8 terör mağduru emniyet müdürümüz bundan
sonra mağdur olmayacaktır. 
Şimdi, arkadaşlar, tabii ki bugün Başbakanın grup
toplantısını seyrederken hayretler içerisinde kaldım. Bu tasarı hakkında
“Türkiye Büyük Millet Meclisine sevk edildiğinden bu yana muhalefet ortada
yok.” diyor.
ALİ HAYDAR ÖNER (Isparta) – Allah Allah!
MEHMET ERDOĞAN (Devamla) – “Komisyonda da yoktular, hiçbir
öneride, hiçbir katkıda bulunmadılar, şimdi Genel Kurulda hepsi bir araya
geldi, Türkiye’nin güvenliğini sağlayacak bu tasarıya itiraz ediyorlar.” diyor.
Sayın Komisyon Başkanı, Sayın İçişleri Bakanı, AKP’nin grup başkan vekilleri;
Başbakana niçin yalan atıyorsunuz,(x) Başbakana doğru bilgi verin.
Komisyonda söylediklerimizi toplasanız bir kitap olur. 
RECEP ÖZEL
(Isparta) – Yani, doğru değil anlamında diyor.
MEHMET ERDOĞAN
(Devamla) – Efendim?
RECEP ÖZEL
(Isparta) – Doğru değil anlamında söylüyor.
ALİ HAYDAR ÖNER
(Isparta) – Başbakanın işine gelmiyor, onlar doğru bilgi verdi de Başbakanın işine
gelmiyor.
MEHMET ERDOĞAN
(Devamla) – Biz bu konuyla ilgili bu tasarının yanlışlıklarını, yarın iktidarı
kaybettiğinizde sizin elinize bu tasarının nasıl kelepçeler takacağını ısrarla
anlattık arkadaşlar. Anlamamak için siz de gayret sarf ettiniz, bizim
söylediklerimizi duymamak için de elinizdeki akıllı telefonlarınızla oynadınız.
Bütün Komisyon üyesi arkadaşlar gelsinler, bunun aksini burada söylesinler,
anlatsınlar.
Yine,
arkadaşlar, halk tarafından, Türk milleti tarafından Cumhurbaşkanı olarak
seçilen ancak Cumhurbaşkanı olduğunun farkına varamayan Recep Tayyip Erdoğan’ın
Adalet Akademisinde yaptığı konuşmadan bir paragraf okuyacağım size. Hukuk
kavramının halkla bütünleştiğini anlatan Cumhurbaşkanı Erdoğan şunları söyledi:
“Bakın, biz aslında bir kanun devletinin mensupları veya temsilcileri olmaktan
öte geçmeliyiz. Ya, ne olmalıyız? Bir hukuk devletinin temsilcileri olmalıyız.
Hukuk başka şeydir, kanun başka bir şeydir. ‘Hukuk mu, kanun mu?’ derseniz, ha,
benim o zaman savunacağım şey hukuktur, kanun değil çünkü kanun, önüne gelenin
istediği gibi, arzu ettiği gibi, nefsi neyi emrediyorsa buna göre hazırlamış
olduğu bir yazılar silsilesidir veya yasalar manzumesidir.” Şimdi, arkadaşlar,
bunu Cumhurbaşkanı Adalet Akademisinde söylüyor. Size ben şimdi soruyorum: AKP
milletvekili arkadaşlar, bu tasarı Cumhurbaşkanının nefsine göre mi hazırlanıp
getirildi buraya, İçişleri Bakanının nefsine göre mi hazırlanıp getirildi... 
RECEP ÖZEL
(Isparta) – Bu ülkenin gerçeklerine göre, ihtiyaçlarına göre getirildi.
MEHMET ERDOĞAN
(Devamla) – ...Davutoğlu’nun nefsine göre mi hazırlanıp getirildi, yoksa başka
ortaklarınızın nefsine göre mi hazırlanıp getirildi?
RECEP ÖZEL
(Isparta) – Ülkenin ihtiyaçlarına göre; ihtiyaçlara göre, ihtiyaç.
MEHMET ERDOĞAN
(Devamla) – Bunu çıkın burada anlatın. 
Burada boşuna
sataşma.
RECEP ÖZEL
(Isparta) – İhtiyaç, ihtiyaç; ihtiyaçlara göre.
MEHMET ERDOĞAN
(Devamla) – Burada boşuna sataşma, sözün yetiyorsa gelirsin bu kürsüde cevap
verirsin.
RECEP ÖZEL
(Isparta) – Veririz.
MEHMET ERDOĞAN
(Devamla) – Öyle herkese laf atmakla bu iş olmaz.
RECEP ÖZEL
(Isparta) – Yok ya!
MEHMET ERDOĞAN
(Devamla) – Nefsinize göre yaptığınız bütün kanunlardan dolayı bir yaptığınız
kanunun altı ay ömrü yok arkadaşlar. Bunu da en fazla birkaç ay sonra, belki
seçimden önce buraya bir daha getirirsiniz. “Yanlış yapmışsınız, koşun,
sabahlara kadar çalışıp bunu da değiştirelim.” dersiniz. Bunun çok örneklerini
yaşadık. Bütün kanunlarda yapboz oynuyorsunuz. Bunlar oyuncak değil arkadaşlar.
Bu kanunlar, şu hazırladığınız tasarı eğer yasalaşırsa birçok insanın müktesep
hakkını elinden alıyor. Okula giden polis kolejindeki çocuğun, polis
akademisindeki çocuğun ve yarın resen bakanın onayı, işte, kuracağınız
komisyonun teklifiyle emekliye sevk edilecek listesini hazırladığınız 3.200,
emeklilik yolundaki, emniyet müdürünün hakkını gasbediyor bu tasarı. Bunlar
oyuncak değil ki. O insanlar oraya gelinceye kadar bir ömür harcadılar, siz
şimdi gece yarısı burada çıkaracağınız, işte “Kabul edenler… Kabul etmeyenler…
Kabul edilmiştir.” dediğiniz bu tasarıyla bu kadar insanın kul hakkına, insan
hakkına, iş hakkına tecavüz ediyorsunuz. Bunların vebalini bu dünyada da
ödeyeceksiniz, öbür dünyada da ödeyeceksiniz. Bu vebal her hâlükârda sizin
yakanızdadır. Çünkü, Cumhurbaşkanı açıkça ifade ediyor ki: “Biz şimdiye kadar
çıkardığımız 2.200 kanunun hepsini nefsimize göre hazırladık.” Türkiye
Cumhuriyeti’nin ihtiyaçlarına, vatandaşlarımızın ihtiyaçlarına göre
hazırlamadığımızı açıkça ifade ediyor. Bu ayıp da sizin hepinize yeter. 
Hepinizi saygıyla selamlıyorum. (MHP ve
CHP sıralarından alkışlar) 
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
OKTAY VURAL (İzmir) – Ne? Edilmiştir
efendim. Kabul edildi, kabul edildi.
BAŞKAN - Düzeltiyorum, kabul
edilmiştir. 
Kabul edilen önerge doğrultusunda
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Birleşime iki dakika ara veriyorum. 
Kapanma Saati:
02.01
ON BEŞİNCİ
OTURUM
Açılma Saati:
02.02
BAŞKAN: Başkan
Vekili Sadık YAKUT
KÂTİP ÜYELER:
Muhammet Bilal MACİT (İstanbul), Muhammet Rıza YALÇINKAYA (Bartın) 
-----0-----
BAŞKAN – Sayın milletvekilleri, Türkiye
Büyük Millet Meclisinin 64’üncü Birleşiminin On Beşinci Oturumunu açıyorum.
684 sıra sayılı Kanun Tasarısı’nın görüşmelerine
devam edeceğiz.
Komisyon? Yok. 
Ertelenmiştir. 
6’ncı sırada yer alan, Kültürel
İfadelerin Çeşitliliğinin Korunması ve Geliştirilmesi Sözleşmesinin
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız. 
6.- Kültürel İfadelerin Çeşitliliğinin
Korunması ve Geliştirilmesi Sözleşmesinin Onaylanmasının Uygun Bulunduğuna Dair
Kanun Tasarısı ve Dışişleri Komisyonu Raporu (1/292) (S. Sayısı: 54)
BAŞKAN – Komisyon? Yok. 
Ertelenmiştir. 
Bundan sonra da komisyonun
bulunmayacağı anlaşıldığından, kanun tasarı ve teklifleri ile komisyonlardan
gelen diğer işleri sırasıyla görüşmek için 26 Şubat 2015 Perşembe günü, alınan
karar gereğince saat 14.00’te toplanmak üzere birleşimi kapatıyorum. 
Kapanma Saati:
02.03




(x) Bu düzeltmeye ilişkin ifade
24/02/2015 tarihli 63. Birleşim Tutanağı’nın 239’uncu sayfasında yer
almaktadır. 


(x) Bu ifadeye ilişkin düzeltme 26/22015
tarihli 65’inci Birleşim Tutanağı’nın 52’nci sayfasında “Geçen Tutanak Hakkında
Konuşmalar” bölümünde yer almıştır.


(*) Bu ifadeye ilişkin düzeltme 26/2/2015
tarihli 65’inci Birleşim Tutanağı’nın 143’üncü sayfasında “Geçen Tutanak Hakkında
Konuşmalar” bölümünde yer almıştır. 


(*) Bu ifadeye ilişkin düzeltme 26/2/2015
tarihli 65’inci Birleşim Tutanağı’nın 367’nci sayfasında “Geçen Tutanak
Hakkında Konuşmalar” bölümünde yer almıştır.


(x) Bu ifadeye ilişkin düzeltme 26/2/2015
tarihli 65’inci Birleşim Tutanağı’nın 35’inci sayfasında “Geçen Tutanak
Hakkında Konuşmalar” bölümünde yer almıştır.


(x)
Bu ifadeye ilişkin düzeltme 26/2/2015 tarihli 65’inci Birleşim Tutanağı’nın
43’üncü sayfasında “Geçen Tutanak Hakkında Konuşmalar” bölümünde yer almıştır.


(x) Bu ifadeye ilişkin düzeltme 26/2/2015
tarihli 65’inci Birleşim Tutanağı’nın 200’üncü sayfasında “Geçen Tutanak Hakkında
Konuşmalar” bölümünde yer almıştır.


(x) Bu ifadeye ilişkin düzeltme 26/2/2015
tarihli 65’inci Birleşim Tutanağı’nın 147’nci sayfasında “Geçen Tutanak
Hakkında Konuşmalar” bölümünde yer almıştır.


(x) Bu düzeltmeye ilişkin ifade 24/2/2015
tarihli 63’üncü Birleşim Tutanağı’nın 327’nci sayfasında yer almaktadır.


(x) Bu düzeltmeye ilişkin ifade
24/02/2015 tarihli 63’üncü Birleşim Tutanağı’nın 233’üncü sayfasında yer
almaktadır.


(x) Bu ifadeye ilişkin düzeltme 26/2/2015
tarihli 65’inci Birleşim Tutanağı’nın 47’nci sayfasında “Geçen Tutanak Hakkında
Konuşmalar” bölümünde yer almaktadır.


(x) 684 S. Sayılı Basmayazı 19/2/2015
tarihli 58’inci Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.


(xx)
Bu düzeltmeye ilişkin ifade 24/02/2015 tarihli 63’üncü Birleşim Tutanağı’nın
195’inci sayfasında yer almaktadır. 


(x) Bu
ifadeye ilişkin düzeltme 26/2/2015 tarihli 65’inci Birleşim Tutanağı’nın
39’uncu sayfasında “Geçen Tutanak Hakkında Konuşmalar” bölümünde yer almıştır.


(x) Bu
ifadeye ilişkin düzeltme 26/2/2015 tarihli 65’inci Birleşim Tutanağı’nın
23’üncü sayfasında “Geçen Tutanak Hakkında Konuşmalar” bölümünde yer almıştır.



(x) Açık oylama kesin sonuçlarını
gösteren tablo tutanağa eklidir.


(xx) Bu düzeltmeye ilişkin ifade
24/02/2015 tarihli 63’üncü Birleşim Tutanağı’nın 316’ncı sayfasında yer
almıştır.





(x) Bu
ifadeye ilişkin düzeltme 26/2/2015 tarihli 65’inci Birleşim Tutanağı’nın
145’inci sayfasında “Geçen Tutanak Hakkında Konuşmalar” bölümünde yer almıştır.



(x) Bu
ifadeye ilişkin düzeltme 26/2/2015 tarihli 65’inci Birleşim Tutanağı’nın
151’inci sayfasında “Geçen Tutanak Hakkında Konuşmalar” bölümünde yer almıştır.


(x) Açık oylama kesin sonuçlarını
gösteren tablo tutanağa eklidir.


(x) Bu ifadeye ilişkin düzeltme 26/2/2015
tarihli 65’inci Birleşim Tutanağı’nın 38’inci sayfasında “Geçen Tutanak
Hakkında Konuşmalar” bölümünde yer almıştır.


(x) Açık oylama kesin sonuçlarını
gösteren tablo tutanağa eklidir.


(x) Bu ifadeye ilişkin düzeltme 26/2/2015
tarihli 65’inci Birleşim Tutanağı’nın 202’nci sayfasında “Geçen Tutanak
Hakkında Konuşmalar” bölümünde yer almıştır.


(x) Bu
ifadeye ilişkin açıklamalar 26/2/2015 tarihli 65’inci Birleşim Tutanağı’nın
45’inci sayfasında “Geçen Tutanak Hakkında Konuşmalar” bölümünde yer almıştır.








(x) Bu ifadeye ilişkin düzeltme 26/2/2015
tarihli 65’inci Birleşim Tutanağı’nın 41’inci sayfasında “Geçen Tutanak
Hakkında Konuşmalar” bölümünde yer almıştır.


(x) Bu ifadeye ilişkin düzeltme
26/2/2015 tarihli 65’inci Birleşim Tutanağı’nın 50’nci sayfasında “Geçen
Tutanak Hakkında Konuşmalar” bölümünde yer alıştır.




