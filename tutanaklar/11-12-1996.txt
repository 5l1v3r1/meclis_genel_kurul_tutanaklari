


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 16          YASAMA YILI : 2



T. B. M. M.

TUTANAK DERGİSİ

30 uncu Birleşim

11 . 12 . 1996  Çarşamba



İ Ç İ N D E K İ L E R

 I. - GEÇEN TUTANAK ÖZETİ

 II. - GELEN KÂĞITLAR

III. - YOKLAMA 

IV. - BAŞKANLIĞIN GENEL KURULA SUNUŞLARI

A)  TEZKERELER VE ÖNERGELER

1. -  Bartın Milletvekili Cafer Tufan Yazıcıoğlu'nun,
(6/332) numaralı sözlü sorusunu geri aldığına
ilişkin önergesi (4/115)

B) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1.-Aydın Milletvekili Cengiz Altınkaya
ve 21 arkadaşının, kamuda çalışan
mimar ve mühendislerin çalışma koşullarının
araştırılarak özlük haklarının
iyileştirilmesi için alınması gereken
tedbirlerin belirlenmesi amacıyla Meclis araştırması
açılmasına ilişkin önergesi (10/136)

V. -KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1. -1997 Malî Yılı Genel ve Katma
Bütçeli İdareler Bütçe Kanunu Tasarıları
ile 1994 ve 1995 Malî Yılları Genel ve Katma
Bütçeli İdareler ve Kuruluşlar Kesinhesap
Kanunu Tasarıları (1/518, 1/519; 1/282, 3/414; 1/283,
3/415; 1/492, 3/516; 1/493, 3/517) (S. Sayıları
:134, 135, 103,102, 151, 150)

A)HAZİNE MÜSTEŞARLIĞI

1. -Hazine Müsteşarlığı
1997 Malî Yılı Bütçesi

2. -Hazine ve Dış Ticaret Müsteşarlığı
1994 Malî Yılı Kesinhesabı

3. -Hazine Müsteşarlığı
1995 Malî Yılı Kesinhesabı

B)DEVLET PLANLAMA TEŞKİLATI MÜSTEŞARLIĞI

1.-Devlet Planlama Teşkilatı Müsteşarlığı
1997 Malî Yılı Bütçesi

2.-Devlet Planlama Teşkilatı Müsteşarlığı
1994 Malî Yılı Kesinhesabı

3.-Devlet Planlama Teşkilatı Müsteşarlığı
1995 Malî Yılı Kesinhesabı

C) SOSYAL HİZMETLER VE ÇOCUK ESİRGEME
KURUMU GENEL MÜDÜRLÜĞÜ

1.-Sosyal Hizmetler ve Çocuk Esirgeme Kurumu
Genel Müdürlüğü 1997 MalîYılı
Bütçesi

2.-Sosyal Hizmetler ve Çocuk Esirgeme Kurumu
Genel Müdürlüğü 1994 MalîYılı
Kesinhesabı

3.-Sosyal Hizmetler ve Çocuk Esirgeme Kurumu
Genel Müdürlüğü 1995 MalîYılı
Kesinhesabı

4. -Kadın ve Sosyal Hizmetler Müsteşarlığı
1994 Malî Yılı Kesinhesabı

D)DANIŞTAY BAŞKANLIĞI

1. -Danıştay Başkanlığı
1997 Malî Yılı Bütçesi

2. -Danıştay Başkanlığı
1994 Malî Yılı Kesinhesabı

3. -Danıştay Başkanlığı
1995 Malî Yılı Kesinhesabı

E)DIŞ TİCARET MÜSTEŞARLIĞI

1.-Dış Ticaret Müsteşarlığı
1997 Malî Yılı Bütçesi

2.-Dış Ticaret Müsteşarlığı
1995 Malî Yılı Kesinhesabı

F) GÜMRÜK MÜSTEŞARLIĞI

1.-Gümrük Müsteşarlığı
1997 Malî Yılı Bütçesi

2.-Gümrük Müsteşarlığı
1994 Malî Yılı Kesinhesabı

3. -Gümrük Müsteşarlığı
1995 Malî Yılı Kesinhesabı

G)DEVLET İSTATİSTİK ENSTİTÜSÜ
BAŞKANLIĞI

1. -Devlet İstatistik Enstitüsü
Başkanlığı 1997 Malî Yılı
Bütçesi

2. -Devlet İstatistik Enstitüsü
Başkanlığı 1994 Malî Yılı
Kesinhesabı

3. -Devlet İstatistik Enstitüsü
Başkanlığı 1995 Malî Yılı
Kesinhesabı

H) GENÇLİK VE SPOR GENEL MÜDÜRLÜĞÜ

1.-Gençlik ve Spor Genel Müdürlüğü
1997 Malî Yılı Bütçesi

2.-Gençlik ve Spor Genel Müdürlüğü
1994 Malî Yılı Kesinhesabı

3.-Gençlik ve Spor Genel Müdürlüğü
1995 Malî Yılı Kesinhesabı

VI.-SATAŞMALARA İLİŞKİN
KONUŞMALAR

1. -İstanbul Milletvekili Mehmet Sevigen'in
Devlet Bakanı Bahattin Şeker'in şahsına
sataşması nedeniyle konuşması.

VII.-SORULAR VE CEVAPLAR

A)YAZILI SORULAR VE CEVAPLARI

1.-İstanbul Milletvekili Cevdet Selvi'nin,
personel atamalarına ilişkin Başbakandan sorusu
ve Devlet Bakanı Gürcan Dağdaş'ın
yazılı cevabı (7/1349)

2. -Afyon Milletvekili H. İbrahim Özsoy'un,
Konya-İzmir yolu bağlantısına ilişkin
sorusu ve Bayındırlık ve İskân
Bakanı Cevat Ayhan'ın yazılı cevabı
(7/1651)

3. - Ağrı Milletvekili Celal Esin'in,
Ağrı ve ilçelerinin okul, öğretmen
ve personel ihtiyaçlarına ilişkin sorusu ve
Millî Eğitim Bakanı Mehmet Sağlam'ın
yazılı cevabı (7/1692)



I. -GEÇEN TUTANAK ÖZETİ

TBMM Genel Kurulu saat 10.00'da açılarak
dört oturum yaptı.

Birinci, İkinci ve Üçüncü
Oturum

İngiltere'ye gidecek olan Dışişleri
Bakanı ve Başbakan Yardımcısı
Tansu Çiller'e, dönüşüne kadar, Millî
Eğitim Bakanı Mehmet Sağlam'ın,

Bangladeş,Endonezya, Malezya ve Suudi Arabistan'a
gidecek olan Devlet Bakanı Abdullah Gül'e, dönüşüne
kadar, Kültür Bakanı İsmail Kahraman'ın,

İtalya'ya gidecek olan Devlet Bakanı
Bahattin Şeker'e, dönüşüne kadar, Devlet
Bakanı Nevzat Ercan'ın,

Gürcistan Cumhuriyetine gidecek olan Devlet
Bakanı Namık Kemal Zeybek'e, dönüşüne
kadar, Devlet Bakanı Işılay Saygın'ın,

Endonezya ve Belçika'ya gidecek olan Sanayi
ve Ticaret Bakanı E. Yalım Erez'e, dönüşüne
kadar, Sağlık Bakanı Yıldırım
Aktuna'nın,

Singapur'a gidecek olan Devlet Bakanı Ayfer
Yılmaz'a, dönüşüne kadar, Devlet Bakanı
H. Ufuk Söylemez'in,

Avusturya'ya gidecek olan Turizm Bakanı M.
Bahattin Yücel'e, dönüşüne kadar, Devlet
Bakanı Işılay Saygın'ın,

Vekillik etmelerinin uygun görülmüş
olduğuna ilişkin Cumhurbaşkanlığı
tezkereleri ile;

Şırnak Milletvekili BayarÖkten'in,
Sanayi, Ticaret,Enerji, Tabiî Kaynaklar, Bilgi ve Teknoloji
Komisyonu üyeliğinden çekildiğine ilişkin
önergesi,

Genel Kurulun bilgisine sunuldu.

Türkiye Büyük Millet Meclisinden bir
Parlamento heyetinin Gürcistan Parlamentosundan alınan
resmî davete icabetine ilişkin Başkanlık
tezkeresi kabul edildi.

1997 Malî Yılı Genel ve Katma
Bütçeli İdareler Bütçe Kanunu Tasarıları
ile 1994 ve 1995 Malî Yılları Genel ve Katma
Bütçeli İdareler ve Kuruluşlar Kesinhesap
Kanunu Tasarılarının (1/518, 1/519; 1/282,
3/414; 1/283, 3/415; 1/492, 3/516; 1/493, 3/517) (S. Sayıları
:134, 135, 103, 102, 151, 150) görüşmelerine devam
olunarak;

Türkiye Büyük Millet Meclisi,

Cumhurbaşkanlığı,

Sayıştay Başkanlığı,

Anayasa Mahkemesi Başkanlığı,

1997 Malî Yılı bütçeleri
ile 1994 ve 1995 Malî yılları kesinhesapları
kabul edildi ve,

Başbakanlık,

Denizcilik Müsteşarlığı,

Köy Hizmetleri Genel Müdürlüğü,

1997 Malî Yılı bütçeleri
ile 1994 ve 1995 Malî Yılları kesinhesapları
bir süre görüşüldü.

Saat 19.30'da toplanmak üzere birleşime
19.00'da ara verildi.

Yasin Hatiboğlu

Başkanvekili

 Ünal Yaşar Fatih Atay

 Gaziantep Aydın

 Kâtip Üye Kâtip Üye

Dördüncü Oturum

1997 Malî Yılı Genel ve Katma
Bütçeli İdareler, Bütçe Kanunu
Tasarıları ile 1994 ve 1995 Malî Yılları
Genel ve Katma Bütçeli İdareler ve Kuruluşlar
Kesinhesap Kanunu Tasarılarının (1/518, 1/519;
1/282, 3/414; 1/283, 3/415; 1/492, 3/516; 1/493, 3/517) (S. Sayıları
:134, 135, 103, 102, 151, 150) görüşmelerine devam
olunarak;

Başbakanlık,

Denizcilik Müsteşarlığı,

Köy Hizmetleri Genel Müdürlüğü,

1997 Malî Yılı Bütçeleri
ile 1994 ve 1995 Malî Yılları Kesinhesapları
kabul edildi.

Programda yer alan kuruluşların bütçe
ve kesinhesaplarını görüşmek için,
11 Aralık 1996 Çarşamba günü saat
10.00'da toplanmak üzere, birleşime 22.52'de son verildi.

Uluç Gürkan

Başkanvekili

 Ali Günaydın Mustafa Baş

 Konya İstanbul

 Kâtip Üye Kâtip Üye



II.-GELEN KÂĞITLAR

11.12.1996 ÇARŞAMBA

Teklifler

1.-Kütahya Milletvekili Mustafa Kalemli'nin;
Memurlar ve Diğer Kamu Görevlilerinin Görevsel Suçlarının
Soruşturulması Usulü Hakkında Kanun Teklifi
(2/615) (Adalet Komisyonuna) (Başkanlığa geliş
tarihi :10.12.1996)

2.-Refah Partisi Grup Başkanvekili Kayseri
Milletvekili Salih Kapusuz ile Doğru Yol Partisi Grup Başkanvekili
Aydın Milletvekili Ali Rıza Gönül'ün;
2547 Sayılı Yükseköğretim Kanununun
Bazı Maddelerinin Değiştirilmesi ve İki
Geçici Madde Eklenmesi Hakkında Kanun Teklifi (2/616)
(Plan ve Bütçe ve Millî Eğitim Kültür,
Gençlik ve Spor komisyonlarına) (Başkanlığa
geliş tarihi :10.12.1996)

3. -Kütahya Milletvekili Mustafa Kalemli'nin;
2918 Sayılı Karayolları Trafik Kanununda
Değişiklik Yapılması Hakkında Kanun
Teklifi (2/617) (İçişleri Komisyonuna) (Başkanlığa
geliş tarihi :11.12.1996)

Rapor

1.-Yükseköğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulüne Dair Kanunun
Bir Maddesinin Yürürlükten Kaldırılmasına
İlişkin 9.10.1996 Tarih ve 4190 Sayılı
Kanun ve Anayasanın 89 uncu Maddesi Gereğince Cumhurbaşkanınca
Bir Daha Görüşülmek Üzere Geri Gönderme
Tezkeresi ve Millî Eğitim, Kültür,Gençlik
ve Spor Komisyonu Raporu (1/526, 3/520) (S. Sayısı
:166) (Dağıtma tarihi :11.12.1996) (GÜNDEME)

Sözlü Soru Önergeleri

1.-Ankara Milletvekili Ersönmez Yarbay'ın,
yeni atanan özürlü öğretmen sayısına
ilişkin Millî Eğitim Bakanından sözlü
soru önergesi (6/384) (Başkanlığa geliş
tarihi :10.12.1996)

2. -Ankara Milletvekili Ersönmez Yarbay'ın,
TBMM'de çalışan özürlü personel
sayısına ilişkin Türkiye Büyük
Millet Meclisi Başkanından sözlü soru önergesi
(6/385) (Başkanlığa geliş tarihi :10.12.1996)

3. - Ankara Milletvekili Ersönmez Yarbay'ın,
bazı firmaların vergi ödemediği iddiasına
ve Kaldırım Rafine Tuz Fabrikasına ilişkin
Devlet Bakanından sözlü soru önergesi (6/386)
(Başkanlığa geliş tarihi :10.12.1996)

Yazılı Soru Önergeleri

1.-İstanbul Milletvekili Halit Dumankaya'nın,
Turban ile ilgili yolsuzluk iddialarına ilişkin Devlet
Bakanından yazılı soru önergesi (7/1749)
(Başkanlığa geliş tarihi :10.12.1996)

2.-İstanbul Milletvekili Halit Dumankaya'nın,
bazı şahıslara verilen yeşil pasaportlara
ilişkin İçişleri Bakanından yazılı
soru önergesi (7/1750) (Başkanlığa geliş
tarihi :10.12.1996)

3.-İstanbul Milletvekili Halit Dumankaya'nın,
Şehit Anaları Vakfı'na ilişkin Devlet
Bakanından yazılı soru önergesi (7/1751)
(Başkanlığa geliş tarihi :10.12.1996)

4.-İstanbul Milletvekili Halit Dumankaya'nın,
Genç Demokratlar Vakfı'na  ilişkin Devlet
Bakanından yazılı soru önergesi (7/1752)
(Başkanlığa geliş tarihi :10.12.1996)

5. -Yozgat Milletvekili İsmail Durak Ünlü'nün,
bazı basın organlarında çıkan
rüşvet teklifiyle ilgili beyanına ilişkin
Turizm Bakanından yazılı soru önergesi
(7/1753) (Başkanlığa geliş tarihi :10.12.1996)

6. -Manisa Milletvekili Tevfik Diker'in, görevi
sırasında rüşvet teklif edilip edilmediğine
ilişkin Turizm Bakanından yazılı soru
önergesi (7/1754) (Başkanlığa geliş
tarihi :10.12.1996)


BİRİNCİ OTURUM

Açılma Saati: 10.09

11 Aralık 1996 Çarşamba

BAŞKAN : Başkanvekili  Yasin
HATİBOĞLU

KÂTİP ÜYELER:Ahmet DÖKÜLMEZ
(Kahramanmaraş), Kadir BOZKURT(Sinop)


 

BAŞKAN - Çalışmalarımızın
hayırlara vesile olmasını Cenabı Allah'tan
niyaz ederek Türkiye Büyük Millet Meclisinin 30
uncu Birleşimini açıyorum.

Geç kaldığımız için
Yüce Heyetinizden özür diliyorum; elimizde olmayan
bir sebepten dolayı, zannediyorum, 9 dakika geciktik; özür
dileriz.

Sayın milletvekilleri, 1997 Malî Yılı
Genel ve Katma Bütçe Kanun Tasarıları
ile 1994 ve 1995 Malî Yılları Genel ve Katma
Bütçe Kesinhesap Kanunu Tasarıları üzerindeki
müzakerelere devam edeceğiz; ancak, görüşmelere
başlamadan önce, Başkanlığın
Genel Kurula sunuşları vardır; Yüce Heyetinize
onları arz edeceğiz.

IV. - BAŞKANLIĞIN GENEL KURULA
SUNUŞLARI

A)  TEZKERELER VE ÖNERGELER

1. -  Bartın Milletvekili Cafer Tufan Yazıcıoğlu'nun,
(6/332) numaralı sözlü sorusunu geri aldığına
ilişkin önergesi (4/115) 

Türkiye Büyük Millet Meclisi
Başkanlığına

Gündemin 164 üncü sırasında
yer alan 6/332 esas numaralı sözlü soru önergeme
yazılı cevap aldığımdan, soru
önergemi geri alıyorum.

Gereğini saygılarımla arz ederim.

  Cafer Tufan Yazıcıoğlu

  Bartın

BAŞKAN - Sözlü soru önergesi
geri verilmiştir.

Bir Meclis araştırması önergesi
vardır; okutuyorum:

B) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1.-Aydın Milletvekili Cengiz Altınkaya
ve 21 arkadaşının, kamuda çalışan
mimar ve mühendislerin çalışma koşullarının
araştırılarak özlük haklarının
iyileştirilmesi için alınması gereken
tedbirlerin belirlenmesi amacıyla Meclis araştırması
açılmasına ilişkin önergesi (10/136)


Türkiye Büyük Millet Meclisi
Başkanlığına

Kalkınma sürecindeki ülkemizin gümrük
birliğine üye ve diğer gelişmiş ülkelerdeki
yeni teknolojileri kullanmak, verimliliği ve kaliteyi sağlamak,
yeniden hızlı kalkınmak zorunluluğu açıktır.
Bunun için, öncelikle yetişmiş teknik
insan potansiyelinin tam olarak harekete geçirilmesi ve
motive edilmesi gereklidir. 

Son yıllarda uygulanmakta olan ancak üretim
ile verimlilik ve ücretler arasında dengeyi kuramayan
politikalarla söz konusu kaynağın yeterince değerlendirilmediğini,
teknik elemanların kendi alanlarında yoğunlaşması
yerine uzmanlığından uzaklaştığını
görmekteyiz. Bunun en belirgin nedeni olarak, ülkemizin
kalkınma sürecinde yetişmiş insan gücüne
ve özellikle teknik elemanlara ödenen ücretlerin
düşüklüğünü gösterebiliriz.


Ülkemizin kalkınma programlarında
öngörülen hedeflere ulaşılmasında
lokomotif görevini üstlenmiş ve üstlenmekte
olan kamuda çalışan mühendis ve mimarların
çalışma koşulları ve aldıkları
ücretlerin yıllar içerisindeki seyrinin; diğer
meslek mensuplarına göre aldıkları ücretlerin
karşılaştırılmasının
yapılması ve bu sektörde çalışanların
özlük haklarının iyileştirilmesi
için bir çalışmanın gerekli
olup, olmadığının ortaya çıkarılması
için Anayasanın 98 ve Türkiye Büyük
Millet Meclisi İçtüzüğünün
104 ve 105 inci maddelerine binaen bir Meclis araştırması
açılmasını arz ederiz.

 1. Cengiz Altınkaya (Aydın)

 2. Biltekin Özdemir (Samsun)

 3. Veysel Atasoy (Zonguldak)

 4. Enis Sülün  (Tekirdağ)

 5. Necati Güllülü  (Erzurum)

 6. Ahmet Alkan  (Konya)

 7. Hüseyin Yayla  (Hatay)

 8. Adil Aşırım (Iğdır)

 9. Yusuf Namoğlu (İstanbul)

10. Yıldırım Aktürk (Uşak)

11. Halit Dumankaya (İstanbul)

12. Hüsnü Doğan  (İstanbul)

13. Levent Mıstıkoğlu (Hatay)

14. Ali Er (İçel)

15. Ünal Yaşar  (Gaziantep)

16. Yaşar Okuyan (Yalova)

17. Mustafa Küpeli (Adana)

18. Mehmet Ali Bilici (Adana)

19. Yusuf Pamuk  (İstanbul)

20. Abdulkadir Baş (Nevşehir)

21. Yusuf Selahattin Beyribey (Kars)

22. İsmail Durak Ünlü (Yozgat)

BAŞKAN - Önerge, gündemde yerini
alacak ve Meclis araştırması açılıp
açılmaması konusundaki öngörüşmeler,
sırasında yapılacaktır.

Sayın milletvekilleri, 1997 Malî Yılı
Genel ve Katma Bütçe Kanun Tasarıları
ile 1994 ve 1995 Malî Yılları Genel ve Katma
Bütçeli İdareler ve Kuruluşlar Kesinhesap
Kanunu Tasarıları üzerindeki müzakerelere
devam ediyoruz.

V. -KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER

1. -1977 Malî Yılı Genel ve
Katma Bütçeli İdareler Bütçe Kanunu
Tasarıları ile 1994 ve 1995 Malî Yılları
Genel ve Katma Bütçeli İdareler ve Kuruluşlar
Kesinhesap Kanunu Tasarıları (1/518, 1/519; 1/282,
3/414; 1/283, 3/415; 1/492, 3/516; 1/493, 3/517) (S. Sayıları
:134, 135, 103,102, 151, 150)

A)HAZİNE MÜSTEŞARLIĞI

1. -Hazine Müsteşarlığı
1997 Malî Yılı Bütçesi

2. -Hazine ve Dış Ticaret Müsteşarlığı
1994 Malî Yılı Kesinhesabı

3. -Hazine Müsteşarlığı
1995 Malî Yılı Kesinhesabı

B)DEVLET PLANLAMA TEŞKİLATI MÜSTEŞARLIĞI

1.-Devlet Planlama Teşkilatı Müsteşarlığı
1997 Malî Yılı Bütçesi

2.-Devlet Planlama Teşkilatı Müsteşarlığı
1994 Malî Yılı Kesinhesabı

3.-Devlet Planlama Teşkilatı Müsteşarlığı
1995 Malî Yılı Kesinhesabı

C) SOSYAL HİZMETLER VE ÇOCUK ESİRGEME
KURUMU GENEL MÜDÜRLÜĞÜ

1.-Sosyal Hizmetler ve Çocuk Esirgeme Kurumu
Genel Müdürlüğü 1997 MalîYılı
Bütçesi

2.-Sosyal Hizmetler ve Çocuk Esirgeme Kurumu
Genel Müdürlüğü 1994 MalîYılı
Kesinhesabı

3.-Sosyal Hizmetler ve Çocuk Esirgeme Kurumu
Genel Müdürlüğü 1995 MalîYılı
Kesinhesabı

4. -Kadın ve Sosyal Hizmetler Müsteşarlığı
1994 Malî Yılı Kesinhesabı

D)DANIŞTAY BAŞKANLIĞI

1. -Danıştay Başkanlığı
1997 Malî Yılı Bütçesi

2. -Danıştay Başkanlığı
1994 Malî Yılı Kesinhesabı

3. -Danıştay Başkanlığı
1995 Malî Yılı Kesinhesabı 


BAŞKAN - Program uyarınca, bugün
2 tur görüşme yapılacaktır; bu vesileyle,
üçüncü tur müzakerelere başlıyoruz.

Sayın Komisyon ve Hükümet hazır.

Sayın milletvekilleri, üçüncü
tur müzakerelerde, Hazine Müsteşarlığı,
Devlet Planlama Teşkilatı Müsteşarlığı,
Sosyal Hizmetler ve Çocuk Esirgeme Kurumu Genel Müdürlüğü
(katma) Danıştay Başkanlığı
bütçeleri yer almaktadır.

Üçüncü turda, grupları
ve şahısları adına söz alan sayın
arkadaşlarımızın adlarını
sırasıyla takdim ediyorum:

Doğru Yol Partisi Grubu adına, Sayın
İlyas Yılmazyıldız, Sayın Muzaffer
Arıkan; Demokratik Sol Parti Grubu adına, Sayın
Teoman Akgür, Sayın Necdet Tekin, Sayın Mustafa
Güven Karahan, Sayın Yalçın Gürtan;
Refah Partisi Grubu adına, Sayın Yakup Budak, Sayın
Remzi Çetin, Sayın Mehmet Bedri İncetahtacı,
Sayın Şeref Malkoç; Cumhuriyet Halk Partisi
Grubu adına, Sayın Haydar Oymak, Sayın Sabri
Ergül, Sayın Ali Haydar Şahin, Sayın
İsmet Atalay; Anavatan Partisi Grubu adına, Sayın
Biltekin Özdemir, Sayın Ekrem Pakdemirli, Sayın
Mahmut Bozkurt.

Şahısları adına; lehinde
Sayın Yusuf Ekinci, aleyhinde Sayın Mehmet Ekici.


Sayın Ekici, Plan ve Bütçe Komisyonu
üyeliğiniz yok değil mi efendim? 

MEHMET EKİCİ (Ankara) - Üye değilim
efendim. 

BAŞKAN - Şimdi, sırasıyla
grup sözcülerini davet edeceğim. 

Doğru Yol Partisi Grubu adına, ilk sözcü,
Sayın İlyas Yılmazyıldız; buyurun
efendim. (DYP ve RP sıralarından alkışlar)


DYP GRUBU ADINA İLYAS YILMAZYILDIZ (Balıkesir)
- Sayın Başkan, değerli milletvekili arkadaşlarım,
televizyonları başlarında bizleri ... izleyen
çok değerli vatandaşlarım; Hazine Müsteşarlığı
ve Devlet Planlama Teşkilatı bütçeleri
hakkında, Doğru Yol Partisi Grubunun görüşlerini
açıklamak üzere söz almış
bulunuyorum; sözlerime başlamadan önce hepinizi
saygıyla selamlarım. 

Hazine Müsteşarlığı
1997 yılı bütçesi üzerindeki görüşlerimi
açıklarken, ağırlıklı olarak
Türk malî sistemi üzerinde durmak istiyorum. Hazine
Müsteşarlığı, ekonomik politikaların
belirlenmesinde, kararların alınmasında,
 uygulanmasında önemli görevler, yetkiler ve
roller üstlenmiş bir kurumumuzdur. Bu Müsteşarlığımızın
kuruluş amacı, 4059 sayılı ve 9.12.1994
tarihli Kanunda yer aldığı gibi, kısaca
şöyle tanımlayabiliriz: Ekonomi politikalarının
tespitinde yardımcı olmak ve bu politikalar çerçevesinde
hazine işlemleri, kamu finansmanı, kamu iktisadî
teşebbüsleri ve devlet iştirakleri, ikili ve
çok taraflı dış ekonomik ilişkiler,
uluslararası ve bölgesel ekonomik ve malî kuruluşlarla
ilişkiler, yabancı ülke ve kuruluşlardan
borç ve hibe alınması ve verilmesi, ülkenin
finansman politikaları çerçevesinde sermaye
akımlarına ilişkin düzenleme ve işlemlerin
yapılması, bankacılık ve sermaye piyasası,
yurtdışı müteahhitlik hizmetleri, sigorta
sektörü ve kambiyo rejimine ilişkin faaliyetler
ile yatırım ve yatırım teşvik
faaliyetlerini düzenlemek, uygulamak, uygulamanın
izlenmesine, geliştirilmesine ilişkin esasları
tespit etmek.

Diğer taraftan, tüm dış ekonomik
ilişkiler, Avrupa Birliği ile Dünya Bankası,
IMF, Asya Kalkınma Bankası, Avrupa Kalkınma
Bankası ve İslam Kalkınma Bankası
gibi çokuluslu malî kuruluşlarla ülkemizin
ilişkileri de, yine Hazinemiz tarafından yürütülmektedir.


Açıklanan bu fonksiyonlara ilave olarak,
yatırımların ve döviz kazandırıcı
hizmetlerin teşvik ve yönlendirilmesi konularında
öngörülen teşvik tedbirlerini hazırlamak,
uygulamak, uygulamayı takip etmek ve değerlendirerek
gerekli önlemleri almak ve ülkemize yabancı sermaye
girişini artırabilmek amacıyla gerekli düzenlemeleri
yapmak da, Hazine Müsteşarlığının
görevleri arasındadır. 

Bu değinilen görev ve yetkilerin ekonomik
yaşantıdaki yeri ve önemi tartışma
götürmeyecek şekilde açıktır.
Hazine Müsteşarlığı kendisine verilen
bu hayatî görevleri, ancak, uzman ve nitelikli personel
ve yeterli bir bütçeyle yerine getirebilir. Hazine
Müsteşarlığı yukarıda sayılan
bütün bu görevleri uzmanlaşmış
personeliyle bugüne kadar başarıyla yürütmüştür.


Sayın Başkan, sayın milletvekilleri;
bildiğiniz gibi, ekonomimizin en önemli sorunlarından
birisi, ekonomimizin çapına oranla içborç
stokunun yüksekliğidir. İçborç stokundaki
artış, ekonomimizin çözülmesi gereken
en önemli sorunu olmakla birlikte, sadece borçlanmaya
yönelik çalışmalarla sonuçlandırılamayacağı
çok açıktır. Özellikle, sosyal
güvenlik, özelleştirme gibi yapısal sorunların
ivedilikle çözülmesi, borçlanmamızı
rahatlatarak, uzun vadeli, düşük maliyetli borçlanma
yapılmasını sağlayacaktır. Bu
gelişmeler, siyasî istikrarın sağlanmasının,
iktisadî açıdan ne kadar önemli olduğunu
göstermektedir. Siyasî istikrar sağlandığı
ölçüde piyasalar geleceğe daha güvenle
bakmaktadırlar. 

Malî sistemimizin en önemli sorunlarının
başında, halen sürmekte olan yüksek enflasyon
ve artan kamu borçlanma ihtiyacı gelmektedir. Enflasyon
bekleyişleri ve buna bağlı olarak artan faiz
ödemeleri, borçlanma gereğini artırarak,
kamunun malî sistemden daha fazla pay almasına yol
açmaktadır. 1990 itibariyle içborç
stokunun geniş para arzı M-2'ye oranı yüzde
39 iken bu oran 1994 yılında yüzde 86'ya, 1995
yılında yüzde 90'a yükselmiştir.
Bu oran 1996-Ekim itibariyle yüzde 112'dir. Yüksek enflasyon
aynı zamanda tasarrufların yabancı para cinsinden
tutulması sonucunu yaratmakta ve ekonomide dolarizasyonu
teşvik etmektedir. Halen mevduatın yüzde 50'si
yabancı para olarak tutulmaktadır. 

Bu makro ekonomik sorunlar, enflasyonun kalıcı
olarak düşürülmesiyle ortadan kalkacaktır.
Faiz oranlarının düşmesi, hem maliyetler
üzerindeki olumlu etkisiyle, hem de enflasyon bekleyişlerini
etkilemesi nedeniyle, enflasyonun düşürülmesinde
en kritik faktördür. Hükümetimizin açıkladığı
kaynak paketleri ve denk bütçe uygulamasıyla
içborç sarmalı kırılacak, faizlerin
düşmesi sonucunda da borçlanma gereği azalacaktır.


Sayın Başkan, sayın milletvekilleri;
şimdi de Hazine Müsteşarlığının,
ülkemiz ekonomisi için çok önemli bir
konuma sahip olduğuna inandığım, malî
sektörün gelişimine yönelik mevcut çalışmalarından
söz etmek istiyorum. Geçtiğimiz dönemde,
malî sektörün, uluslararası piyasalardaki
itibarının artırılması ve konuya
ilişkin mevzuatın uluslararası normlarla uyumlaştırılması
bakımından çok önemli bazı adımların
atılmış olduğunu görüyoruz.
Bankalara belirli bir tutarın üzerinde işlem
gerçekleştiren müşterilerinin kimliklerinin
tespit zorunluluğunu getiren yönetmelik ile ülkemizin
karaparanın aklanmasının önlenmesine
ilişkin imzalamış olduğu uluslararası
anlaşmalardan doğan yükümlülüklerinin
yerine getirilmesi amacıyla hazırlanan Karaparanın
Aklanmasının Önlenmesine Yönelik Kanunun
yürürlüğe girmiş olması, Türk
malî sisteminin uluslararası itibarının
korunması açısından önemli gelişmelerdir.


Buna ilave olarak, Müsteşarlıkça
çalışmaları sürdürülen,
bankalarca konsolide esasa göre raporlama ilkeleri ve enflasyon
muhasebesiyle ilgili düzenlemelerin, Türk bankacılık
sisteminin uluslararası piyasalarda hak ettiği yere
daha çabuk erişmesine önemli katkılarda
bulunacağına inanıyorum. 

Malî sistemin etkin bir şekilde denetlenmesi,
kamunun genel çıkarı açısından
büyük önem arz etmektedir. Malî sistemi itibarlı
ve güçlü olan ülkelerin, kalkınma
yolunda önemli bir avantaja sahip olduğu bilinen bir
gerçektir. Ülkemizin kalkınmasında önemli
bir rol aynayan malî kurumların güçlendirilmesi,
bunların denetim ve gözetimlerinin eksiksiz gerçekleştirilmesine
ve tabi oldukları mevzuatın eksikliklerinin ivedilikle
giderilmesine bağlı bulunmaktadır. 

Ayrıca, hayat sigortaları alanındaki
mevcut sorunların çözümlenmesine yönelik
olarak, Türkiye Büyük Millet Meclisine sevk edileceği
belirtilen özel sigortacılığın düzenlenmesi
ve denetlenmesi hakkında kanun tasarısının,
ülkemizin en önemli sorunlarından birini oluşturan
sosyal güvenlik sisteminde yaşanan sorunların
çözümüne önemli katkılarda bulunacağını,
gelişmiş bir hayat sigorta sisteminin, ekonomiye uzun
vadeli fon yaratılması ve tasarruf kapasitesinin
artırılması bakımından son
derece önemli olduğunu ifade etmek istiyorum. 

Kamu bankalarının özelleştirilmesine
yönelik olarak başlatılan girişimlerin
bir an önce sonuçlandırılması
dileğimizdir. Bu hususta da desteğimizi sürdüreceğimizi
belirtmekte fayda görüyorum. 

Yurtdışına çıkan
Türk vatandaşlarından Toplu Konut Fonu Harcı
alınması uygulamasına son verilmesinin, küreselleşme
politikaları çerçevesinde, uluslararası
entegrasyona katkıda bulunacağı inancındayım;
ancak, yalnızca bankacılık ve sigortacılık
sektörlerinden oluşmamakla birlikte, özellikle
bankacılık sektörünün ağırlığıyla,
uluslararası malî piyasalarda etkinliğini sürdürebilen
Türk malî sisteminin derinliğinin artırılabilmesi,
çeşitlendirilebilmesi ve uluslararası piyasalarda
daha etkin bir konuma ulaşabilmesi bakımından,
finansal kiralama şirketleri, factoring şirketleri,
tüketici finansman şirketleri ve özel finans kurumları
gibi banka dışı malî kurumların
daha etkin bir şekilde çalışmasına
ve malî sistem içerisindeki paylarının
artırılmasına yönelik düzenlemelere
de en az bankacılık sektöründe yapılması
düşünülen değişiklikler kadar önem
verilmesi gerektiğine inanıyorum. 

Sayın Başkan, sayın milletvekilleri;
sonuç olarak, Sayın Bakanın ve Hazinenin
malî sektörle ilgili olarak ortaya koyduğu çalışmaları
takdirle karşıladığımı ifade
ediyor ve bu çalışmalara, yasama organı
olarak bizlerin de destek sağlaması gerektiğini
düşünüyorum. 

Şimdi, Devlet Planlama Teşkilatı
bütçesi hakkındaki görüşlerimi
açıklamak istiyorum.

Sayın Başkan, değerli üyeler;
Devlet Planlama Teşkilatı, Türkiye'deki bürokratik
yapılanmada, merkezî hükümet teşkilatı
içerisinde müşavir kuruluşlar arasında
yer almaktadır. Müşavir kuruluşlar, asıl
olarak, hükümete görevlerinde yardımcı
olmak, görüş bildirmek üzere kurulmuşlardır.


DPT, ülkenin kaynaklarının verimli
kullanılması ve kalkınmanın hızlandırılması
için, ekonomik, sosyal ve kültürel planlama hizmetlerinin
bir bütünlük içerisinde, etkin, düzenli
ve süratli olarak görülebilmesi amacıyla
plan ve programlar hazırlamak; bakanlıklar, kamu
kurum ve kuruluşlarının iktisadî, sosyal
ve kültürel politikaları ilgilendiren faaliyetlerinde
koordinasyonu sağlamak konularında görevlendirilmişlerdir.


Türkiye, planlamayı ilk uygulayan ülkelerden
biridir. Ülkemizde, genel anlamda planlama, 1960 yılında
Devlet Planlama Teşkilatının kurulması
ve Birinci Beş Yıllık Kalkınma Planının
hazırlanmasıyla başlamıştır.
1960 yılında başlayan ve planlı kalkınma
dönemi olarak adlandırılan bu 36 yıllık
dönem zarfında, ekonomik, sosyal ve kültürel
alanlarda önemli gelişmeler sağlanmış;
Türkiye, tarım toplumundan sanayi toplumuna geçmiştir.


Türkiye'de, planlama, ekonomik, sosyal ve kültürel
hayatı düzenlemeyi ve özel girişimleri
teşvik ve tanzim edici tedbirlerin genel çerçevesini
belirlemeyi ve ferdî hürriyeti zedelemeden, hem ferdin
hem de toplumun yararına olacak bütünleşmeyi
sağlamaya yönelmiştir. 

Beş yıllık kalkınma planlarının
hazırlanması, Anayasanın 166 ncı maddesi
gereği devletin görevidir. Bu planlar, hükümetin
belirlediği hedefler çerçevesinde DPT tarafından
hazırlanır. Planlar, esas olarak, hükümetin
ekonomik ve sosyal alanda izlemeyi düşündüğü
politikaları, kullanacakları araçları,
oluşturacakları kurumsal yapıyı yansıtan
dokümanlardır. Planların bağlayıcı
niteliği, sadece kamu kesimi içindir. Özel kesim
ve toplumun diğer kesimleri için ise, planlar, ekonominin
orta vadede ne yöne gideceğiyle ilgili bilgi verir, çerçeve
sağlar. 

Son yıllarda dünya ekonomisinde gözlenen
gelişmelerin, piyasa ekonomisinin etkin bir rekabet ortamını
yaratacak şekilde kurumsallaşmasını
gerektirmesi ve devletin ekonomik işlevinin, doğrudan
üretim alanından büyük ölçüde
çekilerek, kural koyucu ve düzenleyici işleviyle
sınırlı tutulması, planlama anlayışında
da değişiklik yapılması ihtiyacını
doğurmuştur. Yeni yaklaşımda, planlamanın
kapsamı, strateji ve politika belirlemeyle sınırlı
tutulmakta ve kaynak tahsisi, artan ölçüde piyasa
mekanizmasına bırakılmaktadır; ancak,
piyasanın başarısız olduğu durumlarda,
iktisat politikası araçları seçici
olarak uygulanabilmektedir. Bu anlamda, kamunun ekonomik hayata
hakim olduğu ve nispeten dışa kapalı ekonomilerde
geçerli olabilen sektörel mal dengeleriyle ilgili
hedefler, dışa açık ve piyasa ekonomisinin
geçerli olduğu günümüz Türkiyesinde
anlamını yitirmiştir.

Öte yandan, 1970'lerin ortasından itibaren,
gelişmiş ülkelerin önemli bir bölümünde,
özellikle teknolojik gelişimi yavaşlayan ülkelerde,
bazı tıkanmaların yaşandığı
ve bu somut durumun, izlenmekte olan müdahaleci devlet ve
refah devleti politikalarının sorgulanmasına
yol açtığı açıktır.
Artık, bu politikaların, küreselleşmenin
hızlandırdığı rekabetçi
bir dünyada götürülmesinin mümkün
olmadığı; bunun, bölgesel entegrasyonlara
katılmanın temel gereği olduğu ve bu gelişime
ayak uyduramayan ülkelerin, er geç marjinalleşmeye
itilip küçüleceğinin ortaya çıktığı
görülmektedir. 

Bu çerçevede, ortaya çıkabilecek
darboğazları öngörüp, gidermek ve dünyanın
değişen koşullarının gereği
olarak, Avrupa Birliği ile ya da genel olarak dünyayla
bütünleşme sürecine uyumda yaşanabilecek
sıkıntıları aşmak için,
yapısal ve kurumsal nitelikte önlemler almak, büyük
önem kazanmış bulunmaktadır.

Yukarıda sunulan genel çizgi çerçevesinde,
yaşanabilecek uyum sorunlarını aşmak
için, yapısal politikaların özenle izlenmesi
ve önemli boyuttaki konjonktürel sıkıntılar
için önlemler alacak aktivist bir politika izlenmesi
gerekleri, devletin, ekonomik ve sosyal gelişmedeki yerini
ve işlevini belirlemektedir.

Devlet Planlama Teşkilatı, aslî
görevi olan beş yıllık kalkınma
planları ve yıllık programların hazırlanmasının
yanı sıra, uluslararası kuruluşlarla
iletişim içerisinde çalışarak,
ekonominin öngörülen muhtemel gelişme istikametleri
konusunda tahminde bulunmak; belirsizlikleri azaltıcı
genel bir yönlendirme görevini yerine getirerek, ekonomik
birimlerin karar alma süreçlerine yol gösterici
olacak genel bir çerçeve sağlamak; maliye, para,
dışticaret ve kambiyo politikalarının
plan ve program hedefleriyle uyum içerisinde uygulanmasını,
kalkınmada öncelikli yörelerin daha hızlı
bir şekilde gelişmesini sağlayacak tedbirleri
tespit ve teklif ederek uygulamayı izlemek ve koordine
etmek gibi, temel işlevleri de yerine getirmektedir. 

1960-1980 döneminde uygulanan ithal ikameci
kalkınma stratejisi çerçevesinde yürütülen
sanayileşme sürecinde, merkezî bir rol oynayan
Devlet Planlama Teşkilatı, 1980 sonrası dönemde,
dünya ölçeğinde yaşanan değişimlere
paralel olarak, hayata geçirilen liberalleşme ve
dışa dönük kalkınma stratejileri
kapsamında da, öncü bir rol oynamıştır.


Yaşanan bu tecrübe de göstermektedir
ki, Planlama Teşkilatı, değişimin önünde
engel teşkil etmek bir yana, değişime öncülük
eden veya değişimi yönlendiren, bu çerçevede
de, kendi kurumsal yapısına dönüştürme
becerisini gösterebilen bir teşkilattır. Ancak,
unutulmamalıdır ki, hızla değişen
ülke ve dünya koşullarında, bütün
diğer kurumlar gibi, Planlama Teşkilatının
da, kendisini, sürekli bir şekilde ihtiyaçlara
uyarlaması, buna imkân verecek şekilde yapıcı
eleştirilere açık olması gerekmektedir.


DPT'yi, Türkiye'deki genel bürokrasi yapılanması
içerisinde farklılaştıran en önemli
özelliği, olaylara makro düzeyde yaklaşarak,
mevcut durumun ötesinde, çözümlere yönelebilmesi;
dolayısıyla, değişime karşı
olumlu tavır sergileyebilmesidir. 

Ayrıca, Devlet Planlama Teşkilatı,
değişik kurumların görev sahasına
giren alanlara bütüncül olarak yaklaşması
ve uygulamaları bütüncül bir bakış
açısı içinde koordine edebilmek konumuyla,
ekonomi yönetiminin diğer ilgili kurum ve kuruluşlarından
farklı bir yapı sergilemektedir. 

Bu bağlamda, kıt kaynakların verimli
bir şekilde değerlendirilmek suretiyle kalkınmaya
çalışan ülkemizde, planlamanın
rolü de kendiliğinden açığa çıkmaktadır.
Hem kalkınma sürecini yönlendirmek hem de ekonomik
ve sosyal politikaların koordineli bir şekilde uygulanmasında
yaptığı araştırmalar sonucu alternatif
politikalar üretmek ve kamu sektörü için
rasyonel kaynak tahsisi yapmak suretiyle faaliyetlerini sürdüren
Devlet Planlama Teşkilatı, gelecekte de, değişen
koşullara paralel olarak, katılımcılığı
teşvik eden bir anlayış içinde, stratejik,
makro ve sektörel düzeydeki çalışmalarıyla
ülke sorunlarına etkin çözümler üretmeye
devam edecektir.

Sayın Başkan, değerli üyeler;
çalışmalarında ana ilke olarak, nitelikli
ve yetişmiş insangücünü maksimum verimle
kullanmayı amaç edinen DPT'nin, eleman alınmasında,
nitelikli eleman istihdamının korunabilmesi, benzer
nitelikte görev ifa eden elemanlara eşdeğer kanunî
hakların tanınması ve planlama uzmanlığı
statüsünün korunmasıyla mümkün
olabilecektir. Devlet Planlama Teşkilatının
yeniden düzenlenmesi amacıyla, 1994 yılında
çıkarılan Devlet Planlama Teşkilatı
Kuruluş ve Görevleri Hakkında 540 Sayılı
Kanun Hükmünde Kararnamenin yasalaşması
sırasında teşkilat çalışanlarının
özlük haklarında iyileştirmeler yapılması
gerekmektedir. Bütün bunları gerçekleştirmek
için, yasanın bir an evvel çıkarılması
gerekmekte, bu görev de, bizlere, Yüce Meclise düşmektedir.


DPT'nin, kuruluşundan bugüne kadar ülke
ekonomisine yaptığı katkılar ile kamu
idaresi ve Türk siyasî hayatına verdiği
hizmetler yadsınamaz. 1960'lı yılların
ülke ekonomisi ve sosyal yapılanması içinde,
DPT'nin, ifa ettiği görevi,  2000'li yılların
eşiğine gelmiş bir Türkiye ortamında
üstlenmesini beklemek de yanıltıcı olur
kanaatindeyim. Ülke ekonomisindeki kamu sektörü
ağırlığı tedricen azaldığı,
pazar ekonomisi kurallarının işlerlik kazandığı
ve dünya ekonomisindeki globalleşme sürecinin
yaşandığı günümüzde, DPT'nin
aslî görevi olan siyasî tercihlere fikir ve model
üretmek yönünde yapılanması da kaçınılmaz
olmaktadır. Bu durum da, bazı çevreler tarafından,
kamu idaresi içinde teşkilatın ağırlığının
azalması gibi mütalaa edilmesine rağmen, gelişmiş
ülkelerdekine benzer yapıda bir planlama kavramına,
ülkemizde de duyulan ihtiyacın dünden daha fazla
olduğunu düşünmekteyim. Bu itibarla, dünya
ve Avrupa'yla bütünleşme çabası
içinde olan ülkemizin, bugünün şartlarına
göre ihtiyaç duyduğu Planlama Teşkilatı,
dünden farklı, ancak, vazgeçilmez bir organizasyon
olduğu gerçeğini hâlâ sürdürmekte
olup, gelecekte de sürdürecektir. 

Sayın Başkan, değerli üyeler;
sözlerime son verirken, DPT mensuplarını özverili
çalışmaları için tebrik ediyor,
başarılarının devamını
diliyorum. Hem Hazine Müsteşarlığı
bütçesinin hem de Devlet Planlama Teşkilatı
Müsteşarlığı bütçesinin,
ülkemize hayırlı, yararlı olmasını
diler, saygılar sunarım. (DYP ve RP sıralarından
alkışlar)

BAŞKAN - Sayın Yılmazyıldız,
hem konuşmanızdan dolayı hem de zaman ayarınızdan
dolayı çok teşekkür ediyorum.

Doğru Yol Partisi Grubunun ikinci sözcüsü
olarak, Sayın Muzaffer Arıkan; buyurun efendim.


DYP GRUBU ADINA MUZAFFER ARIKAN (Mardin) - Sayın
Başkan, değerli milletvekilleri; Doğru Yol Partisi
Grubu adına görüşlerimi belirtmek üzere
huzurlarınızdayım; konuşmama başlamadan
önce, Yüce Meclisi saygıyla selamlıyorum.


Bizler, toplum olarak, çok eski devirlerden
bu yana, özellikle çocuklara ve yaşlılara
büyük önem vermişiz. Türk toplumunun
aile yapısında her ikisinin de çok önemli
yeri olmuştur. Tarihimiz boyunca toplumsal bir gelenek olarak
sürdürülen sosyal hizmet anlayışı,
Osmanlı İmparatorluğunun son yıllarında
kurumlaşmıştır. Bundan yüz yıl
kadar önce, çocuklara yönelik olarak Darüşşafaka'yı,
yetişkin ve yaşlılara yönelik olarak da
Darülaceze'yi kurmuşuz; bu kuruluşlara gelir
temini amacıyla birtakım gayrimenkulleri vakfetmişiz.

1982 Anayasasının 60 ıncı
maddesinde “herkes, sosyal güvenlik hakkına sahiptir.

Devlet, bu güvenliği sağlayacak gerekli
tedbirleri alır ve teşkilatı kurar” ve
61 inci maddesinde “devlet, harp ve vazife şehitlerinin
dul ve yetimleriyle, malul ve gazileri korur ve toplumda kendilerine
yaraşır bir hayat seviyesi sağlar.

Devlet, sakatların korunmalarını
ve toplum hayatına intibaklarını sağlayıcı
tedbirleri alır.

Yaşlılar, devletçe korunur. Yaşlılara
devlet yardımı ve sağlanacak diğer haklar
ve kolaylıklar kanunla düzenlenir.

Devlet, korunmaya muhtaç çocukların
topluma kazandırılması için her türlü
tedbiri alır.

Bu amaçlarla gerekli teşkilat ve tesisleri
kurar veya kurdurur” ifadeleriyle, devletin, ihtiyacı
olan vatandaşlara yardımı, onların
bakım ve korunmasını, Anayasal bir hak olarak
belirlemişiz; ancak, bugün gelinen noktada, her yaştaki
bakıma, yardıma ve korunmaya muhtaç vatandaşlarımıza
gereken hizmeti layıkıyla verdiğimiz söylenemez.

Türkiye Büyük Millet Meclisi Plan
ve Bütçe Komisyonunda kurum bütçesi görüşülürken,
ülkemiz nüfusunun yüzde 41'inin 0-18 yaş
arasında olduğu; bu nüfusun yüzde 2'sini
korunmaya muhtaç çocukların oluşturduğu;
buna göre, ülkemizde 523 bin korunmaya muhtaç
çocuk bulunduğu; oysa, Çocuk Esirgeme Kurumu
yurtlarından yararlananların 18 773 kişi olduğu;
yani, korunmaya muhtaç çocukların sadece
yüzde 3,6'sına hizmet götürülebildiği;
yaşlılara bakım veren müesseselerin yeterli
olmadığı; koruma altına alınan
çocukların, yaş sınırı
nedeniyle kurumdan bakım ve faydalanma haklarının
sona ermesinden sonra mağdur durumda kaldıkları;
kurumun çağdaş bir yapıya kavuşturulması
ve hizmet veren personelin nitelik ve nicelik yönünden
takviye edilmesi; mevcut personelin ise, peridyodik aralıklarla
hizmetiçi eğitime tabi tutulması gerektiği
şeklinde görüş, öneri ve açıklamalar
dile getirilmiştir.

2828 sayılı Kanunla, korunmaya, bakıma
ve yardıma muhtaç çocuk, sakat ve yaşlı
insanlarımızın tespit edilmesi, bunların
korunması, bakımı, yetiştirilmesi,
eğitim ve rehabilitasyon hizmetleri bu Kuruma verilmiştir;
yani, devlet, bir bakıma, Atatürk'ün deyimiyle
“kimsesizlerin kimsesi olma” görevini yerine getirmeye
çalışmıştır. Sosyal devlet
ilkesinin gereği, bu hizmetlerin, insan onuruna yakışır
tarzda yerine getirilmesidir. Fakat, üzülerek ifade
etmek isterim ki, Kurum, elindeki kısıtlı
imkân ve personelle bu kadar geniş ve kapsamlı
hizmeti layıkıyla yerine getirememektedir. Yılların
birikimi olan sorunların bir anda çözümlenmesini
beklemek de, hayalcilikten öteye geçmeyecektir. 

Çocuk Esirgeme Kurumu Genel Müdürlüğü
bünyesinde, bugün için, 71 çocuk yuvası,
91 yetiştirme yurdu, 40 huzurevi, 22 rehabilitasyon merkezi,
27 kreş ve gündüz bakımevi, 9 toplum merkezi,
7 kadın misafirhanesi, 2 aile danışma merkezi,
3 yaşlı danışma merkezi ve 14 gençlik
evi olmak üzere, 286 adet sosyal yardım kuruluşu
bulunmaktadır. Bu kuruluşlardan 71 çocuk yuvasında
6 676 çocuğa, 91 yetiştirme yurdunda ise 9 576
gence olmak üzere, toplam 16 252 kişiye bakım
hizmeti sunulmaktadır.

1997 yılında 3 gündüzlü,
1 yatılı olmak üzere, 4 rehabilitasyon merkezinin
daha hizmete açılmasıyla birlikte, 17 052
çocuk ve gence hizmet verilecektir.

Mevcut hesaplamalara göre, Kurum bakımına
alınan 1 çocuğun aylık maliyeti 25 milyon
lira civarındadır; yaklaşık olarak
2 işçinin asgarî ücreti tutarında
bir paranın, sadece 1 çocuğun gideri olarak
harcanması, toplumun diğer kesimlerine yapılmış
bir haksızlık olarak düşünülebilir.
Bu nedenle, ülke genelinde bir ihtiyaç haritası
çıkarılarak, mevcut hizmet birimlerinin daha
verimli olarak çalışması, Kurumun,
zaten kısıtlı olan imkân ve personelinden
daha uygun ve verimli olarak faydalanılması sağlanmalıdır.

Bütün bunlardan daha önemlisi, bir
çocuğun yetişmesinde en önemli etkenin,
onun ihtiyaçlarının karşılanmasının
ötesinde, ona gereken şefkat ve ilginin gösterilmesi
gerçeğinden hareketle, yakınları bulunan
korunmaya muhtaç çocukları, Kurum bakımına
almadan, ait oldukları aile ve çevre içerisinde,
aynî ve maddî katkı sağlayarak korunmaları
veya geçtiğimiz yıllarda geliştirilmiş
bulunan koruyucu aileler projesinin daha geniş bir kapsamda
uygulamaya konulmasıdır. Bu tür uygulamaların
yaygın hale getirilmesi sonucu bakım, yardım
ve korunmaya muhtaç çocukların, daha sağlıklı
ortamlarda bire bir ilişki içerisinde yetişmeleri
sağlanmış olacaktır. 

Son yıllarda kurum bünyesinde koruyucu,
önleyici yeni hizmet projeleri geliştirilerek; ailenin,
sosyal çevresi içerisinde desteklenerek sorunları
önlenmeye, daha fazla muhtaç kişiye hizmet götürülmeye
çalışılmıştır.
Ancak, gerek bu tür sorunu olan aile ve bireylerin tespitindeki
zorluklar gerekse Kurum bütçesinde yeterli ödeneğin
bulunmayışı, geliştirilen projelerin,
tam anlamıyla, hayata geçirilmesini mümkün
kılamamaktadır. Koruma altına alınan
çocukların yaş sınırı
nedeniyle, Kurumdan bakım ve faydalanma haklarının
sona ermesinden sonra mağdur durumda kalmalarını
önlemeye yönelik projeler geliştirmek zorundayız.
Bunu yapamadığımız takdirde, devlet imkânlarıyla
belirli bir yaşa getirdiğimiz insanları, en verimli
çağlarında sokağa bırakmış
oluruz ki, bu birçok sakıncayı da beraberinde
getirecektir. Bu amaca yönelik olarak çıkarılan
3413 sayılı Yasa ile, 1988 yılından
bu yana 8 473 gencimiz işe yerleştirilmiştir.


Bunun yanı sıra, 18 yaşını
tamamlayarak kuruluşlardan ayrılan, işe yerleşmiş
ya da sırada bekleyen gençlerin, barınma
ve topluma uyum sürecinde desteklenmeleri amacıyla,
13 adet gençlik evi hizmet vermektedir. Ergenlik döneminde
ortaya çıkan çeşitli problemlerin çözümünde,
çocuklara yardımcı olmak amacıyla,
ergen danışma merkezleri açılmıştır.
Üzerinde ağırlıkla durulan bakıma
ve korunmaya alınmış çocuklarımızın
yanında, günümüzde, özellikle, büyük
kentlerimizde tiner, alkol ve uyuşturucu bağımlısı,
rehabilite edilmesi gereken çocuklarımız
mevcuttur.

Yine aynı  şekilde, görme, işitme,
konuşma, felçli, spastik, ortopedik ve zihinsel özürlü
milyonlarla ifade edilen çocuk, genç, yaşlı
insanımıza devletin şefkatli elini yeterince
uzatamıyoruz. Doğaldır ki, bir tek sosyal güvenlik
kurumunun bütün bu olumsuzluklara çözüm
üretmesi düşünülemez. Doğru Yol
Partisi olarak, bu çocuklarımızın
topluma kazandırılması üzerinde önemle
durduğumuzu, bu yönde atılacak her olumlu adımın
arkasında ve işleyişin takipçisi olacağımızı
özellikle belirtmek istiyorum.

Gençliklerinde ve verimli çağlarında
bu ülkeye hizmet etmiş, sosyal ve ekonomik yönden
yoksunluk içinde olup, bakıma ve korunmaya muhtaç
yaşlılarımızı huzurlu bir ortamda
korumak, onlara bakmak, sosyal, psikolojik ve sağlıkla
ilgili ihtiyaçlarını karşılamak
amacıyla ülke genelinde 40 huzurevi ile hizmet vermeye
çalışılmaktadır. Bununla birlikte,
huzurevi bakımı gerektirmeyen, kendi evlerinde yalnız
ya da ailesiyle birlikte yaşayan ve yaşlılığı
nedeniyle giderek azalan çevresel ilişkilerini güçlendirmek
isteyen, yalnızlık duyan yaşlıların,
gündüzleri bir araya gelerek yaşıtlarıyla
bir arada olabilecekleri ve çeşitli sosyal, kültürel,
sanatsal çalışmalara katılabilecekleri
yaşlı danışma merkezlerinin de açılmaya
başlanması olumlu bir gelişmedir. 

Bedensel ve zihinsel özürleri nedeniyle
normal yaşamın gereklerine uyamama durumunda olan
kişilerin, fonksiyon kayıplarını gidermek
ve toplum içinde kendilerine yeterli olmalarını
sağlayan becerileri kazandırmak veya bu becerileri
kazanamayanlara devamlı bakmak üzere,  kurum bünyesinde
kurulan bakım ve rehabilitasyon merkezlerinin daha da yaygınlaştırılması
için Hükümetimiz yeterli gayreti gösterecektir.


Nitekim, Hükümetimizin, özürlü
vatandaşlarımıza yönelik olarak, onların
iş kurmalarını teşvik ve onlara destek
amacıyla kaynak ayırması, bu yönde atılmış
olumlu bir adımdır. Doğru Yol Partisi Grubu
Meclis gündeminde bulunan, özürlü vatandaşlarımızla
ilgili yasanın bir an önce görüşülmesi
ve bu vatandaşlarımızın normal hayatta
karşılaştıkları sorunları
giderebilmek için her türlü çaba sarf
edilecektir. 

Değerli milletvekilleri, Kurum, yukarıda
belirtmeye çalıştığım şekilde,
gerek yüklendiği görevlerin çeşitliliği
ve çokluğu ve gerekse yetersiz kaynak ve personel nedeniyle
etkin ve verimli çalışamamaktadır.
Bunlara, aşağıdaki iki önemli olumsuzluğu
da eklediğimiz zaman, Kurumun yapmaya çalıştığı
hizmetleri takdirle karşılamamak mümkün
değildir. 

Belediyeler, yüzde 1'lik payları 2464
sayılı Yasanın 103-3 maddesindeki “kanunlarla
tayin edilen ve belediyelerce tespit edilen sosyal amaçlı
kuruluşlara veya hizmetlere tahsis ederler” hükmüne
göre, bu parayı Kuruma aktaramamaktadırlar.


Üniversiteler, 2547 sayılı yasaya
dayanarak, dönersermaye kurduklarını belirterek,
o yıla ait hâsılatlarının yüzde
1'ini Kuruma aktarmaktan kaçınmaktadırlar.


Uygulamada sosyal yardımlaşma ve dayanışma
vakıflarının çokluğu, amaçlanan
hizmetlerin yerinde ve uygun kullanımına engel teşkil
etmektedir. 

Yine, aynı şekilde, sosyal yardımlar
alanında, kaynakların farklı birimler tarafından
kullanımı, kaynak israfına yol açmaktadır.
Verilen hizmetlerin etkin ve verimli olması için,
bu amaca yönelik olarak faaliyet gösteren kuruluşları
tek bir çatı altında toplamak, eğer yapılamıyorsa,
bunların arasında koordinasyonu sağlamak gerekmektedir.


Özel ihtisas gerektiren Kurumun hizmetleri,
bugüne kadar, ağırlıkla, kalifiye olmayan
veya bu amaca yönelik eğitim görmemiş çeşitli
personel eliyle yürütülmeye çalışılmıştır.
Bu nedenle hizmetlerde gereken etkinlik ve verimlilik sağlanamamıştır.


Sosyal hizmetler çocuk gelişimi ve eğitimi,
psikoloji ve bu gibi konularda meslek eğitimi alan kişileri,
bu kurumda istihdam ettiğimiz takdirde, amaçlanan ve
istenilen etkinlik ve verimliliğe ulaşmak mümkün
olabilecektir. 

Yılların birikimi olan meseleleri,
takdir edersiniz ki, bir anda çözümleyemeyiz.
O halde, yapılması gereken, ulusal düzeyde
sosyal hizmet politikasını belirlemektir.

Kurumla ilgili yapacağımız çalışmalarda
politik kaygıları bir yana bırakarak, etkin
çalışmayı ve ihtisaslaşmayı
sağlamamız gerekmektedir. Bunun yanı sıra,
devlet eliyle sunulan hizmetlerde toplumsal katılımı
ve denetimi de sağlamalı, Kurumu, idarî ve malî
özerkliğe sahip bir liyakat ve ihtisas kurumu haline
getirmeliyiz.

Her yaştaki korunmaya, bakıma ve yardıma
muhtaç insanlarımızı belirli günlerde
hatırlamak yerine, onların sorunlarına kalıcı
çözümler üretmek zorundayız.

Sayın Başkan, değerli milletvekilleri;
şimdi de, Danıştay Başkanlığı
bütçesiyle ilgili görüşlerimi arz
edeceğim.

1868 yılında Şurayi Devlet adıyla
kurulmuş bulunan, 1924 Anayasasıyla, anayasal bir
kurum haline getirilen Danıştay, 1961 ve 1982 Anayasalarında
yüksek idare mahkemesi olarak yerine almış bir
kuruluştur.

2575 sayılı Kanunda belirtildiği
üzere, yargı görevinin yanı sıra,
danışma ve inceleme görevlerini de yerine getirmektedir.


Danıştay, bireyin hak ve özgürlüklerini
korumak, haksızlığa uğranıldığında
şikâyet hakkını kullanmak, dava açılmak
için kurulmuştur.

Kaldı ki, demokratik hukuk devleti olabilmenin,
olmazsa olmaz şartlarından birisi ve belki de en
önemlisi, Anayasanın 125 inci maddesinde de belirtilmiş
olduğu gibi, idarenin tüm eylem ve işlemlerinin
yargı denetimine tabi olmasıdır.

Devletin en önemli kurumlarından birisi
olan Danıştay, yetersiz personel ve son derece yoğun
dosya trafiğiyle, imkânsızlıklar içerisinde
görev yapmaya çalışmaktadır.

1996 yılı eylül ayı sonuna
kadar dava dairelerine gelen dosya sayısı 45 997,
bir önceki yıldan devreden dosya sayısı
53 098. Bu dosyalardan, ancak, 35 070 adedi sonuçlanabilmiş,
61 050 dosya sonuçlanmayı beklemektedir.

Başkanlığın, bu kadar yüklü
dava dosyasıyla uğraşmasının başlıca
iki nedeni bulunmaktadır. Bunlardan birincisi; alınan
eğitim ve liyakata göre işlem yapılmayarak,
idarî tasarruflarda politik davranılması;
ikincisi, Danıştayın vermiş olduğu
kararların, yine bu kuruluş tarafından takip
edilmeyişidir.

Başkanlığın vermiş
olduğu kararlar, çoğu zaman, idare tarafından
uygulanmamakta, bunun sonucu dava açan vatandaşımız,
Cumhuriyet Savcılığına suç duyurusunda
bulunmakta; fakat, mahkemelerin vermiş olduğu kararlar
çoğu kez caydırıcılıktan
uzak olmaktadır.

Nihaî olarak verilmiş olan tazminat,
bu karara neden olan tasarruf sahibi tarafından değil,
idarece ödenmekte; nihayetinde, bütün topluma mal
olmaktadır. O halde, gerek bu tür olumsuzlukların
önüne geçebilmek ve gerekse Danıştayın
kapasitesini aşan dosya yükünü hafifletebilmek
için, bizlerin, buna yönelik çözümler
üretmemiz, demokratik hukuk devletinin böylesine önemli
kurumlarının yıpranmasının
önüne geçmemiz gerekmektedir.

Bu dileklerle, konuşmama son verirken, 1997
bütçesinin ülkemiz için hayırlı
olmasını diler, Yüce Meclisi saygıyla
selamlarım. (DYP sıralarından alkışlar)

BAŞKAN - Sayın Arıkan, teşekkür
ediyorum efendim.

Sayın milletvekilleri, müzakereye konu
bütçelerle ilgili olarak sorular, grup adına
yapılan konuşmaların bitimine kadar alınacaktır.
Soru sormak isteyen sayın üyelerin, grup adına
yapılan konuşmaların sonuna kadar, sorularını,
Divana göndermelerini rica ediyorum.

Demokratik Sol Parti Grubu adına 4 sayın
üye konuşacaklar. 

DSP Grubu adına ilk konuşmacı,
Sayın Teoman Akgür, sürenizi dörde mi böldünüz
efendim?

TEOMAN AKGÜR (Sakarya) - Evet, 10 dakika...

BAŞKAN - Peki, buyurun efendim. (DSPsıralarından
alkışlar)

Süreniz 10 dakika.

DSP GRUBU ADINA TEOMAN AKGÜR (Sakarya) - Teşekkür
ederim.

Sayın Başkan, sayın üyeler;
hepinizi saygıyla selamlarım.

Demokratik Sol Parti Grubunun, Hazine Müsteşarlığı
bütçesi üzerine, görüş, kaygı
ve önerilerini açıklayacağım. Bu
yılın bütçesinde, yıllardır
tutmayan, bu yıl da tutmayacağı şimdiden
bilinen, enflasyon, faiz ve kur hedeflerinin yanı sıra,
yenilik olarak denklik hedefi getirildi; ancak, kötüye
gidişin hızlanması dışında
değişen bir şey yok. Geçen hafta eködenek
yasası çıkarıldı. Bu yıl
da aynı olacak; üstelik, 30 uncu maddeyle, her yıldan
fazla borçlanma olanağı sağlandı.

Hedef kavramı dolayında konuşacağım;
çünkü, açıklanan hedefler, Hükümetin
kamuya sözüdür. Hedeflerin tutturulamaması
güveni sarsar, güven yitirmenin sonu, piyasaların
iyice denetimden çıkmasıdır. Üstelik,
şu anda, para piyasası, mevduatın sınırsız
güvencesi nedeniyle rekabet özgürlüğünden
yoksundur. 

Denk bütçe veya bütçe denkliği
kötü bir şey değildir; ancak, denk bütçe
hedefi, kötü bir hedeftir. Denk bütçe iyi
bir şey ise, daha iyisi, fazla veren bütçedir.
Beşi 10'ardan 50 milyar dolarlık kaynak paketlerinin
hakkı da zaten, fazladır. Açık, denk
veya fazla, hangi bütçe olursa olsun, ne pahasına
olduğu sorulur; çünkü, gerçek yaşamda
kaynak sınırlı, ihtiyaç sonsuzdur.
İnsanın çalışma hakkı
olunca, iktisadî siyasetin tek hedefi olabilir; o da işsizlikte
odaklanır. 

Bütçe açıklarının
gerekçesi, her zaman, her ülkede işsizliği
azaltma veya istihdamı artırma olmuştur. Ne
açık bütçe işsizliği azaltmanın
garantisidir ne de bütçe fazla verdiğinde işsizliğin
artacağı kesindir. Yine de, açıklar,
işsizliği azaltma gerekçesiyle savunulur, hem
açığın hem işsizliğin azaltılması
gerektiği biçiminde eleştirilir. Tüm zamanlar
ve ülkelerde, bütçe görüşmelerinin
özü, aşağı yukarı böyledir.
Bütçe açığı üzerinde
durmamın nedeni, devletin para basma yetkisi var oldukça,
bütçenin uzun dönem ortalaması açık
olmuştur ve bu bir gerçektir. Bu gerçek ve
bütçe görüşmelerindeki yaygın
tavırlara karşın, bu bütçede tartışılanlar
tüm zamanlardan ve ülkelerden çok uzak; hayalciliği
tartışıyoruz. 

Sayın Başkan, sayın üyeler;
Birleşmiş Milletler çatısı altında
dünyaya bir düzen geldikten sonra, sermaye birikim kuralları
iyi tanımlanmış ülkelerde, devletçi
iktisadî siyaset yaygındı. 

Sermaye birikim kurallarının iyi tanımlanmış
olmasının anlamı, devlet eliyle zengin yaratma
veya devlet sırtından zengin olma olanaklarının
bulunmamasıdır. Devletçi iktisadî siyaset
ise, serbest piyasaların iktisadî bunalımdan
çıkışı sağlayamayacağı,
bunalımdan çıkabilmek için devlet
müdahalesi gerektiği anlamındadır. 

Bu ülkelerin, 1946-1973 döneminde bütçe
gelişmeleri şöyle soyutlanabilir: İktisadî
canlanma ve genişlemede bütçeler açıktan
fazlaya dönüşmüşlerdi; iktisadî
durgunluk ve gerilemede ise, bütçeler fazladan açığa
dönüşmüşlerdi. Böyle olunca, bütçeler,
yalnız, ortalama yıllarda denk olmuşlardı.
İktisadî canlanma ve genişlemede, bütçelerin
açıktan fazlaya yönelme nedeni, vergi gelirlerinin
artışıdır; çünkü,
bir yandan gelir artışıyla birlikte müterakki
gelir vergisi düzeninin sonucu olarak doğrudan vergi,
öbür yandan işlem sayısının
artışıyla dolaylı vergi geliri artmaktaydı.


İktisadî durgunluk ve gerilemedeyse,
bütçelerin fazladan açığa yönelişleri,
bir yandan vergi geliri düşerken, öbür yandan
devletin işsizlere yardımının artışı
ve iş yaratmak için kamu yatırım harcamalarının
artırılması gereğiydi. 

1970'lerin ortalarına doğru, vergi düzenine
saldırı başladı. Gerekçe; üretimi,
çalışmayı ve harcamayı caydırıcı
nitelikte oluşuydu. Öyleyse, üretimi, çalışmayı
ve belirli harcamaları özendirici, dolaysızdan
çok dolaylı, her koşulda oranları yüksek
olmayan bir vergi düzeni gerekirdi. Bu görüş,
1970'ler biterken yaygınlaştı. 

1980'lerin başında, böylesi bir
yapısal değişim gündeme gelince devletin
nasıl küçültüleceği -yolu bulunsa
bile- uzunca bir süre alacağından, bütçe
açığının büyüme sorununun
nasıl çözüleceği tartışması
başladı. 

Devlet harcamalarının, dolayısıyla,
büyüklüğünün vergi gelirince belirlenmesi
gerektiği yargısı kabul gördü. Geçiş
döneminde ise, bütçe açığını
büyütmemek için özellleştirme karşılıklarının
yeteceği söylendi. Tartışma, bu çözüm
önerisiyle durulmaya başladı. Ancak, vergi reformları
uygulamaya konulduğunda bütçe açıkları
büyüdü; devlet beklendiğince küçülemedi;
üstelik, durgunluktan çıkışlarda
daha da büyüdü; işsizlik yükseldi. Devletin
küçültülmesi hedefiyle belirlenen iktisadî
siyasetin sonuçları böyle. Vergi reformları
da birkaç kez gözden geçirildi. 1980'li yılların
bütçeyle ilgili özeti, aşağı
yukarı böyle . 

Sayın Bakanın bütçe konuşmasından
okuyorum: “Denk bütçe demek, gelirler kadar harcama
yapılacak demektir.” Sanırım, yorum
gerektirmiyor. 

Sayın Başkan, sayın üyeler;
gelişmeleri ana hatlarıyla anlatırken, özelleştirmenin
yerinin açıkça tartışıldığını
göstermeye çalıştım. Görüştüğümüz
bütçe de, kamu malları satılabilirse
 denk kapanabilecektir; ancak, bu özelliği açıkça
söylenmemekte, satış karşılıkları,
yine, gelir gibi gösterilmektedir. 

Yine, Sayın Bakanın sunuş konuşmasından
okuyorum: “Vergidışı normal gelirlerin
önemli büyük kalemlerini özelleştirme
gelirleri ile kamu gayrimenkullerinin satışından
elde edilecek gelirler oluşturmaktadır.”

Şu sıralar Avrupa'da izlediğimiz,
bir yönüyle Türkiye'dekine benzer tartışmaya
değinmek istiyorum. Avrupa Para Birliğine girebilmek için,
aday ülkelerin, Maastricht hedefleri uyarınca, bütçe
açıklarını, ulusal gelirin yüzde
3'ünün altına ve kamu borcunu, yine, ulusal gelirin
yüzde 60'ının altına indirmeleri gerekmektedir.
Bu hedef değerlerinin, devletin büyüklüğünü
ve borcunu sabit tutma kısıtıyla, yapısal
modele dayanan bilimsel yöntemle hesaplandığını
da belirtelim. 

Çoğu ülkeler, hedefler uğruna,
yüksek işsizlik oranlarına katlandıkları
gibi, Akdeniz ülkeleri, hedefler konusunda iyice sıkışmışlardır.
Fransa'nın kamu malları satış karşılıklarını
bütçeye gelir yazabilmesi görmezden gelinirken,
bu işlemin muhasebe oyunu olduğunu savunan, başta
İtalya olmak üzere diğer Akdeniz ülkeleri,
kendilerine, benzer uygulama için göz yumulmamasını
eleştirmektedir. 

Sık sık Avrupa'nın Türkiye'ye
karşı çifte standartlı davrandığından
yakınılır. Oysa, Avrupa, çifte değil
çok standartlıdır (RP sıralarından
alkışlar) ve bu standartlar yalnız bize uygulanmaz,
görüldüğü üzere aralarındaki
ilişkilerde de geçerlidir. 

Her ülke için gerçek tek hedef
işsizliği önlemektir. O da yatırımı
uyarmakla sağlanır. Bu uğurda ara hedef veya hedefler
belirlenir. Faiz, fiyat veya kur istikrarı veya belirli
parasal büyüklükler ara hedefler olarak belirlenir
ve para siyaseti bu hedeflere göre tasarlanır. Yeni
para birimleri önermek, kafaları allak bullak etmekten
fazlasına yaramaz. Hele yeni olarak öne sürülen
şey eski sömürge uygulamalarından ilham
alıyorsa, kaygı artar. 

Bir kaygımız da, komisyonda tahkim
niteliğindeki bir girişim önlendiyse de, muhasebe
oyunu niteliğindeki tahkim işlemlerinin sürebileceğidir.
Bu işlemde araç, kamu borcuna karşılık
Merkez Bankasına verilen uzun vadeli kâğıtlardır
ve tutarı 1995 yılında 25, bu yıl
50 trilyon liradır. 

Anlaşılamayan bir konu, Hazinenin Merkez
Bankasına değerlendirme farkı karşılığı
olarak borç kâğıdı vermesinin konvertibilite
mantığıyla nasıl uyuştuğudur.
Bu konuların ayrıntıları komisyon
tutanaklarından izlenebilir. 

Avrupa'dan sonra Amerika Birleşik Devletleri
uygulamasına değinerek ara hedef konusunu aydınlatmak
istiyorum. Amerika'nın Merkez Bankası olan FED,
1978 tarihli Tam İstihdam ve Dengeli Büyüme Yasası
gereği, ara hedef olarak kredi ve parasal büyüklükleri
belirlemek zorundadır ve orada işsizlik oranı
Avrupa'nın yarısından azdır. 

Sayın Başkan, sayın üyeler;
Hazine bütçesinin büyük bölümü
faize gittiğinden, faiz oranı hedefi önemli. Yıllardır,
faiz ödemeleri, faiz oranı hedefinin gerçekçi
olmayışı nedeniyle, başlangıç
ödeneklerinden hayli sapmaktadır. Bu yıl da
yüzde 50 dolayında sapacağı beklenmektedir.


Kur hedefine ise kimse inanmıyor. Kurun, enflasyon
ve faiz veri iken, sıcak para girişini durdurmayacak
veya çıkışa döndürmeyecek
biçimde yönetildiği, rumuzunun da makas olduğu
biliniyor. 

On yıldır ve bu yıl, bir de
kur değişimi nedeniyle Türkiye'nin dışborcunun
arttığı söylenmektedir. Dışborca
ilişkin önemli kur olan mark-dolar kuru, 1978 yılında
1,80'den, 1985 Şubatında 3,30'a yükseldi, günümüzde
1,50 dolayında. 1978 yılından bu yana, yıl
yıl kur değişiminin Türkiye'nin dışborcunu
nasıl etkilediğinin açıklanmasını
isteriz. 

Demokratik Sol Partinin görüş, öneri
ve kaygıları bunlar. Şimdi, tüm ulusu
üzen bir konuya değinmek istiyorum. 

(Mikrofon, otomatik cihaz tarafından kapatıldı)

BAŞKAN - 1 dakika eksüre veriyorum efendim;
lütfen...

Buyurun.

TEOMAN AKGÜR (Devamla) - Cumhuriyet tarihinde
ilk kez, Hazinenin kesinhesap kanun tasarısı, komisyonda,
kısmen ibra edilerek veya kısmen ibra edilmeyerek
Genel Kurula sunulacaktır. Dışborca ilişkin,
8 inci maddenin (b) fıkrası metinden çıkarılmış;
599 trilyon liralık dışborca ilişkin
bilgi ve belgeler, Hazinece sağlanıp, Sayıştayca
denetlendikten sonra, 1996 yılı bütçe
kanun tasarısı görüşülürken
karara bağlanabilecektir. Bu konu, 1992 yılından
bu yana, Sayıştay raporlarında yer almışsa
da, gereği, ilk kez bu yıl, Demokratik Sol Parti milletvekillerinin
uyarısıyla yapılmıştır.
Söz konusu dönem boyunca, komisyonda  çoğunluğu
DYP, SHP ve CHP'nin oluşturduğu da dikkate alınmalıdır.


Sayın Başkan, sayın üyeler;
hepinizi saygıyla selamlarım. (DSP sıralarından
alkışlar)

BAŞKAN - Sayın Akgür, teşekkür
ediyorum efendim.

Demokratik Sol Parti Grubu adına ikinci konuşmacı
olarak, Sayın Necdet Tekin; buyurun efendim. (DSP sıralarından
alkışlar)

Efendim, Sayın Gürtan, süresinden,
zatı âlinize 2 dakika verdiğini ifade buyurdular;
12 dakika süreniz var.

DSP GRUBU ADINA NECDET TEKİN (Kırklareli)
- Sayın Başkan, sayın milletvekilleri; Demokratik
Sol Parti Grubu adına, Başbakanlık Devlet
Planlama Teşkilatı bütçesi üzerinde
söz almış bulunuyorum; sözlerime başlamadan
önce, Yüce Heyetinizi saygılarımla selamlarım.

Devlet Planlama Teşkilatı Müsteşarlığı,
aslî görevi olan kalkınma planları ve
yıllık programların hazırlanmasında,
konjonktür, kamu maliyesi, ödemeler dengesi, para arzı,
para, banka ve malî piyasalar konularında gerekli
araştırmaları yaparak, sanayileşme,
dışticaret, teşvik ve yönlendirme, ekonomik
ve sosyal uyum, kurumsal ve hukukî düzenlemeler ve
diğer yapısal konularda araştımalar yaparak,
politika önerileri geliştirme ve Hükümete
sunma işlevini görür. Bu bağlamda, her ay,
ülkenin temel ekonomik göstergelerini bu kuruluşumuz
yayımlamaktadır.

Değerli arkadaşlarım, Devlet Planlama
Teşkilatı, bütçedeki devlet yatırımlarını
dağıtırken, âdeta, bir ekmeğin üzerine
yağ sürer gibi dağıtma şeklini benimsemiş
durumdadır. Böyle olunca da, bitmek üzere olan
yatırımlara ayrılan kaynaklar yetmemekte
ve bu yatırımlar, ülke ekonomisine katkı
sağlayacak hale getirilememektedir. Kaynaklar, öncelik
sırasına göre ve bitirilecek şekilde
dağıtılamamaktadır. Neredeyse, bazı
yatırımların bitirilmesi için uzun
yıllar gerekmektedir.

Değerli arkadaşlarım, Demokratik
Sol Parti Genel Başkanı Sayın Bülent
Ecevit'in, bütçenin ilk günü yaptığı
konuşmada da belirttiği gibi, Türkiye, ciddî
bir enerji darboğazı tehlikesiyle karşı
karşıyadır. Bunun başlıca sorumlusu,
dört yıllık hükümet döneminde,
enerji santralları yatırımlarından
gereken kaynağı esirgemiş olan Doğru Yol
Partisi ve onun sosyal demokrat ortağıdır. Şimdi,
Refah Partisi-Doğru Yol Partisi Hükümeti, bunları
bir an önce tamamlayıp devreye sokmak yerine, kiralayarak
veya satarak elden çıkarma gibi bir yöntemi
benimsemiş durumdadır.

Bu hidroelektrik enerji santrallarından birçoğunun
yapımı yüzde 70-80 oranında tamamlanmış
durumdadır. Dicle Barajı -bilgi olsun diye söylüyorum-
yüzde 98 oranında tamamlanmıştır.
Beyköy, Seyhan, Çatalhan, Kralkızı Barajları
yüzde 97 oranında tamamlanmıştır.
Yenice ve Kelkit Karataş Barajları yaklaşık
yüzde 90 oranında tamamlanmıştır.
Devlet, sadece bu saydığım barajlara, sadece
bunlara, 28 trilyon gibi çok küçük bir
rakamı bu yıl bütçede ayırsa
ve bu altı barajın, enerji santrallarının
süratle devreye girmesini sağlasa, önümüzdeki
yıllarda ortaya çıkacak olan enerji darboğazını
daha şimdiden önlemiş olacaktır; ancak,
Devlet Planlama Teşkilatının bütçe
önerilerinde bu öncelikler yoktur. Biz, sormak istiyoruz;
niçin Devlet Planlama Teşkilatı bu barajların
bitirilmesine öncelik vermemektedir? 

Sayın Başkan, sayın milletvekilleri;
Türkiye'nin nüfusu, her yıl 1 milyon 200 bin
kişi civarında artmaktadır. Bu durumda, kır
ve kent nüfus dağılımını
koruyabilmek için, her yıl, kentlerde 700 bin ve
kırsal kesimde de yaklaşık 500 bin insanımıza
iş bulma, iş yaratma zorunluluğumuz vardır.
Bütçelere baktığımız zaman,
1970-1985 arasında yatırımların payı
yaklaşık olarak yüzde 12 ilâ 22 arasında
dalgalanırdı; ancak, son yıllarda, bu, giderek
düştü ve bu yıl, yaklaşık
olarak, bütçede yatırımların
payı yüzde 5 civarlarına kadar geriledi. 

Şimdi, diyoruz ki, bu akıl almaz gelişme,
ülkenin ekonomik ve sosyal altyapısında onarılması
güç sorunlar ortaya çıkaracaktır.
İzlenen yanlış kur politikaları sonucu,
1988 yılından bugüne, özel kesim imalat
sanayiî sermaye-yoğun yatırımları,
-buraya dikkatinizi çekmek istiyorum, özellikle, Devlet
Planlama Teşkilatı, bu kadar işsizi olan bir
ülkede, özellikle sermaye-yoğun yatırımları-
hızlandırma yönünde politikalar izlemektedir;
olmamalı mı; olmalı; ama, her yıl
1 milyon 200 bin kişiye iş bulma zorunluluğunda
olan bir ülkenin planlarını üreten kuruluş,
sermaye-yoğun yatırımlara biraz daha az ağırlık
verebilirdi. 

Devlet Planlama Teşkilatının
izlediği politikalar sonucu oluşan bu gelişmeler,
ülkemizdeki işsizliği yükseltmekte, artan
işsiz sayısı, sosyal barışı
sarsar niteliğe doğru gitmektedir. İşsizliğin
ulaştığı boyutu, son SSK sınavlarında
hep beraber gördük ve yaşadık. 2 500 civarında
insanımızı işe alacaktık; 90
bin civarında müracaat oldu. Onun için, sayın
arkadaşlarım, insanlarımızın
iş ve aş kaygısı altında yaşadıkları
bir Türkiye'de, rejim tehlikededir ve bu olay, Türkiye'nin
rejimini sarsacak niteliktedir; rahat olunuz, sıkıntıya
hiç düşmeyiniz(!)

Sevgili arkadaşlarım, Devlet Planlama
Teşkilatı yayınlarında yaklaşık
yüzde 14 ve 16 seviyesinde olan işsizlik, Türkiye
genelinde gerçekçi değildir. Gerçekçi
olan, Uluslararası Çalışma Örgütü
ILO'nun açıkladığı yüzde
26,6'lık işsizlik oranıdır. Şimdi,
yapılacak iş, ülkemizin yeniden yatırım
yapılan bir ülke konumuna getirilmesidir. Bunun için,
yurtiçi tasarruflar yeniden artırılmalıdır;
işsizliği önleyecek projelere öncelikler verilmelidir.


Sayın arkadaşlarım, Türkiye'nin,
işsizliği süratle düşürebilmesi
için, başka ülkelerin tasarruflarını
Türkiye'ye çekmek, başka bir deyişle,
Türkiye'deki yabancı sermayenin oranını
da artırmak zorundadır. Özetle söylemek
istersek, Devlet Planlama Teşkilatı, ülkemizde
işsizliği önleyecek gerçekçi politikaları
ve projeleri üretmek zorundadır.

Özellikle eğitim konusunda da, Devlet Planlama
Teşkilatı projeler üretmelidir. Bugün,
yükseköğretimde, ülke gereksinmelerinin dışında
binlerce insan yetiştirilmekte ve üniversite mezunu
işsizler giderek artmaktadır.

Kamu sağlığı alanında
da üretilen politikalar ve proje destekleri, Türkiye'nin
insanına insanca bir sağlık imkânı
sunmaktan, ne yazık ki, uzaktır.

Limanlara, kara ve demiryollarına yönelik
projelerin ne kadar yetersiz ve sektörel bazda çarpık
olduğu da ortadadır.

Yukarıda belirttiğim temel hedeflerin
dışında, Demokratik Sol Parti olarak bazı
önerilerimizi ve tenkitlerimizi de sıralamak istiyorum:

1. Devlet Planlama Teşkilatı Yasası
1991'den 1996'ya kadar, maalesef, 5 defa değiştirilmiştir.
Bu kurumumuz, halen, 541 sayılı Kanun Hükmünde
Kararnameyle yönetilmektedir. Bu nedenle, Devlet Planlama
Teşkilatı yeniden yapılandırılmalı
ve siyasî etkilerden arındırılacak
bir hukukî statüye mutlaka kavuşturulmalıdır.

2. Son onbeş yılda, planlama fikrinden,
ne yazık ki, giderek uzaklaşılmıştır.
Devlet Planlama Teşkilatı göstermelik bir kuruluş
haline gelmiştir. 

Serbest piyasa ekonomisi adına, Devlet Planlama
Teşkilatının, planlarını, projelerini
ve gelecek beklentilerini yayımladığı,
bilimsel tutarlılıkta olan yayımlar ihmal
edilmiştir. 

Biz, Demokratik Sol Parti olarak, serbest piyasa
ekonomisini  savunan bir partiyiz; ancak, bunu savunmak, emredici
değil, yol ve yön gösterici planlama yapmamıza,
kısa ve uzun vadeli projeler oluşturmamıza
engel değildir. Şayet bu anlamda planlamalar yapabilseydik;
enerji darboğazına girmezdik, bazı meslek dallarındaki
eleman açığımız, fazlalığımız
birbirini karşılayacak düzeyde olurdu, bazı
hastanelerimiz boş kalırken, bazılarına
yığılmalar olmazdı; özetle, terör
olmazdı, büyük şehirlere göç
olmazdı. 

3. Devlet Planlama Teşkilatı, kendini
küçültecekyerde, şu anda 699 elemanına
ek olarak 259 eleman alımına gitmektedir. “Bunların
12'si sözleşmeli, kalanı memur statüsünde
olacak” denilmektedir. 

(Mikrofon otomatik cihaz tarafından kapatıldı)


NECDET TEKİN (Devamla) - 1 dakika ek süre
alabilir miyim?.. Arkadaşımın hakkını
kullandığım için bunu sizden rica ediyorum.


BAŞKAN - Buyurun. 

NECDET TEKİN (Devamla) - Teşekkür
ederim Sayın Başkan. 

Sayın arkadaşlarım, Devlet Planlama
Teşkilatı bir uzmanlık kuruluşudur;
bir işe yerleştirme yeri asla değildir. 

4. Devlet Planlama Teşkilatı bugüne
kadar ihmal ettiği ve tarafına pek fazla uğramayı
düşünmediği son maddeye de mutlaka eğilmek
zorundadır. Bu maddemiz, Devlet Planlama Teşkilatı,
köylünün yoksullaşmasını önleyecek,
tarımı ileri ülkeler düzeyine çıkaracak,
açıkça, kalkınmayı köylüden
başlatacak, insanlarımızı -göçe
zorlamadan-kentliliğin tüm nimetlerinden  yararlandıracak
yeni ve çağdaş projeler üretmek zorundadır.

Hepinize saygılar sunarım. (DSP sıralarından
alkışlar) 

BAŞKAN - Sayın Tekin, teşekkür
ediyorum efendim.

Üçüncü konuşmacı
olarak, Sayın Mustafa Güven Karahan. (DSP sıralarından
alkışlar) 

Sayın Karahan, buyurun. 

DSP GRUBU ADINA MUSTAFA GÜVEN KARAHAN (Balıkesir)
- Sayın Başkan, saygıdeğer milletvekilleri;
Sosyal Hizmetler ve Çocuk Esirgeme Kurumu 1997 malî
yılı bütçesi üzerinde, Demokratik
Sol Partinin görüşlerini açıklamak
üzere söz almış bulunuyorum; bu vesileyle,
hepinizi partim ve şahsım adına saygıyla
selamlarım. 

Sosyal hizmetler, bilindiği gibi, bakıma,
korunmaya ve yardıma muhtaç kişi ya da ailelerin
karşı karşıya kaldıkları
maddî, manevî ve toplumsal yoksunlukların giderilmesini,
gereksinmelerinin karşılanmasını, muhtaçlık
nedenlerinin önlenmesini ve çözüme kavuşturulmasını
hedefleyen hizmetler bütünüdür. Ayrıca,
muhtaç kişi ve ailelerin yaşam düzeylerinin
iyileştirilmesi ve yükseltilmesini de amaç bilen
hizmetlerdir. 

Bir sosyal hukuk devleti olan devletimiz, Anayasamızın
61 inci maddesinde açıklandığı
gibi, özürlülere, muhtaç yaşlılara,
muhtaç çocuk ve ailelere sosyal hizmetleri götürmekle
yükümlüdür. 

Değerli arkadaşlarım, ülkemizde
uygulanan sosyal güvenlik sistemi iki farklı programdan
oluşmaktadır. Bunlardan birincisi, sistemin esasını
teşkil eden, prim ödenerek desteklenen programdır.
Konumuzla ilgili olan ikinci program ise, muhtaç insanlarımıza
karşılıksız olarak verilen sosyal hizmetleri
içerir. Sosyal güvenlik harcamaları içinde
yüzde 3'lük bir paya sahip olan bu görev, 2828
sayılı Yasayla Sosyal Hizmetler ve Çocuk
Esirgeme Kurumuna verilmiştir. Laik, demokratik cumhuriyetimizin
ilk kurulan kurumlarından biri olan Çocuk Esirgeme
Kurumu, Ulu Önder Atatürk'ün, çocuklara
verdiği değerin bir göstergesidir. 23 Nisanın
çocuklarımıza bir bayram olarak armağan
edilmesi ve 1924 Cenevre Çocuk Hakları Bildirgesinin
1928 yılında imzalanması da bu düşüncemizi
destekleyen öğelerden diğerleridir. 

Kurumun verdiği hizmetlerin odak noktası
insanlardır; hem de devletimizin bakmak, korumak ve desteklemekle
yükümlü olduğu insanlardır. Bunlar muhtaç
ailelerdir, muhtaç yaşlılardır, muhtaç
çocuklar ve özürlülerdir. Kurum, bu görevlerini
286 kuruluşuyla yerine getirmeye çalışmaktadır.
Bu güzide kurumumuzda verilen hizmetler, aile sıcaklığı,
sevgi, şefkat, hoşgörü ve saygı ortamında
verilmesi gereken hizmetlerdir. Ancak, uygulamadan ve basından
öğrendiklerimiz, ne yazık ki, kurumun hizmet birimlerinde
insanlıkdışı uygulamaların varlığını
göstermektedir. Çocuklara baskı, hatta işkence
yapıldığı, görsel basının
görüntüleriyle kamuoyuna yansıtılmaktadır.
Doktor olan Sayın Bakanın, insanlık dışı
bu uygulamaları sona erdirmesini ve sorumluları
adalet önüne çıkarmasını
istiyoruz. Ayrıca, kurumda verilen hizmetler, çocukların,
yaşlıların ve özürlülerin psiko-sosyal
düzeylerine ve bedensel ihtiyaçlarına uygun
değildir. 

Değerli arkadaşlarım, kurumda bürokrasi
kültürünün altyapısı yozlaştırılmıştır
ve yozlaştırılmayı sürdürmektedir.
Kurumda görev yapmamış, kurum sistemi ve örgütlenmesine
yabancı kişilere, sırf iktidar partili olmaları
nedeniyle, kurum yönetimi, altın tepsi içinde
sunulmaktadır. Ayrıca, kurum çalışanlarında
bulunması gereken, eğitim, deneyim ve uzmanlık,
1983'lerden sonraki siyasî otoriteler döneminde olduğu
gibi, Refahyol Hükümeti döneminde de gözardı
edilen bir özellik olmuştur. 

Her konuda olduğu gibi, sosyal hizmetler konusunda
da ulusal bir politikamız olmadığı için,
kalıcı, kararlı, geliştirici ve ileriye
dönük bir kurum politikası saptanamamıştır;
böylece, kurumun hizmetleri siyasî otoritenin istemine
göre yönlendirilmektedir. Gerçekten, politika
dışı kalması gereken bu kurumdaki politik
uygulamalardan bir an önce vazgeçilmelidir. 

Elde ettiğimiz bilgilere göre, Refah Partili
Sayın Bakan, kurumun üst kademe yönetiminde 60'ın
üzerinde değişiklik yapmıştır.
Bu da, kurumda sistemli bir personel kıyımı
yapıldığının göstergesidir.
Görevden alınanların yargı yoluyla görevlerine
dönmemeleri için yaratılan suç ve cezalarla,
geriye dönüşün önü kesilmektedir.
Ayrıca, görevden alınanların yerine,
ehliyetsiz, deneyimsiz, çocuk gelişimi ve eğitimi
ile çocuk psikolojisinden habersiz, disiplin cezaları
almış, soruşturmalar geçirmiş
şaibeli kişiler atanmaktadır. 

Değerli arkadaşlarım, Türkçemizde
“esirgeme” sözcüğünün özel
bir yeri vardır. Sosyal Hizmetler ve Çocuk Esirgeme
Kurumundan yeterli bütçenin neden esirgendiğini
Refahyol Hükümetinin Refah kanadına sormak gerekmektedir.
(DSP sıralarından alkışlar) Esirgenen
bu bütçeyle, muhtaç çocuklarımıza,
yaşlılarımıza nasıl bakacağız;
onları nasıl koruyacağız; muhtaç
çocuk ve gençlerimizi nasıl eğiteceğiz;
onları nasıl meslek sahibi yapacağız;
söyler misiniz?!. Bu bütçe, Refahyol Hükümetinin
muhtaç insanlarımızı sahipsiz bırakacağının
bir göstergesidir. 

Kurumun bir diğer görevi de, özel girişimci,
vakıf ve gönüllü kuruluşlar tarafından
açılacak  hizmet birimlerinin açılış
izinlerinin verilmesi, standartlarının belirlenmesi
ve bunların denetlenmesidir. 

Şimdi, Sayın Bakanımıza
soruyorum: 54 üncü Hükümet kurulduktan sonra,
4 ilâ 6 yaş arasındaki çocuklara ücretsiz
bakım ve dinî eğitim vermek üzere kurulduğu
belirlenen Kıvılcım, Merve ve Şafak
Çocuk Yuvaları hakkında bir işlem yapmışlar
mıdır?

MEHMET BEDRİ İNCETAHTACI (Gaziantep)
- Niye yapsınlar ki?..

MUSTAFA GÜVEN KARAHAN (Devamla) - Bu özel
kuruluşlar, sosyal bir hizmet için mi, yoksa, laik,
demokratik cumhuriyetimizi yıkmak gibi bir niyetle mi kurulmuşlardır?
(DSP sıralarından alkışlar) 

KAHRAMAN EMMİOĞLU (Gaziantep) - Siz laik
olamazsınız!..

ABDULLAH ÖRNEK (Yozgat) - Sabah sabah hikâye
anlatıyorsun.

MUSTAFA GÜVEN KARAHAN (Devamla) - Kurumun üstlendiği
görevlerden bir diğeri de muhtaç yaşlılardır.
Yaşlılarımız için, yetersiz
de olsa, huzurevleri bulunmasına rağmen, onların,
yaşlılıkla ilgili sorunlarının
çözümüne yardım edecek geriatri kuruluşları
bulunmamaktadır; bunların açılması
sağlanmalıdır. 

Değerli arkadaşlarım, ülkemizde,
yüzde 11, yüzde 12 arasında bir orana sahip görme,
ortopedik, zihinsel, konuşma ve işitme özürlü
insanlar yaşamaktadır. Özürlülerin
toplumsal yaşama katılmalarının sağlanması,
onların toplum içinde hem söz hem de yükümlülük
sahibi olduklarının kabul edilmesi, sosyal devletin
gerekleri arasındadır. Sosyal devlet, özürlülerin,
toplumun tam ve eşit bireyleri olmasını sağlayacak,
toplumsal, siyasal ve yasal değişikliklerin sağlandığı
devlettir. 3 Aralık 1996 günü kabul ettiğimiz
Başbakanlığa bağlı Özürlüler
İdaresi Başkanlığı Kurulmasına
Dair Yetki Kanunuyla, özürlülerin sorunlarının
çözüme kavuşturulacağını
ümit ediyoruz. Bu yetki kanunu çerçevesinde
çıkarılacak düzenlemeleri titizlikle
denetleyeceğiz. 

Özürlüler İdaresi Başkanlığı,
sorunlar yumağı içerisinde yaşam savaşı
veren özürlülerin, öncelikle, eğitim,
istihdam ve sosyal güvenlik olmak üzere, sağlık,
özürlülük nedenleri, ulaşım,
iletişim, konut, spor ve kültürel alanlardaki
sorunlarının çözümlenmesi için
kalıcı projeler üretmelidir. 

Değerli arkadaşlarım, muhtaç
insanlarımızın sorunlarının
çözümlenmesi için ülkemizdeki sosyoekonomik
dengesizliklerin ortadan kaldırılması gereklidir.
Büyük boyutlara varan ücret dengesizlikleri dizginlenmeli
ve işsizlik ortadan kaldırılmalıdır.
Yoksulluk sınırları içinde yaşayanlara,
asgarî geçim düzeyi sağlamamız ve
bu insanlarımızı sosyal güvenlik şemsiyesi
altında toplamamız gereklidir. 

Sosyal hizmetleri, yalnız devletin sırtına
yıkmak yerine, insanlarımızın özveriyle
katkıda bulunduğu bir yaşam tarzı haline
getirmeliyiz. Ayrıca, yerel yönetimler...

(Mikrofon otomatik cihaz tarafından kapatıldı)

BAŞKAN - Efendim, 1 dakika eksüre veriyorum;
lütfen toparlar mısınız.

MUSTAFA GÜVEN KARAHAN (Devamla) - Hay hay, Sayın
Başkan.

... vakıflar, dernekler ve gönüllü
kuruluşlarla birlikte bu hizmetlerin yerine getirilmesine
çalışılmalıdır.

Kurum hizmetlerinden yararlanan çocuklardan,
aileleri olanların, ailelerinin yanında bakım
ve korunmaya alınması sağlanmalıdır.
Kurum birimlerinde, yalnız yetim ve öksüz çocuklar
barındırılmalıdır. 

Muhtaç çocukların, geçerli
bir meslek sahibi olacak şekilde eğitilmeleri sağlanmalıdır.
Yasal olarak belirlenen yurttan çıkarılma
kuralları, özellikle hiçbir akrabası
olmayan ve iş bulamayan kız çocukları
için daha makul düzeylere çekilmelidir. 

3413 sayılı Kanun hükümlerine,
Sayın Bakanımızın geçerlilik
kazandırmasını dilemekteyiz. Kurumun performans
kriterleriyle çalışması sağlanmalıdır.
Bu sağlandığı takdirde, Kurumun çalışmalarında
verimlilik, üretkenlik ve personel nitelikleri konularında
hedefler istenilen düzeye getirilecektir. 

Bu yetersiz bütçenin, muhtaç aile,
çocuk, yaşlı ve özürlülerimizle
birlikte, ülkemize hayırlı olmasını
diler, şahsım ve Partim adına hepinizi saygıyla
selamlarım. (DSP sıralarından alkışlar)

BAŞKAN - Sayın Karahan, teşekkür
ediyorum.

DSP Grubu adına, dördüncü konuşmacı
olarak Sayın Gürtan; buyurun. (DSP sıralarından
alkışlar)

DSP GRUBU ADINA YALÇIN GÜRTAN (Samsun)
- Sayın Başkan, değerli milletvekilleri; Danıştay
Başkanlığının, 1997 Malî
Yılı Bütçe Kanunu Tasarısı
üzerinde, Demokratik Sol Partinin görüş ve
düşüncelerini aktarmak amacıyla söz
almış bulunuyorum; şahsım ve Demokratik
Sol Parti Grubu adına, hepinizi saygıyla selamlıyorum.


Bu arada, geçen gün ebediyete intikal
eden Mehmet Ali Altın Beyin kederli ailesine başsağlığı
dileklerimi iletiyor, mensubu olduğu Anavatan Partisine ve
Yüce Meslisimize de taziyelerimi bildiriyorum.

HALİL ÇALIK (Kocaeli) - Onlar burada
yok Yalçın...

YALÇIN GÜRTAN (Devamla) - Olmasın;
önemli değil. 

Değerli milletvekilleri, 1868 yılında,
Şûrayı Devlet adıyla kurulan Danıştay
Başkanlığı, günümüzde,
yargı görevinin yanı sıra, danışma
ve inceleme görevlerini de birlikte sürdürmektedir.
Yurttaşların yönetime karşı korunması
amacıyla oluşturulmuş, üst derece yönetsel
yargı kurumu olan Danıştay, bireye yönelen
haksızlıklar için, güvenilir bir şikâyet
ve başvuru kurumudur. 

Kendisine bu kadar önemli bir işlev yüklenen
Danıştay, bu işlevini gereğince yerine
getirebilmekte midir? Hayır... Kararlarındaki büyük
isabetlilik, Danıştayı, yurttaşları,
yönetime karşı korumada çok saygın
bir konuma getirmiştir. Bununla beraber, Danıştayın
kendisinden beklenen işlevleri gereğince yerine getirebildiğini
söylemek de olanaklı değildir. 

Bir defa, yargı kurumu olarak Danıştay,
hâlâ çok yavaş işlemektedir. Bu
yavaşlama, bazen, kararları bile anlamsız
kılacak boyuttadır. Adaleti sağlamadaki bu gecikmenin
nedenlerinin bir kısmı Danıştaya aitse,
çoğunluğu da bize; yani, Türkiye Büyük
Millet Meclisine aittir. 

Danıştaya ait nedenlerin başında,
Danıştayın, kendisini çağın
koşullarına uyduramadığı, ülke
gereksinmelerine yanıt verme konusunda kendisini gereğince
geliştirmediği gelmektedir. Örnek olarak aldığımız
Fransa Danıştayındaki gelişmeler gözle
görülürken, Danıştayımız,
gerek örgütlenme gerekse uzmanlaşma alanında
gereken çağdaş gelişmeleri sağlamakta
gecikmiştir. 

Ülkedeki yönetim bozuklukları nedeniyle
çığ gibi artan yönetsel davalar karşısında
yeni örgütlenmelere gidilmesi gerekirken, sadece dava
daire sayısını artırmakla yetinilmesi
büyük bir eksikliktir. Dava daire sayısını
artırma konusunda da yeterli başarı sağlanamamıştır.
Özellikle, yönetsel davalarda, konuyu anlayabilecek
uzman hâkim yetiştirilmesi gerektiği, hiçbirimizin
karşı çıkmaması gereken çok
önemli bir konudur. Bu niteliklerin, Danıştay
hâkimlerine hizmet içi eğitimle kazandırılması
olanak dahilinde olduğu gibi, hâkimlik niteliklerine
sahip, kariyer sahibi, belirli bürokratik ünvana sahip
kişilerin atanmasıyla da bu ihtiyaç giderilebilir.
Bu yolun çok az kullanılır olması,
uzman yargıç gereksinmesini gittikçe artırmaktadır.


Danıştayın bu eksiklikleri göz
önünde tutularak, ihtiyacı olan kalifiye elemanların
hızla sağlanması artık zorunlu hale gelmiştir.


Danıştayın kendisinden kaynaklanan
yavaş çalışma nedenlerinden bir diğeri
de, yerleşim sorunudur. Diğer bütün yargı
organlarımız, yerleşim sorunlarını
çözme konusunda en azından gayret içindeyken,
Danıştayın böyle bir gayret gösterdiğine
tanık olamıyoruz. Gerek Danıştay üyeleri
gerekse Danıştay tetkik hâkimleri, son derece
sıkışık bir ortamda, dosyalar arasında
kaybolmuş vaziyette çalışma sergilemektedirler.


Sayın milletvekilleri, Danıştayın
bu kadar ağır iş yükü içinde
bırakılmasının temel nedeni, devletin
yönetim anlayışındaki hukuk dışı
davranışlar yanında, yönetimin her uygulamasına
karşı, vatandaşın, kendisine haksızlık
yapıldığı inancında olmasındandır.
Her iki halde de, Türkiye Büyük Millet Meclisinin
bu konuda sorumluluğunun olduğu inkâr edilemez.
Eğer Türkiye Büyük Millet Meclisi, yasaları,
muhatap olacakların, tüm grupların, tüm
insanların durumlarını dikkate alarak hazırlamış
olsaydı, yasaların uygulanmasında hakkaniyete
aykırı bir durum ortaya çıkmayacaktı.
Yine, aynı şekilde, Türkiye Büyük
Millet Meclisi, yürütmeyi gereğince denetleyebilseydi,
yürütmenin sorumsuzluğunun ve keyfî hareket
etmesinin önüne geçilmiş olurdu. Bütün
bu konular Türkiye Büyük Millet Meclisince halledilmiş
olsaydı, Danıştayımızın
iş yükü, çığ gibi büyüyen
bir konuma ulaşmazdı. 

Danıştayımızın
iş yükü konusunda, Meclis olarak yapmamız
gereken bir diğer husus da, yönetimle yurttaş arasında
çıkan her ihtilafın idarî yargıya
gitmesinin önüne geçmektir. Bu tür ihtilafları
azaltmak için, bütün demokratik, çağdaş
ülkeler, yargı dışı bazı
kurumları yürürlüğe sokmuştur.
Bu kurumlar, yurttaşla yönetim arasındaki anlaşmazlıkları
yargıya gitmeden çözmekte ve böylece çok
büyük işlevler görmektedirler. Ombudsmanlık
kurumu, bu kurumlardan birisidir. Artık, ülkemizde,
ombudsmanlık benzeri kurumların idarî yargı
yanında yer alması zamanı gelmiştir.
Biz, bu konudaki önerimizi, bu tür kurumlar, yönetsel
yargının yerine geçsin diye yapmıyoruz.
Bu kurumların faaliyete geçmesi halinde, yönetsel
yargının birçok işlerini azaltacak
birçok ihtilaf, yargıya intikal etmeden çözüm
olanağına kavuşacaktır.

Değerli milletvekilleri, yönetsel yargının,
yurttaşların ihtiyaçlarına cevap verecek
konumda olması sizlerin elindedir. Yasaları, yangından
mal kaçırır gibi, gereğince tartışmadan,
ilgili tüm kesimlerin görüşleri alınmadan
çıkarmaya devam ettiğimiz sürece, devletle
yurttaşın karşı karşıya
gelmesini hiçbir zaman önleyemeyiz. Türkiye Büyük
Millet Meclisi, yurttaşına sorun yaratan bir kurum
olmamalıdır.

Demokratik ve laik sosyal hukuk devletimizin temel
kurumlarından birisi olan, yurttaşın devlete
karşı korunmasında çok büyük
bir işlev gören Danıştayımızın
sorunlarını en kısa zaman içerisinde
çözerek etkin bir konuma geleceği umuduyla, 1997
bütçesinin, Danıştayımıza
ve ülkemize yararlı olmasını diliyor,
Yüce Milletimizi ve Parlamentomuzu saygıyla selamlıyorum.
(DSP sıralarından alkışlar)

BAŞKAN - Sayın Gürtan, teşekkür
ederim efendim. 

YALÇIN GÜRTAN (Samsun) - Rica ederim
Sayın Başkan. Süremi aşmadım sanırım.

BAŞKAN - Hayır, daha süreniz var
efendim; arzu buyuruyorsanız, devam edebilirsiniz.

YALÇIN GÜRTAN (Samsun) - Teşekkür
ederim.

HASAN HÜSAMETTİN ÖZKAN (İstanbul)
- Takdirlerinize sunulur Sayın Başkan...

BAŞKAN - Efendim, bu konuşma sürelerini,
geleceğe yönelik, alacak kaydetme imkânımız,
maalesef, yok ve buradaki süre de, sukutu hak süresidir.

HASAN GÜLAY (Manisa) - Sayın Başkan,
DSP için zaman çok önemli.

BAŞKAN - Evet efendim, zaman, her insan için
çok önemli. Bakın, çok güzel bir
söz var: Zamanla yakut satın alabilirsiniz; ama, yakutla,
zamanı satın alamazsınız. 

HASAN GÜLAY (Manisa) - Onu biz de biliyoruz
Sayın Başkan.

BAŞKAN - Ben, Arapçasını
söylemek isterdim; ama, yanlış anlaşılır
diye, Türkçesini ifade ettim.

Evet, teşekkür ediyorum efendim.

Sayın İncetahtacı, ben  sözümde
duruyorum ve sizi, önce çağırıyorum.

Efendim, Refah Partisi Grubunun görüşlerini
ifade etmek üzere, birinci sözcü Sayın Mehmet
Bedri İncetahtacı. (RP sıralarından
alkışlar)

Süreniz 10 dakika mı Sayın İncetahtacı?

MEHMET BEDRİ İNCETAHTACI (Gaziantep)
- Evet Sayın Başkan.

BAŞKAN - Peki.

Buyurun.

RP GRUBU ADINA MEHMET BEDRİ İNCETAHTACI
(Gaziantep) - Sayın Başkan, sayın milletvekilleri;
Refah Partisi Grubumuz adına hepinizi saygıyla selamlıyorum.

Sayın Başkana, sıramı
öncelikle verdiği için şükranlarımı
arz ediyorum.

Sayın milletvekilleri, Türkiye Cumhuriyetinin
Anayasasında, Türkiye Cumhuriyetinin sosyal bir devlet
olduğu yazılıdır. Sosyal devlet demek,
halkıyla işbirliği yaparak, insanın temel
ihtiyaçlarını karşılamaya azmetmiş
bir devlet demektir. Ancak, bu devletin, bu işlevini görebilmesi
için, halkıyla karşılıklı
münasebetler kurarak faydalı konularda işbirliği
yapması gerekir. İçinde yaşadığımız
ve insanları bencilleştiren Batı medeniyetine
dahil olduğunu söyleyen bir ülkenin, hâlâ
sosyal bir devlet yapısında olmasını
nasıl izah edebiliriz?!

Bu suali, bir örnekle açıklamak
isterim: Üzerinde konuştuğum Sosyal Hizmetler ve
Çocuk Esirgeme Kurumu Genel Müdürlüğünün,
şu anda Türkiye'de 500 bin bakıma muhtaç
çocuktan sadece 20 binine bakabildiğini görüyoruz.
Yine, bugün, Türkiye'de 7 milyona yakın özürlüden
-ki, bunların çok büyük bir kısmı
bakıma muhtaçtır- sadece 7 545'ine bakabildiğini
görüyoruz. Bu rakamlara, yaşlıları,
bakıma muhtaç hastaları da eklediğimiz
zaman, devletin bakamadığı ve geride kalan,
sayıları milyonları bulan insanlarımıza
kimin baktığı suali aklımıza geliyor
ve daha önemlisi, niçin baktığı
suali aklımıza geliyor. 

Acaba, insanlarımızı, sosyal
bir devlet olmasına rağmen, elindeki imkânlarını
sonuna kadar kullanmaya gayret ettiği halde, bakamadığı
diğer insanlara kucak açan insanlarımızın
bu bakışında, bu yardımlaşmasında
esas olan faktör nedir.Bunu, sosyal devletin Meclisinin üyeleri
olarak bilmek zorunluluğumuz vardır. İsterseniz,
bu faktörün kimliğini izah etmeden evvel, bu faktörün
ne olmadığı üzerinde duralım.

Bu faktör, temelinde, ferdiyetçi, bencil
anlayışı muhteva eden yeni dünya düzeninin
bir faktörü olamaz; çünkü, orada ancak,
kişinin tanrılaştığı ve kendinin
nefsî arzularının, esas itibariyle, tatmin
edilmesi duygusunun yattığını hepimiz
biliyoruz. Bu duyguda olan bir insanın, bu duyguda olan
bir toplumun, başka insanlara yardım etme gibi bir
düşüncesinin olması söz konusu olamaz.


Değerli milletvekilleri, bu faktörün,
kökünde sekülarizm olan Batı medeniyetinden
de kaynaklandığını söylememiz mümkün
değildir. Çünkü, bildiğiniz gibi, sekülarizm
vahyolan, kutsal olan, ilahî olan her şeyi dışlamıştır.
İnsanın, içerisinde ilahî duygular
olmadan bir başkasına yardım etmesi de mümkün
değildir. Demek ki, bu faktör yeni dünya düzeninin
veya genel mânâda Batı medeniyetinin muhtevasında
bulunan bir faktör değildir.

 Öyleyse, bu faktör nedir; bu yardımlaşma
faktörü, bu milletin en üstün değer olarak
kabul ettiği inançlarından kaynaklanmaktadır.
Öyle ki, bunu daha net anlatmamız için çok
canlı bir misali arz etmek istiyorum: Ülkemizdeki
yardımlaşma konularında en önemli özelliklerinden
birisi olan ve her sene tatbik ettiğimiz Kurban Bayramındaki
deri meselesinde halkımız, bütün baskılara
rağmen, bütün yanlış yönlendirmelere
rağmen, derisini elinden almak isteyenlerin korku vermelerine
rağmen, içindeki yüce yardımlaşma
değerinin kendisine katmış olduğu üstün
iradeyle, derisini, hak sahiplerine ulaştırmayı
bilmiştir. Hiçbir zaman, karşısındaki
kim olursa olsun, içindeki yardımlaşma duygusuna
paralel bir tarzda kendisine hitap etmediği için, ona
olumlu cevap vermemiştir. Her sene yaşıyoruz
“yardımlarınızı şuraya
yapacaksınız” diye icbar edilmesine rağmen
vatandaşlarımız “hayır, ben sizin
sesinizi dinlemem, ben, inancımın ve vicdanımın
sesini dinlerim” diyerek yardımlarını
inançları doğrultusunda yapmışlardır.

Bu, neyi göstermektedir muhterem milletvekilleri;
bu, milletimizin içinde bulunduğu sosyal yapının,
devlet tarafından daha verimli bir şekilde kullanılabilmesinin
formülünü göstermektedir. Bugün, ülkemizde
yardımların miktarı, yüzlerce trilyona
varmaktadır; ancak, devletin, halkın iradesine ve
inancına uygun hareket etmediği için bu yardımların
çok cüzi  bir miktarı ile ancak faydalanabilme
imkânında olduğunu biliyoruz. Çünkü,
vatandaş, bundan önceki senelerde bu yardımlaşma
kurumunun gereğini yerine getirememiştir. 

İşte, benim, dörtbuçuk aydan
beri hakikaten değerli bir hizmet yaptığını
gördüğüm Bakanımızın ve
başta rehabilitasyon merkezleri, huzurevleriyle, Türkiye'deki
bakıma muhtaç insanlara hakikaten gönülden
ve inanarak hizmet ettiğine inandığım bu
kuruluşun, bu faktörü daha fazla kullanması
gerektiğine inanıyor ve bu teklifte bulunuyorum. 

Nedir teklif; bu kurumlarımız, yani,
yardımlaşmaya ait devlet kurumlarımız,
halkın içine girerek, onların inançları
doğrultusunda, onların yapmak istedikleri yardımları,
birilerinin arzu ettiği yerlere değil de, o  vatandaşın
arzu ettiği yerlere ulaştırmayı becermeleri
halinde, bu müesseseler, çok daha canlı hale
gelecek ve çok daha faydalı hizmetler yapacaktır.


Biraz evvel konuşan değerli bir milletvekilimiz,
Çocuk Esirgeme Kurumlarında çocuklara yapılan
dinî eğitimin yanlış olduğunu ve çağdaş
eğitim verilmesi; gerici ve çağdışı
eğitimden vazgeçilmesi gerektiğini söyledi.

NİHAT MATKAP (Hatay) - Doğru söylemiş.

MEHMET BEDRİ İNCETAHTACI (Devamla)
- Sayın milletveline aynen katılıyorum. Ülkemizde,
insanlara, artık, gerici ve çağdışı
eğitim verilmemelidir. Peki, bu konuda eğer, aynı
fikri kabulleniyorsak, bir konuyu daha hep beraber kabullenmemiz
gerekir; o da, çağdışılık
ne demektir?Gericilik ne demektir? 

Muhterem milletvekilleri, yeryüzünde çok
büyük değişiklikler olmaktadır; ancak,
düşüncesini belli bir noktaya adapte eden insanlar,
bu büyük  değişikliklerden haberdar değildir.
Kendisini, Batı medeniyetinin bir parçası
olarak kabul edenler bilmelidir ki, 150 sene evvel Batı'nın
kabul ettiği postulatlar, Batı değerleri, bizzat
Batılılar tarafından terk edilmiş ve
reddedilmiştir. Dolayısıyla,  hâlâ,
çocuklarımızı Batı değerlerinde
yetiştireceğiz demek, çağdışılıktır.
(RP sıralarından alkışlar)

YALÇIN GÜRTAN (Samsun) - Niye, Batı'nın
ürettiklerini kullanıyorsunuz?!

MEHMET BEDRİ İNCETAHTACI (Devamla)
- Muhterem milletvekilleri, 20 nci Asrın nasıl bir
asır olacağı konusunda, bilim adamları
ve fütüroloji uzmanları çok değerli
eserler vermişlerdir. Bu değerli eserlere baktığımız
zaman, iki noktanın, 21 inci Asrın temel değeri
olduğunu göreceğiz ve inanacağız. Buna
göre, 21 inci Asır, ya aklın ve imanın
hakim olduğu asır olacak veya yok olacaktır.
(RP sıralarından alkışlar)

YALÇIN GÜRTAN (Samsun) - Sana göre
öyle... Millet aya giderken biz yaya gidiyoruz.

MEHMET BEDRİ İNCETAHTACI (Devamla)
- Niçin, aya ve yaya gittiğimizi gayet iyi biliyoruz.

Muhterem milletvekilleri, bir toplum, yanlış
birtakım değerler üreterek, insanlarını
felakete sürükleyebilir. Batı, bunu yapmıştır;
ama, Batı'yı taklit edenler kendilerine şunu
sormalıdırlar:Acaba, biz, dünya medeniyetine,
bu taklitçiliğimizle hangi ölçüde
katkıda bulunduk, ne katkımız oldu?.. (RP
sıralarından alkışlar) Kendisini taklit
düşüncesine adapte edenler, dünyanın
içerisinde, hangi insanî değere ve hangi insanî
faaliyete katkıda bulunduklarını söyleyebilirler...

Ben, değerli milletvekillerinin, 21 inci Asra
girerken, çocuklarımızı, elbette gerici
ve çağdışı bir eğitimle eğitmemeleri
görüşüne aynen katılıyorum;
ama, artık, çağdışılığın,
sekülarizm olduğunu; çağdışılığın,
kutsaldan kaçmak olduğunu; çağdışılığın,
gayri ahlâkîlik olduğunu da itiraf etmelerini
rica ediyorum. (RP sıralarından “ Bravo”
sesleri, alkışlar)

YAHYA ŞİMŞEK (Bursa) - Gerçekleri
anlatsanız, demagoji yapmasanız daha iyi olur.

MEHMET BEDRİ İNCETAHTACI (Devamla)
- Demagoji değil; bunlar, bütün bilim adamlarının
üzerinde ittifak ettiği şeylerdir. Biraz evvel
arz ettiğim gibi, bugün, Batı toplumu da...

(Mikrofon otomatik cihaz tarafından kapatıldı)

YAHYA ŞİMŞEK (Bursa) - Gerçekleri
anlatın, gerçekleri...

MEHMET KORKMAZ (Kütahya) - Anlamak, seviye meselesidir.

YAHYA ŞİMŞEK (Bursa) - Müslümanlık
sizin tekelinizde değil; hepimiz Müslümanız.

BAŞKAN - Efendim, rica ediyorum.

Sayın İncetahtacı, size 2 dakika
süre veriyorum; buyurun efendim. 

MUSA OKÇU (Batman) - Biz de, sizden daha medeniyiz.

BAŞKAN - Efendim, rica ediyorum... Rica ediyorum...

Sayın İncetahtacı...

MEHMET BEDRİ İNCETAHTACI (Devamla)
- Toparlıyorum Sayın Başkanım.

BAŞKAN - Efendim, Genel Kurulun merkezine doğru
hitap ediniz lütfen.

MEHMET BEDRİ İNCETAHTACI (Devamla)
- Peki, Sayın Başkanım.

Merkez boş Sayın Başkan!..

BAŞKAN - Tamam efendim.

Buyurun, sürenizi kullanın.

MEHMET BEDRİ İNCETAHTACI (Devamla)
- Sayın Başkan, sayın milletvekilleri; biraz
evvel söylenen bir sözü de burada değerlendirerek
sözümü toparlamaya çalışacağım.
Sayın hatip,  kreşlerde dinî eğitim verilerek
sistemin tehlikeye girdiğini söyledi. Soruyorum, bu nasıl
sistemdir ki, üç yaşındaki çocukların
aldığı dinî eğitimle bu sistem çökertilecektir?
Galiba, bu sistem, hakikaten, Batı medeniyetin bütün
organizasyonlarında olduğu gibi, tam bir çöküntü
içine girmiştir de, bu kardeşlerimiz, bunu,
kreş çocuklarının gözünden
ve onların ifade ettiği kutsal kelimelerden fark etmişlerdir.

Sayın milletvekilleri, Sosyal Hizmetler ve
Çocuk Esirgeme Kurumumuzun çok tarihî görevi
vardır. Bana gönderdikleri dokümanlara göre,
üzülerek şunu söylemek istiyorum ki, uzun
bir dönemden beri, bu Kurum, üzerine düşen
görevi yapmamıştır; ancak, bundan sonra
-biraz evvel bahsettim- halkımızla kuracağı
değerli ilişkilerle, çok daha faydalı
ve çok daha halkımızı mesut edecek
birtakım çalışmaları yapma iradesine
ve gücüne sahip olacaktır.

Değerli Bakanımıza ve Kurumun değerli
yöneticilerine, huzurlarınızda muvaffakıyetler
diliyorum ve bu bütçenin, temenni edildiği gibi
ve başka çaresi olmadığı gibi,
denk bir bütçe olarak tamamlanmasını
tdiliyor, hepinize saygılar sunuyorum. (RP sıralarından
alkışlar)

BAŞKAN - Sayın İncetahtacı,
teşekkür ediyorum.

Refah Partisi Grubunun görüşlerini
ifade etmek üzere, Sayın Budak; buyurun. (RP sıralarından
alkışlar)

RP GRUBU ADINA YAKUP BUDAK (Adana)- Sayın
Başkan, değerli milletvekilleri; Refah Partimiz Grubu
adına, Meclisimizde görüşülmekte olan
Hazine Müsteşarlığımızın
bütçesi üzerinde söz almış
bulunuyorum. Bu vesileyle, Meclisimizin değerli üyelerini
ve bizi televizyonları başında izleyen değerli
vatandaşlarımızı saygıyla selamlıyorum.

Yüce Heyetinizin malumları olduğu
üzere, 20 Aralık 1996 tarihli Resmî Gazetede
yayımlanan, Meclisimizin bir kararıyla, eskiden
adı Hazine ve Dış Ticaret Müsteşarlığı
olan kurumumuz, ikiye ayrılmak suretiyle, Hazine Müsteşarlığı
ve Dış Ticaret Müsteşarlığı
olarak yeniden yapılandırılmıştır.
Hazine müsteşarlığı, ifadeden de
anlaşılacağı üzere, iki yıllık
genç bir kurumumuzdur. Genç olmasına rağmen,
bünyesinde, ülkemizin ekonomik politikalarını
tespit etmek, kamunun finansmanını sağlamak,
dış ekonomik politikaları belirlemek, uluslararası
ve ikili ekonomik ilişkileri yeniden düzenlemek ve
düzenlenmesinin takibini yapmak, teşvikleri, fonları
takip etmek, sigortacılık piyasasını
takip etmek, bankacılık sektöründe birtakım
mevzuat değişikliklerini gerçekleştirmek
ve bunun yanında, tarımımızın
desteklenmesi, sosyal güvenlik kurumlarımızın
desteklenmesi gibi konularda büyük görevler ifa
edilmektedir. 

Görev alanına baktığımız
zaman, gerçekten birçok kurumun üstlenmesi
gereken görevi bu Müsteşarlık üstlenmiştir.
Dolayısıyla, Müsteşarlığın
bu yapısının ele alınmasında
ve tekrar gözden geçirilmesinde büyük faydalar
olduğu kanaatini taşımaktayız. 

Bilindiği gibi, ülkemiz, kalkınabilmek,
darboğazları aşabilmek, yeniden, Türkiye'yi,
dünyamızın saygın bir ülkesine
haline dönüştürebilmek için, Hükümetimiz
büyük gayretler sarf etmektedir. Türkiye, içerisinde
bulunduğu coğrafî konum, tarihin kendisine yüklemiş
olduğu misyon gereği olarak, belirli merkezleri gözetleyen
bir ülke değil, belirli merkezlerin gözetlediği,
politika oluşturabilen bir ülke olmak durumundadır.
Bunun meydana getirilebilmesi için de, Hazine Müsteşarlığımızın,
dünyada gelişen ekonomik olayları, sosyal hadiseleri
dikkatle takip etmesi, ondan sonra da, yeni politikaların
oluşturulmasında hükümetlere yardımcı
olması gerekmektedir. 

Gerçekten, Hazinemizin değerli bürokratları,
kıymetli uzmanları, bu zamana kadar, bu görevlerini,
hükümetlerin vermiş olduğu talimatlar doğrultusunda
gerçekleştirmişlerdir. Hazine Müsteşarlığımızın
değerli uzmanlarının bu katkıları,
gerçekten, geleceğimiz için de umut vaat etmektedir;
 fakat, uzmanlar çalışmasına rağmen,
uygulanan ekonomik politikaların neticesinde ülkemizin
çok iyiye doğru gittiğini söylemek de, bu
zamana kadarki uygulamalar neticesinde çok iyi bir noktada
olduğunu ifade etmek mümkün değildir. 

Elbette, dışborç stoku, içborç
stoku, bunların arasındaki denge, gayri safî
millî hâsıla, vergilerin gayri safî millî
hâsıladaki oranı, borçları karşılaması,
kamu açığının kapatılması
gibi konularda açmazlar vardır. Birtakım
açmazları aşabilmek için zorluklar
vardır. İşte, Hükümetimiz, bu açmazları
ortadan kaldırabilmek, Türkiye'nin ufkunu genişletebilmek,
yatırımcımızın, çiftçimizin,
tarımcımızın önünü
açabilmek için, Hazine Müsteşarlığımızca
birtakım desteklemeler yapmak suretiyle, ekonomimizi, sanayimizi,
sosyal kurumlarımızı ve tarımımızı
güçlendirecek birtakım kararları da
almaktadır. 

Ne yazıktır ki, maalesef, bugün,
kamu finansmanının önündeki en büyük
engellerden biri, tarımsal destekleme, sosyal güvenlik
kurumlarımızın açıkları
ve KİT'lerin kamu üzerinde oluşturmuş
olduğu baskıcı tutumdur. 

KİT'lerin içerisinde bulunduğu
durumun çaresi, elbette, bu zamana kadar ifade edildiği
gibi, özelleştirmedir. 

Yalnız, özelleştirme yapılırken,
ülkemizin çıkarları, Türkiye'nin
gerçekleri, istihdamı da göz önünde
bulundurmak suretiyle, rasyonel, akılcı, şeffaf
ve selektif bir özelleştirmeye gidilmesinde  büyük
faydalar olduğu kanaatini taşımaktayız.


Muhterem arkadaşlar, sosyal güvenlik kurumlarımız
da, Hazine Müsteşarlığımızın
destekleme alanı içerisinde bulunmaktadır
ve sosyal güvenlik kurumlarımızın açıkları,
Hazine Müsteşarlığının bütçesine
konulan ödeneklerle kapatılmaktadır. 

Anlamakta güçlük çektiğim
bir şey var: Hazine Müsteşarlığımız,
sosyal güvenliğin destekleyicisi, tarım politikalarının
destekleyicisi, sermaye piyasasının destekleyicisi,
yatırımların destekleyicisi, tarım
politikalarının belirleyicisi gibi birçok
görevi üzerine almış durumdadır.
Şimdi, bütün bunlara baktığımız
zaman, karmaşık bir yapı ortaya çıkmaktadır.
Bu karmaşık yapının, tekrar ele alınmak
suretiyle, giderilmesi gerektiği kanaatini taşımaktayız.


Bilindiği gibi, Tarım Bakanlığı
vardır; politikalarını belirlemektedir; ama,
Tarım Bakanlığı, tarımımızı
destekleyecek, onun desteklemelerini uygulayacak bir  yapıya
sahip olmamaktadır. Dolayısıyla, Hükümetin
tarım politikası, âdeta, Hazine Müsteşarlığında
yatmakta; politikayı üreten Tarım Bakanlığı
olduğu halde, bütün ödenekler Hazineden çıkmaktadır.
Bu da, birtakım sıkıntıları
ve tarım sektöründe boşlukları meydana
getirmektedir. 

Düşünün, çiftçilere,
tarımsal ürünlerin alınması için
destekleme programı başlatılmıştır;
pamukta yapılmıştır, mısırda
yapılmıştır, buğdayda yapılmıştır,
patateste yapılmıştır; ama, patatesin
ihracatı için gerekli olan ödenek, maalesef,
Hazineden, vaktinde çıkarılamamıştır
“vermemişlerdir” demiyorum, “kötü
niyetle de vermemişlerdir” demiyorum; ama, bazıları,
 tarım ürünlerini de tıpkı sanayi
ürünleri gibi -buzdolabı, çamaşır
makinası gibi- algılamak durumundadırlar.
Halbuki, sanayi ürünlerine yapılacak desteklemeler
ayrıdır. Bunun yanında, tarımsal desteklemenin
vakti  vardır, zamanı vardır. Eğer, o
zaman içerisinde bu desteklemeler yapılmaz, gerekli
ödenekler kaydırılmaz ve aktarılmazsa,
çiftçimiz mağdur duruma gelir. Mesela, mısır
üreticisinin eline,  bu aktarma, gününde yapılmazsa,
mısır üreticisi elindeki mahsulü tüccara
verir; ondan sonra, ayrılacak olan ödeneklerin pek
bir anlamı kalmayacaktır. 

Onun için, Hazine Müsteşarlığımızla,
tarım politikalarının üretilmesinde
ve desteklenmenin sağlanmasında yapılacak tarımda
işbirliğinin yanında, Tarım Bakanlığının
yetkileriyle, Hazinenin yetkilerinin tekrar gözden geçirilmesi
suretiyle, Tarımsal Destekleme Fonunun, en azından,
Tarım Bakanlığı bünyesi içerisinde
değerlendirilmesinin daha faydalı olacağı
kanaatini taşımaktayız. 

Elbette ki, Hükümetimiz, gerçekten,
bu dönemde çiftçimize, tarımsal üretimde
bulunan çok değerli insanlarımıza büyük
katkılar sağlamaktadır. Bundan dolayı
da Hükümetimize teşekkür etmek boynumuzun
borcudur. 

Muhterem arkadaşlar,  yine, Hazine Müsteşarlığımızın
bütçesinden ödenek alan kurumlarımızın
başında KOBİ'ler gelmektedir. KOBİ'ler
sanayileşmemizin temel taşlarından birisidir.
Çünkü, KOBİ'lerini geliştirmeyen
ülkeler sanayide de geri kalmışlardır.
Bu zamana kadar, maalesef, hükümetler tarafından
gerekli ilgi ve alakaya, KOBİ'lerimiz tabi tutulmamışlardır.
Örneğin; 1995 yılında KOBİ'lere
ayrılan ödenek 5 trilyon lira iken,  kurulan 54 üncü
Cumhuriyet Hükümeti, 1997 bütçesinde 35
trilyon lirayı -az olmasına rağmen- KOBİ'lere
ayırmak suretiyle, önemli bir zihniyet değişikliğini,
önemli bir uygulama değişikliğini de başlatmış
bulunmaktadır. Bu, Anadolumuzda küçük
esnafımıza, sanayicimize, orta ölçekli
işletmelerin sahiplerine yeni bir yatırım
heyecanı vermiştir. Bu desteğin de sürdürülmesi
gerektiği kanaatini taşıyorum. 

Yine bir misal vermek istiyorum: KOBİ'lerin
desteklenmesi, programa alınmasıyla ilgili olarak
da KOSGEB görevlidir. KOSGEB planlamayı yapıyor,
uygulamayı yapıyor; ama, ödeme noktasına
geldiğinde, bu, yine Hazine Müsteşarlığının
yetki alanı içerisine giriyor. Halbuki KOBİ'lerin
desteklenmesi, KOSGEB'in bünyesinde yer alması lazım
gelen bir husustur.

Teşvikler; teşviklerin uygulanması
ve takip edilmesi noktasında, KOSGEB'e bu görevin
verilmesinin, KOBİ'lerin gelişmesinde çok
daha iyi neticeler alınmasına yol açacağı
kanatini taşıyoruz. 

Muhterem arkadaşlar, elbette ki, Hükümetimiz,
gerçekten 1997 bütçesinde KOBİ'lere
büyük bir önem atfetmektedir. Bunun yanında,
SSK'ya ve Bağ-Kur'a yapılacak yardımların
da Hazine Müsteşarlığı bütçesinde
yer almasını anlamak mümkün değildir;
yani, Hazine Müsteşarlığı bir Tarım
Bakanlığı değildir, bir Sosyal Güvenlik
Bakanlığı değildir, bir Sanayi Bakanlığı
değildir. Bütün bunların yanında,
ekonomik politikaları belirlemek, bunları uygulamak
durumundadır; ama, tabiri caizse, birçok bakanlıkların
yetkileri, karmaşık bir yapı içerisinde
Hazine Müsteşarlığının bünyesinde
toplanmak suretiyle; sanki, işlemlerin zorlaştırılması,
sıkıntıların artırılması
da sağlanmış durumdadır. Onun için,
teşkilat yasası tekrar gözden geçirilmek
suretiyle, Hazine Müsteşarlığının
aslî hüviyetine kavuşturulması da gerekmektedir.


Muhterem arkadaşlar, ayrıca, sermaye
piyasasını da Hazine Müsteşarlığımız
takip etmektedir. Sermaye piyasası güzel gelişmektedir;
ama, bunun yanında sıkıntılar da beraberinde
gelmektedir. Hisse senedi piyasasının canlanması
için, bilhassa sanayi kurumlarının sermayelerinin
serbest piyasada oluşabilmesi için, az bir hisseye
sahip olan...

(Mikrofon otomatik cihaz tarafından kapatıldı)

BAŞKAN - Buyurun. 

YAKUP BUDAK (Devamla) - Muhterem arkadaşlar,
elbette, denk bütçenin gerçekleşmesinde
ağır bir yükü, Hazine Müsteşarlığının
değerli personeli üstlenmişlerdir; ama, ne hazindir
ki, bu kadar ağır bir yükü omuzlayan Hazine
Müsteşarlığımızın değerli
personelinin özlük haklarıyla ilgili -teşkilat
yasasındaki- maddeler, Anayasa Mahkemesince iptal edilmiştir.
Bu iptal, gerçekten, personel arasında büyük
bir huzursuzluğa neden olmuş ve Müsteşarlık,
bünyesinde uzmanları tutma noktasında büyük
güçlüklerle karşılaşmıştır.
Bu yasal boşluğun, hukukî boşluğun doldurulması
noktasını da, Meclisimizin dikkatlerine sunmak istiyorum.
İnşallah, Meclisimiz, gerekli hassasiyeti gösterecektir.


Ayrıca, yine, Hazine Müsteşarlığının
bünyesinde dışborçların tespit
edilmesinde, Plan ve Bütçe Komisyonunda tartışılan
bir konu vardı: Dışborç stokunun tespit
edilmesinde, proje kredilerinin mal ve hizmet karşılığı
aynî kredi kullanımlarında, bilgi işlem
muhasebe kayıtları ile muhasebe arasında,
saymanlık kayıtları arasında farklılıklar
vardır. Bu farklılıkların giderilmesi
için, hukukî düzenleme yapılması
gerekmektedir.

Bu duygularla, Hazine Müsteşarlığı
bütçesinin hayırlı olmasını
diliyor, saygılar sunuyorum. (RP sıralarından
alkışlar)

BAŞKAN - Sayın Budak, teşekkür
ediyorum.

Refah Partisi Grubunun görüşlerini
ifade etmek üzere, Sayın Remzi Çetin; buyurun
efendim. (RP sıralarından alkışlar)

Efendim, konuşma sıralarını,
bütün grup temsilcisi arkadaşlarım biliyorlar;
kendilerinden önceki arkadaşımız sözlerini
bitireceği sırada, sonra konuşacak arkadaşım
ön sıraları teşrif ederse memnun oluruz.
Hani zaman diyorduk ya; zamandan kazanırız.  

RP GRUBU ADINA REMZİ ÇETİN (Konya)
- Sayın Başkan, sayın milletvekilleri; Devlet
Planlama Teşkilatı Müsteşarlığı;
bütçesi üzerinde görüşlerimizi
açıklamak üzere huzurlarınızdayım.
Hepinizi saygılarımla selamlar, çalışmalarımızın
verimli olmasını temenni ederim.

2000 yılına yaklaşırken,
dünya ekonomisinde çarpıcı değişiklikler
olmaktadır. Belirsizliklerin egemen olduğu bir dönemdeyiz.
1980'li yılların sonunda, Sovyetler Birliği
ile birlikte, merkezî planlama sistemi de çökmüştür.
Ülkeler birleşip güçlenirken, bazıları
da dağılıp zayıflıyor. Ülkemiz
de bu değişikliklerden etkilenmekte, en yoğun ve
şiddetli değişimlerin olduğu bir bölgede,
kendine has bir yol, yön ve vizyonu oluşturmaya çalışmaktadır.

Son ikiyüz yılda yaşadığımız
sanayi devrimi, yeni buluşların sistematize edilip
standartlaştırılmasını, bu tür
yeniliklerin süratle dünyaya yayılmasını
sağlamıştır. Böylece, bilim, sistematik
bir şekilde teknolojiye dönüşmüş,
teknoloji de pratik yeniliklerin kaynağı olmuştur.

2000'li yılları geride bırakırken,
üretimi yönlendiren bilgi, kaynak ve sistem üzerindeki
hâkimiyet önplana geçmiştir. Ülkemizin
planlı kalkınması, araştırma
geliştirme faaliyetleri, teknolojinin kullanılması,
bilginin yayılması ve bilgi toplumunun oluşturulması
yönünde Devlet Planlama Teşkilatımıza
fevkalade önemli sorumluluklar düşmektedir.

21 inci Yüzyıla girerken, bir taraftan
ekonomik bloklaşma -Avrupa Birliği, NAFTA ve Doğu
Asya'daki bloklaşmalar gibi- tehlikesi belirirken, diğer
taraftan, teknolojinin ve bilgi toplumunun ortaya çıkardığı
küreselleşme olgusu, açık ve bariz bir
şekilde tezat oluşturuyor. Örneğin; malî
piyasaların teknolojiyle bütünleşmesi sonucu,
menkul kıymetlerin ticareti günde 24 saat yapılabiliyor;
Tokyo'da piyasa kapanırken, New York'ta açılıyor.
Bu enformasyon zenginliğinde, döviz ve sermaye piyasaları,
siyasî karar ve hareketlere karşı eski dönemlere
göre daha çok hassas olmuşlardır. Diğer
bir ifadeyle, önemli bir ülkenin aylık kapasite
rakamlarının açıklanmasıyla,
Londra'da hisse senetleri fiyatları dalgalanmaktadır.

İletişim ve teknolojik gelişmenin
getirdiği hızlı küreselleşme hareketleri;
dünya mal ve hizmet ticaretinde rekabetin artması;
gelişmekte olan ülkelerin bir kısmının
teknolojik gelişmeyi yakalayarak sanayileşmiş
ülkelere yetişmesi, bir kısmının
ise giderek yoksullaşması; doğu bloku ülkelerinin
çöküşünün getirdiği belirsizlikler
ve buna benzer gelişmeler; kaynakların verimli kullanılması
ve kalkınmanın hızlandırılması
amacıyla, ülkenin ekonomik, sosyal ve kültürel
planlama hizmetlerinin bir bütünlük içerisinde
etkin, düzenli ve süratli görülebilmesi için,
Başbakanlık Devlet Planlama Teşkilatının
fonksiyonları günden güne artmaktadır.

Devlet Planlama Teşkilatı, ülkenin
doğal, beşerî ve iktisadî her türlü
kaynak ve imkânlarını tespit ederek, takip
edilecek iktisadî, sosyal ve kültürel politika
ve hedeflerin belirlenmesinde Hükümete aynı zamanda
müşavirlik yapmakta; hükümetçe belirlenen
amaçlar doğrultusunda, kalkınma planları
ile yıllık programları hazırlamaktadır.


Bakanların ve kamu kurum ve kuruluşların
iktisadî, sosyal ve kültürel politikayı
ilgilendiren faaliyetlerinde koordinasyonu Devlet Planlama Teşkilatı
yapmaktadır. Uluslararası kuruluşlarla iletişim
içerisinde çalışarak ileriye dönük
stratejiler geliştirmek ve topluma perspektif sağlayan
politika tekliflerini katılımcı bir yaklaşımla
belirleyerek özel kesim için orta ve uzun dönemde
belirsizlikleri giderici genel yönlendirmelerde, DPT, etkin
görevlerde bulunmaktadır. 

DPT, kalkınma planlarının ve
yıllık programların başarıyla
uygulanabilmesi için, ilgili kurum ve kuruluşların
ve mahallî idarelerin kuruluş ve işleyişlerinin
iyileştirilmesi konusunda alternatif görüş
ve tekliflerde bulunur; aynı zamanda, kalkınma planlarının
ve yıllık programların uygulanmasını
izlemek ve koordine etmektedir. 

DPT, aynı zamanda, bir okul görevi yapmaktadır.
Siyasî hayatımıza, kamu ve özel kuruluşlarımıza
çok sayıda değerli elemanlar kazandırmıştır.
Objektif ilkeler doğrultusunda çalışmayı
esas alan bu arkadaşlarımız, bulundukları
tüm platformlarda üstün çalışmalarda
bulunmaktadırlar. 

Globalleşen dünyamızda, meseleler,
merkezî planlamayla değil, toplumun bütün
kesimleri tarafından paylaşılarak çözümleme
yoluna gidilmektedir. Özellikle mahallî idarelere verilecek
yetkilerle daha verimli ve süratli planlama ve yatırımlar
yapılabilecektir. Bu bağlamda, DPT'nin Yüksek
Planlama Kurulundaki fonksiyonlarının artırılması,
yatırımların daha sağlıklı
planlamalarla yapılmasını sağlayacaktır.


Ülkemizin kalkınmasında, yatırımların
planlanmasında oldukça önemi haiz olan DPT'nin,
ihtiyaç duyduğu her alan ve sektördeki kaliteli
elemanlara cazip gelecek bir çalışma ortamına
kavuşturulması gerekmektedir. İyi bilinmektedir
ki, bütün dünyada, üretken, verimli ve kaliteli
elemana hak ettiği ücret verilmektedir. Her biri en ileri
düzeyde eğitim almış, bir veya birkaç
lisan bilen bu değerli arkadaşlarımızı
ülkeye daha verimli hizmet pozisyonunda tutabilmek için,
son çıkan yetki tasarısına dayanarak
ciddî iyileştirici tedbirlerin alınacağını
Hükümetimizden bekliyoruz; çünkü, gerek
yurtiçi gerekse yurtdışı beyin transferleri,
sektörlerde verimli hizmeti düşürmektedir.
DPT'ye yıllarını vermiş, devleti tanımış,
ciddî tecrübe birikimi olan bu değerli arkadaşlarımızı
bu Kurumda muhafaza etmek için gerekli tedbirleri almak,
ülkemiz için fevkalade elzemdir. 

DPT'nin, yatırımcı bakanlıklarla
işbirliği halinde, bugüne kadar atıl kalmış
millî potansiyelimizi tespit etmesi ve bunlara işlerlik
kazandıracak projeler üretmesini bekliyoruz; çünkü,
kalıcı ve sürekli projeler, DPT ve benzeri
kuruluşlarımız tarafından hazırlanıp
icraya, yani, Hükümete sunulmaktadır. Bir anlamda,
devlette devamlılığın esası, bu
kuruluşlarımızın fonksiyonlarını
yürütmesiyle mümkündür. 

Değerli arkadaşlarım, ülkemiz,
büyüktür, güçlüdür; korkmaya,
paniğe kapılmaya gerek yok. Konuşmalarımızla
karanlık tablolar çizip vatandaşımızı
ümitsizliğe sevk etmeyelim. Kamuoyumuzu yüksek bir
moral seviyesinde tutalım. Kaliteli tenkit her zaman faydalıdır,
yol göstericidir, daha iyiyi yakalamaya yardımcı
olur; fakat, kerameti kendinden menkul ucuz değerlendirmelerle
bir yere varılması mümkün değildir.
Yüce Meclisin saygınlığını
korumak öncelikle bizim görevimizdir. Kimin elinde veya
beyninde alternatif projeler varsa; lütfen, masaya getirsin.
Dünden bugüne sorumluluk almış partilerimizin,
ülkenin bugünkü durumunda hiç dahli yokmuş
gibi davranmaları, devlet adamlığıyla
bağdaşmaz.

Kabul etmek gerekir ki, iktidarda bulunmuş,
icraat yapmış her partimiz, belli nispetlerde, ülkemizin
bugünkü durumundan sorumludur. Ülkeyi iç
ve dışborç batağına batıranların,
daha insaflı, daha dikkatli konuşmaları gerekir.


Değerli arkadaşlarım, tek bir hedefe
kilitlenemeyiz; esnek ve faydalı çalışmaları
hayata geçirmeliyiz. Her ülkenin meseleleri kendine
özgüdür. O bakımdan, çözümlerin
de millî olma mecburiyeti vardır. Yıllardan
beri yanlış neticeler vermiş uygulamalara alternatif
çözümler üretmemiz gerekir. Bu çerçevede,
Hükümetimiz, denk bütçe ve millî potansiyelimize
inhisar eden kaynak paketleriyle gelmiş bulunmaktadır.
Orijinal uygulamalar olması bakımından, başlangıçtaki
tepkiler anlayışla karşılanmalıdır;
zamanla, başarılar görüldükçe,
genel kabul göreceğini ümit ediyoruz. 

Sonuç olarak; yatırımlar, uzun
zaman almaktadır; zaman ve kaynak israfı had safhadadır;
bunu önleyecek tedbirler, bir an evvel alınmalıdır;
acil ihtiyaç duyulan yatırımlara öncelik
verilmelidir;  sanayi yatırımlarımız
rekabet gücünü taşımalıdır.


DPT'nin tekliflerini ciddiyetle dikkate almalıyız;
DPT içindeki genel müdürlük ve daire başkanlıklarının
sayısını gerekenin üstüne çıkarmamalıyız.


DPT teşvik edici, yönlendirici, hızlandırıcı
olmalıdır. 

Dışa açılımda,
yelpazenin millî ihtiyaçlarımıza göre
açılmasını sağlamalıyız.


DPT ve benzeri kurumlarımız gerekli
altyapıyı hazırlamalıdır.

Bugüne kadar, ciddî olarak ihmal ettiğimiz
İslam ülkeleriyle işbirliğine ağırlık
verilmelidir. Bu açıdan, Hükümetimizin
katettiği mesafeyi takdirle karşılıyor,
artarak devam etmesini istiyoruz.

Değerli arkadaşlarım, temel meselelerimizi
siyasî mülahazaların üzerine çıkarabilmeliyiz.


Eğitim, sağlık, savunma gibi hayatî
önemi haiz konuları, bilimsel verilerin ve millî
bünyemizin özelliklerine göre ele alıp incelemeliyiz.

Bütçemizin, ülkemize hayırlı
olmasını diler; hepinize saygılar sunarım.
(RP sıralarından alkışlar)

BAŞKAN - Sayın Çetin, teşekkür
ediyorum.

Refah Partisi Grubunun görüşlerini
ifade etmek üzere, Sayın Şeref Malkoç;
buyurun. (RP sıralarından alkışlar)

RP GRUBU ADINA ŞEREF MALKOÇ (Trabzon)
- Sayın Başkan, değerli milletvekilleri; 1997
yılı Danıştay Başkanlığı
bütçesi üzerinde, Refah Partisi Grubunun görüşlerini
açıklamak üzere huzurunuzdayım. Yüce
Heyeti, grubum ve şahsım adına selamlıyorum.

Bilindiği gibi, Danıştay, 1868 yılında
Şûrayı devlet adı altında kurulmuştur.
Zamanla kendisine yüklenen görevler farklılaşmıştır;
ancak, 1868 yılından beri yapılan bütün
anayasalarda, yani, 1876, 1909, 1924, 1961 ve 1982 Anayasalarında
yer almış yüksek bir mahkemedir. 

1982 Anayasasının 155 inci maddesinde
görev ve yetkileri ifade edilen bu yüksek mahkemeye
üç ana görev yüklenmiştir. 

Birincisi yargı görevidir. Danıştay,
kanunda belirtilen hususlarda, birinci derecede yargılama
görevi yapmaktadır. 

İkincisi, idare mahkemelerinden, vergi mahkemelerinden
ve Danıştay  dava dairelerinden kendilerine intikal
eden dava dosyalarında temyiz merciidir. 

Üçüncüsü, danışma
ve inceleme görevidir. 

Değerli arkadaşlarım, bütün
demokratik ülkelerde kuvvetler ayrılığı
prensibi vardır. Yasama, yürütme ve yargı
birbirinden bağımsızdır; yani, mahkemeler,
yürütmeyi ve meclisi denetlerler. Bilindiği gibi,
Türkiye Büyük Millet meclisini; yani, yasama görevini
yapan Türkiye Büyük Millet meclisini Anayasa Mahkemesi
denetlemektedir. Yürütmeyi ise; yani, icra organını
denetleyen, idarî yargıdır. İdarî
yargının en üst kuruluşu da Danıştaydır.


Türkiye Cumhuriyeti, Anayasasında belirtildiği
gibi, bir hukuk devletidir. Yine, Anayasanın 125 inci maddesinde,
idarenin her türlü eylem ve işlemlerinin yargı
denetimine tabi olduğu ifade edilmektedir; ancak, bu paragrafın
hemen altında, Cumhurbaşkanının ve
Yüksek Askerî Şûranın kararlarının
bu yargı denetiminin dışında olduğu
ifade edilmektedir. 

Anayasanın ikinci bölümünde
yer alan yürütmede, Cumhurbaşkanının
yetkileri ve görevleri çok geniş olarak düzenlenmiştir.
Türkiye'nin, kâmil manada bir hukuk devleti olmasını
arzu ediyorsak, Türkiye'nin gelişmiş ve çağdaş
ülkeler düzeyinde belirtilen hukuk normlarına
sahip olmasını arzu ediyorsak, bütün parti
gruplarıyla birlikte, Anayasanın 125 inci maddesinde
yer alan; yani, yargı denetiminin dışında
bırakılan hususların da yargı denetimine
tâbi olması gerektiği kanaatindeyiz. 

Özellikle Anayasada ifade edildiği gibi,
tek başına attığı imzalardan hukukî
manada hiçbir sorumluluğu haiz olmayan Sayın
Cumhurbaşkanının faaliyetlerinin yargı
denetiminin dışında tutulması; çoğu
zaman halkın karşısına çıkıp
programını sunmuş ve bu program çerçevesinde
oy istemiş, Türkiye Büyük Millet Meclisinden
güvenoyu almış olan hükümetleri zor
durumda bırakmaktadır.

Şunu söylemek istiyorum: Seçilmiş
olan ve bütün icraatlardan sorumlu ve siyasî sorumluluğunun
yanı sıra, bütün icraatları yargı
denetimine tâbi tutulan siyasilerin yanı sıra;
yine, yürütmede görev alan bütün unsurların
da yargı denetimine tabi tutulması gerekir. Özellikle
son iki gün içerisinde toplanan Yüksek Askerî
Şûranın aldığı kararlar,
toplumun önemli bir kesiminde soru işaretleri oluşturmaktadır.
Gazetelerin ve televizyonların yayınlarına
bakıldığında, bir deyimle irticaî
faaliyetlerde, halkın anladığı deyimle
dinî faaliyetlerde bulunması sebebiyle, çok
değişik kademelerde üst düzeyde görev
yapan birçok insanın, komutanların ordudan
ihraç edildiğini görmekteyiz. Bunların
yargı denetimine tabî tutulması, bütün
çağdaş ülkelerde olduğu gibi Türkiye'de
de olmak zorundadır. (RP sıralarından alkışlar)
Eğer, bunu yapmazsak, hem gelişmiş olan ülkeler
-yani dünyada muhatap olduğumuz ülkelerde- nezdinde
zor durumda kalırız hem de kamuoyu vicdanına
karşı rahatsızlıkları önleyemeyiz.
Eğer  ihraç edilen bu arkadaşlarımızın,
belirtildiği gibi, gerçekten disiplin suçları
varsa, disiplin suçlarının ne olduğunu
kamuoyu öğrenmek ister; çünkü, merak
ediyor. Ayrıca disiplin suçları da varsa...

HASAN GÜLAY (Manisa) - Sayın Başbakana
sor!..

ŞEREF MALKOÇ (Devamla) - Efendim, bu,
Danıştayla ilgili, idarî yargıyla ilgili;
hukukçu arkadaşlar anlar, hukukçu olmayanlar
da; lütfen, dinlesin, öğrensinler. (RPsıralarından
“Bravo” sesleri, alkışlar)

Eğer, bu insanların, orduda görev
yapan arkadaşlarımızın gerçekten
disiplinsizlikleri varsa, bırakalım, bu disiplinsizliklerini
yargı da denetlesin; bizim gönlümüz böyle
arzu ediyor; bunu, Meclisin kürsüsünden söylemek
de en doğal hakkımızdır, kimse engelleyemez.

Değerli kardeşlerim, Türkiye'de, bütün
kurumların olduğu gibi Danıştayın
da bazı sıkıntıları vardır;
fizikî imkânsızlıkları vardır,
personel sıkıntısı vardır,
maddî sıkıntıları vardır.
Danıştayın bu sıkıntılarını
gidermek için şu tedbirleri öneriyoruz: Hızla
artan dava sayısını azaltmak için,
idarenin yapısal bozuklukları yeniden düzenlenmelidir.
Siyasî istikrarsızlık yerine, siyasî
istikrarı getirecek davranışları, siyasî
partiler almak zorundadırlar. 

Devletin müdahaleciliğini asgarîye
indirmek, vatandaşa daha geniş serbestiyet tanımak
gerekir. Sıkça değişen mevzuatı
temelden yeniden düzenlemek gerekir. Mevzuattaki dilden kaynaklanan
farklı yorumların önünü almak gerekir.
Hukuka bağlı idare ve vatandaşın anlayışını
güçlendirmek gerekir. Hak ve hakkaniyet felsefesi
gevşemiştir. Vatandaşın nezdinde ve kamunun
nezdinde hak ve hakkaniyet felsefesini yeniden güçlendirmek
gerekir. 

İdarî yargı, gerek idare mahkemeleri
nezdinde gerekse Danıştayda oldukça pahalıdır;
posta giderleri, bilirkişi masrafları, vasıta
ücretleri ve harçlarla birlikte bir davanın
maliyeti, ortalama 40 milyon lirayı bulmaktadır.


Ayrıca, hem idare mahkemesindeki hâkimlerimiz
hem de Danıştaydakiler meslekiçi eğitimle
güçlendirilmeli ve yurtdışı toplantılar
ile yeni çalışmalar teşvik edilmelidir.


İdarî anlaşmazlıkları
önlemek için, İdarî Anlaşma Usulü
Kanunu yeniden çıkarılmalıdır.
Ayrıca, Danıştay ve idarî yargıdaki
hâkimlerin hukuk fakültesi çıkışlı
olmalarına dikkat edilmelidir. 

Değerli arkadaşlarım, sözlerimin
bu kısmında, Danıştayımızın
daha önce başörtüsüyle ilgili olarak
verdiği bir karara özellikle değinmek istiyorum.
Türkiye'de son zamanlarda gündemi ağırlıklı
olarak teşkil eden ve belki  önümüzdeki günlerde
de teşkil edecek olan bu hususta Danıştayımızın
verdiği karar bizi son derece üzmüştür.
Çok özet olarak şunu söylemektedir “okumamış
olan, okuma, yazması olmayan, köyde bulunan kadınlarımızın
başlarını örtmeleri suç sayılmaz,
onları mazur görebiliriz; ancak, bu kişiler,
bu kızlarımız, bu bacılarımız,
eğer, üniversitelerde okuyorsalarsa, belli bir eğitim
düzeyine gelmişlerse ve hâlâ başörtüsü
takıyorsa, bunda suç aramak gerekir.” Böyle
mahkeme, böyle mahkeme kararı olmaz; dünyanın
hiçbir yerinde görülmez. (RP sıralarından
“Bravo” sesleri ve alkışlar) Bu, kamu vicdanını
rahatsız eder, milletimizin inançlarını
rahatsız eder. Hiçbir mahkeme halkla savaşamaz.


HÜSAMETTİN KORKUTATA (Bingöl) -
Çifte standart...

ŞEREF MALKOÇ (Devamla) - Değerli
kardeşlerim, örnek aldığımız
Fransız Danıştayının da bir
kararı var...

 (Mikrofon otomatik cihaz tarafından kapatıldı)

BAŞKAN - Sayın Malkoç...

ŞEREF MALKOÇ (Devamla) - Toparlıyorum
efendim.

BAŞKAN - Lütfen...

Buyurun efendim.

ŞEREF MALKOÇ (Devamla) - Fransa Danıştayının
aldığı kararda Fransa'da okuyan başörtülü
öğrencilere hürriyet tanınmıştır;
başörtüsü örtebilecekleri belirtilmiştir.
Biz de, Danıştayımızdan, halkının
yüzde 99'u Müslüman olan bu ülkedeki bacılarımıza,
en az Fransız Danıştayı kadar nasfetli
ve yakın davranmasını bekliyoruz. (RP sıralarından
alkışlar)

Değerli kardeşlerim, bir hususu belirtip
sözlerime nokta koyacağım. Bugünkü konuşmayı
yapmak üzere Danıştayımızı
iki defa aradım, Sayın Başkanımızı
iki defa aradım; kendisine ulaşmak mümkün
olmadı. Daha sonra, lütfedip, telefonlarımıza
nezaketen bile cevap vermediler. Dün, Danıştay
Genel Sekreterini aradım, Danıştayla ilgili
konuşacağımı ifade ettim, bana bilgi notu
aktarmalarını istedim “göndereceğini”
söyledi; ama, bu saate kadar da göndermedi. 

Danıştayı ve bütün
devlet kuruluşlarını, milletvekillerinin talepleri
karşısında daha duyarlı davranmaya
davet ediyor ve Yüce Heyeti saygılarla selamlıyorum.
(RP ve DYP sıralarından alkışlar) 

BAŞKAN - Sayın Malkoç, teşekkür
ediyorum.

Sayın Malkoç -yanlış takip
etmedimse- konuşmanızın bir yerinde “Anayasa
Mahkemesi, Türkiye Büyük Millet Meclisini denetler”
diye bir ifade kullandınız.

ŞEREF MALKOÇ (Trabzon) - Faaliyetlerini...

BAŞKAN - Hayır... Siz de çok
iyi bilirsiniz, Anayasanın 148 inci maddesi ne göre,
Anayasa Mahkemesi, sadece kanunları, kanun hükmünde
kararnameleri, Türkiye Büyük Millet Meclisi İçtüzüğünü
şekil ve esas yönünden denetler.

Hatta, bir husus daha var; 153 üncü maddeye
göre, Anayasa Mahkemesi, bir kanunun Anayasaya aykırılığını
tespit ederse, iptal eder; kendisi, yasama meclisi gibi davranamaz,
gerekçe koyamaz, hüküm koyamaz.

ŞEREF MALKOÇ (Trabzon) - Doğrudur,
Sayın Başkan; ben de o manada kullandım.

Teşekkür ediyorum. 

BAŞKAN - Teşekkür ederim efendim.
Zabıtlar düzeltilsin diye ifade ettim.

Cumhuriyet Halk Partisi Grubu adına, ilk konuşmayı
yapmak üzere, Sayın Oymak; buyurun. (CHP  sıralarından
alkışlar)

Sayın Oymak, sürenin dörtte birini
mi kullanacaksınız efendim?

HAYDAR OYMAK (Amasya) - Dörtte birini kullanacağım.

BAŞKAN -Buyurun.

CHP GRUBU ADINA HAYDAR OYMAK (Amasya) - Sayın
Başkan, değerli milletvekilleri; 1997 malî yılı
bütçesinin Hazine Müsteşarlığıyla
ilgili bölümü üzerinde Cumhuriyet Halk Partisi
Grubunun görüşlerini sunmak üzere, huzurunuzda
bulunuyorum. Sözlerime başlamadan önce, Cumhuriyet
Halk Partisi Grubu ve şahsım adına, Yüce
Meclise, bizi televizyonlarından izleyen yurttaşlarımıza
içten saygılar, sevgiler sunuyorum. 

Değerli milletvekilleri, bir devletin temel ödevlerinden
biri de, ekonomi, yani kamu maliyesi yönetimidir. Zaman içerisinde
devletin fonksiyonlarında değişmeler olmuş,
demokrasilerin gelişmesiyle, sosyal devlet, katılımcı
yönetim ve dolayısıyla, bireyin hak ve özgürlüklerinin
daha çok önplana çıktığı
görülmüştür; ancak, hangi rejimle yönetilirse
yönetilsin, gelişmişlik düzeyi ne olursa
olsun, kamu maliyesi ve dolayısıyla, kamu ekonomisi
yönetimi, önemini, hem dünyada hem de Türkiye'de
korumaya devam etmektedir. 

Ülkemizde, kamu ekonomisi yönetiminde birden
fazla kuruluş ve bakanlık, maalesef, söz sahibidir;
zaman darlığı nedeniyle, bu konuya fazla girmek
istemiyorum. 

Gümümüz Türkiyesinde bunların
en önemlilerinden biri de Hazine Müsteşarlığıdır.
Hazine Müsteşarlığı, dar anlamıyla,
devletin nakit, yani, finansal yönetimini üstlenmiştir.
Geniş anlamıyla, genel ekonominin yönlendirilmesinde
ve ekonomik politikaların oluşturulmasında
söz sahibidir; daha doğrusu, söz sahibi olmalıdır.


Bu açıdan bakıldığında,
Hazine Müsteşarlığının bütçesine,
diğer bakanlık bütçeleri gibi, sadece,
bütçe büyüklüklerine, bunlar arasındaki
dağılıma ve artış oranlarına
bakılarak sağlıklı sonuçlara varılması
mümkün değildir. Yani “1996 yılı
bütçesinde 1 katrilyon 700 küsur trilyon olan
ödenek, 1997 yılında 2,6'ya çıktı,
bu şöyledir, böyledir” diye değerlendirmek,
konunun içine fazla nüfuz etme sonucunu getirmiyor;
tersine, bu kalemlerin iyi anlaşılması için,
dönemler itibariyle, bazı ekonomik göstergelere
bakma zorunluluğu vardır.

Bu çerçevede baktığımızda,
1997'de büyüme hızı yüzde 4'lere
iniyor. Oysa, 1996 yılında yüzde 7,5 dolaylarında
gerçekleşeceği tahmin ediliyor. 

 İhalatın, 1997'de 50 milyar dolara,
ihracatın ise 29,5 milyar dolara çıkması
öngörüldüğüne göre, dışticaret
açığı da 20,5 milyar dolara çıkıyor.

Ortalama döviz kuru, 1996'da 81 250 lira iken,
1997'de 135 bin liraya çıkacağı öngörülüyor.


Hazineyi ilgilendirmesi yönünden, özellikle
faiz yükü bütçede zaman içerisinde
giderek ağırlıklı bir pay sahibi haline
gelmiş. Örneğin, 1985 yılında yüzde
10,4 iken, 1995'te yüzde 33,4'e yükselmiş, 1996'da
ise yüzde 38,2'ye -bu, tahmini rakam- çıkacağı
öngörülmektedir. 1997 yılı bütçesinde
bunun bir miktar düşürülmesi hedeflenmiş;
yani, yüzde 29,8'e düşürülmesi öngörülmüştür.


Yatırımlarda da, 1997'de yine, Türkiye'nin,
yatırım eksikliğini çözecek noktada
olmadığı (495 trilyon lira) yani, bütçenin
7,9'u oranında bir yatırım yapılacağı
öngörülüyor.

Evet, bu rakamları çoğaltmak mümkün;
ancak, görülen o ki, 1997 bütçesindeki giderler
bastırılmış, gelirler ise abartılı
şekilde artırılmıştır.
Muhasebe tekniği yönünden, esasında her bütçe
denktir; önemli olan, giderlerin, vergi gibi sağlıklı
kaynaklardan karşılanıp karşılanmadığıdır.

Denk diye sunulan 1997 bütçesine baktığımızda,
demin de belirttiğim gibi, giderler düşürülmüş,
gelirleri abartılı olarak artırılmış
ve özellikle kaynak paketlerine yönelinmiş. Bunların
da gerçekleşme olanağının son derece
zayıf olduğu görünüyor. O nedenle, bu
bütçe, samimiyetten uzak; dolayısayla, denk
olması da mümkün olmayan bir bütçe
görünümündedir. 

Refahyol Hükümetinin ikibuçuk aylık
döneminde, ortalama yüzde 127,22  üzerinde bir
faizle, toplam 1 katrilyon 448 trilyon liralık devlet tahvili
satışı yapılmıştır.
Böylece, bu dönemde, sıcak paraya yüzde
41'in üzerinde bir rant sağlanmıştır.
İçborçlanma stoklarında da, bu dönemde,
1995 yılı sonuna kadarki tüm içborç
stoğuna da ulaşılmış görünüyor.
Dışborç stoğu da artmış,
75,8 milyar dolara ulaşmıştır. İç
ve dışborç stoğundaki bu rakamlar, kaynak
paketleriyle -dövize endeksli emeklilik, bedelsiz ithalat
gibi şeylerle- bastırılmaya çalışılmaktadır.


Türkiye, yıllardır uygulanan sağ
ve sığ politikalarla, ürettiğinin çok
daha fazlasını tüketen bir konuma gelmiştir.
Bu anlayış, tüm çarpıklığı
ve çıplaklığıyla Refahyol Hükümeti
tarafından da sürdürülmektedir.

Burada, Refah Partisinin diğer sağ partilerden
bir farkının olduğunu, hakkın teslimi
açısından belirtmekte yarar var. O da, diğer
partiler, uygulayacakları sağ politikaları -biraz
kapalı bir üslupla da olsa- söylüyorlar;
ama, Refah Partisi, yaptıklarının tam tersini
söylüyor; yani ekonomide de takıyye yapıyor.


Değerli milletvekilleri, Hazine Müsteşarlığı,
ülkenin içine sokulduğu bu açmazlar nedeniyle,
maalesef, bırakın Türkiye'nin ekonomi yönetimini,
nakit yönetimini bile sağlayacak bir idare olmaktan çıkarılmış,
Düyunu Umumiye gibi bir borç yönetimi haline
dönüştürülmüştür. Borç
kompozisyonundaki olumsuzluk; yani, kısa vadeler, ülkeyi
nefes alamaz hale getirdiği için, içborç
yerine, biraz daha uzun vadeye dayalı ve dövize endeksli
borç arayışına yönelinmiştir.

Kaynak paketlerindeki dövize endeksli emeklilik
ve tüm olumsuzluklarına karşın bedelsiz
ithalat kararı, bu arayışın açık
göstergeleridir. Dışkaynaklardan ve uluslararası
finans kuruluşlarından borçlanmanın
giderek zorlaştığı, hatta imkânsızlaştığı
görülmektedir. Yabancı sermaye gelişi de,
uygulanan yanlış ve tutarsız politikalar nedeniyle
beklenen düzeyde olmayacaktır. Bunun sonucunda, daha
ağır şartlarla ve giderek ülkenin siyasal
bağımsızlığını da tehlikeye
sokacak tarzda dışborca mahkûm kalınacaktır.

Ekonomi yönetimindeki sağlıksız
siyasal anlayış, sanki suçlu, ekonomi yönetiminden
sorumlu olan idarelermiş gibi, olayın özüne
değil, bu Müsteşarlığı bölüp
parçalamakla fayda sağlanacağı görülmüş;
son üç beş yılda birkaç sefer
görevleri değiştirilmiş, yeni kurumlar ilave
edilmiş ve diğerleri çıkarılmıştır.

Bu uygulamalar, ülkenin içine sürüklendiği
yüksek enflasyon, işsizlik, üretimsizlik ve ileriye
dönük ufuksuzluğun faturası esnafa, işçiye,
memura ve köylülere çıkarılmıştır.

(Mikrofon otomatik cihaz tarafından kapatıldı)

BAŞKAN - Sayın Oymak, gayet tabiî,
ikimiz de deprem bölgesindeniz biliyorsunuz... Süreler
uzatılıyor, ben de sizin sürenizi uzatayım;
ne kadar süre istersiniz?..

HAYDAR OYMAK (Devamla) - 2 dakika efendim.

BAŞKAN - Peki, buyurun efendim.

HAYDAR OYMAK (Devamla) - Enflasyon altında
ezilen memurların maaş artışı
gündeme geldiğinde, karşısına, “kaynak
yok” sorunları çıkarılmış,
işçilerde gene aynı yola gidilmiştir.

Çiftçilerin alınteri, göznuru
ürünlerini alan birlik ve kuruluşlara gerekli
malî kaynak sağlanmamış, destekleme ve
taban fiyatlar, bu yüzden göstermelik olarak kalmıştır.
Hele, hayvan besicilerimiz, yanlış uygulanan politikalar
ve sorumlu olması gereken insanların sorumsuzca
ürettikleri bazı söylentiler sonucu perişan
hale getirilmiş, sorunlarının çözümü
yerine, oyalama ve zamana yayarak unutturma anlayışı
benimsenmiştir. 

Türkiye, bu anlayışlar ve politikalar
sonucu, zedeler ülkesi haline dönüştürülmüştür.
İlk zedeler, biliyorsunuz, bankerlerle başlamış,
bunu, bankazedeler, dövizzedeler izlemişler. Süper
emeklileri de bu zedelere ilave etmek gerekiyor. Bu insanlar,
kendiliklerinden değil, Hükümetin aldığı
kararlara güvenerek hareket etmişlerdir. Görünen
o ki, bu zedelere yenileri eklenecektir. Örneğin, kaynak
paketi diye sunulan uygulamalar, dövize endeksli emeklizedelerin,
bedelsiz ithalata bağlı olarak da  başka zedelerin
ortaya çıkmasına neden olacaktır.
Son altı ayda uygulanan ekonomik, sosyal ve siyasal politikalar
devam ederse, korkarım, Türkiyemiz, tümüyle
Refahyolzede olacaktır. 

 (Mikrofon otomatik cihaz tarafından kapatıldı)

BAŞKAN - Bir defa söz verdik; buyurun,
devam edin efendim; ben bir daha süre verdim. 

HAYDAR OYMAK (Devamla) - Toparlıyorum efendim.

Değerli milletvekilleri, 1997 Malî Yılı
Bütçe Kanunu Tasarısının metinlerine
baktığımızda, daha önceki yıllara
ait bütçe kanunlarında, 1050 sayılı
Kanun uyarınca borçlanma limiti gösteriliyordu.
Bu yılki bütçede böyle bir düzenlemeye
gidilmemiştir. Öyle sanıyorum ki, bu, bilerek
yapılan bir olaydır ve Anayasaya aykırı
yönleri vardır. 

Bazı borç kalemleri, özellikle
kur farkından doğan borç kalemleri, yine bütçe
dışında ve döviz hesabıyla izlenmeye
çalışılmaktadır; bu da, Refahyol
Hükümetinin TL'den tümüyle umudunu kestiği
anlamına geliyor sanıyorum. Sanıyorum, Sayın
Hükümet, bu konuda bilgi sunacaklar. 

Değerli milletvekilleri, 1997 malî yılı
bütçesinin Hazine Müsteşarlığı
bütçesi vesilesiyle baktığımız
dar bir bölümü bile göstermektedir ki, bu
bütçe, Türkiye'nin içinde bulunduğu
yüksek enflasyon, işsizlik, üretim azlığı,
yatırımsızlık, gelir dağılımındaki
artan adaletsizlik gibi daha yığınla birikmiş
sorunların çözümünü sağlayacak
çap ve vizyonda değildir; tersine, gündemimize
yeni sorunlar ekleyeceği görülmektedir; ama, bu
bütçe bir şey yapacak Değerli milletvekilleri,
o da şu: Hiç olmazsa, bugüne kadar uygulanan
yanlış politikaların yanlışlığının
tekrar ve daha açık bir şekilde anlaşılmasına
vesile olacaktır. 

İlgililerin, bundan gerekli dersleri alacağı
umuduyla, bütçenin Hazineye ve ülkemize hayırlı
olmasını diliyor; hepinize saygılar sunuyorum.(CHP
sıralarından alkışlar)

Sayın Başkanım, size özellikle
teşekkür ediyorum.  

BAŞKAN - Sayın Oymak, teşekkür
ediyorum efendim.

Cumhuriyet Halk Partisi Grubunun görüşlerini
ifade etmek üzere, Sayın Ergül; buyurun. (CHP
sıralarından alkışlar) 

CHP GRUBU ADINA SABRİ ERGÜL (İzmir)
- Sayın Başkan, Yüce Meclisin saygıdeğer
üyeleri, değerli arkadaşlarım; hepinizi
yürekten saygılarla selamlıyorum.

Başbakanlık Devlet Planlama Teşkilatının
1997 yılı bütçesiyle ilgili olarak CHP
Grubunun görüşlerini sunmaya çalışacağım.

Değerli arkadaşlarım, planlama örgütleri,
devlet planlama teşkilatları, bir ülkenin beşerî
ve ekonomik imkân ve değerlerini, potansiyelini, kaynaklarını,
en iyi, en verimli ve de sosyal ve ekonomik ihtiyaçlara,
önceliklere göre kullanmayı mümkün
kılacak, dengeli kalkınmayı sağlayacak
planlamayı yapan örgütlerdir. 

Türkiye'nin merkezî bir planlama örgütüne
kavuşması, kalkınma planlarına, bütçeye
ve yıllık icra programlarına yön verecek,
siyasal iktidarların, temel ekonomik ve sosyal tercihlerine,
uygulamalarına ışık tutacak uzun, orta
ve kısa vadeli planları hazırlayacak bir
örgüte kavuşması, özellikle 1950-1960
arasında “bize plan değil, pilav lazım”
anlayışı ile karşıt anlayışın
ülke gündemini bir süre meşgul etmesi ve
sonunda 1960'lı yıllarda planlama örgütünün
kurulduğunu görüyoruz. Tabiî, bu planlama
örgütünün kurulmasıyla birlikte, aşağı
yukarı otuzbeş yıldır, bütçemizi,
kalkınmamızı, plan ve programımızı
yapıyoruz ve bunlara uymaya çalışıyoruz;
ama, bunlara uyulabildiğini söylemek pek mümkün
değil. Özellikle son dönemlerde, planlama örgütünün
dışlandığına tanık oluyoruz.
Siyasal iktidarların, ekonomik kalkınmada tercihlerini
sağlıklı kullanabilmesi için, planlamanın
verilerine, yapılan planlara uymuş olması
gerekirken, uyulmadığını; özellikle
bu bütçenin, Yedinci Beş Yıllık
Kalkınma Planıyla uyumlu olmadığını
söyleyebiliriz.

Esasında, plan, Meclis kararı; Yedinci
Beş Yıllık Kalkınma Planına
uyulması gerekir -ki, bu plan, hazırlandığı
dönemde, DPT'nin değerli uzmanlarınca iyi bir
çalışma yapılarak hazırlanmış;
gerçekten ihtiyaçları gören iyi bir
plandı- ama, bu bütçede buna uyulmadığını
ve planda öngörülen makro büyüklüklerle
de hiçbir uyumun olmadığını görüyoruz.

Bakınız, Türkiye, otuz yıldır
sağ siyasal iktidarlar tarafından yönetiliyor.
Bu yönetimlerde Demirel, Evren, Özal, tekrar Demirel,
Mesut Yılmaz vardı ve şimdi de Erbakan yönetimindeki
Türkiye, kaynaklarının hep israf edildiği;
kalkınmanın sosyal ve insanî boyutunun ihmal
edildiği ve buna rağmen de ekonomiyi düze çıkarmayan
politikaların izlendiği bir ülke. Bunda, şimdiki
siyasal iktidarın da aynı anlayışı
sürdürdüğünü görüyoruz.

Yoksul halk kesimlerini istismar ederek, adil düzen
yutturmacasıyla halktan oy alan Sayın Erbakan'ın
başbakanlığında kurulan bu Hükümetin
de, bu bütçesiyle, zengini daha zengin, yoksulu daha
yoksul eden bir ekonomik modeli izlediğini, rant ekonomisini
sürdürdüğünü görüyoruz.


Bu Hükümetin özellikle, Sayın
Başbakanın, seçimler sırasında
yurttaşlara vaat ettiği, Türkiye'de asgarî
ücretten verginin kaldırılacağı,
işsizliğin sona ereceği, Türkiye'deki insanların
adil düzende daha mutlu yaşayacağı konusundaki
vaatlerinin hiçbirisini gerçekleştirme durumunda
olmadığını, bu bütçeyle görüyoruz.
Bir bakıma, Başbakan Sayın Erbakan, bu bütçesiyle
ve şimdiye kadar olan uygulamasıyla hayal görüyor.
Yani, hayal görüyor diyorum, rüya görüyor
diyemiyorum; çünkü, rüya görse, kolay.
Her sabah uyandığında ekonomik göstergeler,
artan enflasyon, artan işsizlik,  artan dışödemeler
dengesi ve faiz batağı onu uyandırmaya, gerçeğin
rüyaya benzemediğini anlamasına yeter; ama, Sayın
Başbakan hayal görüyor. Ünlü bir Fransız
atasözü vardır “rüya görmek, hayal
görmekten iyidir” diye. Doğrudur; çünkü,
rüya sabah biter ve rüya gördüğünüzü
anlarsınız; ama, hayal görenler o hayale, o
seraba kavuşmak için bir ömür boyu koşarlar
ve onun hayal olduğunu ömür boyu da anlayamazlar...

KAHRAMAN EMMİOĞLU (Gaziantep) - Hayal
olmadan da bir noktaya varmak mümkün değil; hayal,
ufuk yükseltir.

SABRİ ERGÜL (Devamla) - Evet, Sayın
Başbakan hayal görüyor, siz de görüyorsunuz,
bütün yurttaşların da hayal görmesini
istiyorsunuz...

KAHRAMAN EMMİOĞLU (Gaziantep) - Bunu da
böyle kabul edin bakalım.

SABRİ ERGÜL (Devamla) - Değerli arkadaşlarım,
şimdi sormak gerekiyor; bu siyasal iktidarı oluştururken,
özellikle, sizi buraya birinci parti olarak gönderen
yurttaşlarımızdan hangi gerekçelerle
oy aldınız... Onların hiçbirisini
gerçekleştirmiyorsunuz. Şimdi bunları
sıralamak mümkün ve hatta..

HASAN DİKİCİ (Kahramanmaraş)
- Onun cevabı Osmaniye... Onun cevabı Osmaniye...

SABRİ ERGÜL (Devamla) - Sayın
Başkanım, ben karşılıklı
mı görüşeceğim arkadaşımla?..

HASAN DİKİCİ (Kahramanmaraş)
- Onun cevabı Osmaniye...

SABRİ ERGÜL (Devamla) -Sizle muhatap
olmuyorum ben.

BAŞKAN - Sayın Dikici, ikide bir de
Osmaniye deyip duruyorsunuz... Osmaniye, bilinen bir şey,
niye malumu ilam ediyorsunuz...

HASAN DİKİCİ (Kahramanmaraş)
- Bana muhatap oluyor, onun cevabını veriyorum.

BAŞKAN - Buyurun efendim, siz konuşmanıza
devam edin.

SABRİ ERGÜL ( Devamla) - Sayın
Başkanım, siz de güzel açıklama
yapıyorsunuz!

BAŞKAN - Efendim, buyurun, siz konuşmanıza
devam edin.

SABRİ ERGÜL (Devamla) - Genel Kurula
hitap ediyorum; rahatsız olmanıza gerek yok....

BAŞKAN - Sayın Ergül, lütfen,
siz konuşmanıza devam edin...

Değerli milletvekilleri, rica ediyorum...

ALİ DİNÇER (Ankara) - Siz, laf
atanı susturacaksınız; böyle cevap olur
mu?!

BAŞKAN - Sayın Ergül, siz buyurun
efendim.

SABRİ ERGÜL (Devamla) -  Geçen
gün, Sayın Genel Başkanımız, burada,
adil düzen yutturmacasının ve Refahın
balonlarının 41 tanesini güzel şekilde
saydı  ve bunların hiçbirisine de yanıt
alamadık. (RP sıralarından gürültüler)

BAŞKAN - Değerli milletvekilleri...

Sayın Ergül, siz de lütfen diyaloga
girmeyin, kendi görüşlerinizi ifade buyurun.

SABRİ  ERGÜL (Devamla) - Efendim, arkadaşlarım
konuşmama izin verirlerse, zaten...

BAŞKAN - Efendim, belki arkadaşlar sizin
sürenizi kendileri kullanmak istiyordur... Siz kendiniz kullanın
lütfen.

SABRİ ERGÜL (Devamla) - Değerli arkadaşlarım,
Refahyol Hükümetinin programı da bütçesi
de, bütün zamanların, sayılabilecek en
büyük hayal ürünüdür. Sayın
Başbakanın hayal görmekten vazgeçmiş
olmasını istiyoruz. Özellikle bu...(RP sıralarından
gürültüler)

Sayın Başkanım, ben kurallara
çok uyan bir milletvekiliyim. Arkadaşlarım
söz atıp duruyor; isterseniz ben sözümü
bitireyim!

Teşekkür ediyorum...

BAŞKAN - Efendim, süreniz var, arzu buyuruyorsanız...

SABRİ ERGÜL (Devamla) - Yüce Meclisi
saygıyla selamlıyorum.

BAŞKAN - Efendim, süreniz var.

SABRİ ERGÜL (Devamla) - Teşekkür
ediyorum. (CHP sıralarında alkışlar)

BAŞKAN -Sayın Ergül, teşekkür
ediyorum efendim. 

Efendim, Sayın Ergül'den kalan süreyi,
daha sonraki arkadaşlarım, arzu buyururlarsa kullanabilirler.

Sayın Ali Haydar Şahin; buyurun. (CHP
sıralarından alkışlar)

Bakın, sürenizi son saniyesine kadar
lütfen kullanın. 

ALİ DİNÇER (Ankara) - Bari hemşerinize
laf atılmasını önleyin!

BAŞKAN - Efendim, onun için diyorum
ben de.

ALİ HAYDAR ŞAHİN (Çorum)
- Sayın Başkan, sanıyorum süre sınırlaması
bana yoktur. Kendisini çok sever sayarım; aynı
ilin milletvekiliyiz; süre olarak bana bir ayrıcalık
tanıyacağınızı sanıyorum.

BAŞKAN - Efendim, süreyi, 10 artı
3 dakika, yani 13 dakika şeklinde şimdi size veriyorum;
bunun 10 dakikası sizin, 3 dakikası Sayın
Ergül'ün... 

ALİHAYDARŞAHİN (Çorum)
Sizden?..

YAHYA ŞİMŞEK (Bursa) - Siz gereğini
düşünün Sayın Başkan!

BAŞKAN - Efendim, biliyorsunuz, hamiyete endaze
olmaz, ben de sonra düşüneceğim.

ALİ HAYDAR ŞAHİN (Çorum)
-Oldu Sayın Başkan.

BAŞKAN-Sayın milletvekilleri, grup konuşmaları
bölünmesin diye, Cumhuriyet Halk Partisi Grubu sözcülerinin
konuşmaları bitinceye kadar süre uzatımını
teklif ediyorum: Kabul edenler...Kabul etmeyenler...Kabul edilmiştir.

Sayın Şahin, buyurun.   

CHP GRUBU ADINA ALİ HAYDAR ŞAHİN
(Çorum) - Sayın Başkan, değerli milletvekilleri;
konuşmama başlarken, Cumhuriyet Halk Partisi Grubu
ve şahsım adına hepinizi saygı ve sevgiyle
selamlıyorum.

Bugün, son derece önemli bir kurumumuzun
bütçesini görüşüyoruz. Kimsesiz,
korunmaya ve bakıma muhtaç insanlarımıza
hizmet veren kurumlarımızın başında,
Sosyal Hizmetler ve Çocuk Esirgeme Kurumu geliyor. Terk
edilmiş bir bebek, kimsesiz ve korunmaya muhtaç hale
gelmiş bir çocuk, genç, yaşlı,
özürlü olan tüm insanlarımız,
bu hassas ve önemli kurumun hizmet alanı içerisindedir.

Çeşitli nedenlerle, aile içinde
korunup, bakılamayan her yaştan insanımıza,
devlet, sosyal devlet olmanın sorumluluğu içinde,
elini uzatabilmelidir.

Sosyal hizmetler ve yardımlar, devletin temel
görevleridir, vatandaşların da temel haklarından
sayılır. Sosyal hizmet ve yardımlar, insanların
bugünlerine ve yarınlarına güven duymanın
teminatı olmalıdır. Cumhuriyet Halk Partisi
olarak da bu gerçeğin böyle olduğunu biliyor,
sosyal hizmetlerin daha da güçlendirilmesinden yana
olduğumuzu söylüyoruz.

Sosyal Hizmetler ve Çocuk Esirgeme Kurumu,
bugün, yaklaşık 25 bin yurttaşımıza
yatılı hizmet vermektedir. Gündüzlü
hizmet olarak, kreşler, danışma merkezleri,
özürlü eğitim ve rehabilitasyon merkezleri
gibi kuruluşlar bulunmaktadır. Yatılı
hizmetler içerisinde, yuvalar, yurtlar, huzurevleri ve
kadın misafirhaneleri başta gelmektedir. Kuruma bağlı,
280 civarında yatılı ve gündüzlü
kuruluş vardır. Kurum, 9 500 civarında personelle
idare edilmektedir. 

Kurumun 1997 yılı bütçesi
9,8 trilyon olup, bunun yüzde 69,2'si personel giderlerine,
yüzde 21,3 diğer cari giderlere yüzde, 7,4'ü
yatırıma ve yüzde 2,1'i ise transfer kalemlerine
harcanmaktadır. Bu bütçe, geçen yılki
bütçenin de gerisinde kalmıştır.
Sayın Bakanın da söylediği gibi, bu bütçe,
yetersiz bir bütçedir. Geçen dönem 66,6
milyon dolar olan bütçe, bu dönem 61 milyon dolar
civarındadır.

Sayın Bakan, 1997 bütçenizde hiçbir
yeni çocuk yuvası öngörülmemektedir.
Özellikle, sokak çocukları sorunu, uyuşturucu,
uçucu madde bağımlılığı
sorunu bu kadar artarken, hiçbir yeni kuruluş önerilmemesini
anlamak mümkün değildir. Kurum -bu hizmetlerini-
âdeta, gönüllü birkaç kuruluşun
saygıdeğer çabalarının arkasına
sığınır görünmektedir.

Böyle bir kuruluşun bu durumlara düşmesinin
nedenleri nelerdir? Devlet, kimsesizine, yaşlısına,
sokakta kalanına sahip çıkmayacak mıdır?
İşine geldiği zaman çetesine, soyguncusuna,
mafyasına para buluyor, sahip çıkıyor,
hatta kahraman ilan ediyor; hizmete muhtaç olanlara, yoksullara
gelince yok mu oluyor bu paralar? Bunu bilmek istiyoruz.

Sayın Bakan, şimdi, bizi izleyen halkın
huzurunda sizden duymak istiyoruz:

Çorum Yetiştirme Yurdu bu yıl
bitirilip hizmete açılacak mıdır?

Diyarbakır, Tunceli huzurevleri; Batman, Şırnak
çocuk yuvaları; hatta, seçim bölgeniz
Diyarbakır Huzurevi, Kız Yurdu; İzmir Çocuk
Yuvası; Aksaray Rehabilitasyon Merkezi, Konya, Tokat Huzurevleri
yatırım programınızda görülmekle
birlikte, bu bütçeyle acaba gerçekleştirebilecek
misiniz? 

Bitmiş görünen Edirne, Kahramanmaraş,
Aksaray ve diğerleri hizmete açılıp,
bir an önce muhtaç vatandaşlarımıza
hizmet verecek midir? Yoksa, Sayın Bakan “bütçemiz
yetersizdir” diyecek misiniz?

Oysa, çeşitli televizyon kanallarında
izlenen konuşmalarınızda “1997'de yeni
yatırım olmayacağını, buna karşın
başlamış olanların tümünü
bitireceğinizi” ifade ettiniz. Ancak, Türkiye Büyük
Millet Meclisine getirdiğiniz bütçe bu ifadelerinizi
doğrulamıyor.

Sayın Başbakanın müthiş
kaynak paketleri sonucunda elde ettiğini söylediği
ve nereye koyacağını bilemediği paralardan,
böylesi bir kuruma, sizin, komisyonda yatırımlar
için talep ettiğiniz 2 trilyon lirayı, sosyal
yardımlar için istediğiniz paraları aktarmalarını
istemeyi düşünüyor musunuz? Ya da, yine sık
sık basına açıkladığınız,
esasen bu kurumun bütçesiyle ilgisi olmayan, Sosyal
Yardımlaşma ve Dayanışmayı Teşvik
Fonunun kaynaklarını geçmişte amacı
dışında, keyfî kullanan Sayın
Başbakan Yardımcısı Çiller'e
sordunuz mu ya da soracak mısınız? 

“Sayın Çiller, geçmişte
bu fon size bağlıydı; bunu niye amacı
dışında kullandınız” sorusunu
sormayı düşünüyor musunuz? 

Sayın Bakanım, üzülerek ifade
ediyorum ki, bütçeniz yeterli olmayıp, iyi
de hazırlanmamıştır. 

BAŞKAN - Sayın Şahin, lütfen
Genel Kurula hitap ediniz efendim. Soru sorma hakkınız
ayrıca var.

ALİ HAYDAR ŞAHİN (Devamla) -
Efendim, Bakanımdan, ben, bunları, iyi niyetle,
öğrenmek istiyorum. Biz, bütçeyi eleştirirken
olumlu olmasını, böyle bir kurumun gerçekten
yararlı olmasını istiyoruz. Ben, burada,
polemik yapmıyorum; Bakanın dosyalarından,
kurumdan aldığım bilgileri aktarıyorum.
(CHP sıralarından alkışlar)

METİN PERLİ (Kütahya) - Başkan
yapmıyor ki bütçeyi.

NİHAT MATKAP (Hatay) - Devam edin.

ALİ HAYDAR ŞAHİN (Devamla) -
Vaktimin çok azlığı nedeniyle de derinlemesine
inemiyorum. Ancak, Plan ve Bütçe Komisyonunda, personel
hareketleriyle ilgili konularda, bürokratlarınızın
eksik ve yanlış bilgilendirmesi sonucu yanlış
bilgiler verdiniz, hatırlatmak istiyoruz, tahkik ettiğinizde
göreceksiniz. 

Bu bilgileri, size, akrabanız olan Personel
Daire Başkanının, mesleğin acemisi olduğu
için, gerçek anlamda veremediğini hatırlatmak
istiyorum. 

Araç alımı, kullanımı
konusunda, yine, yanlış bilgilendirildiğinizi
söylüyorum. 2 kamyon ile 15 ambulans teklifiniz yerinde
değildir. Kuruluşlara mutlaka ve mutlaka, çocuklarımız
ve yaşlılarımız için, taşıma
amaçlı araçlar alınmalıdır.
Kurum araçlarının yüzde 50'sinden fazlası
10 yaşın üzerindedir, kullanılmaz durumdadır.
Bu nedenle, bu araçlara önem verilmesini... Alınacak
kamyonların ihtiyaç olduğunu biliyoruz; ama,
öncelikli olanlar var. 

Geçen dönem, Kurban Bayramlarında
on onbeş günlüğüne yapılan et
yardımlarının taşınması
için kamyon ihtiyacı olduğunu biliyoruz; ama,
hayırsever vatandaşlarımız var, bu
on onbeş gün için bunların yardımcı
olduklarını, hatta, geçen Kurban Bayramında
 böyle bir yardımın olduğunu da biliyorum.
Kendisinin, bir milletvekilimizin desteğiyle -ismini  vermek
istemiyoruz- bu etleri taşıttığını
da biliyoruz. O değerli milletvekiline  teşekkür
ediyoruz. 

Bakanlığın,  son dönemde yaptığı
en önemli icraatlarından bahsetmek istiyorum biraz
da. Geldiğinizden beri -yine, üzülerek söylüyorum-
yaptığınız tek somut şey, personeli,
ailelerini dağıtma pahasına, Türkiye'nin
dört bir tarafına keyfî olarak dağıtıp,
sürmekten ibarettir. Sürgün listesi burada, elimizde.
Listeler burada; isim isim, tek tek yazılı. 

HASAN DİKİCİ (Kahramanmaraş)
-Gelenektir bu. 

ALİ HAYDAR ŞAHİN (Devamla) -
Efendim, biz yaptıysak, siz niye yapıyorsunuz; siz,
yapmak için mi geldiniz buraya? 

TEVHİT KARAKAYA (Erzincan) - Zararları
tamir ediyoruz. 

ALİ HAYDAR ŞAHİN (Devamla) -
Değerli Bakanım -yine Bakanımdan övgüyle
söz edeceğim- siz, üniversiteden gelmiş bir
bilim adamısınız. Çok iyi biliyorsunuz
ki, bu Kurum, kanunda da yazdığı gibi, bir ihtisas
kurumudur. Yargı kararlarına da yansıyan.
Ama, hepsinden önemlisi hizmet için zorunlu olan uzman
personelle, bu hizmetler yerine getirilmektedir. Oysa, siz, öğretmeninden
psikoloğuna, sosyal hizmet uzmanından çocuk
gelişim uzmanına kadar, yetişmiş elemanları
yok etmeye, Kurumdan uzaklaştırmaya çalışıyorsunuz.
Yerlerine getirdikleriniz, ne tesadüfse, hepsi, uzman olmayan,
dinî görevlerde çalışması
gereken -şahsiyetlerine bir şey demiyoruz, ama- imam-hatip
çıkışlı din görevlileridir.

MİKAİL KORKMAZ (Kırıkkale)
-Şereftir imam hatip mezunu olmak, şeref!

BAŞKAN - Sayın Korkmaz... Sayın
Korkmaz... 

AYDIN TÜMEN (Ankara) -Siz de mi kurşun
atıyorsunuz?!

BAŞKAN -Sayın Korkmaz... Rica
ediyorum... 

ALİ HAYDAR ŞAHİN (Devamla) -
Onların görevlerini yapacakları yerler vardır.
Kuruma...(RP sıralarından gürültüler)


Efendim, dinleyiniz...

METİN PERLİ (Kütahya) - Bir imam
- hatip lisesi mezunu uzman olmuşsa, ona hakaret etmeye
hakkınız yok. 

BAŞKAN -Sayın Perli... 

ALİ HAYDAR ŞAHİN (Devamla) -
 Dinleyiniz... Cümlelerim geliyor. 

Kurumda,  din adamlarına da ihtiyaç
vardır; geçmişte de çalışıyorlardı,
bugün de çalışmaları doğaldır.
Bunlara karşı çıkmıyoruz; ama,
tüm yönetim kademelerinin bunlarla doldurulmasının
anlamı nedir? 

Sayın Bakan, siz hekimsiniz. Hastanede, çocukları
din adamlarına mı muayene ettirmeyi düşünüyorsunuz
ya da sorumlu olduğunuz dönemde, üniversitede hastane
yönetimlerini değerli din adamlarına mı
teslim ettiniz? Biz, bunların çalışmalarına
bir şey demiyoruz; ihtiyacımız vardır,
alanları vardır. Bir idarecinin, bir yöneticinin
uzman olması gerekmektedir. Bunu söylemek istiyoruz.
(CHP sıralarından alkışlar)

Diğer yönüyle, atadığınız
yeni görevlilerin, bir de sicillerini incelediniz mi, bir
bakma gereği duydunuz mu? Görevini kötüye kullanmaktan,
yakınlarına çıkar sağlamaktan,
akçalı konularda ceza almış, hüküm
giymiş, yargılanmakta olan görevlileri bilerek
mi üst düzey görevlere getiriyorsunuz? İhtiyaç
duyarsanız ya da bilmiyorsanız, bu personelin isimlerini,
buradan, dosyadan, resmî kayıtlardan vermek istiyorum.


Sayın Başkan, değerli milletvekilleri;
bu kurum özel bir kurum, hassas bir kurum...

(Mikrofon otomatik cihaz tarafından kapatıldı)

BAŞKAN - Sayın Şahin, 13 dakika
üzerine 1 dakika yetiyor mu? 

ALİ HAYDAR ŞAHİN (Devamla) -
Sayın Başkanım, 13 dakika oldu mu? Ben size
güvenerek yavaş gittim. 

BAŞKAN - Efendim, size 2 dakika daha süre
tanıdım; lütfen...

ALİ HAYDAR ŞAHİN (Devamla) -
Gazetelerde manşetten verilen, hepinizin bilmemesi mümkün
olmayan -personeli ile gayrimeşru ilişkiye girip,
burada, kanun nezdinde de yargılanıp ortaya çıkan-
bir insanımızın bu kurumun teftiş kurulu
başkanlığında olmasını yadırgıyoruz.
Etik olarak da, insan olarak da bu konularda vicdanınız
rahat mı? 

Değerli milletvekilleri, bunları polemik
yaratmak için söylemiyorum. Bir uyarı görevini
yerine getiriyorum. Size yardımcı oluyoruz. İyi
personelle, bilinçli personel çalıştırırsanız,
sizin lehinize olur diyorum.

ABDULKADİR ÖNCEL (Şanlıurfa)
- Bu tavsiyeye teşekkür ederiz.

ALİ DİNÇER (Ankara) - Doğru
söylüyor... (RP sıralarından gürültüler)

ALİ HAYDAR ŞAHİN (Devamla) -
Efendim, isteyen herkese, belgelerimle, resmî kayıtlarla
cevap vereceğimi, isteyenlere de bunları göndereceğimi
söylüyorum. (RP sıralarından gürültüler)

Efendim, son olarak bir iki konu kaldı; ama,
sürem az olduğu için, bunlara girmeye gerek yok;
dosya olarak Sayın Bakanıma göndereceğim.

Bu bütçe yetersizdir; mevcut hizmetler
ancak gerileyerek sürdürülebilmektedir. Yapılması
gerekenler konusunda önerilerimiz vardır: Koruyucu
aile yanına gönderilebilecek çocuklar için
sosyal yardımın sürdürülmesi; kışla
tipi bakımdan, ev tipi bakıma geçişin
yoğunlaştırılması; sokak çocukları
ve madde bağımlısı çocuklar için
yeni hizmetlerin üretilmesi; yaşlılarımız
için ve özürlüler için evde bakım...

(Mikrofon otomatik cihaz tarafından kapatıldı)

BAŞKAN - Buyurun.

ALİ HAYDAR ŞAHİN (Devamla) -
...rehabilitasyon hizmetlerinin geliştirilmesi; taraf olduğumuz
Çocuk Hakları Sözleşmesinin hayata geçirilmesi;
çalışan çocuklar ve mahkûm kadınların
çocuklarıyla ilgili önlemlerin alınması;
kadın misafirhanelerinin -kapatılmak bir yana- daha
da geliştirilmesi dileklerimiz ve önerilerimizdir.


Çocuklarımızın, cumhuriyet
ilkelerine ve Atatürk devrimlerine bağlı birer
birey olarak yetiştirilmesinin takipçisiyiz. 

Bu kurumda, geçmişte büyük
tahribat yaratmış... (RP sıralarından
gürültüler) Geçmişte diyorum. ...siyasal
kadrolaşmanın temellerini atmış olanların
acısını, çocuklarımız,
gençlerimiz, yaşlılarımız çekmektedir.
Yeniden bu durumun yaratılmasına izin vermeyeceğimizin
bilinmesini istiyorum.

Sayın Bakan, tüm bunları, ilimle,
vicdanla, sevgiyle değerlendirmenizi bekliyor; cumhuriyet
ilkelerine, Atatürk devrimlerine, ulusal değer ve inançlarımıza
bağlı ve eziyet gören personel başta olmak
üzere, bu kuruma emeği geçen herkese... 

(Mikrofon otomatik cihaz tarafından kapatıldı)

BAŞKAN - Sayın Şahin, bundan sonrası
hemşeriliğin suiistimali olur; kusura bakmayın.

ALİ HAYDAR ŞAHİN (Devamla) -
... Partim ve Grubum adına saygı ve sevgilerimi
sunuyorum. (CHP sıralarından alkışlar)

BAŞKAN - Efendim, teşekkür ediyorum.

Cumhuriyet Halk Partisi Grubu adına, dördüncü
sözcü Sayın Atalay; buyurun. (CHP sıralarından
alkışlar)

Efendim, Sayın Atalay'dan sonra birleşime
ara vereceğim.

Sayın Atalay, buyurun.

CHP GRUBU ADINA İSMET ATALAY (Ardahan) - Sayın
Başkan, sayın milletvekilleri; 1997 malî yılı
Danıştay Başkanlığı bütçesi
üzerinde Cumhuriyet Halk Partisinin görüşlerini
sunmak üzere huzurunuzdayım; şahsım ve
Grubum adına Yüce Meclise saygı sunuyor, bizi
televizyonları başında dinleyen halkımıza,
yurttaşlarımıza saygı ve selamlar yolluyorum.

Değerli arkadaşlarım, 1868 yılında
Şûrayıdevlet adıyla kurulan ve 1924
Anayasasıyla anayasal bir kurum haline getirilen Danıştay,
1961 ve 1982 Anayasalarında da, yüksek idare mahkemesi
olarak yerini almıştır.

Danıştay, Türkiye Cumhuriyeti Anayasasıyla
görevlendirilmiş yüksek idare mahkemesi, danışma
ve inceleme merciidir. Danıştay bağımsızdır,
yönetimi ve temsili Danıştay Başkanına
aittir.

Danıştay meslek mensupları, yüksek
mahkeme hâkimleri olarak, Türkiye Cumhuriyeti Anayasası
ve kanunlarının kendilerine sağladığı
teminat altında görev yaparlar.

Danıştayımız, demokratik,
laik ve sosyal hukuk devletimizin başlıca güvencelerinden
birisidir. Kurulduğu günden bugüne kadar, görevlerini
büyük bir başarıyla yerine getirmiştir.

Ülkemizde idare hukuku ilkelerinin gelişmesinde,
idarî eylem, işlem ve kararların hukuka uygunluğunun
sağlanmasında, Danıştay içtihatlarının
büyük ölçüde etkisi olmuştur.

Bilindiği gibi, Danıştayın
işlerini hafifletmek amacıyla, bölge idare mahkemeleri,
idare mahkemeleri ve vergi mahkemeleri kurulmuştur. Ülkemizde
yargının hızlı ve etkin bir biçimde
işlemediği bir gerçektir; bu bağlamda, idarî
yargının da hızlı ve etkin bir şekilde
işlemesi mümkün olmamaktadır. İşlemin
hızlı ve etkin bir şekilde yürütülmesinin
önlemleri mutlaka alınmalıdır. 

Yılda 60-70 bin kişi Danıştaya
başvuruyor. Bu kadar sayıda vatandaşımızın
idareye başvurması, başlıbaşına
büyük bir önemi haizdir. Bu durum, idarenin eylem,
işlem ve kararlarının vatandaşlarımızı
tatmin etmediğini ve onların idareye karşı
güvensizliğini göstermekte ve giderek devlet-vatandaş
yabancılaşmasına yol açan nitelikte
karşımıza çıkmaktadır.
Aynı zamanda, yöneticilerimizin, eylem ve işlemlerinde
hukuka uygun davranmak bakımından yeterli özeni
göstermediklerini, yasalarla kendilerine verilen yetkilerini
kullanmaktan âdeta kaçındıklarını
da düşündürmektedir. İşte, bu
tablo karşısında, idarî yargıda
işlerin niçin bu kadar artmakta olduğunu araştırmamız,
bir an önce çözüm yollarını
bulmamız ve yurttaşı kendi devletiyle davalı
olmaktan kurtarmamız gerekir. 

Yargıdan söz edildiğinde, herkesin
her vesileyle yakındığı bir konu, geciken
adaletin adaletsizlik olduğudur; buna katılmamak mümkün
değildir; çünkü, yargının hızlı,
etkin ve isabetli karar vermesi, toplumsal düzenin, halkın
devletine karşı göstereceği güvenin
temel taşıdır. Yargının gecikmesi,
davaların makul sürede bitirilmemesi, toplumsal huzuru
ve barışı zedeler; o zaman, çözüm,
hukukdışı alanlarda aranmaya başlanır.


Anayasamıza göre, davaların en
az giderle ve mümkün olduğunca hızlı
biçimde sonuçlandırılması,
yargının temel görevidir. Davaların
hızla sonuçlandırılmasında
çözüme kavuşturulması gereken en
önemli sorunlardan birisi, toplumumuzun, değişen
koşullar karşısında yetersiz kalan ve
yargının önünü tıkayan mevzuatın,
çağın gereklerine göre yenilenmesi ve değiştirilmesidir.


Sayın Başkan, sayın milletvekilleri;
toplum yaşamında, hukuk düzeninin tartışılmaz
bir yeri vardır. Sağlıklı ve adil bir
hukuk devleti yapısında, temel hak ve özgürlüklerin
güvenceye alınması önem kazanmaktadır.
Devlet, vatandaşlarına böyle bir düzen
sağlamak için vardır. Adaletin sağlanması,
kişi hak ve özgürlüklerinin korunması,
hukukun üstünlüğü ilkesinin tam anlamıyla
gerçekleştirilmesi, demokratik bir hukuk devletinin
en temel öğelerinden birisidir. 

Temel niteliği adalet ve hukukun üstünlüğü
ilkesi olan demokratik sistemi tam anlamıyla gerçekleştirmek
konusunda, hepimize büyük görevler düşmektedir.
Gerçek anlamda hukuk devleti, hukukun üstünlüğü
ilkesinin kabulüyle olanaklıdır. Ancak, insanlığın,
hukukun üstünlüğü ilkesine dayalı
hukuk devleti anlayışına ulaşması
kolay olmamıştır. Yönetimi hukuka bağlı
devletler için hukuk devleti, yönetimi hukuka bağlı
olmayan devletler içinse, polis devleti deyimi kullanılmaktadır.
Tarihî süreçte, hukuk devleti, polis devleti
sistemine reaksiyon olarak ortaya çıkmıştır.
Hukuk devletini polis devletinden ayıran temel özellik,
devletin de bireyler gibi hukuka bağlı olmak zorunda
kalmasıdır. 

Devletin ve bireyin hakları, anayasa ve yasalarla
belirlenmiştir. Ancak, hemen belirtmek isterim ki, “hukuka
bağlı devlet” ile “kanuna bağlı
devlet” deyimlerini birbirine karıştırmamak
gerekir. Yasal olan, her zaman, demokratik ve hukukî olmayabilir
ve her şeyden önce, adalete ve hukuk hissine aykırı
sonuçlar verebilir. İşte, bu nedenle, hukukun
üstünlüğü ilkesi, hiçbir zaman
gözardı edilmemelidir. Aksi halde, hukuk devleti,
gerçekte, yalnızca bir kanun devleti haline gelmiş
olur. Kuşkusuz, yasalar önemlidir; ama, insanın
daha da önemli olduğu unutulmamalıdır.


Hukukun üstünlüğü ilkesi,
milletlerarası düzeyde, son olarak, Paris'te toplanan
Avrupa Güvenlik ve İşbirliği Konferansında
önemle vurgulanmıştır. Bu konferansta,
21 Kasım 1990 tarihinde, aralarında Türkiye'nin
de bulunduğu 34 ülke tarafından imzalanan “Yeni
Bir Avrupa İçin Paris Şartı” başlıklı
belgenin önsözünde, açıkça,
demokrasinin temelinin, insan kişiliğine saygı
ve hukukun üstünlüğüne dayandığı
ve kimsenin hukukun üstünde olamayacağı belirtilmiştir.


Anayasamız, güçler ayrılığı
ilkesini kabul etmekle beraber, devletin temel organları
arasında bulunması gereken dengeyi bozmuştur.
Özellikle yürütmenin lehine, yargının
aleyhine bozulan bu dengeyi yeniden kurmamız gerekmektedir.


Bir devletin hukuk devleti sayılabilmesinin
diğer bir koşulu da bağımsız yargı
tarafından yapılan denetimdir. Yargı denetimi,
devletin çeşitli organlarının kendilerine
Anayasa ve kanunlar tarafından tanınmış
olan yetkilerinin sınırlarını herhangi
bir şekilde aşıp aşmadıklarının
bağımsız yargı tarafından kontrolüdür.


Devletin, başlıca iki türlü
faaliyetinin kontrolü bahis mevzuudur:

1. Yürütme ve idare organlarının
tasarruflarının kanunlara uygunluğunun denetimi,

2. Yasama organı tasarruflarının
denetimi; yani, kanunların Anayasaya uygun olup olmadığının
denetlenmesi.

Yürütme ve idare organlarının
tasarruflarının bağımsız yargı
tarafından denetime tabi tutulması, kanunîlik
prensibinin ve hukuk devleti ilkesinin vazgeçilmez bir
öğesidir. İdarenin keyfîliği, siyasî
keyfîlikten belki daha kötüdür. 

Yasama organının tasarruflarının
yargı denetimi dışında bırakılması,
hukuk devleti ilkesini zedeler. Yargı mercilerine başvurma
yolunu kapatan yasaklayıcı eğilim, hukuk devleti
prensibine aykırıdır ve kamu özgürlüklerini
zedeler.

Sayın milletvekilleri, daha da tehlikeli olanı
ise, yasama ve yürütmenin yargısal denetime ve
bu denetimi yapan yargı organlarına tahammülsüzlüğü
ve bu tahammülsüzlüğü, idarî yargıda
ve Anayasa Mahkemesinde görev almış yargıçlara
eleştiri sınırlarını aşan
ifadelerle saldırmak suretiyle ortaya koymalarıdır.
Dün, burada, Anayasa Mahkememizin Sayın Başkanına
karşı sarfedilmiş olan bu tür sözleri,
üzüntüyle karşıladığımızı
belirtmek isterim. (CHP ve DSP sıralarından alkışlar)


Sayın Başkan, sayın milletvekilleri;
şu hususu önemle vurgulamak isterim: Anayasa Mahkemesinin,
kendisinden beklenen bu önemli işlevi yerine getirebilmesi
için, Anayasanın, başta geçici 15 inci
maddesi olmak üzere, yargı denetimini sınırlandıran
hükümlerinin kaldırılması gerekmektedir.
Çünkü, demokratik bir hukuk devletinde, hiçbir
olayı, yargı denetiminin dışında
tutamazsınız... 

METİN PERLİ (Kütahya) - Anayasa
Mahkemesi Başkanının avukatı siz misiniz?!

İSMET ATALAY (Devamla) - Burada savunma hakkı
olmayan kişiye saldırılırsa, ben, Anayasa
Mahkemesi Başkanının şahsını
değil, bir kurumun başında olan kişiyi,
gayet tabiî savunurum, kurumu savunuyorum. Hepimizin savunacağı
budur, bu olmalıdır. (CHP sıralarından
alkışlar) 

METİN PERLİ (Kütahya) - O zaman
sözünü de savun.

İRFAN GÜRPINAR (Kırklareli) -
Sen sus!..

İSMET ATALAY (Devamla) - Sayın Başkan,
izin verirlerse, konuşmamı daha çabuk bitirme
 imkânı bulacağım.

BAŞKAN - Efendim, zatı âlinizin
konuşması, bir başka üyenin iznine bağlı
değildir; siz buyurun. 

İSMET ATALAY (Devamla) - ... Aksi halde, devletin,
hukuk devleti olma niteliğini tartışılır
hale getirmiş olursunuz. Hukuk devleti ilkesinin gerçekleşmesi,
yalnızca yasaların, Anayasaya uygun olmasıyla
da sağlanamaz. Belki bundan daha da önemli olan nokta
şudur: İdarenin hiçbir eylem, işlem
ve kararının  yargı denetimi dışında
kalmamasıdır. Keyfîlik ancak bu şekilde
önlenebilir. 

Hâkimler ve Savcılar Yüksek Kurulu
ve Yüksek Askerî Şûra kararları
gibi idarî yargı denetimi dışında
bırakılan bütün işlem ve kararların
yargı denetimine alınması gerekir. Yargı
denetimini sınırlandıran hükümler,
bir an önce Anayasa ve yasalardan çıkarılmalıdır.
Hukuk devleti anlayışının yerleşmesinde,
yargı organlarının bağımsızlığını
ve güvenilirliğini sağlayacak önlemler, son
derece büyük bir önem taşımaktadır.
Çünkü, hukuk devletinde, kişi hak ve özgürlüklerinin
korunmasının, kullanılmasının
ve geliştirilmesinin asıl güvencesi bağımsız
yargıdır. Bağımsız yargı,
hukuk devletinin olmazsa olmaz koşuludur. Hukuk devleti,
ancak, mahkemelerin bağımsızlığı
ilkesinin yerleştirilmesi ve geliştirilmesiyle olanaklı
olabilir. Anayasamız, yargı bağımsızlığı
ilkesine yer vermekle birlikte, bu ilkeyle bağdaşmayacak
bazı hükümleri de bünyesinde barındırmaktadır...

 (Mikrofon otomatik cihaz tarafından kapatıldı)

İSMET ATALAY (Devamla) - Sayın Başkanım,
bir sayfa kaldı, 1 dakikalık izin verirseniz...

BAŞKAN - Efendim, Grubunuz şu anda 50
nci dakikayı kullanmış oldu; lütfen şu
1 dakikayı iyi değerlendirin.

İSMET ATALAY (Devamla) - Devlet yönetimine
saygınlık kazandıracak temel unsur, yöneticilerin
hukuka uymak hususunda gösterecekleri özen olacaktır.
Hukuka aykırı davranışların
saptanması halinde, yargı kararlarına saygılı
olmak da, hukuk devleti anlayışı gereklerinden
birisidir.

Sayın Başkan, değerli milletvekilleri;
yeniden belirtmek isterim ki, 1982 Anayasasında biçimlenen
şekliyle, Hâkimler ve Savcılar Yüksek
Kurulu, yargı bağımsızlığı
ve yargıç güvencesi bakımından
son derece önemli sakıncalar oluşturmaktadır.
Bu açıdan, Hâkimler ve Savcılar Yüksek
Kurulunun yeniden yapılandırılması
gerektiğini vurgulamakta yarar görüyorum. Ayrıca,
yargı bağımsızlığıyla
bağdaşmayan diğer Anayasa ve yasa hükümlerinin,
ivedilikle kaldırılması gerekmektedir.

Sayın milletvekilleri, ülkemizde demokratik
hukuk devletinin tam olarak oluşmasında, Danıştayımız
onurlu bir yere sahiptir. Danıştayımız,
toplumsal gelişmemizin önündeki engellerin aşılmasında
daima çağdaş ve demokratik değerlerin yanında
yer almış, bu ilkelere sahip çıkmıştır.
Her hukuk dışı tasarruf, Danıştayın
hukuk duvarına çarpmıştır; her
antidemokratik işlem Danıştayımızdan
geri dönmüştür.

Danıştayımız, Türkiye
Cumhuriyetinin en önemli kalesi olarak, onurla görevini
sürdürmektedir. Parlamento olarak bize düşen,
Danıştayımıza destek vermek, ona yardımcı
olmaktır.

Bu düşünce ve duygularla Yüce
Meclisi saygıyla selamlıyorum. (CHP sıralarından
alkışlar)

BAŞKAN - Sayın Atalay, teşekkür
ediyorum.

Sayın milletvekilleri, bütçe çalışmalarını
devam ettirebilmek için, saat 14.30'da yeniden toplanmak
üzere, birleşime ara veriyorum.

Kapanma Saati : 13.25


İKİNCİ OTURUM

Açılma Saati : 14.30

BAŞKAN : Başkanvekili Yasin HATİBOĞLU

KÂTİP ÜYELER : Ahmet DÖKÜLMEZ (Kahramanmaraş),
Kadir BOZKURT (Sinop)

BAŞKAN - Türkiye Büyük Millet Meclisinin
30 uncu Birleşiminin İkinci Oturumunu açıyorum.


V. - KANUN TASARI VE TEKLİFLERİYLE KOMİSYONLARDAN


GELEN DİĞER İŞLER (Devam)

1. - 1997 Malî Yılı Genel ve Katma Bütçeli
İdareler Bütçe Kanunu Tasarıları
ile 1994 ve 1995 Malî Yılları Genel ve Katma
Bütçeli İdareler ve Kuruluşlar Kesinhesap
Kanunu Tasarıları (1/518, 1/519; 1/282, 3/414; 1/283,
3/415; 1/492, 3/516; 1/493, 3/517) (S. Sayıları
: 134, 135, 103, 102, 151, 150) (Devam)

A) HAZİNE MÜSTEŞARLIĞI (Devam)

1. - Hazine Müsteşarlığı 1997 Malî
Yılı Bütçesi

2. - Hazine ve Dış Ticaret Müsteşarlığı
1994 Malî Yılı Kesinhesabı

3. - Hazine Müsteşarlığı 1995 Malî
Yılı Kesinhesabı

B) DEVLET PLANLAMA TEŞKİLATI MÜSTEŞARLIĞI
(Devam)

1. - Devlet Planlama Teşkilatı Müsteşarlığı
1997 Malî Yılı Bütçesi

2. - Devlet Planlama Teşkilatı Müsteşarlığı
1994 Malî Yılı Kesinhesabı

3. - Devlet Planlama Teşkilatı Müsteşarlığı
1995 Malî Yılı Kesinhesabı

C) SOSYAL HİZMETLER VE ÇOCUK ESİRGEME KURUMU
GENEL MÜDÜRLÜĞÜ (Devam)

1. - Sosyal Hizmetler ve Çocuk Esirgeme Kurumu Genel Müdürlüğü
1997 Malî Yılı Bütçesi 

2. - Sosyal Hizmetler ve Çocuk Esirgeme Kurumu Genel Müdürlüğü
1994 Malî Yılı Kesinhesabı

3. - Sosyal Hizmetler ve Çocuk Esirgeme Kurumu Genel Müdürlüğü
1995 Malî Yılı Kesinhesabı

4. - Kadın ve Sosyal Hizmetler Müsteşarlığı
1994 Malî Yılı Kesinhesabı

D) DANIŞTAY BAŞKANLIĞI (Devam)

1. - Danıştay Başkanlığı
1997 Malî Yılı Bütçesi

2.- Danıştay Başkanlığı
1994 Malî Yılı Kesinhesabı

3. - Danıştay Başkanlığı
1995 Mâli Yılı Kesinhesabı

BAŞKAN - 1997 malî yılı bütçesi
ile 1994 ve 1995 yıllarına ait kesin hesap kanunu
tasarılarının görüşmelerine
kaldığımız yerden devam ediyoruz.

Sayın milletvekilleri, şimdi, sıra, Anavatan
Partisi Grubunda.

REFİK ARAS (İstanbul) - Hükümet yok Sayın
Başkan.

BAŞKAN - Arayacağım efendim. Sırayı
duyurdum, sözcüler hazır olsun diye.

Sayın Komisyon ve Sayın Hükümet yerlerini
almışlardır.

Anavatan Partisi Grubu adına, ilk söz sahibi, Sayın
Biltekin Özdemir; buyurun efendim. 

ANAP GRUBU ADINA BİLTEKİN ÖZDEMİR (Samsun)
- Teşekkür ediyorum Sayın Başkan. 

Sayın milletvekilleri, Hazine Müsteşarlığı
bütçesi vesilesiyle, Anavatan Partisi Grubunun görüşlerini
sunmak üzere huzurlarınızda bulunuyorum. Sözlerimin
başında, Sayın Başkan, sizi, sayın
milletvekillerini ve bizleri televizyonları başında
izleyen yurttaşlarımızı, en içten
dileklerimle ve saygılarımla selamlıyorum.


Sayın milletvekilleri, Hazine Müsteşarlığı
bütçesi, Türkiye ekonomisine yön veren kamu
yönetim birimlerinin en başında gelenlerindendir;
ama, şu anda, spordan sorumlu Sayın Devlet Bakanımızın
bulunmasına rağmen, Hazineden sorumlu Devlet Bakanımızın
bulunmayışını ve stafının
burada bulunmayışını, bu Bakanlığın
konularına ne kadar önem verdiğini göstermesi
bakımından da, Sayın Kurulunuzun dikkatlerine
sunmak isterim. Çünkü, bu birim, Türkiye'de,
devletin nakit hareketlerini, borç yönetimini, para
politikasını, ekonomik kuruluşlarla ilişkilerini
yürüten, bankalar üzerinde, ülkemizin dış
ülkelerle ilişkileri açısından
ve nihayet her türlü ekonomik ilişki, bağlantı,
anlaşma ve uygulamamız açısından
fevkalede, müstesna yeri olan bir kuruluşumuzdur; 1984
başından bu yana, Maliye Bakanlığı
bünyesinden ayrılarak ve daha sonra da, değişik
örgüt biçimlerine kavuşturularak çalışan
bir birimimizdir. Üzülerek ifade edeyim; bugün,
Gümrük Müsteşarlığı gibi,
Dış Ticaret Müsteşarlığı
gibi, Hazine Müsteşarlığımız
da, birbirini tamamlayan fonksiyonlardan uzak ve -müşahede
ettiğiniz gibi- eşgüdümü yetersiz bir
hizmet birimi ve ünitesi haline gelmiştir. Bunlar büyük
eksikliklerdir. 

Sayın milletvekilleri, tabiî, Türkiye'nin ekonomisi
söz konusu olunca, dış dünyanın
gelişmelerini her an izlemek zorunluluğumuz da kendiliğinden
ortaya çıkar. Bugün, daha önceki konuşmalarda
ve yıllık programlarda da belirtildiği üzere,
dünya ekonomileri, son iki yıldır -muhtemelen
önümüzdeki 1997 yılında da- yüzde
3'leri aşan, yüzde 4'leri aşan bir büyüme
sürecine kavuşmuştur. 

Öbür taraftan, dünya ülkeleri, büyük
siyasî ve iktisadî bloklaşmaların da
yardımıyla, büyümenin çok daha
üzerinde ticaret hacminde gelişmelerle karşı
karşıyadır. 

Ayrıca, Avrupa Birliği, NAFTA ve APEC gibi uluslararası
kuruluşlar yeterli görülmemekte, bu kuruluşların
kendi içlerinde ve bunlara benzer yeni oluşumların
da çalışmaları sürdürülmektedir.


Dünyanın merkezinde, gelişmiş yörelere
olan, gelişmekte olan yörelere olan çok dinamik,
hareket halinde ve enerji dolu iş arayan bir nüfusa
sahip ülkemizde harcama eğilimleri yükselmekte,
tüketim, hızla yeni kalıplara doğru dönüşmektedir.
Bu dinamik yapıyla, dünya ülkeleri arasındaki
ilişkileri ülkemizin çıkarlarına
ve halkımızın yararlarına uygun bir
biçimde götürebilmemiz için, devlet idaresi
yönünden güvenilir ve saydam bir yönetime
bu ülkenin ihtiyacı vardır. Bu ülkenin,
kalkınmadan adil biçimde yararlanmayı sağlayacak
mekanizmaları geciktirmeden yürürlüğe
koyma ihtiyacı vardır ve dünya devletleri içerisinde
saygın ve itibarlı bir üye olabilmemiz için
de, yönetim biçimimiz ve ekonomideki kalkınma
ve ilişkilerimiz itibariyle de, yeni düzenlemelere
ve dünya ülkeleriyle uyum sağlayabilecek yapısal
iyileştirmelere ihtiyacımız vardır.


Geçtiğimiz dönemlere şöyle bir baktığımızda,
üzülerek bazı müşahedelerimiz oluyor.
Bugün, mafya, karapara ve siyaset ilişkileri gündemimiz
dışındadır, oraya girmiyorum; ama,
şu noktaların altını çizmek
zorundayım ve Büyük Millet Meclisi olarak, sizlerin
dikkatlerine bir defa daha sunmakta yarar görüyorum
: 

Ülkemizde, tüketim ve israf almış başını
gitmiştir. Yatırımlara ayrılan kaynaklar,
hakikaten son derece düşüktür. Devletin ekonomik
dengesi, iç dengesi, dış dengesi ve finansman
dengesi bozulmuştur. Sayın milletvekilleri, kaynaklar,
üretken olmayan alanlara kaydırılmış,
bazen usulsüz, çok kere de, politik amaçlı
harcamalardan kaçınılmamış,
devlet bankaları siyaseten kullanılmıştır.
Vergi düzenlemelerinde, sosyal güvenlik alanında
geçtiğimiz dört beş yıl, cumhuriyet
döneminin en yanlış ve ülke ekonomisini
en çok tahrip eden düzenlemelerine konu olmuştur.
Enflasyon kemikleşmiş, ekonomi borç kıskacına
sokulmuştur. İşsizlik artmış,
gelir dağılımı da adam akıllı
bozulmuştur. 

Bu olumsuz tablonun sorumluluğunu bugünkü Hükümete
yüklemek haksızlık olur, böyle bir şey
söz konusu değildir; ama -içtenlikle ifade etmek
istiyorum- bu sorumluluğun sahipleri de, bugün, yine,
yönetimde ve sorumluluk mevkiindedir. 

Ülkemiz, bu gelişmeler ışığında
nereye gitmektedir, bugünkü Hükümetin politikaları
nedir? Bu hususta dikkatlerinize sunmak istediğim birkaç
nokta var:

Bir defa, üzüntülerimiz, endişelerimiz, uygulamaları
gördüğümüzde, azalmamıştır,
artmaktadır. 

Sayın milletvekilleri, hazine politikalarında, maliye
politikalarında, borçlanma politikalarında,
kambiyo politikalarında, kambiyo politikalarında,
genelde bütçe politikalarında izlenen yol ve
yöntemler, ülkemizin ekonomisini, gelecekte, olumlu
bir istikamete götürecek nitelikte ve içerikte
değildir. Bunu, açıklıkla bilgilerinize
sunmak istiyorum.

Yatırım politikaları yanlıştır,
sosyal güvenlik politikaları yanlıştır;
çünkü, yoktur. Gelir politikaları ve vergi
politikaları -görüyorsunuz- yoktur; üstelik,
böyle, mevcut durumu da bozacak bölük pörçük
düzenlemelerle Büyük Millet Meclisinin huzuruna
gelinmektedir. Kamu finansmanı ve devlet borçlanma
politikaları alanında, Sayın Başbakan,
âdeta yalnız bırakılmıştır.
Yalnız bırakıldığı için
de, kendi doğrularını, doğruymuş gibi
uygulamaya koyarak, bir başka yanlışın
içine düşmektedir.

Sayın milletvekilleri, bütçeyle ilgili değişik
konuşmacı arkadaşlarım belirttiler,
bundan sonra da işaret edecekler; ama, ben tekrar arz ediyorum.
Bütçenin gelirleri, gerçekleşmesi mümkün
olan azamî rakamın 1 katrilyon lira altında
gerçekleşecektir; gelirler, orada, en az 1 katrilyon
liralık şişirilmiştir. Aynı şekilde,
bütçenin giderleri, en az 1,5 katrilyon lira noksan
öngörülmüştür. Bu iki rakamı
yan yana getirdiğimizde, devlet bütçesinin önümüzdeki
yıl açığı, nereden bakarsanız
bakınız, 2,5 katrilyon lirayı bulacaktır.
Ha, siz faiz ödemelerini oradan alır, dövizle
borçlanmak suretiyle anaparaya dönüştürebilirsiniz;
ama, ben, size, uygulamanın sonunda şunu sormak zorunda
kalırım: Sizin, devletin borç stokunu aldığınız
nokta neresidir, getirdiğiniz nokta neresidir? Çünkü,
bir devlet, muayyen bir süre içerisinde niçin
borçlanır; açıkları için
borçlanır. O halde, önümüzdeki yılın
sonuna doğru “bütçe açığını
azalttım” diye buraya gelemezsiniz. Toplam devlet
borç stokunu ve borçlarınızdaki artırmanın
da nereye gittiğini sorarız. 

Bakınız sayın milletvekilleri, dışborçlarda
-Anavatan döneminde, evet, artışlar olmuştur;
ama, karşılığında, Türkiye'nin
ekonomik stoku da bir o kadar, onun 2 katı, 3 katı
artmıştır- geçen dört beş
yıllık Türkiye devlet borçlarının
iç ve dış stokundaki artışın
karşılığını görmek
mümkün olmadığı gibi -yok böyle
bir şey- eskiden devraldığınız
ekonomideki stoklar da yıpranmaya, eritilmeye başlanmıştır.


Sayın milletvekilleri, bütçenin denk olmadığına
dair, daha birçok verilerimiz olabilir; ama, şunu
ifade edeyim: Bütçenin finansmanı konusunda
izlenen gelir politikalarına, kaynak politikalarına,
bu yanlışlara, bu ülke bel bağlayamaz. 

Bakın, kaynak politikalarında, Sayın Başbakan,
çok ayrıntılı bilgiler sundular, “birinci
kaynak politikalarıyla 10 milyar dolara yakın kaynak
elde ettik” dediler. Önce şunu arz edeyim: Devlette,
borçlanma, kaynak olarak telakki edilemez. Devlette, sadece
yatırımlarınız için yaptığınız
borçlar kaynaktır, onun dışındakiler
borçtur. Devlet, bir ticarî işletme değildir.
O itibarla, siz, 500 trilyon liralık yatırım
yapıp, devlete 38 milyar dolar kaynak elde ettim derseniz,
bu inandırıcı olmaz. Ne olur; bu, geleceği
ipotek altına almak olur, potansiyel gelirleri ipotek altına
almak olur ve Türk Halkına, ileride sunulabilecek
hizmetleri de, şimdiden, sunamayacağınızı
itiraf etmek olur. 

Kaynak politikaları neye dayanıyor: Sayın
Hükümetimiz “ben borçlandım”
diyor “kaynak” diyor; “dövizle borçlandım”
diyor “kaynak” diyor. Daha da kötü; çünkü,
dövizle borçlanmanın hem maliyeti yüksek
hem ileride Türk Lirası olarak topladığınız
hakiki gelirlerle ödemeniz zorlaşacaktır. 

Başka ne diyor; “ben bütün kamu mallarını
satarım” diyor. Satamazsınız; devletin
malını satmak kolay değildir. 

Özelleştirmeyi en çok isteyen  biziz. Bu ülkede,
özelleştirme fikri vatan hainliği olarak değerlendirildiği
günlerde, o fikrin, o anlayışın, Türk
kamuoyuna sunulup kabul ettirilmesinin şerefi ve bundan
sonra da uygulamadaki başarısı -bugünkü
kanunî düzenlemede de dahil- Anavatan Partisine aittir.
Bunu kabul etmek zorundayız. (ANAP sıralarından
“Bravo” sesleri, alkışlar) 

Sayın milletvekilleri, bütçesi ve finansman
politikası açık ve samimî olmayan hükümetler,
güven vermezler, ciddiye alınmazlar. Bugün, bazı
kesimler buraya olumlu yaklaşıyorlarsa, buna itibar
etmeyin. Zannetmeyin ki, buna inanıldığı
için destek verilmektedir. Siyasî desteklerle, doğru
destekleri sağlıklı bir biçimde birbirinden
ayırmamız gerekir.

Bakın, size, Plan ve Bütçe Komisyonunda sunulan
önergelerden iki tane örnek veriyorum: Bir tanesinde
deniliyor ki “kamu havuzunda -ki, o da hukuken hukukî
mesnetten mahrumdur- toplanan paralara Hazine... 

BAŞKAN - Sayın Özdemir...

BİLTEKİN ÖZDEMİR (Devamla) - Sayın
Başkanım, bana ayrılan süre 15 dakika...
Ayrıca, müsamahanızı da istirham edeceğim.

BAŞKAN - Estağfurullah... Niye, diğer arkadaşlarınız
eksik mi konuşacak efendim?

BİLTEKİN ÖZDEMİR (Devamla) - Hayır
efendim, öyle uygun görüldü.

BAŞKAN - Ben, size 13 dakika vermiştim; onu 15 dakikaya
tamamlıyorum efendim.

BİLTEKİN ÖZDEMİR (Devamla) - Ayrıca
müsamahanıza sığınıyorum...

BAŞKAN - Şimdi, bu kadar iltifat lütfetmeseydiniz
rahattı; ama, bu kadar iltifattan sonra rüşvet
olur diye korkuyorum, onun için fazla süre veremiyorum.
Kusura bakmayın.

Buyurun efendim.

BİLTEKİN ÖZDEMİR (Devamla) - Teşekkür
ediyorum Sayın Başkan.

İki tane önerge hakkında bilgi sunuyorum sayın
milletvekilleri; bilginiz olmalıdır: Birincisi:
 Hukukî mesnetten mahrum oluşturulmuş bir kamu
havuzuna bel bağlanmış, bununla da yetinilmemiş,
hazırlatılan bir önergeyle, bu havuza tahvil
mukabili nasıl el koyarım hesabı yapılmıştır.
Ben, burada, huzurunuzda, Maliye Bakanına teşekkür
ediyorum; bu önergeye karşı çıkmıştır
ve muhalefetin de katılımıyla bu önerge
reddedilmiştir.

İkincisi: Merkez Bankasından alınan kısa
vadeli avansın bu yıl sonundaki tutarı, yaklaşık
450 trilyona ulaşacaktır; bunun silinmesine, tahkimine
ilişkin bir önerge gelmiştir. Bu önergenin
de nasıl hazırlatıldığını
bilmiyoruz. Yine Maliye Bakanına teşekkür ediyorum.
Aklıselim hâkim gelmiştir; o da reddedilmiştir.


Buradan şuraya varıyorum: Arkada sıkıntılar
artmaktadır, yoğunlaşmaktadır. Bu çıkışlarla,
inanınız, ülkemiz, birkaç aylık
geçici soluklanma dışında, ileride
çok daha zor günlerle karşı karşıya
gelecektir. 

Bakın, özelleştirmeyi hakikaten yürekten
destekliyoruz. Türkiye'ye yabancı sermaye gelmiyor.
Geçiyorum itibarımızı bir tarafa;
özelleştirme işlemeden yabancı sermaye
gelir mi?.. Özelleştirme işleyecek ki, yabancı
sermaye Türkiye'ye gelecek; geldikten sonra, bir getirdiği
kadar daha, aldığı işletme ve yatırım
konularını geliştirmek için sermaye
getirecek; onunla kalmayacak, modernizasyon yatırımları
için katkıda bulunacak, yabancı sermaye getirecek,
bilgi getirecek, istihdam getirecek. Bu, ülkemiz için,
bizim yürekten desteklediğimiz bir olaydır. 

Bedelsiz ithalat... Bedelsiz ithalatı düşünmek,
artık, iptidaî usullere bel bağlamak anlamına
gelir. Bunlar, on onbeş yıl önceki terkedilmiş
kambiyo rejimimizde, bugünkü modern yaklaşımımızda,
açık ekonomik ilişkilerimizde artık
lafı bile edilmeyen mekanizmalardır. Bunlara bel
bağlanamaz. Siz bunları yapacağınıza,
bakın, Avrupa Topluluğuyla ilişkilerimizi geliştirmek
üzere -iki yılı aştı- bir rekabet
kurulu oluşturacaktık. Hani nerede rekabet kurulu?
Dört tane görevliyi belirleyemiyoruz diye, Türkiye'nin,
Avrupa Birliği nezdindeki saygınlığına
önemli ölçüde olumsuz katkıda bulunacak
bir eksikliğimizi -idarî bir eksiklik, icraî bir
eksiklik- hâlâ, giderememenin sıkıntısı
içerisindeyiz. 

Kaynak paketlerine son zamanlarda bir tanesi daha dahil edildi;
ona da işaret etmek istiyorum: “Vergileri affederim.”
Sonra?.. “Cezalarını indiririm.” Evet?..
“Sosyal Sigorta primlerini ödemeyenleri de...

(Mikrofon otomatik cihaz tarafından kapatıldı)

BAŞKAN - Sayın Özdemir, toparlar mısınız
lütfen.

BİLTEKİN ÖZDEMİR (Devamla) - Sayın
Başkan, 2 dakika daha istirham edebilir miyim?

BAŞKAN - Peki efendim. Ben 2 dakika daha veriyorum; ama,
lütfen, toparlayın. 

Buyurun.

BİLTEKİN ÖZDEMİR (Devamla) - Sayın
milletvekilleri, bence, Türkiye ekonomisini, bu tedbirlerle,
iyi yönde götürmüyoruz. Türk kamu malî
yönetimi yanlış tedbirlerle götürülüyor.
Buralardan yararlı sonuçlara varamayız. Bakınız,
ben, bir milletvekili olarak, bu uygulamalardan, üzülüyorum,
huzursuzlanıyorum, uykum kaçıyor. Niçin?..
Çünkü, yanlışı bile bile,
göre göre, burada, milletvekili olarak rahat etmemizi,
kim, nasıl bekleyebilir; mümkün müdür
bu arkadaşlarım? Hiçbirinizin de rahat ettiğine
inanmıyorum. 

Bu itibarla, ben, tekrar, özellikle iktidar partilerine mensup
milletvekili arkadaşlarıma şunu söylüyorum:
İzlenen bütçe politikalarında, ekonomi
politikalarında, maliye politikalarında, dış
ekonomik ilişkilerimizdeki politikalarda, kaynak politikalarında
ciddî eksiklikler vardır, ciddî yanılgılar
vardır. Bel bağlanılacak Hükümet,
daha, Büyük Millet Meclisine, köklü, kapsamlı,
bütün bu unsurları, bu önerileri içeren
bir iyileştirme düzenlemesi getirememiştir; bir
maddedir, iki maddedir, üç maddedir, ufak bir ektir;
bir yararsız değişikliktir getirdikleri...

Ben, bu duygu ve düşüncelerle, hepinize ve yine,
televizyonları başında bizleri izleyen değerli
vatandaşlarımıza en içten dileklerimi
ve saygılarımı sunuyorum. (ANAP sıralarından
alkışlar)

BAŞKAN - Teşekkür ediyorum Sayın Özdemir.


Anavatan Partisi Grubunun ikinci sözcüsü olarak,
Sayın Ekrem Pakdemirli; buyurun. (ANAP sıralarından
alkışlar)

Efendim, biz, artık, o anlaşmaları şaşırdık;
onun için, zatı âliniz 15 dakika mı
arzu buyuruyorsunuz?

EKREM PAKDEMİRLİ (Manisa) - Evet Sayın Başkan.

BAŞKAN - Peki efendim.

Buyurun.

ANAP GRUBU ADINA EKREM PAKDEMİRLİ (Manisa) - Sayın
Başkan, değerli milletvekili arkadaşlarım,
televizyonları başında bizi izleyen çok
muhterem vatandaşlarım; Grubumun Devlet Planlama
Teşkilatının bütçesiyle ilgili
görüşlerini arz etmek için kürsüye
çıktım. Sözlerime başlarken, hepinize
saygılar sunuyorum.

Efendim, 1959 yılının -bugünkü
gibi- siyasî istikrarsızlığı, ülkede
bir rüzgâr estirmiş, yine “ülkede,
talan var, hırsızlık var” bağırmalarıyla
Devlet Planlama Teşkilatı fikri ortaya atılmış
ve 1961 yılında da Devlet Planlama Teşkilatını
kurmuşuz.

Devlet Planlama Teşkilatını kurduğumuz
zaman demişiz ki: Biz, birazcık ondan, birazcık
bundan alıp bir şey yapacağız; azıcık
serbest piyasa ekonomisinden, azıcık da planlı
ekonomiden alacağız -yani, azıcık sosyalizm,
azıcık kapitalizm- bunlarla bir şey yapacağız;
devlet de, ülke de kaynaklarını çok
daha iyi kullanacak, çok daha hızlı kalkınacağız.
Siyasiler olarak o tercihi yapmışız ve Devlet
Planlama Teşkilatını da anayasal bir kuruluş
olarak Anayasaya koymuşuz.

Başlangıçta icraya müşavir olarak
koyduğumuz teşkilat, başındaki müsteşara
göre bazen icraya girmiş, bazen aktif müşavir
olmuş, bazen anayasaya aykırılık iddialarıyla
karşılaşmış; ama, çok güzel
bir okul olarak, oradan, fevkalade değerli insanlar yetişmiş.


Bu teşkilat kurulurken bir de denmiş ki: Teşkilat,
bürokratlardan ibaret; ama, bir de siyasilerle bürokratların
beraber çalışacağı bir kurum da
oluşsun. Ona da “Yüksek Planlama Kurulu”
denmiş. Orada bakanlar ve atanmış bürokratlar
var; ülkenin önemli ekonomik meselelerinde karar alacaklar.


Başlangıçta çok küçük
bir teşkilattı, 150 kişiyle başladı;
sonra, duruma göre, çok büyütüldü,
     1 500 kişiye kadar çıktı; bugünlerde
600 civarında. 1984 yılına kadar, Devlet
Planlama Teşkilatı, gerek planlama yönünden,
gerekse koordinasyon ve izleme yönünden ülkenin
bütün yatırımlarından sorumluydu.
1984'ten sonra, Anavatan Partisi İktidarıyla birlikte,
Devlet Planlama Teşkilatı, yavaş yavaş,
istişari bir kurum niteliğini almaya başladı.

Devlet Planlama Teşkilatı, fevkalade önemli
görevler üstlenmiş olmasına rağmen,
çeşitli dönemlerde merkezî sisteme ağırlık
verildiğinden dolayı, planlı ekonominin -yani
1962'den sonra-plansız ekonomiye göre fazla başarılı
olduğunu söylemek mümkün değil. 

1962 yılında ilk geçici programı yapıyoruz.
Ondan sonra, bildiğiniz gibi, 7 tane kalkınma planımız
var. 1962 ile 1995 yılı -dahil- arasında
34 yıl var. 34 yıl içinde, gerek büyüme
gerek enflasyon gerek dışticaret ve gerekse bütçe
açıkları yönünden, plansız
döneme göre kötü bir netice aldık.


Plansız dönemi şöyle tarif edeyim: 1923
ilâ 1961 yılları arasında; ancak, İkinci
Dünya Savaşı çok büyük bir
katastrof (catastrophe) olduğundan o yılları,
yani, 1939-1944 yılları arasını çıkarırsak...
İki 34 yılı büyüme yönünden
mukayese ettiğinizde, planlı dönemde aşağı
yukarı, sabit fiyatlarla, 34 yılda, gayri safî
millî hâsılamız 5,5 kat artıyor;
ama, plansız dönemde 6,5 kat artıyor. 

Şimdi, dışticarete bakıyoruz. Yine aynı
iki 34 yılı mukayese edersek, ülke, planlı
dönemde dışticarette büyük bir sıçrama
yapamıyor. Vakıa, 1970'li yıllarda bir sıçrama
var; ama, dünya orada bizi üçe katlamış.
Mesela, 1960 ile 1980 yılları arasında dünya
dışticareti çok büyük bir patlama
göstererek 16 kat artıyor; ama, bizim dışticaretimiz,
o planlı dönemde dünya dışticaretini
takip edemiyoruz, ancak 9 kat artabiliyor. 1980'den sonra, Anavatan
Partisi İktidarıyla, dışticarette bir
hamle yapılarak aradaki mesafe biraz daha kapatılmaya
çalışılıyor. Yani, 1960 yılında
Türkiye'nin dünya dışticaretinden aldığı
payı, ancak, yeni yeni yakalıyoruz. 

Tabiî, enflasyon, bir başka acıklı hikâye.
Şimdi, 1923'ten 1961'e kadar -o 34 yılı değil
39 yılı alalım, İkinci Dünya
Harbini de içine alsak dahi- fiyatlar 9 kat artıyor;
ama, planlı dönemde 16 600 kat artıyor. 16
600 kat artıyor 34 yılda; 39 yılda ise, sadece,
9 kat artıyor. 

Bütçe açıkları da öyle.
Mesela, plansız dönemde bütçe açıkları,
ortalama, üst üste, yılda yüzde 4; planlı
dönemde yüzde 15. Bunları çoğaltmak
mümkün.

Ben, bunları niye anlatıyorum... Biz, siyasi tercih
yaparken, biraz ondan alalım, biraz da bundan alalım
demişiz; yani, azıcık kapitalizm, azıcık
sosyalizmden alalım demişiz. Bir benzetme yapmak
istiyorum; adil düzen ekonomi doktrini de böyle diyor.
17 nci sayfada diyor ki: Ben, sosyalizmin, komünizmin, kapitalizmin
iyi taraflarını alıyorum, bir adil düzen
yapıyorum.” İşte, biz bunu  denemişiz
zaten; biraz rengi farklı idi; ama, biz, azıcık
oradan azıcık buradan denemişiz ve bir şey
çıkmamış. Eğer, arkadaşlarımız
“canım adil düzen, hak düzendir; bunlar
da batıldır” derse -ki, Sayın Erbakan
“adil düzen haktır” diye bunu her zaman
söylerdi- ben de mecelledeki bir hükmü söylemek
istiyorum: İki tane batıldan hak türetilmez.
Eğer,  kapitalizm de, sosyalizm de batılsa, o ikisinden
hak bir düzen türetilmez.

ÖMER EKİNCİ (Ankara) - İki yanlıştan
bir doğru çıkmaz; doğru.

EKREM PAKDEMİRLİ (Devamla) - İki yanlıştan
bir doğru çıkmaz yani. O halde, ona göre
bunu düzelteceğiz herhalde.

Şimdi, Devlet Planlama Teşkilatına bütçeden
ayrılan paralar, rölatif olarak azalıyor. Burada,
teşkilatı gittikçe küçültmek
esastır; ama, bu yerde  daha kaliteli, verimli insanları
bulundurmak ve burayı ülkenin alternatif politikalarını
daha da çok üreten bir mekanizma haline getirmek için,
bütçe payını artırmak lazımdır.


Bakın, Devlet Planlamanın bütçesi 2,5
trilyon; geçen seneye göre yüzde 71 artmış.
Halbuki, bütçe, genelde yüzde 78 artıyor.
Demek ki, başka sektörlerin bütçesi büyürken
Devlet Planlama Teşkilatının bütçesi
küçültülüyor. 

Devlet Planlama Teşkilatı, büyük yatırımlar
yapan bir yer değil; personeline bakan, personelini ayakta
tutan bir kuruluş. Onun için, maaşlar yönünden,
özlük hakları yönünden Planlamanın
şanslı bir konumda olmadığını
söylemek istiyorum. Bugün, 600 civarında bir
personelle aşağı yukarı 5 200 projeyi
takip ediyor ve değerli uzmanların yetiştiği,
halen de orada bulunduğu bu kuruluşta arkadaşlarımızın
daha üst düzeyde bir kontrol ve dağıtım
yapmalarında fayda görüyoruz; yani, bütçedeki
yatırım paylarının detayına
inmektense, mesela, topluca Devlet Su İşlerine vermek,
topluca Karayollarına vermek, Köy Hizmetlerine vermek
gibi, bu dağılımları yaptıkları
takdirde, hem yükleri azalacak hem de daha başka mesailer
sarf edebilecekler. 

Bir de, yeni bir boyut olarak bizim düşüncemiz
şu: Bütçenin iki ana kalemini düşünelim,
cari bütçe, yatırım bütçesi.
Yatırım bütçelerinin şu veya bu
şekilde bir planlaması yapılıyor; ama,
bu yatırım bütçesi de gittikçe
küçülmektedir. Burada, cari bütçede,
sektörler itibariyle değil, bakanlıklar ve kurumlar
itibariyle bir girdi-çıktı analizi sonunda
alternatif üretmesi ve siyasî iktidara bu alternatifleri
sunmasında fayda görüyoruz. 

Bakın, şimdi, elini bütçeye iyi atabilen,
fazla koparmış çıkmış;
mesela bir Sanayi ve Ticaret Bakanlığı yüzde
114 artmış; ama, elini bütçeye atamayan
arkadaşımız da geride kalmış,
Çalışma ve Sosyal Güvenlik Bakanlığı
mesela geride kalmış. Ama, öyle kurumlar var
ki, bütçenin genel artışının
çok üstünde alıyor, öyle kurumlar
var ki, bütçenin büyümesinin çok
altında alıyor. Halbuki, Devlet Planlama Teşkilatı,
mesela üniversitelerde, hangi üniversiteler daha iyi
kaynak kullanıyor, hangi üniversitelerde yatırdığımız
1 liraya bir insan yetiştirebiliyoruz, bunların analizlerini
ve araştırmalarını yaparak, o üniversiteleri
teşvik etmek için o üniversitelere fazla para
vermeyi teklif edebilir; siyasî iktidar onu yapar, yapmaz,
ayrı; ama, bu alternatifleri Devlet Planlama Teşkilatı
üretir ve siyasîlerin önüne koyar.

Bir başka savurganlık örneğini Cumhurbaşkanlığı
bütçesinde görüyoruz. Cumhurbaşkanlığı
bütçesi, bizim dönemlerimizde, daha önceki
dönemlerde, Atatürk döneminde dahi, bütçenin
çok küçük bir miktarı -ben, basitlik
olsun diye, bizim dönemlerimizi söylüyorum- aşağı
yukarı Anayasa Mahkemesi bütçesi oranında
-yani, yüzde 10, yüzde 20 fazla veya eksik- olurdu;
Anayasa Mahkemesine ne kadar para ayrılmışsa,
Cumhurbaşkanlığına da o kadar para ayrılırdı.
Şimdi, bakıyoruz, 30'a katlanmış. Cumhurbaşkanlığı
bir icra yeri değil. Bütçeden ne kadar para alabileceği...
 Ancak, olsa olsa, iyi münasebetlerle bu biraz fazla olabilir,
yüzde 10 olur, yüzde 20 olur; ama, 30'a katlanmaz yani.

Şimdi, öyle zannediyorum ki, böyle büyük
bir artışla, o taraflara bir temenna çakılmak
isteniyor, belki bu hükümetin ömrü biraz daha
uzatılır diye. Bu tavizlerin sonu yoktur. Böyle
kurumlara, böyle artışlar verirseniz, öteki
kurumlar “biz üvey evlat mıyız?”
diye ortaya çıkarlar ve sıkıntıya
düşersiniz.

Burada, Devlet Planlama Teşkilatını, alternatif
projeler üreten ve siyasî iktidara bu alternatifleri
getirip, siyasî iktidardan tercihlerini isteyen bir kurum
olarak geliştirmemiz lazım dedik. Bütçede
de, yeni bir boyut olarak, carî harcamaları, girdi-çıktı
analizleriyle, en verimli nerede kullanabiliriz, bunların
da tekliflerini getirmede kullanabiliriz diyorum. Eğer, bunları
bu şekilde kullanabilirsek, yani, yetişmiş uzmanları
bu yönde kullanabilirsek, öyle zannediyorum ki, koalisyon
dönemlerinde Türkiye'de performansta büyük
bir gerileme olmaz.

Şimdi, çarpıcı bir örnek olması
yönünden, iki dönemi, bir koalisyonlar dönemini
-ki, 4 hükümettir- bir de ANAP dönemini mukayese
etmek istiyorum: Koalisyon döneminde -1992 dahil, 1996'ya
kadar- büyümede yıllık ortalama sadece
yüzde 4; halbuki, ANAP'ın 8 yılının
ortalaması yüzde 5,1. Enflasyona bakıyorsunuz,
Anavatan Partisi döneminin 8 yıllık ortalaması
yüzde 49; halbuki, koalisyon döneminin 5 yıllık
ortalaması yüzde 80 -her yıl yüzde 80-
tabiî, yüzde 146'ya çıkmış,
yüzde 149'a çıkmış, ondan sonra
düşmüş; ama, ortalamalar böyle yüksek
çıkıyor. Mesela, koalisyon dönemlerinin
cari işlem açığı ortalaması,
2 milyar 800 milyon dolar her yıl üst üste -ben,
şu koalisyon, bu koalisyon diye ayırt etmedim- sırf,
koalisyonlar ve tek parti dönemlerini mukayese ediyorum-
halbuki, Anavatan Partisi döneminde, yılda sadece
ve sadece 600 milyon dolardır cari ödemeler açığı.
TL'nin değer kaybı mesela; TL'nin değer kaybı,
ANAP döneminde, yılda üst üste yüzde
43 iken, koalisyon dönemlerinde yüzde 86 oluyor. İşte,
bu koalisyonları yaşadığımız
dönemlerde, Devlet Planlama Teşkilatını
daha etkin olarak kullanıp, onun modeller üretmesi
ve alternatifler üretmesi ve bu alternatiflerin içinden
de icranın seçebilmesi imkânını
vermeliyiz.

Ben, bu duygu ve düşüncelerle Devlet Planlama
Teşkilatının 1997 bütçesinin ülkemize,
milletimize hayırlı olmasını diliyor,
hepinize saygılar sunuyorum efendim. (ANAP ve DYP sıralarından
alkışlar)

BAŞKAN - Sayın Pakdemirli, teşekkür ediyorum.

Sayın milletvekilleri, ANAP Grubu adına son konuşmacı,
Sayın Mahmut Bozkurt.

Buyurun Sayın Bozkurt. (ANAP sıralarından
alkışlar)

 Süreniz 10 dakikadır.

ANAP GRUBU ADINA MAHMUT BOZKURT (Adıyaman) - Sayın
Başkan, Yüce Meclisin değerli üyeleri; bugün,
burada, Sosyal Hizmetler ve Çocuk Esirgeme Kurumu ile Danıştay
Başkanlığı bütçeleri hakkında,
Anavatan Partisi Grubu adına söz almış
bulunmaktayım; hepinizi en derin saygılarımla
selamlıyorum.

Sayın milletvekilleri, kimi zaman iç burkulmasıyla,
kimi zaman dramatik görüntülerle her birimizin
belleklerine çarpan bu insanlarımıza, her
zemin ve zamanda, tarihî ve tabiî hasletlerimize de
denk düşen ilgiyi tevcih ettiğimizi ifade etmek
mümkün değildir. Bakıma muhtaç çocuklara,
sevgiye ve şefkate derin anlamda ihtiyacı olan öksüz,
yetim ve kimsesizlere ilişkin sorumluluklar, Anayasada da
ifadesini bulan sosyal hukuk devleti anlayışının
en temel gereklerinin başında gelmektedir. 

İtiraf etmeye mecburuz ki, sosyal devlet anlayışının
sosyal boyutunu ihmal eden, sadece devlet imajını
öne çıkaran ve sosyal perspektiften yoksun
olan uygulamalar, toplumumuza, devletin, daha çok, katı
ve soğuk yüzünü hissettirmiş, ekonomik
ve sosyal sıkıntı içinde bulunan kişi
ve ailelere yeterince ihtimamın gösterilmemesi, sosyal
barış ve sosyal dengenin sarsılmasını
hazırlamıştır. 

Toplumu, genel ekonomik politikalar bakımından gözetmek,
asayiş ve güvenliğini temin etmek kadar, onu, sosyoekonomik,
hatta tüm psikolojik boyutlarıyla da gözetim
altına almak, izlemek, kendi başına sorunlarını
aşamayan kişi ve aileleri tespit etmek ve onlara olabildiğince
destek vermek, hem geleneksel kültürümüzün
bize verdiğ bir vecibe hem de çağdaş bir
devlet olmanın anlayışıdır sanıyorum.

Bir ülkenin ve devletin varlık şartı
olan insan kaynağına gereken özeni göstermek,
birinci derecede ve hayatî önem taşır.
Ülkede fizikî şartları iyileştirmek,
teknolojiyi geliştirmek, altyapıları düzenlemek
elbette önemlidir; ancak, bu politikalar, sosyal perspektiflerden
uzak bir anlayışla ele alınamaz.

Türkiye, sadece para, kredi ve döviz sağanağına
maruz politikalar, insan ve toplum ilişkilerini maddeleştiren
uygulamalarla, sorunlarını aşamaz; politikalarının
ekseninde, önce insan, temel parola olmalıdır.


Bu açılardan baktığımızda,
ülkemizde, iç açıcı tabloların
ortaya çıkması hiç de mümkün
olmamaktadır. Çocuk Esirgeme Kurumu raporlarında,
550 bin civarında muhtaç çocuğumuz olduğu
ifade ediliyor. Gerçekte bu sayı, çok daha
yüksektir. Dağılan aile çocukları,
kimsesizler, terk edilen yaşlılar, bakıma
muhtaç sakatlar ve özellikle son yıllarda terör
nedeniyle meydana gelen göçler dolayısıyla
bakıma muhtaç insanlarımızın
çığ gibi büyüdüğü, milyonlarla
ifade edilen rakamlara ulaştığı bir gerçektir.
Hatta, bazı araştırmalara göre, 10 milyonun
üzerindeki insanımızın, açlık
sınırının, fakirlik sınırının
altında olduğu ifade edilmektedir.

Türkiye'de, devletin sunduğu koruma hizmetinden yararlanan
20 bin dolayında insan bulunmaktadır. Başka
bir ifadeyle, sunulan hizmetler, ihtiyaç grubunun ancak
yüzde 3'ünü karşılayabilmektedir.

Ana veya babasız veya her ikisi de belli olmayan veya her
ikisi tarafından terk edilen, ana ve babası tarafından
ihmal edilip fuhuş, dilencilik, alkol, uyuşturucu
madde kullanma gibi sosyal tehlikelere veya kötü alışkanlıklara
karşı savunmasız ve başıboş
bırakılan çocuklar için ne yapıyoruz?
İtiraf edelim ki, bu alandaki duyarlılıklarımız
bir hiç mertebesindedir.

Hükümetin kurulduğu günden bugüne kadar,
Sayın Hükümet Başkanımız,
her hafta, aslı faslı belli olmayan kaynak paketlerini,
Yüce Meclise getirmektedir. 

Mahrumlarımız, öksüzlerimiz, kimsesizlerimiz,
yaşlılarımız ve özürlülerimizle
ilgili Sosyal Hizmetler ve Çocuk Esirgeme Kurumunun bütçesine
bakıyoruz. 

Bu Hükümet “rantiyenin önüne geçeceğim,
faizi kaldıracağım” diye işbaşına
geldi. Bugün, her ay için, içborçlardan
dolayı, toplam 25 trilyon lira civarında faiz ödenmektedir.


ÖMER EKİNCİ (Ankara) - Sayenizde!..

MAHMUT BOZKURT (Devamla) - Bizim sayemizde değil efendim.
Biz bıraktığımızda, içborcumuz
85 trilyon Türk Lirasıydı; ama, bugün,
bu borcun 3,5 katrilyonlara çıktığını
biliyoruz. Siz de, bile bile, bu Hükümete ortak oldunuz.
Sizi de göreceğiz!..

ÖMER EKİNCİ (Ankara) - İnşallah!..

MAHMUT BOZKURT (Devamla) - İnşallah.

Ayda 25 trilyon lira faiz ödenmektedir. Hükümetin,
bu muhtaç, öksüz, yaşlı ve sakat
vatandaşlar için ayırdığı
bir yıllık pay ise, ancak bu faizler için
ödenen paranın 12 günlük miktarına
isabet etmektedir; yani, bütçede ayrılan para,
takribî 10 trilyon lira civarındadır, bu Hükümet,
12 günlük faize tekabül eden parayı, bu
sosyal mesele için bütçeye koymuştur.
Bu da, ayrıca içler acısı bir tablodur.

Değerli arkadaşlarım, araştırdım,
izledim; Sayın Başbakanımız, öksüz,
yetim ve kimsesizlerin, kimsesiz yaşlılarımızın,
mahrum özürlülerimizin hiç değilse bir
kısmının barındığı
yurtlarımıza, yuvalarımıza hiçbir
ziyaret yapmamıştır; bir öksüzün,
bir yetimin başını dahi okşamamıştır.
Bu Hükümetin Başbakan Yardımcısı
ise fantezi kabilinden, sırf bu çocuklarla ilgilendiğini
gösterebilmek için, Gazi Yetiştirme Yurdunda,
ancak pingpong oynamıştır. 

Sayın milletvekilleri, sizce, bu vurdumduymazlıklarla,
bu duyarsızlıklarla, bu pingpong anlayışıyla,
kimsesizlerin, yetimlerin, öksüzlerin, yaşlıların,
özürlülerin sorunları çözülebilir
mi? 

TAHSİN IRMAK (Sıvas) - Kaçmasaydınız,
çözseydiniz.

MAHMUT BOZKURT (Devamla) - Efendim, siz, bir yeşilkart çıkardınız
-hatırlayınız- ve bu yeşilkartlarla,
meydanlarda, vatandaşa bol keseden attınız.
Bu yeşilkartın akibetini de görüyoruz.
Hastanelerde yaşanan ıstıraplar bunun en güzel
örneğidir. Bunları da görüyoruz. (ANAP
sıralarından alkışlar)

Burada, gururla ifade etmeliyim ki, merhum Cumhurbaşkanımız
Turgut Özal'ın büyük bir öngörüsüyle,
bir baba şefkati ve sıcaklığıyla
teşkil ettiği Sosyal Yardımlaşma ve Dayanışmayı
Teşvik Fonu ve fona paralel olarak tüm il ve ilçelerde
oluşturulan sosyal yardımlaşma ve dayanışma
vakıfları, toplumsal himaye kuruluşları
olarak, önemli bir boşluğu doldurmakta, olabildiğince,
mahrumlarımıza, öksüzlerimize, yetimlerimize
ve yoksullarımıza el uzatmaktadır. Merhum
Cumhurbaşkanımız Turgut Özal'ın
Türk Milletine en güzel hatırası olan
bu kuruluşumuza yaptığı hizmeti minnet
ve şükranla yad ediyor, kendisini rahmetle anıyorum.
Bu konudaki hizmetlere, kim, ne kadar katkı verirse ve
hız kazandırırsa, onlara da şükran
duyacağımı ifade etmek istiyorum.

1986'da kuruluşunu gerçekleştirdiğimiz
Sosyal Yardımlaşma ve Dayanışmayı
Teşvik Fonu, bugüne kadar, dargelirli ailelerimizin
çocuklarının barındığı
300'e yakın ortaöğretim öğrenci yurdunu
hizmete sokmuş, binlerce muhtaç hastanın şifa
bulmasına vesile olmuş ve yüzünü güldürmüştür.
Şehitlerimizin çocukları, özürlü
gençlerimiz himaye görmekte, 200 bine yakın
dargelirli yükseköğrenim gençliği karşılıksız
bursla desteklenmektedir. Dileğimiz, bu güzel hizmetlerin
hiçbir surette kesintiye uğramamasıdır.

(Mikrofon otomatik cihaz tarafından kapatıldı)


MAHMUT BOZKURT (Devamla) - Az kaldı Sayın Başkan.

BAŞKAN - Az dediğiniz...

MAHMUT BOZKURT (Devamla) - 2 sayfa kaldı Sayın Başkan.

BAŞKAN - Efendim, o iki sayfayı biraz suratle okursanız...
Rica edeyim.

MAHMUT BOZKURT (Devamla) - Sayın milletvekilleri, 24.5.1983
tarihinde kabul edilen 2828 sayılı Sosyal Hizmetler
ve Çocuk Esirgeme Kurumu Kanunuyla, sosyal hizmetler alanında
önemli bir adım atıldığını
burada ifade etmek isterim.

Bu yasa, Türkiye'deki değişik kuruluşların
sorumluluğunda bulunan sosyal hizmetleri bir çatı
altında bütünleştiren, standardize eden,
yeni malî kaynaklar, örgütsel yapı ve hizmete
açılımlar getiren bir reform niteliği
taşımaktadır. Sadece yasal düzenlemeyle
yetinilmemiş, çocuk yuvaları, yetiştirme
yurtları ve huzurevlerimiz imar ve inşa edilmiş,
yeni rehabilitasyon merkezleri açılmış,
çocuklarımızın, özürlülerimizin
ve yaşlılarımızın huzuru, mutluluğu,
güvenliği için büyük çabalar
harcanmıştır. 

Acıdır ki, 1990 sonrası iktidara gelen DYP
- CHP koalisyonları, adlarında yer alan sosyal demokrat
kimliğe rağmen, ne sosyal ne de demokrat bir örnek
oluşturamamışlardır. Bu tür toplumsal
hizmetlere ve sosyal projelere katkı ve güç
vermesi beklenen kadrolar, bu kuruluşlarımızı
imha derecesine varan ihmaller sergilemişlerdir. 

İdeolojik kadrolaşma temel öncelik olmuş,
hizmetler durmuş, öksüz, yetim, yoksul ve yaşlılarımız
unutulmuştur. Bunun en somut delili, sosyal demokrat rengi
de bulunan o dönemin iktidarının, Sosyal Yardımlaşma
ve Dayanışmayı Teşvik Fonu kaynağına
uymadığı, ağır ambargo uyguladığı
da bir gerçektir. 

Devletin en temel sorunlarını yüklenen, ekonomik
ve sosyal yoksulluk içinde bulunan ailelerin yegâne
dayanağı ve muhtaç hastalarımızın
birinci sığınağı olan fon kaynağının
yüzde 90'ı, devletin meçhul harcama disiplinlerine
aktarılmıştır. Yeni iktidarın
da böylesi bir gaflet içerisinde olmamasını
diliyoruz. 

Büyüklüklerine baktığımızda,
Sosyal Hizmetler ve Çocuk Esirgeme Kurumu bütçesi,
maalesef, umut ve ışık vaat etmiyor. Yalnız
iyi niyetle sorunlar çözülemiyor. Sorunların
çözümü için, bilgiye, programa, hazırlıklı
kadrolara, sağlam kaynağa ve gayrete ihtiyaç vardır.


BAŞKAN - Efendim, toparlar mısınız
lütfen.

MAHMUT BOZKURT (Devamla) - Bitiyor efendim.

Kaynak paketleri arayışları içerisinde,
öyle gözüküyor ki, öksüz, yetim,
kimsesiz ve özürlü, arada kaynıyor. Önemle
ifade ve ihtar ediyoruz; sahipsiz bırakılanlar sahipsiz
kalır; mahrumlarıyla yeterince ilgilenmeyen ve onlara
yeterince destek olmayan siyasal kadrolar da mahrum kalırlar.


Bu anlamda, ekonomik ve sosyal yoksunluk içerisinde bulunan
kişi ve ailelerin hukukunu aramaktan bir an bile geri durmayacağımızı
ve bu konuda sorumluluk taşıyan iktidarların
da adım adım takipçisi olacağımızı
belirtir; bu vesileyle, televizyonları başında
bizleri izleyen aziz vatandaşlarımızı
ve sizleri saygıyla selamlarım.

Teşekkür ederim. (ANAP ve DSP sıralarından
alkışlar)

BAŞKAN - Sayın Bozkurt, teşekkür ediyorum.


Sayın milletvekilleri, gruplar adına görüşmeler
tamamlanmıştır ve soru sorma işlemi
de tamamlanmıştır; soru almayalım.


Sayın Bakan, kişisel görüşmelerden
sonra mı beyanda bulunacaksınız?

DEVLET BAKANI SACİT GÜNBEY (Diyarbakır) - Evet
efendim. 

BAŞKAN - Peki.

Üçüncü tur görüşmelerde
kişisel görüşünü aleyhte ifade
etmek üzere söz talebinde bulunan Sayın Mehmet
Ekici'yi davet ediyorum. 

Sayın Ekici, süreniz 10 dakika. 

Buyurun. 

MEHMET EKİCİ (Ankara) - Sayın Başkan,
saygıdeğer milletvekilleri; 54 üncü Hükümetin
bütçe tasarısı ve genel ekonomi konularındaki
bazı görüş ve eleştirilerimizi dile
getirmek üzere huzurlarınıza geldim. 

IMF ilişkileri, özelleştirme, yabancı
sermaye, gümrük birliği, teşvik, enflasyon
ve borçlanma konusunda, vaktin kısalığı
sebebiyle, özet olarak görüşlerimizi açıklamaya
çalışacağım. 

1997 yılı bütçe tasarısında
hedeflenen ve elli yıldan beri ilk defa Türkiye Büyük
Millet Meclisine getirildiği her fırsatta mucize olarak
vurgulanan denk bütçenin gerçekten denk bütçe
olması temennisiyle sözlerime başlıyorum.


Şimdi, Hükümeti oluşturan her iki kanat
da denk bütçeyi yapacakları konusunda kararlıdırlar;
ama, üç ay içerisinde bütçenin
ne kadar denk olacağının ilk verilerini alabileceğiz.
Kanaatimizce, şu anda, takdim edilen bütçenin
hangi gelirlerle oluşturulduğu belirlenmiş görünse
de, bunun gerçekle ne kadar bağdaştığı
konusunda tereddütlerimiz vardır. 

Hazine Müsteşarlığı, Merkez Bankası
ve Devlet Planlama Teşkilatında ulaşıp
görüşebildiğimiz pek çok bürokratın
denk bütçeyi savunamadığını
görüyoruz. Bakınız, Türkiye'nin ekonomik
idaresi, çok uzun zamandan beri, IMF'nin emirleri doğrultusunda,
talimatları doğrultusunda yön çiziyor.
Dışkaynağa ihtiyacı olan, kredi alması
gereken şimdiki Hükümetin de IMF'yi tanımaması
mümkün görünmemektedir. 

Şimdi, bir taraftan IMF heyeti Türkiye'de görüşme
ve çalışmalarına devam ederken, diğer
taraftan Hükümetin, “IMF'ye ihtiyacımız
yok” demesini kavrayamıyoruz. Hazine ve Maliye bürokratlarının,
IMF'ye, açık veren iki bütçe teklifi,
iki alternatif bütçe teklifi sunduklarını
da dikkate alırsak ve IMF'nin, bütçe açığı
ile gayri safî yurtiçi hâsıla oranının
yüzde 12'ye ulaşacağını tahmin ettiği
gerçeğini de ortaya koyarsak, IMF ile Refahyol Hükümetinin
anlaşamayacağı gibi bir kanaate varıyoruz.


IMF, denk bütçe yerine, kendisine sunulan, takriben
19 milyar dolar ve 12 milyar dolar açık veren iki
bütçe alternatifini daha gerçekçi bulduğunu
daha önce ifade etti. Şimdi, dış kredi
ihtiyacı olduğuna göre, mevcut Hükümet,
IMF ile ilişkilerini, bu saatten sonra, hangi prensipler
üzerinde ve nasıl organize edecek, bu, merakımızı
muciptir ve iddiaların aksine, IMF'nin tekrar Türkiye
ekonomisinin patronu olup olmayacağı noktasında
bir garanti görmek isteriz. 

Özelleştirmeyle ilgili olarak şunları
ifade etmek istiyorum: 

Biliyorsunuz, her hükümet özelleştirmeyi
bir derde deva olarak göstermiş ve nasıl olursa
olsun özelleştirme demiştir. Türkiye de
gözünü özelleştirmeye dikmiştir.
O sihirli bir değnektir, her şeyi halledecektir, enflasyonu
çözecektir, büyümeyi sağlayacaktır,
kurları o belirleyecektir, kriz çığırtkanlarını
da o susturacaktır. Ancak, Özelleştirme Yasası
24.11.1994 tarihinde çıkarılmasına
rağmen, özelleştirmede hiçbir aşama
kaydedilememiştir ve yap - işlet - devret projelerinin
bugüne kadar gerçekleşememiş olması,
yabancı sermaye girişini de olumsuz olarak etkilemektedir.


Özelleştirmede Türkiye uygulaması güven
vermemiştir, halka iyi anlatılamamıştır.
Bugüne kadar, 3,5 milyar dolarlık özelleştirme
yapılmıştır; ancak, özelleştirmeyle
ilgili olarak yapılan masraf bunu aşmıştır.
Özelleştirme Yasasıyla, 1993 yılı
sonu toplam aktiflerin yüzde 60'ına sahip iki büyük
kamu bankasının özelleştirme kapsamı
dışında tutulması, kamu bankalarının
özelleştirilmesinde Hükümetin samimî
olup olmadığı noktasında bizi endişeye
düşürmektedir. 

Artık, devletimiz, bankacılık, sigortacılık
yapmayı bir kenara bırakmalıdır; aslî
görevleri olan sağlık, eğitim, güvenlik
ve altyapıya yönelmelidir. Kamu iktisadî teşebbüslerinde
rekabeti kuran, tutarlı ve hızlı bir özelleştirme
programı uygulanmalıdır. Özelleştirme,
kararlılık, hız ve cesaret ister; toplumun
tümünü ilgilendirir. Ancak, kanaatimiz odur ki,
bugüne kadarki hükümetler gibi, şu anki Hükümet
de, elindeki kamu mallarını kaybetmek istemiyor;
devlet küçülünce yetkilerinin azalacağını
zannediyor diye düşünüyoruz. 

Özelleştirmede, doğru fiyat, kamu çıkarlarının
korunması, stratejik çıkarların gözetilmesi,
kamuoyuna bilgi verilmesi ve kamuoyunun desteği alınması
suretiyle açıklık ve şeffaflık
içinde yeni bir uygulamanın acilen başlatılması
gerekiyor. 

Sayın Bakanın, bu konuda çok istekli olduğunu
biliyorum. Özelleştirmeyle ilgili 5,9 milyar dolarlık
bir gelir hedeflenmiş. Özellikle, bağlı
kuruluşlar ve lojman satışlarında, eğer
bir proje koordinatörlüğü kurulur ve takip
edilirse ancak muvaffak olunabileceğini düşünüyoruz.
Lojman satışları, şimdiden fire vermiş
vaziyettedir. Bir memura lojman veriyorsunuz, bir başka
memurdan lojmanını alıyorsunuz; bunun, hiçbir
yerinde adalet yoktur. Evet, lojmanları satalım;
ancak, memura insanca yaşama hakkı tanıyan
bir maaşı da takdir edelim diye düşünüyoruz.

Değerli milletvekilleri, günümüzde moda tabir,
temiz toplum arayışıdır. Temiz toplum
arayışının ilk şartı,
siyasî otoritenin ve siyasî gücün elindeki
kamu malları gücünün çıkarılmasından
geçer. Siyasî irade bu kadar büyük, dev
ekonomik potansiyelleri elinde tuttuğu müddetçe,
yolsuzluğu, arsızlığı, hırsızlığı
önlemek mümkün değildir. Onun için,
Hükümetimizden ricamız, şu özelleştirmeyi
bir an önce kuvveden fiile geçirmesidir.

Gümrük birliğine girmiş olmamıza rağmen,
ilk on ayda 1 milyar 155 milyon dolarlık yabancı
sermaye fiilî girişi, geçen yıla göre
düşük kalmıştır, beklenen
artış olmamıştır. Bu, tamamıyla,
Türkiye'nin siyasî ve ekonomik istikrarsızlığından
kaynaklanan bir durumdur; çünkü, yabancı
sermayenin girişi, yönetimin uzun süre devamına
bağlıdır. Bu konuda bizim teklifimiz, Yabancı
Sermaye Genel Müdürlüğünün, yabancı
sermaye girişiyle ilgili promosyon işlemlerine hız
vererek ve bizzat kendisi yurtdışında görev
alarak yabancı sermaye girişini hızlandırmasıdır.

Yine, Türkiye gümrük birliğine girmiştir;
otuzbeş yıllık bir ilişkinin, on yıla
yaklaşan tam üyelik beklentisinin, böyle sınırlı
ve kadük bir gümrük birliğiyle noktalanması
gerçekten hayal kırıcıdır.
Gümrük birliğine geçişimizle birlikte
ülkemize yapılacak yardım ve kredilerin hiçbiri,
insan hakları bahane edilerek ülkemize ödenmemiştir.
Bunların derhal devreye sokulması için, Hükümetin,
siyasî iradesini ortaya koyması lazımdır.
Ayrıca, Avrupa Birliğiyle gerçek manada bir
işbirliği için, siyasî istikrar ve kararlılık
şartını göz önünde bulundurarak,
Hükümetimizin, bir yıldır bekletilen özel
tüketim vergisini çıkarmamakla neyi amaçladığını
bilmek durumundayız.

Teşvik ve finansman konularının, ihracatın
artırılması için ne kadar önemli
noktalar olduğunu hepimiz biliyoruz. Teşviklerin, üretim
aşamasında ve pazar temininde destekleme olarak verilmesi,
üretim ve istihdamda kapasite kullanımının
hedef olarak alınması gerektiğine inanıyoruz.


Yine, enflasyonla ilgili olarak şunları ifade etmek
istiyorum: Her hükümetin ana hedeflerinden birisi enflasyonu
düşürmektir; hep yüzde 10'lar vaat edilmiştir,
yüzde 80'lerden aşağı inilmemiştir.
Dolayısıyla, Merkez Bankasının sıkı
para politikasını sürdürmesi ve piyasalardaki
likiditeyi kontrol altına alması ve gereksiz borçlanmanın
ortadan kaldırılmasının, enflasyonla
mücadelede önemli bir etken olduğu kanaatini taşıyoruz.

Borçlanmalar bütçelerde yüzde 10'u aşmamalıdır;
ama, maşallah, bizim bütçemizin yarısı
borçlanmayla ilgili kalemlerden oluşmakta, Hükümet
de sürekli içborçlanmaya ağırlık
vermekte; oysa, bu içborçlanma belasından
kurtulmalıyız. 

(Mikrofon otomatik cihaz tarafından kapatıldı)

BAŞKAN -Sayın Ekici, 2 dakika yeter mi efendim?

MEHMET EKİCİ (Devamla) - Lütfen...

BAŞKAN - Buyurun.

MEHMET EKİCİ (Devamla) - Hazine bonosu faizleri
ile halktan toplanan vergilerin, durumu iyi olanlara peşkeş
çekilmesine rıza göstermemeliyiz. Aslında,
Hazine Müsteşarlığı, ülkemizin
en önemli müsteşarlıklarından birisidir.
Bu konuda çok daha uzun konuşmak istiyorduk, ancak,
vaktimiz müsait değildir. 

Ana başlıklar halinde, döviz kurunun 135 bin
lira olarak hedeflenmiş olmasının yanlışlığını
işaret etmek istiyorum. Yılbaşında bu
hedefe ulaşılacağını şimdiden
görüyoruz. Yüzde 65 olarak bütçeye
konulan enflasyon rakamı gerçekçi değildir.
Enflasyon ve büyüme hedeflerinin tutmayacağından
endişeliyiz. 3 katrilyon içborç, 75 milyar
dolar dışborç ile 3,5 katrilyon iç
ve dışborç faiz ödemelerinin 1,5 katrilyonla
kapatılması hiç de gerçekçi
değildir. 

Önerilerimiz; psikolojik rahatlama ve güven olsun diye,
denk olmayan bütçe yaparak bunu denkmiş gibi
göstermenin bizi bir yere götürmeyeceğini düşünüyoruz.
Özelleştirmenin derhal yapılması ve devletin
aslî görevlerine dönmesini teklif ediyoruz. Büyüme
hedefinin, tarımsal üretimde artışa,
sermaye üretiminin artmasına ve para piyasalarına
önem vermekle gerçekleşeceğini düşünüyoruz.
Merkez Bankası, IMF ilişkilerine dikkat edilmesi
gereğini söylüyoruz. 19 milyar dolar civarında
rezervi olan Merkez Bankasının, sıcak parayı
devre dışı bırakan düzgün
bir bilançoyla çalışması gereğine
inanıyoruz. Para arzı 2 katrilyon 516 milyar civarındadır.
Geçen yıla göre yüzde 105 artış
vardır. Para arzı kontrol politikalarının
değiştirilmesini talep ediyoruz ve ekonomideki yapısal
sorunlar ve kötü gidişin ertelenmeden ...

(Mikrofon otomatik cihaz tarafından kapatıldı)

MEHMET EKİCİ (Devamla)- Bağlayayım
Sayın Başkan. Müsaade ederseniz bitiriyorum.


BAŞKAN - Buyurun efendim.

MEHMET EKİCİ (Devamla) -  Artık, bu kötü
gidişe son demenin zamanı gelmiştir. Türkiye
hepimizindir. Bu gemiyi batırmamak gerekiyor. Bu duygularla
hepinize saygılarımı sunuyorum. (Alkışlar)

BAŞKAN -Sayın Ekici, teşekkür ediyorum.


Sayın Ekinci kişisel söz talebinde bulundunuz
ve lehinde beyanda bulunacağınızı ifade
ettiniz. 

Buyurun. 

VELİ ANDAÇ DURAK (Adana) - Sayın Başkan,
birlikte izleyeceğiz. 

TEMEL KARAMOLLAOĞLU (Sıvas) - Sayın Başkan,
lehinde konuşanların, lehinde oy vermesi diye bir
gereklilik koysak iyi olur.  

YUSUF EKİNCİ (Burdur) - Sayın Başkan,
değerli milletvekilleri; sözlerimin başında,
bütçenin hayırlı olmasını
ve memleketimize, milletimize iyi icraatlara vesile olmasını
temenni ediyorum. Televizyonları başında bizi
dinleyen saygıdeğer vatandaşlarımızı
da saygı ve sevgiyle selamlıyorum. Ancak, tabiî,
iyi şeyler yaparsanız biz, iyi şeyler söyleriz;
onu da burada ifade etmek istiyorum.

Anayasamız, ekonomik, sosyal ve kültürel kalkınmayı,
özellikle sanayinin ve tarımın yurt düzeyinde
dengeli ve uyumlu biçimde hızla gelişmesini,
ülke kaynaklarının verimli şekilde kullanılmasını
planlamak amacıyla bir teşkilatın kurulmasını
emretmiştir. Bu teşkilatın ismi Devlet Planlama
Teşkilatıdır. 

Gerçekten, Devlet Planlama Teşkilatı en son
şeklini 540 sayılı Kanun Hükmünde
Kararnameyle almış; kaynakların verimli kullanılması,
kalkınmanın hızlandırılması
ve ülkenin ekonomik, sosyal ve kültürel planlama
hizmetlerinin bir bütünlük içerisinde, etkin,
düzenli ve süratli olarak yapılmasını
öngörmüştür.

Bu hedef doğrultusunda, ülkenin doğal, beşerî
ve iktisadî her türlü kaynak ve imkânlarını
tespit ederek, takip edilecek iktisadî, sosyal ve kültürel
politika ve hedeflerin belirlenmesinde hükümete müşavirlik
yapmak, kalkınma planlarını ve yıllık
programları hazırlamak, bu kuruluşumuzun aslî
görevlerindendir.

Burada sunulan alternatiflerde, özellikle tercihlerin gerçekçi
ve isabetli olmadığı, daha çok politik
tercihlerin ağırlık kazandığını
ifade etmeliyim. Onun için, her birimde kalkınma
hızımızı önemli ölçüde
engelleyen, isabetsiz, verimsiz yatırımların
yeni bir değerlendirmeye tabi tutulması gerekmektedir.
Böylece, hem kaynak israfı önlenecek hem de yeni
bir kaynak paketi ortaya çıkacaktır.

Ülke ekonomisinde kamu sektörü payının
azaldığı, pazar ekonomisi kurallarının
işlerlik kazandığı günümüzde,
Devlet Planlama Teşkilatının, aslî görevi
olan siyasî tercihlere fikir ve model üretmek yönünde
yapılanması, artık kaçınılmaz
hale gelmiştir; ama, kamudaki Devlet Planlama Teşkilatı
ağırlığının da devam etmesi
gerekir.

Gelişmiş ülkelerdekine benzer yapıda bir
planlama kavramına ve bunu uygulayacak bir teşkilata
duyulan ihtiyaç, geçmişte, ülke ekonomisinin
Devlet Planlamaya duyduğu ihtiyaçtan daha fazla olacaktır.
Bu durum, ülke ekonomisi açısından,
Devlet Planlama Teşkilatının vazgeçilmez
bir kuruluş olduğunu da ortaya koymaktadır. 

Ülkemizi 21 inci Yüzyıla taşıyacak
yeniden yapılanma sürecini, kalın çizgileriyle
Yedinci Beş Yıllık Kalkınma Planında
bulmak mümkündür. Yıllar itibariyle yayımlanan
yıllık programlar ile yatırım programları,
planda gösterilen hedef ve ilkeler doğrultusunda hazırlanmakta
ve hükümetler, buradan tercihlerini alabilmektedir.
İşte, bu tercihlerin çok isabetli ve ülke
gerçeklerine uygun olarak yapılması gerekmektedir.


Bugün 1997 yılı bütçesini görüştüğümüz
güzide kuruluşumuz Devlet Planlama Teşkilatının
bütün personelini, başarılı çalışmalarından
dolayı kutluyorum.

İzin verirseniz, konuşmamın bu bölümünde,
Sosyal Hizmetler ve Çocuk Esirgeme Kurumu Genel Müdürlüğüyle
ilgili hususlara temas etmek istiyorum. Sosyal Hizmetler ve Çocuk
Esirgeme Kurumunun bütçesi, hem insanî hem vicdanî
açıdan üzerinde durulması ve dikkatle
takip edilmesi gereken bir bütçedir. Ülkemizde,
korunmaya muhtaç, bakıma muhtaç, ne kadar,
kimsesiz, çocuk, yaşlı ve özürlü
varsa, hepsinin daha iyi şartlarda bakımı,
korunması bu bütçeye bağlıdır.
Bütçenin bu kadar cılız, az ve ihtiyaca
cevap veremeyecek tarzda tanzim edilmesi, anlaşılacak
bir iş değildir. 

Özel sektörün, işadamlarımızın,
huzurevi, rehabilitasyon merkezi, yetiştirme yurdu, çocuk
yurtları yapmaları teşvik edilmelidir. 

Burdur İlimizin Bucak İlçesinde rehabilitasyon
merkezi yaptıran iyiliksever hemşerimiz İsmail
Sarı'yı, burada şükranla anıyorum;
ancak, bir üzüntümü de ifade etmek istiyorum
ve Sayın Bakanın dikkatine sunuyorum: Bugün,
bu merkezin kapasitesi 50 kişidir; açılalı
iki ay olmasına rağmen, şu anda, 8 kişi
barınmaktadır. Bunun izahı yapılamaz;
çünkü, binlerce insan sırada beklemektedir;
bunun, beceriksizlikten başka bir adı yoktur.

Bu konuda, diğer hayırsever vatandaşlarımızın
ve işadamlarımızın yaptırım
yapmaları gerekmektedir.

Bu kurumumuzun temel amacı, korunmaya, bakıma ve
sosyal yardıma muhtaç aile, çocuk, özürlü,
yaşlı ve diğer kişilerle ilgili sosyal
hizmetlere ilişkin uygulamaları yerine getirmek,
bu amaçla plan ve programlar hazırlamak ve bu alanda
koordinasyon sağlamaktır.

Tarihimizde, muhtaç kişilere yönelik sosyal
yardım ve hizmetler, vakıflar ve diğer hayır
kurumları vasıtasıyla yürütülmüştür.


Bakınız, bugün, bize müracaat eden, devletten
muhtaçlık ve yaşlılık aylığı
almak isteyen kişilere ödediğimiz miktarı
belki çoğunuz bilmiyorsunuz; ben, izin verirseniz onu
tekrar etmek istiyorum. Bu yıl itibariyle, yaşlılık
ve muhtaçlık aylığı olarak 892
500 lira aylık ödenmektedir.Bunun... 

HALİL İBRAHİM ÖZSOY (Afyon) - 3 aylık
mı?...

YUSUF EKİNCİ (Devamla) - Hayır; 1 ayda bu
kadar, 3 aylığı bunun 3 mislidir. 

Bu, devlet adına da, Türkiye Büyük Millet
Meclisi adına da, üzerinde son derece düşünülmesi
gereken bir rakamdır. Bunun yüzde 30 artırılacağını
hesap ederseniz, 1 milyon 200 bin lira civarındadır.

Şimdi, geçmişte bunu nasıl yapmışız;
zamanım elverdiği ölçüde, size, bir
vakıf senedinden arz edeceğim. 

Fatih Sultan Mehmet “ben ki İstanbul Fatihi abdi aciz
Fatih Sultan Mehmet, bizatihi, alınterimle kazanmış
olduğum akçelerimle satın aldığım
İstanbul'un Taşlık mevkiinde kâin ve
malumu hudut olan 136 dükkânımı, aşağıdaki
şartlar muvacehesinde vakfı sahih eylerim” diyor
ve en sonunda, son paragrafta: “Ayrıca, külliyemde
bina ve inşa eylediğim imarethanelerde, şehit
ve şühedanın harimleri ve medine-i İstanbul
fukarası yemek yiyeler. Ancak, yemek yemeye veya almaya
bizatihi kendileri gelmeyip, yemekleri, güneşin loş
bir karanlığında, kimse görmeden, kapalı
kaplar içerisinde evlerine götürüle”
diyor. 

Ben muhtacım, benim ihtiyacım var diyen insanımıza
layık gördüğümüz 800 küsur
bin lira ve muhtaç olanlara görmeden götürülen
bir anlayış. İşte, bu Kurumun, bu anlayışı
devam ettirmesi gerekir diye düşünüyorum.


Sosyal Hizmetler ve Çocuk Esirgeme Kurumu, korunmaya, bakıma
ve yardıma muhtaç aile, çocuk, sakat, yaşlı
ve diğer kişilere götürülen sosyal hizmetleri
organize etmekle görevlidir demiştim. Korunmaya ve
yardıma muhtaç çocuk ve gençlerimize,
çocuk yuvaları ve yetiştirme yurtlarında
bakılmaktadır. Ayrıca, muhtaç durumdaki
çocuklara, koruyucu aile ve evlat edindirme hizmetleri
verilmektedir.

Bedensel, zihinsel özürlü olan kişilere de,
bakım ve rehabilitasyon merkezlerinde, gündüzlü
ve yatılı bakım ve rehabilitasyon hizmetleri
verilmektedir. 

Yaşlılara huzurevlerinde bakım verilmekte;
bunun yanı sıra, sosyal yardıma muhtaç
durumda olan kişilere ve ailelere de, sosyal yardım
hizmetleri verilmektedir.

Bu hizmetlerin yürütülmesinde, zaman içerisinde
gerek kurumsal gerekse hizmetin niteliği açısından
olumlu gelişmeler sağlanmıştır;
ancak, hizmetlerin daha etkin, yaygın ve sosyal hizmetler
felsefesine uygun olarak yürütülebilmesi için,
uygulamada karşılaşılan problemlerin
çözümlenmesi gerekmektedir. Bunlar, korunmaya
muhtaç kapsamındaki çocuk ve gençlerin
kaldıkları çocuk yuvaları, yetiştirme
yurtları, kışla tipi...

(Mikrofon otomatik cihaz tarafından kapatıldı)

BAŞKAN - Sayın Ekinci, ne kadar süre istersiniz
efendim?

HALİL İBRAHİM ÖZSOY (Afyon) - Lehinde
konuşuyor, 10 dakika daha verin!

YUSUF EKİNCİ (Devamla) - Üç beş
dakika verirseniz tamamlarım efendim.

BAŞKAN - Yalnız, o kâğıtlara süremiz
yetmez efendim.

Buyurun efendim.

YUSUF EKİNCİ (Devamla) - Özellikle, korunmaya
muhtaç çocukların aileler yanına yerleştirilmesi,
yapıların ev tipine ve insanların alıştıkları
tipe uygun hale getirilmesi, koruyucu aile hizmetlerinin yaygınlaştırılması,
bu insanların, bu çocukların, bizim çocuklarımız
olduğu, cemiyetin bir parçası olduğu gerçeğinden
hareketle, önceliğin ve önemin bunlara verilmesi
gerektiğini ifade etmek istiyorum. 

Çocukların bir anne gibi, bir baba gibi, bir ağabey
gibi, bir abla gibi alıştığı görevlilerin,
özellikle iktidar değişikliklerinde değiştirilmesi,
zaten belli bir darbe yemiş, belli bir yıkıma
uğramış çocuklarımızın,
ikinci bir yıkıma uğramalarına sebep
olmaktadır. Onun için bu konuda da, çok daha
dikkatli davranılması gerektiğini ifade ediyorum.


Ayrıca, bu kurumumuzla ilgili olarak özel bir master
planın yapılması ve bunun üç
yıllık, beş yıllık, on yıllık,
yirmi yıllık projeksiyonla, gerekli ödeneğin
de ayrılması suretiyle, bir sisteme bağlanması
gerektiğini düşünüyorum; bu vesileyle
Yüce Meclisi saygıyla selamlıyorum ve Sayın
Başkana teşekkür ediyorum. ( ANAP, DYP ve RP
sıralarından alkışlar) 

BAŞKAN - Sayın Ekinci, teşekkür ediyorum.


Hükümet adına, Sayın Bakan; buyurun efendim.
(DYP ve RP sıralarından alkışlar) 
 

DEVLET BAKANI H. UFUK SÖYLEMEZ (İzmir) - Teşekkür
ederim Sayın Başkan. 

Sayın Başkan, Yüce Meclisin değerli üyeleri,
televizyonları başında bizleri seyreden saygıdeğer
vatandaşlarım; hepinizi, hem 54 üncü Hükümet
hem şahsım adına, sevgi ve saygıyla
selamlıyorum. 

Hazine Müsteşarlığı ve Devlet Planlama
Müsteşarlığı bütçeleri
üzerinde yapılan görüşmeleri büyük
bir dikkatle izledim. Grupların sayın temsilcilerinin,
çok değerli, içerikli, düzeyli, yapıcı
eleştiri ve önerilerini de büyük bir memnuniyetle
not ettik. Gerçekten, Yüce Meclis, olaylara global
ve makro bazda yaklaşan, sorunları teşhis eden,
iyi niyetli ve yapıcı önerileriyle, Hazineye,
Panlamaya ve Hükümet olarak bizlere yön göstermiş
ve moral vermiştir; bu bakımdan öncelikle tartışmaların
niteliği ve kalitesinin yüksekliği nedeniyle, hepinize
teşekkür etmek istiyorum.

Değerli milletvekilleri, 24 Aralık erken seçimleriyle
girilen siyasal arayış ve istikrarsızlık
sürecinde, hepinizin malumu olduğu üzere, 6 Mart
1996'da 53 üncü Hükümet olan Anayol Hükümeti
kurulmuştu. Bu Hükümetin, hepimizin bildiği
sebeplerle, herhangi bir ekonomik önlem almadan, karar ve
kanun dahi çıkaramadan üç ayın
sonunda dağıldığı ve 54 üncü
Cumhuriyet Hükümetinin, yani bugünkü Hükümetimizin
de temmuz ayı itibariyle güvenoyu aldığı
gözönüne alındığında,
1996 yılının neredeyse ilk yedi ayının,
bir siyasal istikrar arayışı içerisinde
geçtiği izahtan varestedir. Demokrasilerde ekonominin
ve tüm unsurların temel şartı, siyasal
istikrardır değerli milletvekilleri. Siyasal istikrarın
olduğu yere, icraat da gelir, kredibilite de gelir; bu bakımdan
54 üncü Hükümetin, temmuz ayı itibariyle
güvenoyu aldıktan sonra, siyasal istikrarı
sağlamış olmasını da memnuniyetle
karşıladığımızı ifade
etmek isterim.

Bu sebepledir ki Meclisimiz, sizlerin değerli katkılarıyla
sabahlara kadar çalışarak, ardı ardına,
toplumumuzun ihtiyacı olan, milletimizin özlediği
yasaları çıkarmaya başlamıştır;
Meclis, toplumun sorunlarına çözüm üreten
gerçek işlevlerinden birini daha yerine getirmiştir.
İlk yedi ayda hemen hemen hiçbir ekonomik önlem
alamayan ve kanun çıkaramayan Meclisimiz, bugün
gururla görüyoruz ki, toplumun birçok acil beklentisine,
sizlerin değerli katkılarıyla cevap vermektedir.
Örneğin Karaparayla Mücadele Yasası, hepinizin
değerli katkılarıyla çıkmıştır.
Türkiye, bütün uygar ülkelerde olduğu
gibi, karaparanın aklanmasına yönelik mücadeleyi
öngören yasayı, kabul etmiştir.

Bunlardan ayrı olarak, ekonomik kararlar dışında
birçok kanunun da arka arkaya yasalaştığını
görüyoruz. İşte, toplumun en büyük
sorunlarından olan Trafik Kanununun yasalaşması
ve buna benzer birçok kanunlar... Bununla beraber, bizim
Hükümet olarak öncelik verdiğimiz ekonomik
reformlar, kaynak paketleri için zorunlu olan, teknik ve
hukukî altyapıyı sağlayacak yasal düzenlemeler
de, ardı ardına Yüce Meclisin huzurlarına
getirilmektedir. Bunlar çıktıktan sonra,
1997 yılı bu paketlerden ve bu kanunlardan gelen
imkânların ve fırsatların değerlendirilme
yılı olarak, 1997 ekonomisine büyük katkılarda
bulunacaktır. 

Değerli milletvekilleri, Hükümetimiz zor olan bir
şeyi seçmiştir; yani, zoru seçtik. Nasıl
seçtik; çıtayı yükseğe koyduk.
Denk bütçe konusundaki eleştirileri saygıyla
karşılıyorum; ancak, bu konuda niyet ve kararlılık,
inanın, yapmanın yarısıdır;
çünkü, açık bütçelerle,
açık finansmanlarla yola çıkan hükümetlerin,
bugüne kadar, açığı daha büyütme
dışında, çok somut adımlar atamadığını
görmekteyiz. Çıtayı yükseğe
koyarak bir yerde kendimizi zorladık, belki, Hükümet
için de, inanın, bu bir zor karardı; ama,
Türkiye'nin geleceğinin, ekonomik refahının,
ekonomik dengesinin, stabilitenin sağlanması için
bu kararlara ihtiyaç vardı. 

Müsaade ederseniz, öncelikle, kaynak paketleri hakkında
çok öz bir bilgi vereceğim ve arkasından
da genel ekonomik durum hakkında sizlere bilgi arz edeceğim.


Kaynak paketleri, asla ve asla, 54 üncü Hükümetimizin
programına koyduğu yapısal önlemlere alternatif
değildir; yani, asla, bunları öne koyarak yapısal
önlemlerden vazgeçiyor, bunları ihmal ediyor
falan değiliz. Bu konuda bir yanlış anlaşılma
varsa, kesinlikle düzeltmek isterim.

Kaynak paketleri, bu ülkenin insanlarının potansiyelini,
atıl duran imkânlarını harekete geçirmek
isteyen, gerçekten sabırlı, teknik ve hukukî
altyapı çalışması gerektiren
önlemler paketidir. Bu önlemlerin alınmamasından
dolayı Hükümetin bir kaybı olmazdı;
ama, bu kaynak paketlerinin hayata geçirilmiş olmasının,
tamamının değilse bile, bir bölümünün
bile realize edilmesinin ülke ekonomisine, bu toplumun insanlarına
yarar ve refah getireceği tabiîdir. Nitekim, kaynak
paketleri ardı ardına gelmekte, eksiklikleri, yanlışlıkları
varsa, tabiî ki, hep beraber, sizlerin yapıcı
eleştirileriyle düzeltmeye hazırız; ama,
bunlardan sonuç alınmaktadır. Bunlardan ne
sonuçlar alınacağını az sonra
arz edeceğim. 

Benim, burada ısrarla vurgulamak istediğim hadise,
Hükümet “denk bütçe” diyerek kendisine
zor bir hedef seçmiş ve çıtayı
yükseğe koymuş “kaynak paketleri” diyerek
de, yapısal reformlar dediğimiz özelleştirme,
sosyal güvenlik reformu, adaletli bir vergi toplanması
reformu ve vergi idaresinin etkinleştirilmesi reformunu
yapana kadar, kendisine imkân, ortam ve fırsat hazırlamıştır.
Bu, o anlamda, önümüzde Hükümetin bu
reformları yapabilmesi için bir olanak yaratmıştır.
Onun için, kaynak paketlerine önyargıyla değil,
belki de, destekle bakmak lazımdır. Bunların
birkısmının bile hayata geçirilmiş
olması, Türk ekonomisi, Türk halkı için
artı getirir; eksi getirmez. 

Değerli milletvekilleri, Türk ekonomisi -az önce
arz ettiğim gibi- 24 Aralık seçimlerinde girdiği
istikrarsız döneme ve 1996 yılının
ilk yedi ayında iki kez hükümet değişikliği
yaşamasına rağmen, 1996 yılının
son ayına geldiğimiz bugünlerde, makro dengelerini
korumaktadır. Bakınız, bugün, Türkiye'nin,
enflasyon gibi, yapısal reformların yapılması
gibi, bütçe açıkları, kamu açıkları
gibi, yıllardan beri katlanarak gelen ciddî meseleleri
vardır ve bunların çözümü
için Hükümetin ciddî önlemleri de
vardır; ama, önemli olan, Türkiye'nin, 1996 yılının
sonuna gelindiğinde, 1996 yılında iki kez hükümet
değişikliği yaşamasına ve yedi ay istikrar
aramış olmasına rağmen, bugün, Türkiye,
iç ve dışborçlanmasında, Allah'a
şükür, hiçbir tıkanmayla karşılaştırılmamış,
rezervlerimiz, geçen senenin bugünüyle karşılaştırıldığında
17-17,5 milyar dolar seviyesinde gezmekte, TL ve döviz piyasalarında
hiçbir anormalliğe izin ve fırsat verilmemektedir.
Her şey rekabetçi serbest piyasa koşullarında
oluşmakta ve Türkiye Cumhuriyeti 1996 yılını
da demokrasi içerisinde, istikrarı bularak, TL ve
döviz borçlanmalarında hiçbir tıkanıklıkla
karşılaşmadan geçirmektedir. Bunu da
bir memnuniyet ifadesiyle belirtmek istiyorum. 

Tabiî ki, yapısal reformlar ardı ardına
gelecek; ama, bunun da hakkını teslim etmemiz lazım.
Allah'a şükür, geçen sene 12 milyar dolar
olan rezervler, bugün 17,5 milyar dolar civarındadır.
İç ve dışborçlanmada hiçbir
tıkanıklık yoktur. Hazinemiz, ocak sonuna
kadar dışborçlanmasını halletmiştir.
Bunları, ben, pembe bir tablo çizmek için
de söylemiyorum; hep yanlışları, hep
kötüleri, hep eksiklikleri değil; bu ülkenin
artılarını, potansiyelini ve imkânlarını
da ortaya koymak için söylüyorum. 

Değerli milletvekilleri, ekonomik olarak Hükümetimizin
yaptığı bazı önemli çalışmalardan
da bu vesileyle bahsetmek isterim. Türkiye'de hep konuşulan;
ama, bir türlü kendilerine hakları teslim edilmeyen
küçük ve orta boy işletmelere ilişkin
olarak bir KOBİ teşvik kararnamesi yayımlanmıştır.
1996 yılının kısıtlı
imkânlarıyla, ilk etapta, sembolik olarak 5 trilyon
lira imkân ayrılmıştır; inşallah,
bu ay ilk kredileri vereceğiz; bunlar, sayıları
200 bini bulan küçük ve orta boy işletmelere,
istihdam yaratan, üreten, vergi veren insanlara bu ülkenin
desteğidir; bu Hükümetin desteği olacaktır.


Biz, Hükümet olarak, tekelleri değil, küçük
ve orta boy işletmeleri, esnaf ve sanatkârları,
üreticileri, kadınları ve gençleri kalkındırmayı,
desteklemeyi hedef alan bir programı yürürlüğe
koyduk. Bunlar üzerine de etap etap gidiyoruz. 

İşte, KOBİ kararnamesi, geçtiğimiz
yirmi otuz kırk yılın bir eksiğini, bir
ayıbını kaldırmıştır;
KOBİ'leri tanımlamıştır; vergi,
resim, harç muafiyeti getirmiştir; onlara ilk kez
ucuz kredi verilmiştir; 5 trilyon lira azdır. Hükümetimiz,
İtalya'dan ve Almanya'dan ve İslam Kalkınma
Bankasından sağladığı fonları,
-8 yıl vadeli fonları- da bu KOBİ'lere kullandırmaktadır.
İnşallah, 5'le başladık, 100'e, 105'e
çıkacağız. Bunu niye söylüyorum;
bunu ikinci şey için söylüyorum. Biz, aynı
şeyi esnaf ve sanatkârımıza da yaptık.
1994 yılında 2,5 trilyon lira olan ve limiti 50
milyon lira olan şahıs, esnaf kredilerini, bugün,
Hükümetimiz, şahıs başına
750 milyon liraya çıkarmış ve esnaf
ve sanatkârlara kullandırılan kredi toplamı
-gururla söylüyorum- cumhuriyet tarihinin rekoru olarak
80 trilyon liraya çıkmıştır.
(DYP ve RP sıralarından alkışlar) 

Değerli arkadaşlarım, yetinmedik; faizlerini
5 puan aşağı çektik; çünkü,
esnaf, gerektiğinde, eşinin bileziğini satarak gelip
o borcunu ödeyen, borcuna sadık, namuslu insandır;
üretir, istahdam yaratır, vatanına, milletine
bağlıdır; onlara ne versek helaldir, geri gelir.
Onun için, biz, esnafın yanında yer aldık.


Yetmedi; Türkiye Esnaf ve Sanatkârlar Konfederasyonunun
-ki, 3 milyon değerli esnafımızın üst
toplum örgütüdür- bir temsilcisini, değerli
genel sekreterini Halk Bankasının yönetimine
aldık. 

Yetmedi; KOBİ'lerin temsilcisi olarak da, Türkiye
Odalar ve Borsalar Birliğinin bir temsilcisini Halk Bankasının
yönetimine almaya karar verdik ve kararnamesi tarafımdan
sevk edilmiştir. 

İşte, Halk Bankası, esnafa, sanatkâra,
küçük ve orta boy işletmelere hem kredi
verecek hem teşvik verecek hem de onların temsilcilerini
yönetimine alacaktır. Bunun en somut örneklerini
ve bir özerkleştirme örneğini de, yönetimde,
her şeyi satarak, kiralayarak değil, işte böyle,
yönetimi de özerkleştirerek yapabileceğimizi
gösterdik. 

Değerli arkadaşlar, konuşmacılar, önemli
bir noktada da özelleştirme faaliyetlerine değindiler.
Özelleştirme, Türkiye'nin en önemli malî
reformudur; geciktirilmeden, süratle; ama, şeffaflık
ve kararlılıkla yapılacaktır. Bu konuda,
Türkiye Cumhuriyeti Özelleştirme İdaresi
Başkanlığı, Türkiye'nin en şeffaf
kurumudur ve öyle olmak zorundadır. Bugüne kadar,
ihaleleri -noteri davet ederek, katılımcıları
davet ederek, ilgili sendikayı davet ederek- kapalı
devre video kaydına alarak yapıyorduk; bunun üzerine
bir adım daha atıyoruz, bazı önemli
ve büyük ihaleleri, TRT'den naklen yayın için,
TRT'yle görüşme halindeyiz. Bunu da, şeffaflığın,
açık toplum örneğinin, kararlılığın
bir göstergesi olarak sizlerin bilgisine arz ediyorum. (DYP
ve RP sıralarından alkışlar)

Değerli arkadaşlarım, 1994 sonunda çıkarılan
Özelleştirme Yasasında katkısı
bulunan tüm parlamenterlere teşekkür ederim. 1994
yılında çıkarılan Telekom Yasasıyla
da Türkiye'nin önüne bir fırsat açılmıştı;
ancak, maalesef, iki kez Anayasa Mahkemesinden döndü.


Özelleştirme, Türkiye'nin en önemli malî
reformu olarak gündemindeki yerini korumaktadır. Özelleştirme
amaç değildir, bir araçtır. Özelleştirme,
toplumun ekonomideki verimliliğinin artırılmasıdır.
Özelleştirmeyle devlet küçülmeyecektir.
Devlet, hem kamudan hem özel sektörden oluşur;
biz, özel sektörü devletin dışında
düşünemeyiz. Kamunun ekonomideki payı azalacak;
ama, özel sektörün gerçek erbabının,
iş sahiplerinin, müteşebbisin gücü
artacaktır. Devlet, aslî işlerine, adalete,
güvenliğe, altyapıya zaman ve kaynak ayıracaktır.
Özelleştirmedeki temel prensibimiz budur; Hükümetimizin
öncelikli maddesidir. 

1996 yılında, az önce söylediğim istikrarsız
dönemde, tek bir özelleştirme ilanına çıkılamadığını
üzülerek ifade etmek isterim; ancak, 54 üncü
Hükümet, özelleştirmede, tam bir kararlılık
ve uyumla çalışmakta ve ardı ardına
gazetelerde gördüğünüz üzere özelleştirme
ilanları çıkmaktadır. İşte,
TURBAN'la ilgili ilanlar; işte, ÇİTOSAN'ın
fabrika ve işletmelerinin özelleştirme ilanları;
işte, Deniz Nakliyatın ilanları; işte,
Petlas'ın ilanları; nihayet, kamu bankacılığından
çekilme konusundaki kararlılığımızın
göstergesi olan Etibank'ın özelleştirilmesi
-ki, ilk defa, bir modelle, hem Etibankı hem de ondan türettiğimiz
iki lisans bankasını satacağız ve buradan
Etibankın birikmiş zararlarını karşılayacağız-
gelmektedir. 

Yine, maalesef, Anayol döneminde, bence sebepsiz iptal edilen
Erdemir'in özelleştirilmesi de, 1997 yılında
gündemimizin önemli maddesi olacaktır. Bugünlerde
gazetelerde Erdemir ilanlarını da yeniden görüyorsunuz.

Değerli arkadaşlarım, siyasal istikrar ve kararlılık,
bugün olduğu gibi, devam ettiği takdirde, 1997 yılının
Ocak ayından başlayarak, şeffaf, kararlı
ve sonuç alan özelleştirme örneklerini
hep beraber almaya başlayacağız. Bu, toplumsal
bir dönüşümdür, bunun sağcılığı
solculuğu olmaz, bu bir reformdur. Artık, Türkiye'de,
reform ve statüko arasında bir tercih yapılması
zamanı gelmiştir. Gelin, tercihimizi reformdan yana,
değişimden yana, ekonomide verimlilikten yana kullanalım
ve özelleştirmenin bu atağına, parti ayrımı
gözetmeksizin, yapıcı eleştirilerle,
yapıcı katkılarla omuz verelim; çünkü,
bunu hükümetlerle, bir Özelleştirme İdaresiyle
filan sınırlamak doğru değildir; bu bir
maratondur, bu bir 100 metre koşusu değildir. Ama, Hükümet,
duran ve durdurulan ilanları, bence ekonomik gericilerce
engellenen özelleştirmeyi yeniden kararlılıkla
başlatmıştır. Şeffaf olacağız,
açık olacağız, televizyondan naklen yayına
kadar gideceğiz, ama bunu mutlaka yapacağız. (DYP
sıralarından alkışlar)

Sayın Ekici, IMF ile ilgili ilişkilere değindi,
müsaade ederseniz, kısaca ona da değineceğim.
Değerli arkadaşlarım, IMF'nin, hiçbir
ülke için, üyesi olan 181 ülke için,
böyle bir reçetesi filan yoktur. IMF kimseye reçete
dikte ettirmez, biz de kimseden reçete dikte etmeyiz. Biz,
IMF ile yaptığımız görüşmelerde
-bu sonbaharda- Türkiye'nin kaynaklarını harekete
geçiren paketleri anlattık, sosyal güvenlik
reformunda yapmak istediğimiz yasa değişikliğini
önlerine koyduk, özelleştirmedeki kararlılığımızı
ve programımızı anlattık ve dedik
ki: “1997 yılı başına kadar bizi
izleyin, Türkiye bunu yapacak. Niçin yapacak; enflasyonunu
aşağı çekmek için yapacak. Niçin
yapacak; kamu borçlanma gereğini aşağı
çekmek için yapacak, kendi halkının
refahı için bunu yapacak. Bu programa destek verir
misiniz?” Bunun üzerine “Programınızı,
iyi niyetli, ciddî ve kararlı gördük; ama,
görelim bakalım ne yapıyorsunuz, ondan sonra
uluslararası kredi işini konuşalım”
dediler. Bizim IMF ile dikte ettiğimiz hiçbir şey
yoktur; biz, ne yaparsak Türkiye için yaparız.
IMF ve Dünya Bankası gibi, uluslararası kuruluşlarla
da, Türkiye'nin, uygar, medenî ilişkilerini sürdürürüz.
Türkiye, uygar dünyanın bir parçasıdır,
dünya standartlarından, dünya ekonomik realitesinden
asla soyutlanamaz. Bu gerçekleri de kimse gözardı
etmesin.

Onun için, bizim, şu anda IMF ile yapılmış
bir anlaşmamız yoktur, mutabakatımız
vardır; mutabakatımız, yılbaşından
sonra, gelin yaptıklarımızı görün;
1997 Ocak ayı, ardı ardına özelleşmelerin
geldiği ay olacaktır ve Türkiye'de borçlanma
gelirinin aşağıya çekildiği ay olacaktır.

Değerli arkadaşlarım, iç ve dışborçlanmadan
bahsedildi. Türkiye'nin iç ve dışborçlanmasının
toplamının, gayri safî millî hâsılaya
oranı ürkütücü boyutlarda değildir.
OECD ülkeleriyle karşılaştırıldığında,
belki düşüktür bile; ama, sorun, bizde, vadelerin
kısalığıydı. Kısa vadeye,
üç-beş aya sıkışmış
olan borçlanmayı, biz, uzun vadeye, üçbeş
yıla; mümkünse, içborçlanmayı
dışborçlanmaya çevirmek istiyoruz.
Kaynak paketlerindeki mantalitenin biri de budur. İşte,
başarılı olduk. 

Bakınız, 1995 yılında, Türkiye,
7,5 milyar dolar dışborç, anapara ve faizi
ödemiş. Değerli arkadaşlarım, dışarıdan
borçlanabildiğimiz rakam, 2,5 milyar dolardır;
yani, biz, 5 milyar doları içeriden borçlanmışız,
Türk Lirası borçlanmışız,
dışarıya borç servisi yapmışız.
Bu yıl, şu ana kadar -ki, yıl sonuna kadar,
o, 3 milyar dolar olacaktır inşallah- 2,8 milyar
dolar dışborçlanma gerçekleştirdik,
2 milyar dolar da -Türkiye'de ilk kez kullanılan bir
yöntemle- Türk bankalarının, yurtdışında
liborla, libor eksiyle duran paralarını, tamamen
gönüllü ve piyasa koşullarında üç
yıl vadeli dışborçlanmayla borçlandık.
Bunu iki kalemle yaptık; bir tanesi 1,1 milyar dolar, ikincisi
900 milyon dolar, toplam 2 milyar dolar; etti mi 5 milyar dolar
bu sene. 2 milyar dolar kaynak paketinden borçlandık,
üç yıl vadeli -içeriden üç
ay vadeli borçlanıp faizi yükselteceğimize-
3 milyar doları da dışarıdan bulduk,
5 milyar dolar. İşte, o nedenledir ki, faizlerde
ve vadelerde iyileşme var. 

Bakınız, 1996'nın ilk altı ayı
iki kere hükümet kurulup bozulmasıyla geçtiği
için, içborçlanma vadesi dörtbuçuk
aya düşmüş; faiz, yüzde 140'lar civarında
oluşmuştu. İkinci altı aya baktığımız
zaman, vade, dokuz aya uzamış ve faiz, yüzde
120'lere düşmüştür. Hâlâ
reel faizdir, hâlâ çok yüksektir reel
faiz; ama, özellikle, özelleştirmelerin yapılmasıyla,
borçlanma gereğinde önemli aşağıya
çekişler yaşayacağımızı
görüyoruz. Dolayısıyla, Türkiye,
1996 sonuna gelirken, iç ve dışborçlanmasında
dengeli, hiçbir tıkanıklıkla karşılaşmadan
gelmiştir. Rezervler rekor seviyesini korumaktadır
ve Türkiye, para piyasalarıyla, sermaye piyasalarıyla,
artan ihracatıyla dengeli büyümesine devam etmektedir.
Meselelerimizi küçümsemiyoruz; ama, hiç
de abartmamamız lazımdır; çünkü,
bu ülkenin potansiyeli vardır; çünkü,
bu ülkenin müteşebbisi vardır, ihracatçısı
vardır ve çünkü, bu ülkenin sorunlarını
çözmeye aday, bu konuda adımlar atmış,
ciddî, kararlı ve Mecliste arka arkaya kanunlar çıkarabilen
bir hükümeti ve Meclis çoğunluğu vardır.
Bu bakımdan, bizim, 1997 yılına yönelik
beklentilerimiz, 1996'dan daha iyidir. 

Ben, 1996 yılı bütçesinin, Hazine bütçemizin,
DPT bütçemizin ülkemize, milletimize hayırlı
olmasını diliyorum. Yapıcı, katkı,
eleştiri ve önerileriyle bize destek veren tüm
grupların sözcülerine sevgi ve saygılarımı
sunuyorum. 

Sağ olun efendim. (DYP ve RP sıralarından alkışlar)

BAŞKAN - Sayın Bakan, teşekkür ediyorum.

Sayın Bakan, zatı âlinizin de söz talebi
var mı?..

DEVLET BAKANI SACİT GÜNBEY (Diyarbakır) - Var
efendim.

BAŞKAN - Hükümet adına ikinci konuşmayı
yapmak üzere, Devlet Bakanı Sayın Sacit Günbey;
buyurun efendim. (RP ve DYP sıralarından alkışlar)

DEVLET BAKANI SACİT GÜNBEY (Diyarbakır) - Sayın
Başkan, değerli milletvekilleri, ekranlarının
başında bizi izleyen saygıdeğer vatandaşlarımız;
hepizi saygıyla selamlıyorum. 

Sosyal Hizmetler ve Çocuk Esirgeme Kurumunun bütçesiyle
ilgili fikirlerini, şahsı veya grupları adına
beyan eden milletvekillerine teşekkür ediyorum. Olumlu
veya olumsuz kabul ettiğimiz tenkitleriyle ilgili bu kıymetli
fikirlerini değerlendireceğimizi buradan ifade etmek isterim.


Muhtaca yardım, milletimizin kökleşmiş
geleneklerindendir. Ecdadımız hiçbir dönemde,
muhtaç, yaşlı, sakat ve yetimi, aç
ve açıkta bırakmamıştır.
Osmanlı İmparatorluğu, toplumsal değerlerin
etkisiyle, geleneksel sosyal dayanışma ve yardımlaşma
alanında, vakıflar, loncalar ve yardımlaşma
sandıkları gibi kurumlar kurmuşlardır.
Günümüzde, bu tip ihtiyaçlardan doğan
hizmetleri karşılamak için, Sosyal Hizmetler
ve Çocuk Esirgeme Kurumu, ekonomik ve sosyal problemleri
ve muhtaç durumda olan çocukları, gençleri,
yaşlıları, özürlüleri ve diğer
grupları kucaklamak ve bunlara hizmet götürmekle
görevlendirilmiştir.

Katma bütçeli ve tüzelkişiliğe sahip
olan Kurum, ülke genelinde bu hizmetler için 71 çoçuk
yuvası, 91 yetiştirme yurdu, 40 huzurevi, 22 rehabilitasyon
merkezi, 27 kreş ve gündüz bakımevi, 9
toplum merkezi, 7 kadın misafirhanesi, 2 aile danışma
merkezi, 3 yaşlı danışma merkezi, 14
gençlik evi olmak üzere, toplam 286 kuruluşla
hizmetlerini sürdürmektedir.

Bütün bu kuruluşların hepsi, SHÇEK
kurulduktan sonra hizmete açılan veya bu kurum tarafından
kurulan kuruluşlar değildir. Bunların çok
önemli bir kısmı, SHÇEK kurumlaşmadan
önce, dernekler vasıtasıyla bu hizmetler yürütülürken
kurulan kuruluşlardır. Maalesef, SHÇEK bu
hizmetlere başladıktan sonra, bu hizmetleri çok
önemli oranda artıramamıştır.
Bu sebepten dolayı, bu kuruluşun, yerel yönetimlere
devredilmesi için elimizden gelen çabayı
göstereceğiz ve mevzuat değişikliğine gitme
konusunda hazırlıklarımız vardır.


Bugüne kadar, iktidarların izlemiş oldukları
yanlış sosyoekonomik politikalar sayesinde, maalesef,
toplumun sosyal ve ekonomik dengeleri bozulmuş, nüfusun
yüzde 10'u açlık sınırına
dayanmış durumdadır. Bu sebepten dolayı,
ülkemizde korunmaya muhtaç insanların sayısı
da artmıştır. Örneğin, ülkemizde
bugün 530 bin civarında korunmaya muhtaç çocuk
ve bir o kadar da yaşlı, sakat ve özürlü
insanımız vardır. Bu büyük orana
rağmen, devlet tarafından korunmaya alınan insan
sayısı 25 bin civarındadır. 

Bunların çoğu, bugüne kadar izlenen yanlış
ekonomik ve sosyal politikalardan kaynaklanmaktadır. Hükümetimiz,
işbaşına gelir gelmez, bu bozulan dengeleri
düzeltmek için, Sosyal Yardımlaşma ve
Dayanışmayı Teşvik Fonundan, ihtiyaç
içinde olan bütün insanlarımıza
elini uzatmıştır. Bu amaçla, daha önce
bu fonun yüzde 90'ı diğer sebepler için,
diğer amaçlar için kullanılırken
-örneğin, bütçe açıkları
için kullanılırken- 54 üncü Hükümet
işbaşına gelir gelmez, bu kaynağın
yüzde 100'ünü sosyal yardıma muhtaç
insanların ihtiyaçlarını karşılamaya
tevcih etmiştir. Bu amaçla, 750 milyar lira, ilk
ve orta dereceli okullarda okuyan çocukların eğitim
giderlerini karşılamak için ve ülkemizin
değişik yerlerinde bulunan 925 vakıf vasıtasıyla
dağıtılmak üzere, sosyal yardımlaşma
vakıflarına gönderilmiştir. 

Bundan başka, kışı soğukta geçirmemeleri
için, soğuğa maruz kalmamaları için,
ihtiyaç sahibi olan insanlarımızın
yakacak ihtiyaçlarını karşılamak
üzere, 1,5 trilyon lira, yine bu vakıflar vasıtasıyla
vatandaşlarımıza ulaştırılmıştır.


En son olarak da, dar gelirli öğrencilerin eğitim
ihtiyaçlarını karşılamak üzere,
ayda, birinci dönem için 3 milyon lira, ikinci dönem
için 4 milyon lira olmak üzere, 200 bin öğrenciye
eğitim katkısı sağlanmıştır;
bu, karşılıksız olarak, ekim ayından
itibaren ödenecektir. Daha önce, 100 bin kişiye
ve ocak ayından başlamak üzere ödenen bu
eğitim yardımı, ekim ayından itibaren
ödenecektir. 

Ülkemizde, ilk defa, yurtdışından gelip
ülkemizde okuyan; ancak, ihtiyaç sahibi olan üniversite
öğrencilerine de eğitim yardımı yapılmaya
başlanmıştır. 

Kurumun sosyal hizmet alanındaki öncelikli politikası,
muhtaç çocuk, genç, yaşlı ve
özürlülerin, içinde yaşadıkları
sıcak aile ortamından koparılmadan bakımlarının
sağlanmasıdır; bunu için, aile kurumuna
büyük önem vermekteyiz. Yurt bakımının
gerek maliyetinin yüksekliği gerekse hizmet götürülen
gruplarda yarattığı sosyal ve psikolojik sorunlar
göz önüne alınarak, yeni hizmet modellerine
yönelinmektedir. Yeni hizmet modelleri ise, evlat edinme,
koruyucu aile, aynî, nakdî yardım, gençlik
evleri, aile ve yaşlı danışma merkezleri
ile toplum merkezleridir. Koruyucu ve önleyici özellikte
olan bu hizmet modellerinin daha etkin bir hale getirilerek toplumun
temel birimi olan ailenin sosyal çevresi içinde
desteklenmesi, sorunlarının önlenmesi en büyük
hedefimizdir. 

Yıllardır, Kurum bütçesine yeterli ödeneğin
konulmaması nedeniyle geliştirilmeye çalışılan
koruyucu ve önleyici hizmet modelleri tam anlamıyla
hayata geçirilememiştir. 

Kurum bakımının maliyetinin yüksek olması
ve çocukların psikososyal gelişmelerinin sağlıklı
olamaması nedeniyle koruyucu aile ve aynî-nakdî
yardım hizmetleri bu bakımdan büyük önem
taşımaktadır. Bunun için, zaman içinde
ihtiyaçları karşılamakta yetersiz kalan
koruyucu aile ile aynî-nakdî yardım miktarlarının
günün şartlarına göre artırılması
için gerekli çalışmalar başlatılmıştır.

Kurumdan ayrılan gençlerin, iş buluncaya kadar
ve bir işe yerleştikten sonra topluma uyumlarını
sağlamak amacıyla geliştirilen gençlik
evleri projesine büyük önem vermekteyiz. 3413 sayılı
Kanun gereğince, kamu kurum ve kuruluşlarında
işe yerleştirilen genç sayısı,
1996 yılında 7 210'a ulaşmıştır.
Bu sayı yeterli değildir; hedefimiz, yurtlarımızdan
ayrılan bütün gençlerimizin bir iş
sahibi olmalarıdır. Bu konuda, kamu kurum ve kuruluşlarımızın
daha duyarlı olmalarını bekliyoruz.

Korunmaya, bakıma, yardıma muhtaç grupların
içinde en acil hizmet bekleyen grup özürlülerimizdir.
1997 yılında 3'ü gündüzlü 1'i
yatılı olmak üzere 4 rehabilitasyon merkezinin
hizmete girmesi için çalışmalara hızla
devam edilmektedir. Bunlar, Gaziantep, istanbul (Zeytinburnu ve
Çamlıca ) ve Yozgat illerinde açılacak
rehabilitasyon merkezleridir. Maalesef, 4 yıldır,
Yozgat'ta yapılmakta olan rehabilitasyon merkezine hiçbir
ödenek gönderilmemiştir. Ancak, Hükümetimiz,
göreve başlar başlamaz 15 milyar liralık
bir ödenekle Yozgat rehabilitasyon merkezi inşaatının
devam etmesine başlanılmış ve 1997 yılı
içerisinde 100 milyar lira daha gönderilerek bu inşaatın
bitirilmesine çalışılacaktır.

Bundan başka, Burdur ve Çankırı'da
olmak üzere 2 rehabilitasyon merkezimiz hizmete açılmıştır.
Mardin, Kahramanmaraş, Samsun, Edirne çocuk yuvaları,
bitirilmiş olmasına rağmen, üç yıldır
buralar hizmete açılamamıştır;
inşallah, önümüzdeki günler içerisinde
bu merkezler de hizmete sokulacaktır. Özürlülerle
ilgili kanun hükmünde kararnamenin çıkması
ve Hükümete yetki verilmesinden sonra -54 üncü
Hükümete bu nasip olmuştur- en kısa zamanda,
bu kararnamenin içi en iyi şekilde doldurulacak ve
düzenlenecektir. 

Yine, bu yıl içerisinde, özürlülerin
ihtiyaçlarını karşılamak üzere,
Sosyal Yardımlaşma Fonundan 1 trilyon liralık
kaynak ayrılmıştır ve bu kaynak kullanılmaya
başlanmıştır. 

Yaşlılarımızın sorunları,
özellikle, büyük kentlerimizde kendini daha fazla
hissettirmektedir. Bu nedenle, 1997 yılındaki hedefimiz,
büyük kentlerde yaşlı danışma
merkezlerinin ve evde yaşlı bakım hizmetlerinin
hızla yaygınlaştırılmasıdır.


Şimdiye kadar, Kurum, maalesef, sokak çocuklarıyla
ilgili herhangi bir çalışma yapmamıştır.
İstanbul, Ankara ve İzmir'de bazı kreşler,
sokak çocukları için merkezlere dönüştürülecektir.
Bu kreşlerin bir kısmı da, rehabilitasyon
merkezi ve kadın sığınma evlerine dönüştürülecektir.


Muhtaç çocuk, genç, özürlü
ve yaşlılarımıza büyük bir
fedakârlık örneği göstererek 24 saat
aralıksız hizmet sunan personelimize, malî
yönden, iyileştirmelerin yapılması için
gerekli hazırlıklar yapılmaktadır.


Sosyal hizmetlerde daha verimli, etkin ve süratli bir şekilde,
günümüz teknolojisi imkânlarından
yararlanılarak çeşitli çalışmalar
yapılmaktadır. 1997 yılı bütçe
teklifinde nispî bir artış görülmüştür;
ancak, bu artış, bu alandaki sorunları ortadan
kaldırmaya yeterli değildir. Muhtaç çocuk,
genç, özürlü ve yaşlılarımızın
sıcak bir aile ortamında sağlıklı
ve mutlu olarak hayatlarını sürdürebilmeleri
için, bütçe imkânlarının
tatmin edici ölçüde artırılması,
gayet tabiî ki, sosyal yaralarımızın
iyileştirilmesi, tamir edilmesi konusunda çok gereklidir.


Sayın Başkan, değerli milletvekilleri; halen
yürürlükte bulunan 2828 sayılı Kanunun,
değişen ülke şartlarına göre
ihtiyaç duyulan yeni hizmet modellerinin hayata geçirilmesine
imkân verecek şekilde yeniden düzenlenmesi çalışmaları
başlatılmıştır. Yüce Meclisimiz
onayladığı takdirde Kurumumuzda yapılacak
değişikliklerle, Kurum hizmetlerine yeni bir ruh ve
ivme kazandırılması büyük ölçüde
gerçekleştirilmiş olacaktır.

Şimdi,  grupların Kurumumuzla ilgili olarak yapmış
oldukları tenkitlere de cevap vermek istiyorum. Koruyucu
ailelere aynî ve nakdî yardımın artırılmasıyla
ilgili olarak konuşan bir hatip, burada ikazda bulundular;
biz de bu düşüncedeyiz. Koruyucu ailelere aynî
ve nakdî yardımı artırarak, çocuklarımızın
ailelerinin yanına dönmesi için gerekli çalışmalar
başlatılmıştır. 

Özürlülerle ilgili kanun tasarısı
hazırlanacaktır. Özürlülere, Sosyal
Yardımlaşma Fonundan 1 trilyon liralık bir
yardım yapılmıştır. Özürlülerle
ilgili eksiklikler giderilecektir. 

Çocuklara Kurumda baskı yapıldığına
dair bir tenkit aldık. Gerçekten kurumda çocuklara
baskı yapılmasını hiç kimse
tasvip etmez; bunu yapanlarla ilgili soruşturmalar başlatılmıştır.
Çocuklarla ilgilenecek bakıcıların
ve yöneticilerin hizmetiçi eğitimden geçirileceklerini
buradan ifade etmek istiyorum.

Kurumda yoğun şekilde personel değişikliğinden
bahsedildi. Biz, Kurumda çok yoğun şekilde bir
personel değişikliği yapmış değiliz.
Personel değişikliğinden bahsedenlere bir örnek
vermek istiyorum; çünkü, ben,  bu Kurumun istikrara
ihtiyacı olduğunu ve çok fazla değişiklik
yapmanın Kuruma zarar verdiğinin bilinci içerisindeyim;
1983'ten 1996'ya kadar 18 genel müdür değiştirilmiş,
 1991'den 1996'ya kadar da 11 genel müdür değiştirilmiştir.
Bu, Kurumdaki istikrarı maalesef bozmuştur. 9 500
personelden 8 500 tanesinin yeri değiştirilmiştir.
Fakat, biz, Kurumda bu kadar yoğun personel değişikliğinin
ve atamaların yapılmasının Kurumun
lehine olmadığının bilinci içerisindeyiz;
özellikle uzman elemanlarımızdan yararlanmak
istiyoruz ve yetersiz, ehliyetsiz kişileri Kurumda çalıştırmanın,
hem Kuruma hem de bizim çalışma anlayışımıza
uygun olmadığını ifade etmek istiyorum.


“Cezalı kişiler Kuruma atanmıştır”
diye bir ifadede bulundu bir arkadaşımız.
Cezalı veya suçlu herhangi bir insan kuruma alınmışsa,
bunu bize bildirdikleri takdirde, biz, onu düzeltiriz; ancak,
daha önce görevden alınan bir memur, mahkeme
kararıyla geri dönmüştür, biz atamamışız;
bunu da bilgilerinize arz etmek istiyorum.

“Bütçenin yetersiz olduğu” ifade edilmiştir.
Tabiî, bu, bir sosyal hizmetler kuruluşudur, buraya
ne kadar fazla bütçe ayrılırsa, hizmetler
o kadar daha iyi ve daha kaliteli olur. Bu bütçeyle,
biz, Kurumun 1997 yılı içerisinde temeli
atılan kuruluşlarının yüzde 90'ını
bitirmeyi planlıyoruz.

“Özel çocuk yuvalarındaki bazı
özel yurtların niye kapatılmadığı”
ifade edildi. Biz, bu işleri sadece devletin değil özel
kuruluşların da desteğiyle yürütmenin
daha iyi olacağı kanaatindeyiz. Eğer, özel
teşebbüs bu işe el atmazsa veya sivil inisiyatifler
destek vermezse, bu 530 bin çocuğu, devletin himayesi
altına alması mümkün değildir, bunları
kapatmanın da bir manası yoktur; ama, bunlar Çocuk
Esirgeme Kurumunun denetimi altındadırlar.

“İmam hatiplileri kuruma yerleştirdiniz”
diye bir ifade var. Tabiî ki, bu kuruluşta imam hatip
kadrolarımız da var. Bu imam hatip kadrolarına
eleman almamız gerekiyor; buradaki çocuklarımızın
tabiî ki dinî bilgilere ihtiyacı vardır;
evdeki çocuklarımızın nasıl
ihtiyacı varsa, buradaki çocuklarımızın
da dinî bilgilere ihtiyacı vardır. Eğer,
imam hatiplerimiz, din bilgisi öğretmenleri olmasa, kim
din kültürü verecek bunlara, dinsiz mi yetişsin
bu çocuklar?! Kadrolar vardır, oraya imam hatip
mezunları veya din dersi eğitimi verebilecek kişiler
alınmıştır, alınacaktır.
(RP sıralarından alkışlar) Eğer,
Hıristiyan çocukları olsa, oraya rahip de
alırız, Musevî çocuk olsa, onlar için
de din elemanı alırız; bunda gocunacak hiçbir
şey olmadığını zannediyorum. (RP
sıralarından alkışlar)

Bir arkadaşımız “paranın büyük
bir kısmının faize aktarıldığını,
bu Sosyal Yardımlaşma ve Dayanışmayı
Teşvik Fonuna para ayrılmadığını
ve rahmetli Özal'ın Sosyal Yardımlaşma
ve Dayanışmayı Teşvik Fonunu kurduğunu”
ifade ettiler. Hakikaten, Sosyal Yardımlaşma ve Dayanışmayı
Teşvik Fonu 1986 yılında rahmeti Özal
tarafından kurulmuş, hayırlı bir kuruluştur;
fakat, daha sonraki yıllarda Özal'ın mirasına
sahip çıkılmadığı gibi,
bu fona  da sahip çıkılmamıştır,
bu fonun gelirleri bütçenin açığını
kapatmak üzere kullanılmıştır.
Biz, gelir gelmez, yüzde 90'ı bütçenin
açığını kapatmak üzere kullanılan
bu kuruluşun gelirlerini kendi mecrasına yöneltmişizdir.
Burada da gene rahmetli Özal'ı biz de rahmetle anıyoruz,
hayırlı bir fon kurulmuştur; fakat, kendisinden
sonra gelenler, onun kurduğu bu fona sahip çıkmamışlardır.

REFİK ARAS (İstanbul) - İlla kötülemesiniz
olmaz yani...

DEVLET BAKANI SACİT GÜNBEY (Devamla) - Gerçeği
söylüyorum efendim, kötülemiyoruz...Gerçeği
söylüyoruz; yüzde 90'ı faizlere gidiyordu.

AHMET ALKAN (Konya) - DYP, ortağınız...

DEVLET BAKANI SACİT GÜNBEY (Devamla) - Sizin döneminizde
de öyle efendim, bunların grafiklerini verebilirim;
1987'den itibaren buranın gelirlerini bütçe
açıklarına kullanmışsınız.

Şimdi, “Başbakanın, bu kimsesiz çocukları
niye ziyaret etmediğini” ifade ettiler; bugün Başbakan,
bir hastaneye hastaları ziyarete gitmiştir; ben,
bunu size söyleyeyim. Başbakan fırsat buldukça
ziyaret edecektir; ama, ben Bakan olarak, her gün bu kuruluşları
ziyaret etmekteyim. Örneğin, dün İstanbul'da
bu kuruluşlarla ilgili ziyaretlerim oldu, buradaki çocukları
ve yaşlıları ziyaret ederek, hatırlarını
sormuş oldum.

Yine, bir hatip konuşmasında, “Burdur'da açılan
bir kuruluşun boş kaldığını”
ifade etti. Yani, Burdur'a rehabilitasyon merkezi açmayalım
mı?! Burdur'a açılmıştır,
personeli de alınmıştır ve en kısa
zamanda bu personelin ataması yapılarak, orası
doldurulacaktır.

Hepinizi saygıyla selamlıyorum efendim. (RP ve DYP
sıralarından alkışlar) 

BAŞKAN - Sayın Bakan, teşekkür ediyorum
efendim.

YUSUF EKİNCİ (Burdur) - Sayın Bakan, ben
“açmayalım” demedim, kadroları
niçin doldurmadığınızı
sordum. 

BAŞKAN - Sayın milletvekilleri, İçtüzüğümüzün
61 inci maddesine göre, son söz milletvekilinindir kuralını
çalıştıracağım ve söz
talebinde bulunan Sayın Emmioğluna söz vereceğim.


ŞÜKRÜ YÜRÜR (Ordu)- Cevap veriyor efendim...

BAŞKAN - Cevap değil efendim, son söz.

ŞÜKRÜ YÜRÜR (Ordu) - Sayın Bakan,
arkanızdaki bir memur, burada, sayın milletvekiline
cevap veriyor; böyle bir usul  görmedim ben Mecliste;
cevabı siz verirsiniz.

BAŞKAN - Nasıl efendim?..

ŞÜKRÜ YÜRÜR (Ordu) - Affedersiniz, Sayın
Bakan oraya bir memur oturtmuşsunuz, oradan buraya, sayın
milletvekiline cevap veriyor.

BAŞKAN - Sayın Yürür, efendim, lütfen...
Varsa bir şikâyetiniz, Başkanlığa
söyleyiniz.

ŞÜKRÜ YÜRÜR (Ordu) - Var; işte,
söylüyorum şimdi.

BAŞKAN- Nedir efendim?

ŞÜKRÜ YÜRÜR (Ordu) - Bir memur -herhalde
genel müdürdür- oradan buraya, eliyle, koluyla
milletvekiline cevap veriyor.

BAŞKAN - Hayır efendim, bürokratlar...

ŞÜKRÜ YÜRÜR (Ordu) - Hâlâ
cevap veriyor beyefendi, hâlâ cevap veriyor...

BAŞKAN - Efendim, bir müsaade buyurun Sayın
Yürür, ben de onu uyarıyorum. Belki, ilk defa
Meclise gelmiş olabilir, usulü bilmiyor olabilir.

ŞÜKRÜ YÜRÜR (Ordu)- Böyle laubalilik
olmaz!..

BAŞKAN - Sayın Yürür, beni dinler misiniz
lütfen...

ŞÜKRÜ YÜRÜR (Ordu) - Dinliyorum efendim.

BAŞKAN - Efendim, ilk defa gelmiş olabilir, bilmiyor
olabilir; ben, uyarıyorum. Bürokratlar...

ŞÜKRÜ YÜRÜR (Ordu)- Sayın Bakanın
bir dahli yok bu işte; görmüyor, arkasında
olan bir hareket. Milletvekili arkadaşımıza
elini kolunu kullanarak cevap veriyor; olmaz böyle şey!..

BAŞKAN - Efendim, onu, ben de uyarıyorum Sayın
Yürür.

ŞÜKRÜ YÜRÜR (Ordu)- Sayın Bakan,
zatı âlinizin bir dahli yok.

BAŞKAN - Sayın Yürür, birleşimi ben
yönetiyorum; rica ediyorum...

ŞÜKRÜ YÜRÜR (Ordu) - Bana rica etmeyiniz
efendim, otoritenizi kullanınız!..

BAŞKAN - Efendim, bu ifade, nezaket ifadesidir... Müsaade
buyurun...

İSMET ATALAY (Ardahan) - Sayın Başkan, söyleyin
memura saygılı olsun!.. Ayak ayak üzerine atmış,
oturuyor...

BAŞKAN - Kime ne söylenecekse, ben söylerim efendim.

Sayın milletvekilleri, sayın bürokratlar buraya,
 bu salona, Türkiye Büyük Millet Meclisi Başkanlığının
izniyle geldiler hizmet versinler diye. Sayın milletvekilleri
kendi aralarında tartışabilirler, kendi aralarında
konuşabilirler, Sayın Bakanla sayın milletvekili
tartışabilir; bürokratlara düşen,
nezaket kuralları içerisinde oturup izlemek, Sayın
Hükümetin kendilerinden vaki taleplerini yerine getirmektir.
Rica ediyorum...

İSMET ATALAY (Ardahan) - Sayın Başkan, bir
bürokrat, bacak bacak üstüne atmış
oturuyor... (RP sıralarından “ne olmuş
yani” sesi)

BAŞKAN - Lütfen efendim...

VELİ AKSOY (İzmir) - Sayın Başkan,
bu, Meclise saygısızlıktır.

İSMET ATALAY (Ardahan) - Bir bürokrat, burada bacak
bacak üstüne atıp oturuyor; bu, Meclise saygısızlıktır.(RP
sıralarından gürültüler)

ŞÜKRÜ YÜRÜR (Ordu) - Efendim, lütfen
salondan çıkarın; bu toplantının
salimen devam etmesi için çıkarın.
Böyle şey olmaz... (RP ve ANAP sıralarından
gürültüler)

İSMET ATALAY (Ardahan) - Bu kadar saygısızca
hareket olmaz... 

BAŞKAN - Müsaade buyurun efendim...

İSMET ATALAY (Ardahan) - Sayın Başkan...

BAŞKAN - Efendim, dinledim, sizi duydum. 

İSMET ATALAY (Ardahan) - Saygısızca hareket
eden  bu kişinin dışarı çıkarılması
lazım.

BAŞKAN - Efendim, müsaade buyurun... Oturun...

DEVLET BAKANI SACİT GÜNBEY (Diyarbakır) - Sayın
Başkan, cevap verebilir miyim?..

BAŞKAN - Buyurun Sayın Bakan.

DEVLET BAKANI SACİT GÜNBEY (Diyarbakır) - Efendim
, bu meselenin bu kadar büyütülmesini, doğrusu,
ben anlayamadım. Oradan bir milletvekilimiz bir soru sormuş,
ben de yerime gelmeden, Genel Müdür, gayri ihtiyarî,
refleks olarak bir cevap vermiş. Bu da devletin memuru,
bizlere hizmet ediyor, bir genel müdür; bu kadar aşağılamanın
bir anlamı da yok efendim.

Teşekkür ederim. (RP sıralarından alkışlar)

MURAT BAŞESGİOĞLU (Kastamonu) - Sayın
Başkan, burada, Sayın Genel Müdürü
filan aşağıladığımız
yok... (RP sıralarından gürültüler)

BAŞKAN - Efendim, müsaade buyurun... Bir arkadaşımızın
bir beyanı var.

Buyurun efendim.

MURAT BAŞESGİOĞLU Kastamonu) - Sayın Bakan,
burada, ilk defa bir bütçe görüşmelerine
katılıyor; ama, buradaki Sayın Genel Müdürün
davranışını tasvip etmek mümkün
değildir. (RP sıralarından gürültüler)

BAŞKAN - Olabilir...

HASAN DİKİCİ (Kahramanmaraş) - Ne oldu,
ne yaptı?! Bir Grup Başkanvekilisin... Ne yaptı?!.

BAŞKAN - Efendim, müsaade buyurun... Sayın Dikici,
rica ediyorum, müsaade buyurun... (RP ve ANAP sıralarından
gürültüler)

Sayın milletvekilleri; yani birleşime ara vermemi
mi arzu ediyorsunuz? Oturmaktan yoruldunuz mu? (RP sıralarından
“hayır, hayır” sesleri)

Buyurun efendim, ben sizi alıyorum...

MURAT BAŞESGİOĞLU (Kastamonu) - Burada, arkadaşlarımızın
ikazına rağmen, Sayın Genel Müdür
bu tavrını devam ettiriyor; böyle durumlarda
Meclis Başkanları, çoğu zaman, bürokratları
bu salondan çıkarmışlardır.
Bu, Parlamentoya olan bir saygıdır. 

HASAN DİKİCİ (Kahramanmaraş) - O da
milletin bir ferdidir. (ANAP, DSP ve CHP sıralarından
gürültüler)

İSMET ATALAY (Ardahan) - Burası kahve değil...
Öğreneceksiniz bunları.

BAŞKAN - Sayın milletvekilleri...

HASAN DİKİCİ (Kahramanmaraş) - Herkes
senin kadar biliyor Meclisin ne olduğunu... Ayıp be!..

MURAT BAŞESGİOĞLU (Kastamonu) - Biliyorsan, bunun
savunulacak yeri olmadığını da görmen
lazım.  Meclis burası...

BAŞKAN - Sayın milletvekilleri...

HASAN DİKİCİ (Kahramanmaraş) - Ayıp
be, memlekete bu kadar hizmet etmiş bir bürokrata bu
kadarı fazla.

BAŞKAN - Sayın milletvekilleri, müsaade eder
misiniz...Sayın milletvekilleri...Sayın İdare
Amirleri...

İSMET ATALAY (Ardahan) - Hâlâ, bu kadar ikaza
rağmen, ayak ayak üstüne atmış oturuyor
Sayın Başkan.

HASAN DİKİCİ (Kahramanmaraş) - Saygısızlık
etme... Senin kadar herkes biliyor... Ayıp be!..

BAŞKAN - Sayın Dikici...

HASAN DİKİCİ (Kahramanmaraş) - Sıkılmıyor
musunuz...

METİN ŞAHİN (Antalya) - Parlamentonun şerefini
biz koruyacağız.

İSMET ATALAY (Ardahan) - Otur!.. Otur!.. Daha çok
şey öğreneceksin.

HASAN DİKİCİ (Kahramanmaraş)- Ayıp
be, otuz sene hizmet etmiş memlekete... Sen öğren...

BAŞKAN - Sayın Dikici...

MURAT BAŞESGİOĞLU (Kastamonu) - Buranın
çalışma düzenine uyacaksınız...

HASAN DİKİCİ (Kahramanmaraş) -Buranın
çalışma düzenini bozacak bir şey
yapmıyor ki... Ayıp be!..

BAŞKAN - Sayın milletvekilleri...

MURAT BAŞESGİOĞLU (Kastamonu) - Lütfen,
hâlâ savunmaya çalışmayın.

BAŞKAN - Efendim, müsaade buyurun...

İSMET ATALAY (Ardahan) - Sayın Başkan, önce
bürokratı salondan atın efendim. 

BAŞKAN - Sayın milletvekilleri...

Efendim, İçtüzük gereği, ayağa
kalkarak uyarıyorum; sükûnet avdet etmezse birleşime
ara vereceğim. (CHP sıralarından “ Ara
ver “ sesleri)

ŞÜKRÜ YÜRÜR (Ordu) - Sayın Başkan...

BAŞKAN - Buyurun efendim.

ŞÜKRÜ YÜRÜR (Ordu) - Sayın Başkan,
ben ikazımı haklı olarak yaptığımı
zannediyordum; fakat, saygıdeğer milletvekili arkadaşlarım
bürokrasi dersi vermeye kalktılar. Bundan fevkalade
üzüntü duydum. Saygıdeğer Bakan arkadaşımın
bunda hiçbir dahli yok; çünkü, arkası
dönük oturuyor. 

Bir milletvekili burada soruyu Divana tevcih eder. Sayın
Bakan, usulü dairesinde, isterse cevap verir isterse vermez;
alışılmış teamül budur.
Ancak, arkasında oturan bir bürokrat, usule, erkâna
uymayan bir tavır içerisinde, böyle, eliyle
koluyla ve “ne diyorsun” der gibi hareketler yaparsa,
bu, bugün bana, yarın size ve hepimize olur. 

Savunan arkadaşlarımı kınadığımı
ifade ediyor, çok teşekkür ediyorum. (RP sıralarından
gürültüler)

BAŞKAN - Mesajı aldım efendim, mesajı
aldım...

Sayın milletvekilleri, rica ediyorum, yardımcı
olun biraz.

Sayın Yürür, ben mesajı aldım.
Bir genel müdür veya bir bürokrat, hangisi olursa
olsun, ilk defa geliyor, usulü bilmiyor olabilir. Bakınız,
sorular faslına geçmemiştik, zatı âliniz
sorular faslına geçmeden soru sorduğunuz için...

ŞÜKRÜ YÜRÜR (Ordu) - Ben sormadım
Sayın Başkan, yanlışlık olmasın.

BAŞKAN - Kim sorduysa...

Şimdi, benim ricam şudur: Ben, uyarımı
yaptım. Benim uyarımdan sonra, varsa, o şikâyeti
de, aslında, Başkanlığa iletmeniz iktiza
ederdi; doğrusu buydu; ama, neyse, olabilir; bu hata, hepimizde
oluyor. Ben uyarıda bulundum; Başkanlığın
uyarısına rağmen, bir bürokrat, hâlâ,
milletvekillerine ve Parlamentoya saygıyı gerektirir
biçimde tavır ve davranış içerisinde
olmazsa, salon dışarısına çıkarırım.


ŞÜKRÜ YÜRÜR (Ordu) - Efendim, çıktı
zaten...

Ben, milletvekili arkadaşlarımın savunmasına
katılmadığımı ifade ettim.

BAŞKAN - Sayın milletvekilimizi çok beklettik.

Sayın Emmioğlu, buyurun efendim.

KAHRAMAN EMMİOĞLU (Gaziantep) - Sayın Başkan,
değerli milletvekilleri; bugün, birinci tur görüşmelerini
yaptığımız Devlet Planlama Teşkilatı
Müsteşarlığı, Sosyal Hizmetler ve
Çocuk Esirgeme Kurumu Genel Müdürlüğü,
Hazine Müsteşarlığı, Danıştay
Başkanlığı konularında, şahsım
adına, son konuşmayı yapmak üzere, huzurunuzdayım;
hepinizi, hürmet ve muhabbetle selamlıyorum.

Ben, Devlet Planlama Teşkilatının eski bir
müntesibiyim; geçmişte, insanımızın
yetişmesinde çok emekleri geçmiştir
ve bu konuda çok büyük hizmetler ifa etmiştir.
Bugün, salonumuzda da, Devlet Planlama Teşkilatından
birçok arkadaşlarımız var. 

Bu hususta, bir konuyu huzurunuza getirmek istiyorum. Dünya
ve ülke gelişmesine paralel olarak, artık, Devlet
Planlama Teşkilatının işlevini ve muhtevasını
değiştirmemiz gerekmektedir. Devlet Planlama Teşkilatı,
artık, Gaziantep'in Nizip'inin bir köyünün
yatırımlarıyla uğraşacak durumda
değildir. Artık, bunların, mahallî idarelere
devredilmesinin zamanı gelmiştir ve ümit ediyorum,
önümüzdeki yıl, bu otoritenin mahallî
idarelere verilmesi inşallah gerçekleşecektir.
Peki, Devlet Planlama Teşkilatı neyle meşgul
olacaktır? Bana göre, Devlet Planlama Teşkilatı,
artık, stratejik araştırmaların bir
merkezi olma yolunda olmalı, sektörlerin makro planlamasını
yapmalı ve hükümete, çeşitli politikalarda
alternatifler geliştirmelidir.

Hazine Müsteşarlığımız, yine,
günümüzün şartlarına elbette
uyum göstererek, verimli çalışma yapacak
şekilde, yeniden, bazı yapılanmalara gitmelidir.


Türkiyemizin muhtaçlarına, bir anne, baba şefkatiyle
yaklaşan, yaklaşması icap eden Sosyal Hizmetler
ve Çocuk Esirgeme Kurumumuz, elbette, gereğini yerine
getirecektir. Bu sahada çalışan, özellikle,
gönüllü dernek ve vakıflara da gereken desteğin,
bu Kurumumuz tarafından verilmesi gerektiği inancındayım.
Zira, bizim geleneksel vakıf teşkilatlarımız,
geçmişte, bütün muhtaçların
ihtiyaçlarını yerine getirecek şekilde,
halk tarafından organize edilmişti. Bu geleneği
yeniden canlandırmak için, bu Kuruluşun, bana
göre, özel bir vazifesi olmalıdır ve Allah'a
hamd ediyorum ki, bugün, Türkiyemizde, bu konuda çalışan
çok değerli derneklerimiz vardır, vakıflarımız
vardır. Buradan, hepsine teşekkürlerimi sunuyor
ve hepsini kutluyorum.

Özellikle, özürlüler konusunda, son olarak,
değerli Meclisimizde sizlerin desteğiyle çıkarılmış
olan kanunun bir an evvel kararnamelerle desteklenmesi, onun muhtevasının
doldurulması için, çok acil çalışmalara
ihtiyacımız vardır; çünkü,
özürlüler, gerçekten çok sıkıntı
içerisindeler. Özellikle istihdam konusunda, şu
anda, fevkalade sıkıntı içerisinde
bulunmaktadırlar.

Danıştay Başkanlığımız
mevcut yüksek mahkemelerimizden biri ve devletimizin hayli
yükünü taşıyor. Alınacak ciddî
tedbirlerle de bu yükün azaltılmasına
mutlaka çalışılmalıdır.


Evet, istenilen, arzu edilenler için elbette bütçeden
ayrılan para az; ama, şu andaki şartların
gereği bu. Kaynaklar genişledikçe, muhtaçlarımıza,
özürlülerimize daha çok kaynağın
aktarılmasını bu Hükümetten bekliyoruz
ve yapacağı ümidini besliyoruz. Ameller niyete
göredir. Ümit ediyorum, özellikle Sosyal Hizmetler
ve Çocuk Esirgeme Kurumumuz, özürlülerin,
muhtaçların elinden daha çok tutar ve daha
başarılı hizmetler yapar. 

Bütçemiz hayırlı olsun; Yüce Mevlam
bu ülkenin selametine hizmet ettirsin. 

Hepinize teşekkür ediyorum, hepinizi, tekrar, muhabbetle
selamlıyorum. (RP ve DYP sıralarından alkışlar)

BAŞKAN - Sayın Emmioğlu teşekkür ediyorum
efendim.

Sayın milletvekilleri, Üçüncü Turda
söz alan değerli grup sözcüleri ve kişel
söz sahipleri sözlerini tamamladılar. 

Sayın milletvekilleri, şimdi, Üçüncü
Turdaki görüşmeler tamamlandığına
göre, sorulara geçiyorum. Yalnız, sorulara
geçmeden önce, böyle sakin kafayla soruları
takip edip, cevap verme imkânını bulalım
diye 13 dakika ara vereceğim; yani 16.55'te toplanmak üzere,
birleşime ara veriyorum. 

Kapanma Saati: 16.42

ÜÇÜNCÜ OTURUM

Açılma Saati : 17.00

BAŞKAN : Başkanvekili Yasin HATİBOĞLU

KÂTİP ÜYELER: Ahmet DÖKÜLMEZ (Kahramanmaraş),
Kadir BOZKURT(Sinop)

BAŞKAN - Türkiye Büyük Millet Meclisinin
30 uncu Birleşiminin Üçüncü Oturumunu
açıyorum. 

V. - KANUN TASARI VE TEKLİFLERİYLE KOMİSYONLARDAN

GELEN DİĞER İŞLER (Devam)

1. - 1977 Malî Yılı Genel ve Katma Bütçeli
İdareler Bütçe Kanunu Tasarıları
ile 1994 ve 1995 Malî Yılları Genel ve Katma
Bütçeli İdareler ve Kuruluşlar Kesinhesap
Kanunu Tasarıları (1/518, 1/519; 1/282, 3/414; 1/283,
3/415; 1/492, 3/516; 1/493, 3/517) (S. Sayıları
: 134, 135, 103,102, 151, 150) (Devam)

A) HAZİNE MÜSTEŞARLIĞI (Devam)

1. - Hazine Müsteşarlığı 1997 Malî
Yılı Bütçesi

2. - Hazine ve Dış Ticaret Müsteşarlığı
1994 Malî Yılı Kesinhesabı

3. - Hazine Müsteşarlığı 1995 Malî
Yılı Kesinhesabı

B) DEVLET PLANLAMA TEŞKİLATI MÜSTEŞARLIĞI
(Devam)

1. - Devlet Planlama Teşkilatı Müsteşarlığı
1997 Malî Yılı Bütçesi

2. - Devlet Planlama Teşkilatı Müsteşarlığı
1994 Malî Yılı Kesinhesabı

3. - Devlet Planlama Teşkilatı Müsteşarlığı
1995 Malî Yılı Kesinhesabı

C) SOSYAL HİZMETLER VE ÇOCUK ESİRGEME KURUMU
GENEL MÜDÜRLÜĞÜ (Devam)

1. - Sosyal Hizmetler ve Çocuk Esirgeme Kurumu Genel Müdürlüğü
1997 Malî Yılı Bütçesi 

2. - Sosyal Hizmetler ve Çocuk Esirgeme Kurumu Genel Müdürlüğü
1994 Malî Yılı Kesinhesabı

3. - Sosyal Hizmetler ve Çocuk Esirgeme Kurumu Genel Müdürlüğü
1995 Malî Yılı Kesinhesabı

4. - Kadın ve Sosyal Hizmetler Müsteşarlığı
1994 Malî Yılı Kesinhesabı

D) DANIŞTAY BAŞKANLIĞI (Devam)

1. - Danıştay Başkanlığı
1997 Malî Yılı Bütçesi 

2. - Danıştay Başkanlığı
1994 Malî Yılı Kesinhesabı

3. - Danıştay Başkanlığı
1995 Malî Yılı Kesinhesabı

BAŞKAN - Bütçe müzakeresine kaldığımız
yerden devam ediyoruz.

Sayın Komisyon ve Sayın Hükümet yerlerini
aldılar. 

Efendim, Başkanlığımıza, süresi
içerisinde, ilgililere soru tevcih etmek üzere müracaat
eden sayın üyelerin isimlerini okuyorum: Sayın
Aslan Ali Hatipoğlu, Sayın Kâzım Üstüner,
Sayın Kadir Bozkurt, Sayın Kâzım Üstüner,
Sayın Mustafa Karslıoğlu, Sayın Çetin
Bilgir, Sayın Selahattin Beyribey, Sayın Alaattin
S. Aydın, Sayın Akın Gönen.

Şimdi, sırasıyla arkadaşlarımı
arayacağım.

Sayın Hatipoğlu?.. Burada. 

Soruyu okutuyorum:

Türkiye Büyük Millet Meclisi Başkanlığına

Sayın Başkanım, delaletinizle, Hazine Müsteşarlığının
bağlı olduğu Bakanımızdan, Başbakan
Sayın Erbakan'ın Türk çiftçisine
verdiği “Tarım Kredi Kooparatiflerinden ve Ziraat
Bankasından aldıkları kredilerini faizlerinin
affedeceğim” şeklindeki sözünün
gereği bugüne kadar yerine getirilmemiştir. 1997
Hazine Müsteşarlığı bütçesinde,
bu faizlerin affedilmesiyle ilgili bir transferin olup olmadığının
cevaplandırılmasını arz ederim. 

 Aslan Ali Hatipoğlu

 Amasya

BAŞKAN -Sayın Bakanlarımıza bir
hususu duyurmak istiyorum: Tabiî, sözlü cevap
verebileceğiniz gibi, yazılı cevap verme imkânınız
da vardır. 

Buyurun Sayın Bakan. 

DEVLET BAKANI H. UFUK SÖYLEMEZ  (İzmir) - Müsaade
ederseniz, kısa sorulara sözlü cevap verebilirim.


Tabiî ki, çiftçi ve üreticilerin refah
düzeylerinin artırılması, onların,
hak ettiklerinin, alınterlerinin karşılığını
almaları, Hükümetimizin temel önceliklerindendir.
Bu cümleden olarak, bu yıl, ilk kez, bir 16 trilyonluk
bir de 13 trilyonluk, iki kararnameyle, Destekleme Fiyat İstikrar
Fonundan, özellikle, birliklere büyük miktarda
kredi aktarılmıştır ve fındıktan
tütüne, çaydan üzüme, pamuğa kadar
her konuda destek vermeye devam edilmektedir.  İkinci dilim
yeni yürürlüğe girmiştir ve geçen
sene 2,7 trilyon olan bu desteklerin, bu sene, şu ana kadar
29 trilyon olarak gerçekleştiğini, bunun 8 trilyonunun
henüz verilmediğini, kalan kısmının,
21 trilyonunun verildiğini söylemek isterim. Çiftçilere,
dünya fiyatlarından, hak ettiklerini vermek konusunda,
Hükümetimiz ciddî adımlar atmıştır.


Tarım Kredi Kooparatifleri ve Ziraat Bankasıyla
ilgili faizlerin affıysa, Ziraat Bankası, bir ticarî
kurum olarak, bir banka olarak kendi hesaplarıyla ilgili
düzenlemeler yaptıktan sonra, Hükümetin
vereceği bir kararla, zannederim 1997 yılı içerisinde
bu hadise gündeme gelebilir; fakat, bu, tabiî, tamamen
Ziraat Bankasının, kârlılık
ve verimlilik ilkelerinden ayrılmadan yapması gereken
bir hadisedir. 

Hükümetin tarım teşvikleri, üreticiye
direkt yapacağı teşvikler bunun dışındadır.

Teşekkür ederim. 

AKIN GÖNEN (Niğde) - Sayın Bakan, patatesi de
unutmayın desteklemede... 

BAŞKAN -Soru cevaplandırılmıştır.


İkinci soru sahibi Sayın Kâzım Üstüner?..
Burada. 

Soruyu okutuyorum: 

Türkiye Büyük Millet Meclisi Başkanlığına

Aşağıda yazılı bulunan sorularımın,
Sosyal Hizmetler ve Çocuk Esirgeme Kurumundan sorumlu Sayın
Devlet Bakanınca cevaplandırılmasını
arz ederim. 

1- Burdur İli Sağlık ve Sosyal Hizmetler Müdürlüğünde
çalışan sendika şube başkanı
Kemal Aslan ve 4 yönetim kurulu üyesi hangi gerekçeyle
sürgün edilmiştir, atamalar usulsüz değil
midir?

2- Bakanlığınız, bu davranışı
ile kamu emekçilerinin sendikalaşmasına karşı
bir tavır mı sergilemiştir? 

 Kâzım Üstüner

 Burdur

BAŞKAN - Sayın Bakan, buyurun efendim.

DEVLET BAKANI SACİT GÜNBEY (Diyarbakır) - Efendim,
kimseyi sürgün etme niyetimiz yok. Kuruluşları
gezdiğimizde, bakımsız olanların, ilgi
göstermeyen Kurum müdürleri ve yöneticileri
görevlerini devam ettirdikleri takdirde, oradaki çocukların
bakımsız kalacakları kanaati hâsıl
olduğundan, Burdur'a da böyle bir gezi yaptık,
çok bakımsız gördük ve oradaki
arkadaşlarımızı değiştirme
durumunda kaldık. 

Durum bundan ibarettir efendim. 

BAŞKAN - Teşekkür ediyorum. 

Soru cevaplandırılmıştır. 

Sayın Kadir Bozkurt?.. Burada. 

Soruyu okutuyorum:

Sayın Başkan, aşağıdaki sorumun
Hazineden sorumlu Devlet Bakanımız tarafından
cevaplandırılmasını arz ederim. 

 Kadir Bozkurt

 Sinop

Soru 1- Türkiye'nin kalkınabilmesi için, Hükümetimiz
KOBİ'lere önem vermekte ve teşvik etmektedir.
Halk Bankası aracılığıyla yapılan
bu teşviğin, yeni yapılacak işletmelere
değil de, sadece mevcutların desteklendiği yönünde
genelge yayımlamışlardır. Kalkınmada
öncelikli il olan Sinop'a nasıl teşvik verilecek,
daha doğrusu yeni KOBİ'lere kredi verilecek mi? 

Saygılarımla. 

BAŞKAN - Sayın Bakan, buyurun efendim.

DEVLET BAKANI H. UFUK SÖYLEMEZ (İzmir) - Sözlü
cevap vermek istiyorum. 

Şimdi, KOBİ'lere yönelik olarak, yeni olması
veya tevsi ya da ilave yapılması konusunda kararnamede
bir ayırım yoktur. Eğer genelgede böyle
bir ayırım varsa bunu düzeltiriz. Yeni kurulacak
olan KOBİ; yeni yatırım yapacak olan KOBİ
de, mevcut yatırımı geliştirecek olan
KOBİ de aynı statüdedir. Kararname buna cevaz
vermektedir. Eğer genelgede bu konu net açıklanmamışsa
düzeltiriz Sayın Bozkurt. 

Gerçekten, kalkınmada öncelikli bir yöre
gibi gördüğümüz Sinop'ta; örneğin,
çok yeni olarak uçak seferini başlattık.
Biliyorsunuz, Samsun'a gidecek olan uçakların Sinop'a
uğraması yolunda bir karar alındı. Ayrıca,
tabiî ki, KOBİ kredilerinden de Sinop'un pay alması
doğaldır. Biliyorsunuz, gelişmiş yörelerde
yüzde 30, kalkınmada öncelikli yörelerde
de yüzde 20 faizli olan önemli bir kredidir bu. Buraya
fon geldikçe, tabiî ki, Sinop'un da buradan pay almasından
daha doğal bir şey olamaz.

Teşekkür ederim.

BAŞKAN - Soru cevaplandırılmıştır;
teşekkür ediyorum.

Sayın Kâzım Üstüner?.. Burada.

Soruyu okutuyorum:

Türkiye Büyük Millet Meclisi Başkanlığına

Aşağıdaki sorularımın, Hazine Müsteşarlığından
sorumlu Sayın Devlet Bakanı tarafından cevaplandırılmasını
arz ederim:

1. Süt üreticilerimizin alacağı olan 1,7
trilyon liranın üzerindeki teşvik alacağını,
niçin, Ziraat Bankası Genel Müdürlüğüne
çıkarmadınız?

2. Mayıs 1996'dan bu yana dağıtılamayan
süt teşvik primleri, ne zaman üreticimize dağıtılacaktır?

3. İthal damızlık, düve alımında
kullanılan sübvansiyon ödemeleri için
ne zaman kaynak ayıracaksınız, üreticimiz
ne zaman alabilecektir?

 Kâzım Üstüner

 Burdur

BAŞKAN - Buyurun Sayın Bakan.

DEVLET BAKANI H. UFUK SÖYLEMEZ (İzmir) - Teşekkür
ederim.

Burada bir sorun olduğu vakıadır. Bununla ilgili
olarak ekbütçeye imkânlar konulmuştur.
Bu imkânlarla, inşallah, burada biriken paraları
ödeyeceğiz.

Teşekkür ederim.

BAŞKAN - Soru cevaplandırılmıştır;
teşekkür ediyorum.

Sayın Karslıoğlu?.. Hazır.

Soruyu okutuyorum:

Türkiye Büyük Millet Meclisi Başkanlığına

Hazine ve Dış Ticaret Müsteşarlığı
bütçesiyle ilgili sorularım, gereği için
bilgilerinize arz olunur.

Saygılarımla.

 Mustafa Karslıoğlu

 Bolu

Soru: 1996 yılında, Fiskobirlik tarafından
satın alınan fındık bedellerinin,
fındık üreticilerine peşin ödeneceğine
söz verildiği halde, zaman zaman, iki üç
ay gibi sürelerle ödemelere ara verilmektedir. Bu durum
da, fındık üreticilerini zor duruma düşürmektedir.
Niçin, söz verildiği halde, fındık
üreticilerine, paraları peşin verilmemektedir?
Neden, fındık üreticileri sıkıntıya
düşürülmektedir?

DEVLET BAKANI H. UFUK SÖYLEMEZ (İzmir) - Sözlü
cevap vermek istiyorum Sayın Başkan.

BAŞKAN - Sayın Bakan, buyurun.

DEVLET BAKANI H. UFUK SÖYLEMEZ (İzmir) - Sayın
milletvekilimiz, Fiskobirlik, geçen yıl, Destekleme
Fiyat İstikrar Fonundan, 1,2 trilyon lira tutarında
krediyle desteklenebilmişti. Bu sene ise, şu ana kadar,
Fiskobirlik'e verdiğimiz kredi desteği, tam 8 trilyon
liradır; yani, 16 trilyon liralık ve 13 trilyon
liralık bu iki kararnamenin, henüz 22 trilyon liralık
kısmı ödenmiştir üreticimize ve
bu 22 trilyon liranın en büyük bölümü,
8 trilyon lira olarak Fiskobirlik üreticilerine nakten gönderilmiştir.
Önümüzdeki hafta, en az 1 trilyon lira daha -belki
2 trilyon liraya kadar çıkacağız, şartlarımızı
zorlayacağız- gönderilecektir; yani, yaklaşık,
10 trilyon liralık bir nakit desteğini, son beş
yılın en yüksek miktarını, Fiskobirlik
kanalıyla fındık üreticisine vermenin
mutluluğu içerisindeyiz. Dolayısıyla,
en yüksek peşin alımlar, en yüksek nakitle
bu yıl gerçekleşmektedir. Fındık
fiyatı, dünya piyasalarında, bu sayede 400
doları bulmuştur; hedefimiz 450 doları bulmasıdır.
Bu yıl, fındık üreticisinin, hem yurtdışı
piyasalarda hem de aldıkları bu 10 trilyonluk nakit
destekle, rekor destekle yüzleri gülecektir.

Teşekkür ederim.

BAŞKAN - Soru cevaplandırılmıştır;
teşekkür ediyorum.

Sayın Çetin Bilgir?.. Burada.

Soruyu okutuyorum:

Türkiye Büyük Millet Meclisi Başkanlığına

Aşağıdaki soruların, aracılığınızla,
Hazine Müsteşarlığından sorumlu Devlet
Bakanınca cevaplandırılmasının
sağlanmasını arz ederim.

 Çetin Bilgir

 Kars

1- Resmî Gazetenin 8.12.1996 tarihli nüshasında
yayımlanan, Yatırımlarda Devlet Yardımları
Hakkında Kararda Değişiklik Yapılmasına
İlişkin Kararda “Yurtiçinde imal edilmiş
makine ve teçhizattan uygun görülenlerin faturalarında
yer alan KDV'nin tamamı, fon kaynaklarından, yatırımcılara
ödenir. Kalkınmada öncelikli yörelerde bu
uygulama, KDV'ye 10 puan ilavesiyle yapılır”
denilmektedir.

a- Bu ilave ödeme, önceden teşvik belgesi almış;
ancak, yatırımını tamamlamamış,
devam eden yatırımlara uygulanacak mıdır?

b- Yine, bu ilave, daha önce makine ve teçhizat almış,
KDV iadesini almış; ancak, yatırımını
tamamlamamış firmalara devletçe eködeme
yapılmasını sağlayacak mıdır?

2- Yatırımlara KDV iadesi, ilgili firmaca talep
edildiğinden yaklaşık iki yıl sonra ödenebilmektedir.

a- Bu enflasyonist ortamda, geç ve birçok bürokratik
engelli bu ödemenin bir teşvik unsuru olduğuna
inanıyor musunuz?

b- Bu iadeyi ve ek 10 puanlık iadeyi daha erken zamanda
ödemeyi düşünüyor musunuz?

3- Fon kaynaklı kredileri, talepten itibaren yaklaşık
üç yıl sonra ve taksitler halinde ödemektesiniz.
Bu şekildeki ödemenin destek sağlamak olduğuna
inanıyor musunuz?

4- KOBİ'ler hakkında, destek olacağınıza
ve kaynak aktaracağınıza dair sözleriniz,
yukarıda belirtilen biçimde mi uygulanacaktır;
yoksa, farklı bir sistemle mi destek uygulamasını
gerçekleştireceksiniz? 

5- Başbakan Yardımcısı ve Dışişleri
Bakanı Sayın Tansu Çiller tarafından
100 trilyon liralık KOBİ kaynağını
ne zaman Halkbanka aktaracaksınız?

6- Fon kaynaklı krediyi hak eden firmalara olan devlet
borcu ne kadardır?

BAŞKAN - Buyurun Sayın Bakan.

DEVLET BAKANI H. UFUK SÖYLEMEZ (İzmir)- Efendim, soru
uzun, isterseniz yazılı cevap vereyim; ama, KOBİ'lerle
ilgili bölümüne çok acele cevap vereyim.


KOBİ'lerle ilgili otuz kırk yılın
bir eksikliğini kapattık. İlk kez KOBİ'lere
teşvik verdik, ilk kez vergi muafiyeti getirdik ve ilk kez
5 trilyon gibi, küçük bir imkânla başladık
1996 bütçesinden. 1997'de, özellikle yurtdışında,
bütün arkadaşlarım, kredi görüşmeleri
yapıyorlar. İtalya'dan 38 milyar liretlik bir hükümet
yardımı aldık, bunu buraya aktarıyoruz.
İslam Kalkınma Bankasından 50 milyon dolar
aldık, buraya aktarıyoruz. Amerikan Eximbank ve
Japon Eximbank ile çok ciddî görüşmemiz
var; yani, 100 trilyonluk rakamı inşallah daha da
aşacağız. 

(Mikrofon arızalandı)

RİFAT SERDAROĞLU (İzmir) - Yalana dayanamadı
mikrofon!..

DEVLET BAKANI H. UFUK SÖYLEMEZ (Devamla) - Rakamların
büyüklüğüne dayanamadı herhalde.


2,4 trilyondan aldık, 80 trilyona geldik; bunlar, bilançoyla
kanıtlanmıştır. Şimdi de bunu
5 trilyondan aldık. Bugüne kadar düşünülmemiş,
el atılmamış KOBİ'lere ilk kez teşvik
verilmesi bir adımdır. 5 trilyon sembolik bir rakamdır,
hedefimiz 100'dür; 100 olması yolunda da şu
ana kadar 15 trilyonluk kredi bağlantısı kurulmuştur.
Yıl içinde gelecek kaynaklarla, umuyorum, bunu da
aşacağız. 

Teşekkür ederim.

BAŞKAN - Sayın Bakan, teşekkür ediyorum.

Sorular kısmen sözlü cevaplandırılmıştır,
bakiye kısmı için yazılı cevap
verilecektir.

Sayın Yusuf Selahattin Beyribey?.. Burada. 

Sorusunu okutuyorum:

Türkiye Büyük Millet Meclisi Başkanlığına


Sayın Başkanlığınızın
delaletiyle aşağıdaki sorumun, Hazineden sorumlu
Devlet Bakanı tarafından cevaplandırılmasını
arz ederim. 

Saygılarımla.

 Yusuf Selahattin Beyribey

 Kars

Yatırım teşvik belgesi gereği, Türkiye
Kalkınma Bankası tarafından tahakkuku yapılan
kaynak kullanım pirimi ve fon kaynaklı kredilerin
karşılığı 1996 yılı
bütçesinde olmasına rağmen, bugüne
kadar yatırımcılara ancak bütçedeki
meblağın yüzde 25'i ödenmiştir. Kısa
bir zaman sonra 1996 yılı bitecektir. Çok
mağdur durumda bırakılan yatırımcılara,
alacakları ne zaman ödenecektir?

BAŞKAN -Sayın Bakan, buyurun efendim.

DEVLET BAKANI H. UFUK SÖYLEMEZ (İzmir) - Buraya ayrılan
para, 1996 yılı bütçesinde 21 trilyon
liraydı, tamamı ödenmiştir. Yani, burada
ödenmeme yoktur; fakat, yeterli değildir. 1997 yılına
30 trilyon lira konulmuştur; bunun da tamamı ödenecektir.

BAŞKAN - Efendim, soru cevaplandırılmıştır,
teşekkür ediyorum. 

Sayın milletvekilleri, hem sorular ve cevapları
uzun hem de bütçe bölümlerinin okunması
uzun süreyi gerektirecek; bu sebeple, Divan Üyesi arkadaşımın
oturarak okuması hususunu oylarınıza sunuyorum:
Kabul edenler... Kabul etmeyenler... Kabul edilmiştir. 

Sayın Alaattin Sever Aydın?.. Burada.

Sorusunu okutuyorum:

Türkiye Büyük Millet Meclisi Başkanlığına

Sayın Başkanım, aracılığınızla,
sosyal hizmetlere bakan Devlet Bakanımıza sormak
istediklerim:

1- Batman'da çocuk yuvasının temeli ne zaman
atılacak?

2- Huzurevi ve çocuk esirgeme yurdunu Batman'da açmayı
düşünüyor musunuz?

 Alaattin Sever Aydın

 Batman

BAŞKAN - Sayın Bakan, buyurun efendim.

DEVLET BAKANI SACİT GÜNBEY (Diyarbakır) - Batman'da
çocuk yuvasının temeli 1997 yılı
içerisinde atılacaktır. Huzurevinin temelini,
daha sonraki dönemler içerisinde, arsa bulabilirsek
inşallah atacağız. 

BAŞKAN -Teşekkür ediyorum, hayırlı
olsun. 

Sual cevaplandırılmıştır. 

Sayın Akın Gönen?.. Burada. 

Sorusunu okutuyorum:

Türkiye Büyük Millet Meclisi Başkanlığına


Aşağıdaki sorumun, Sosyal Hizmetler ve Çocuk
Esirgeme Kurumuyla ilgili Devlet Bakanımız tarafından
cevaplandırılmasını delaletlerinizle
arz ederim.

 Akın Gönen

 Niğde

Korunmaya muhtaç çocukların işe alınmasıyla
ilgili uygulamanızda büyükşehir belediyelerinin
yaklaşımı nasıldır? 

Kanunun yürürlüğe girdiği tarihten itibaren,
büyükşehir belediyelerimizde kaçar çocuk
işe alınmıştır? 

İçişleri Bakanlığı veya
Başbakanlık Teftiş Heyeti tarafından,
bu kanunun uygulanmasını aksatan veya hiç
uygulamayan bu belediyelerin personel birimleri hakkında,
görevi ihmal veya kötüye kullanmaktan hiç
işlem yapılmış mıdır?

BAŞKAN - Sayın Bakan, buyurun efendim.

DEVLET BAKANI SACİT GÜNBEY (Diyarbakır) - Efendim,
buna yazılı cevap vereyim.

BAŞKAN - Soruya yazılı cevap verilecektir.

Sayın milletvekilleri, soru-cevap faslı tamamlanmıştır.


Şimdi, üçüncü turda yer alan bütçelerin
bölümlerine geçilmesini oylayıp, bölümleri
sırasıyla okutup, oylarınıza sunacağım.

Hazine Müsteşarlığı 1997 malî
yılı bütçesinin bölümlerine
geçilmesini oylarınıza sunuyorum : Kabul
edenler... Etmeyenler... Kabul edilmiştir.

Bölümleri okutuyorum :

A) HAZİNE MÜSTEŞARLIĞI

1. - Hazine Müsteşarlığı 1997 Malî
Yılı Bütçesi

A - CETVELİ

Program

  Kodu                                  Açıklama
                                                         Lira
                

101 Genel Yönetim ve Destek Hizmetleri 1 045 600 000 000

 BAŞKAN - Kabul edenler... Etmeyenler... Kabul edilmiştir.

111 Hazine Politikalarının Düzenlenmesi ve
Uygulanması 2 085 400 000 000

 BAŞKAN - Kabul edenler... Etmeyenler... Kabul edilmiştir.

Program

  Kodu                                  Açıklama
                                                         Lira
                

910 Kurumlara Katılma Payları ve Sermaye Teşkilleri
110 100 000 000 000

 BAŞKAN - Kabul edenler... Etmeyenler... Kabul edilmiştir.

920 İktisadî Transferler ve Yardımlar 151
200 010 000 000

 BAŞKAN - Kabul edenler... Etmeyenler... Kabul edilmiştir.

930 Malî Transferler 154 255 013 000 000

 BAŞKAN - Kabul edenler... Etmeyenler... Kabul edilmiştir.

940 Sosyal Transferler 401 108 000 000 000

 BAŞKAN - Kabul edenler... Etmeyenler... Kabul edilmiştir.

950 Borç Ödemeleri 1 865 491 960 000 000

 BAŞKAN - Kabul edenler... Etmeyenler... Kabul edilmiştir.

999 Dış Proje Kredileri 226 000 000 000

 BAŞKAN - Kabul edenler... Etmeyenler... Kabul edilmiştir
                                 

 TOPLAM 2 685 511 983 000 000

 BAŞKAN - Kabul edenler... Etmeyenler... Kabul edilmiştir.

 Hazine Müsteşarlığı 1997 malî
yılı bütçesinin bölümleri
kabul edilmiştir.

2. - Hazine ve Dış Ticaret Müsteşarlığı
1994 Malî Yılı Kesinhesabı

BAŞKAN - Hazine ve Dış Ticaret Müsteşarlığı
1994 malî yılı kesinhesabının
bölümlerine geçilmesini oylarınıza
sunuyorum : Kabul edenler... Etmeyenler... Kabul edilmiştir.

Genel toplamı okutuyorum :

Hazine ve Dış Ticaret Müsteşarlığı
1994 Malî Yılı Kesinhesabı

A - CETVELİ

 Genel Ödenek Toplam İptal Edilen Ödenek Dışı

                       Toplamı                        Harcama
                  Ödenek                  Harcama   

TOPLAM:   382 777 348 376 000      373 706 192 750 000    9 071
376 119 000 220 493 000

BAŞKAN - Hazine ve Dış Ticaret Müsteşarlığı
1994 malî yılı kesinhesabının
bölümleri kabul edilmiştir; hayırlı
ve uğurlu olmasını temenni ederim.

3. - Hazine Müsteşarlığı 1995 Malî
Yılı Kesinhesabı

BAŞKAN - Hazine ve Dış Ticaret Müsteşarlığı
1995 malî yılı kesinhesabının
bölümlerine geçilmesini oylarınıza
sunuyorum : Kabul edenler... Etmeyenler... Kabul edilmiştir.

Genel toplamı okutuyorum :

Hazine ve Dış Ticaret Müsteşarlığı
1995 Malî Yılı Kesinhesabı

A - CETVELİ

 Genel Ödenek Toplam İptal Edilen

                       Toplamı                        Harcama
                  Ödenek         

TOPLAM:   778 466 351 646 000      772 898 698 514 000     5 567
653 132 000

BAŞKAN - Kabul edenler... Etmeyenler... Kabul edilmiştir.

Hazine Müsteşarlığı 1995 malî
yılı kesinhesabının bölümleri
kabul edilmiştir.

HazineMüsteşarlığı 1997 malî
yılı bütçesi ile 1995 malî yılı
kesinhesabının bölümleri kabul edilmiştir;
hayırlı ve uğurlu olmasını temenni
ederim.

Devlet Planlama Teşkilatı 1997 malî yılı
bütçesinin bölümlerine geçilmesini
oylarınıza sunuyorum : Kabul edenler... Etmeyenler...
Kabul edilmiştir.

Bölümleri okutuyorum :

B) DEVLET PLANLAMA TEŞKİLATI MÜSTEŞARLIĞI

1. - Devlet Planlama Teşkilatı Müsteşarlığı
1997 Malî Yılı Bütçesi

A - CETVELİ

Program

  Kodu                                  Açıklama
                                                         Lira
                

101 Genel Yönetim ve Destek Hizmetleri 915 765 000 000

 BAŞKAN - Kabul edenler... Etmeyenler... Kabul edilmiştir.

111 Planlama Hizmetleri 1 331 335 000 000

 BAŞKAN - Kabul edenler... Etmeyenler... Kabul edilmiştir.

900 Hizmet Programlarına Dağıtılamayan
Transferler 7 250 000 000

 BAŞKAN - Kabul edenler... Etmeyenler... Kabul edilmiştir.

999 Dış Proje Kredileri 244 900 000 000

 BAŞKAN - Kabul edenler... Etmeyenler... Kabul edilmiştir
                                 

 TOPLAM 2 499 250 000 000

 BAŞKAN - Kabul edenler... Etmeyenler... Kabul edilmiştir.

Devlet Planlama Teşkilatı Müsteşarlığı
1997 malî yılı bütçesinin bölümleri
kabul edilmiştir.

2. - Devlet Planlama Teşkilatı Müsteşarlığı
1994 Malî Yılı Kesinhesabı

BAŞKAN - Devlet Planlama Teşkilatı Müsteşarlığı
1994 malî yılı kesinhesabının
bölümlerine geçilmesini oylarınıza
sunuyorum : Kabul edenler... Etmeyenler... Kabul edilmiştir.

Genel toplamı okutuyorum :

Devlet Planlama Teşkilatı Müsteşarlığı
1994 Malî Yılı Kesinhesabı

A - CETVELİ

 Genel Ödenek Toplam İptal Edilen

                       Toplamı                        Harcama
                  Ödenek         

TOPLAM:         365 790 731 000             340 438 097 000  
      25 352 634 000

BAŞKAN - Kabul edenler... Etmeyenler... Kabul edilmiştir.

Devlet Planlama Teşkilatı Müsteşarlığı
1994 malî yılı kesinhesabının
bölümleri kabul edilmiştir.

3. - Devlet Planlama Teşkilatı Müsteşarlığı
1995 Malî Yılı Kesinhesabı

BAŞKAN - Devlet Planlama Teşkilatı Müsteşarlığı
1995 malî yılı kesinhesabının
bölümlerine geçilmesini oylarınıza
sunuyorum : Kabul edenler... Etmeyenler... Kabul edilmiştir.

Genel toplamı okutuyorum :

Devlet Planlama Teşkilatı Müsteşarlığı
1995 Malî Yılı Kesinhesabı

A - CETVELİ

 Genel Ödenek Toplam İptal Edilen

                       Toplamı                        Harcama
                  Ödenek         

TOPLAM:         672 899 500 000             535 397 128 000  
     137 502 372 000

BAŞKAN - Kabul edenler... Etmeyenler... Kabul edilmiştir.

Devlet Planlama Teşkilatı Müsteşarlığı
1995 malî yılı kesinhesabının
bölümleri kabul edilmiştir.

Devlet Planlama Teşkilatı Müsteşarlığı
1997 malî yılı bütçesi ile 1994
ve 1995 malî yılları kesinhesaplarının
bölümleri kabul edilmiştir; hayırlı
ve uğurlu olmasını temenni ederim.

Sosyal Hizmetler ve Çocuk Esirgeme Kurumu Genel Müdürlüğü
1997 malî yılı bütçesinin bölümlerine
geçilmesini oylarınıza sunuyorum : Kabul
edenler... Etmeyenler... Kabul edilmiştir.

Genel toplamı okutuyorum :

C) SOSYAL HİZMETLER VE ÇOCUK ESİRGEME KURUMU
GENEL MÜDÜRLÜĞÜ

1. - Sosyal Hizmetler ve Çocuk Esirgeme Kurumu Genel Müdürlüğü
1997 Malî Yılı Bütçesi

A - CETVELİ

Program

  Kodu                                  Açıklama
                                                         Lira
                

101 Genel Yönetim ve Destek Hizmetleri 1 643 100 000 000

 BAŞKAN - Kabul edenler... Etmeyenler... Kabul edilmiştir.

111 Genel Sosyal Hizmetleri 8 015 900 000 000

 BAŞKAN - Kabul edenler... Etmeyenler... Kabul edilmiştir.

900 Hizmet Programlarına Dağıtılamayan
Transferler 204 415 000 000

 BAŞKAN - Kabul edenler... Etmeyenler... Kabul edilmiştir
                                 

 TOPLAM 9 863 415 000 000

 BAŞKAN - Kabul edenler... Etmeyenler... Kabul edilmiştir.

 (B) cetvelini okutuyorum :

B - CETVELİ

Gelir

Türü                                   Açıklama
                                                         Lira
                

2 Vergi Dışı Normal Gelirler 1 195 000 000
000

 BAŞKAN - Kabul edenler... Etmeyenler... Kabul edilmiştir.

3 Özel Gelirler, Hazine Yardımı ve Devlet Katkısı
8 668 415 000 000

 BAŞKAN - Kabul edenler... Etmeyenler... Kabul edilmiştir
                                 

 TOPLAM 9 863 415 000 000

 BAŞKAN - Kabul edenler... Etmeyenler... Kabul edilmiştir.

Sosyal Hizmetler ve Çocuk Esirgeme Kurumu Genel Müdürlüğü
1997 malî yılı bütçesinin bölümleri
kabul edilmiştir.

2. - Sosyal Hizmetler ve Çocuk Esirgeme Kurumu Genel Müdürlüğü
1994 Malî Yılı  Kesinhesabı

BAŞKAN - Sosyal Hizmetler ve Çocuk Esirgeme Kurumu
Genel Müdürlüğü 1994 malî yılı
 kesinhesabının bölümlerine geçilmesini
oylarınıza sunuyorum : Kabul edenler... Etmeyenler...
Kabul edilmiştir.

(A) cetvelinin genel toplamını okutuyorum :

Sosyal Hizmetler ve Çocuk Esirgeme Kurumu Genel Müdürlüğü
1994 Malî Yılı Kesinhesabı

A - CETVELİ

     Ertesi Yıla

 Genel Ödenek Toplam İptal Edilen Ödenek Dışı
Devreden

                 Toplamı                       Harcama
                Ödenek             Harcama              
  Ödenek      

TOPLAM:  1 715 111 643 000      1 645 785 377 000      63 299
634 000      4 304 123 000 10 330 755 000

BAŞKAN - Kabul edenler... Etmeyenler... Kabul edilmiştir.

(B) cetvelinin genel toplamını okutuyorum :

B - CETVELİ

 Tahmin Tahsilat

                                  Lira                       
                             Lira          

TOPLAM :        1 560 785 000 000 1 663 809 434 000

BAŞKAN - Kabul edenler... Etmeyenler... Kabul edilmiştir.

Sosyal Hizmetler ve Çocuk Esirgeme Kurumu Genel Müdürlüğü
1994 malî yılı kesinhesabı kabul edilmiştir.

3. - Sosyal Hizmetler ve Çocuk Esirgeme Kurumu Genel Müdürlüğü
1995 Malî Yılı  Kesinhesabı

BAŞKAN - Sosyal Hizmetler ve Çocuk Esirgeme Kurumu
Genel Müdürlüğü 1995 malî yılı
 kesinhesabının bölümlerine geçilmesini
oylarınıza sunuyorum : Kabul edenler... Etmeyenler...
Kabul edilmiştir.

(A) cetvelinin genel toplamını okutuyorum :

Sosyal Hizmetler ve Çocuk Esirgeme Kurumu Genel Müdürlüğü
1995 Malî Yılı Kesinhesabı

A - CETVELİ

     Ertesi Yıla

 Genel Ödenek Toplam İptal Edilen Ödenek Dışı
Devreden

                 Toplamı                       Harcama
                Ödenek             Harcama              
  Ödenek      

TOPLAM:  3 296 673 027 000      3 109 315 836 000     155 221
375 000      1 713 658 000 33 849 474 000

BAŞKAN - Kabul edenler... Etmeyenler... Kabul edilmiştir.

(B) cetvelinin genel toplamını okutuyorum :

B - CETVELİ

 Tahmin Tahsilat

                                  Lira                       
                             Lira          

TOPLAM :        2 184 500 000 000 3 126 753 136 000

BAŞKAN - Kabul edenler... Etmeyenler... Kabul edilmiştir.

Sosyal Hizmetler ve Çocuk Esirgeme Kurumu Genel Müdürlüğü
1995 malî yılı kesinhesabı kabul edilmiştir.

Böylece, Sosyal Hizmetler ve Çocuk Esirgeme Kurumu
Genel Müdürlüğü 1997 malî yılı
bütçesi ile 1994 ve 1995 malî yılları
kesinhesapları kabul edilmiştir.

4. - Kadın ve Sosyal Hizmetler Müsteşarlığı

BAŞKAN - Kadın ve Sosyal Hizmetler Müsteşarlığı
1994 malî yılı kesinhesabının
bölümlerine geçilmesini oylarınıza
sunuyorum : Kabul edenler... Etmeyenler... Kabul edilmiştir.

Genel toplamı okutuyorum :

Kadın ve Sosyal Hizmetler Müsteşarlığı
1994 Malî Yılı Kesinhesabı

A - CETVELİ

 Genel Ödenek Toplam İptal Edilen

                       Toplamı                        Harcama
                  Ödenek         

TOPLAM:           24 530 989 000               24 530 962 000
                     27 000

BAŞKAN - Kabul edenler... Etmeyenler... Kabul edilmiştir.

Kadın ve Sosyal Hizmetler Müsteşarlığı
1994 malî yılı kesinhesabının
bölümleri kabul edilmiştir.

Danıştay Başkanlığı 1997
malî yılı bütçesinin bölümlerine
geçilmesini oylarınıza sunuyorum : Kabul
edenler... Etmeyenler... Kabul edilmiştir.

Bölümleri okutuyorum :

D) DANIŞTAY BAŞKANLIĞI

1. - Danıştay Başkanlığı
1997 Malî Yılı Bütçesi

A - CETVELİ

Program

  Kodu                                  Açıklama
                                                         Lira
                

101 Genel Yönetim ve Destek Hizmetleri 318 800 000 000

 BAŞKAN - Kabul edenler... Etmeyenler... Kabul edilmiştir.

111 Yargı, Danışma ve İnceleme Hizmetleri
497 450 000 000

 BAŞKAN - Kabul edenler... Etmeyenler... Kabul edilmiştir.

900 Hizmet Programlarına Dağıtılamayan
Transferler 3 925 000 000

 BAŞKAN - Kabul edenler... Etmeyenler... Kabul edilmiştir
                                 

 TOPLAM 820 175 000 000

 BAŞKAN - Kabul edenler... Etmeyenler... Kabul edilmiştir.

Danıştay Başkanlığı 1997
malî yılı bütçesinin bölümleri
kabul edilmiştir.

2. - Danıştay Başkanlığı
1994 Malî Yılı Kesinhesabı

BAŞKAN - Danıştay Başkanlığı
1994 malî yılı kesinhesabının
bölümlerine geçilmesini oylarınıza
sunuyorum : Kabul edenler... Etmeyenler... Kabul edilmiştir.

Genel toplamı okutuyorum :

Danıştay Başkanlığı 1994
Malî Yılı Kesinhesabı

A - CETVELİ

 Genel Ödenek Toplam İptal Edilen

                       Toplamı                        Harcama
                  Ödenek         

TOPLAM:         146 274 100 000             141 107 428 000  
        5 166 672 000

BAŞKAN - Kabul edenler... Etmeyenler... Kabul edilmiştir.

Danıştay Başkanlığı 1994
malî yılı kesinhesabının bölümleri
kabul edilmiştir.

3. - Danıştay Başkanlığı
 1995 Malî Yılı Kesinhesabı

BAŞKAN - Danıştay Başkanlığı
1995 malî yılı kesinhesabının
bölümlerine geçilmesini oylarınıza
sunuyorum : Kabul edenler... Etmeyenler... Kabul edilmiştir.

Genel toplamı okutuyorum :

Danıştay Başkanlığı 1995
Malî Yılı Kesinhesabı

A - CETVELİ

 Genel Ödenek Toplam İptal Edilen Ödenek Dışı

                       Toplamı                        Harcama
                  Ödenek                  Harcama   

TOPLAM:         267 069 105 000             259 705 278 000  
        7 739 503 000 375 676 000

BAŞKAN - Kabul edenler... Etmeyenler... Kabul edilmiştir.

Danıştay Başkanlığı 1995
malî yılı kesinhesabının bölümleri
kabul edilmiştir.

Danıştay Başkanlığı 1997
malî yılı bütçesi ile 1994 ve
1995 malî yılları kesinhesabının
bölümleri kabul edilmiştir.

Sayın milletvekilleri, böylece, Hazine Müsteşarlığı,
Devlet Planlama Teşkilatı Müsteşarlığı,
Sosyal Hizmetler ve Çocuk Esirgeme Kurumu Genel Müdürlüğü
ve Danıştay Başkanlığının
1997 malî yılı bütçeleri ile 1994
ve 1995 malî yılları kesinhesapları
ve Kadın ve Sosyal Hizmetler Müsteşarlığının
1994 malî yılı kesinhesabı kabul edilmiştir;
hayırlı, uğurlu olsun. (Alkışlar)

Sayın milletvekilleri, üçüncü tur
görüşmeler tamamlanmıştır.

Efendim, Sayın Serdaroğlu'nun “görüntü
perdesi bayrağı engelliyor” diye bir talebi var.


Sayın Serdaroğlu, tabiî, talebiniz gayet haklı;
ama, mecellede “zaruretler, mahzurları mübah
kılıyor” diye bir kural var; yürütemedik
efendim...

RIFAT SERDAROĞLU (İzmir) - Sesiniz duyulmuyor Sayın
Başkan.

BAŞKAN - Efendim, talebiniz, işaretiniz, uyarınız
haklı; ancak, bir zaruret sebebiyle yerini değiştiremiyoruz;
ama, Bayrağı biraz öbür tarafa çekebiliriz.
(Alkışlar) 

Efendim, milletimiz ve cümlemiz var oldukça Bayrağımızı
hiçbir şey gölgeleyemez. (Alkışlar)


MEHMET SEVİGEN (İstanbul) - Sizin ağzınızdan
bu sözleri duymak ne kadar güzel. 

E) DIŞ TİCARET MÜSTEŞARLIĞI

1. - Dış Ticaret Müsteşarlığı
1997 Malî Yılı Bütçesi

2. - Dış Ticaret Müsteşarlığı
1995 Malî Yılı Kesinhesabı

F) GÜMRÜK MÜSTEŞARLIĞI

1. - Gümrük Müsteşarlığı
1997 Malî Yılı Bütçesi

2. - Gümrük Müsteşarlığı
1994 Malî Yılı Kesinhesabı

3. - Gümrük Müsteşarlığı
1995 Malî Yılı Kesinhesabı

G) DEVLET İSTATİSTİK ENSTİTÜSÜ
BAŞKANLIĞI

1. - Devlet İstatistik Enstitüsü Başkanlığı
1997 Malî Yılı Bütçesi

2. - Devlet İstatistik Enstitüsü Başkanlığı
1994 Malî Yılı Kesinhesabı

3. - Devlet İstatistik Enstitüsü Başkanlığı
1995 Malî Yılı Kesinhesabı

H) GENÇLİK VE SPOR GENEL MÜDÜRLÜĞÜ

1. - Gençlik ve Spor Genel Müdürlüğü
1997 Malî Yılı Bütçesi

2. - Gençlik ve Spor Genel Müdürlüğü
1994 Malî Yılı Kesinhesabı

3. - Gençlik ve Spor Genel Müdürlüğü
1995 Malî Yılı Kesinhesabı

BAŞKAN - Sayın Milletvekilleri, dördüncü
tur görüşmelere başlıyoruz. 

Dördüncü tur görüşmeler esnasında,
Dış Ticaret Müsteşarlığı,
Gümrük Müsteşarlığı, Devlet
İstatistik Enstitüsü Başkanlığı,
Gençlik ve Spor Genel Müdürlüğü
bütçeleri müzakere edilecektir. 

Sayın Komisyon?.. Yerinde.

Sayın Hükümet?.. Yerinde.

Şimdi, sayın gruplarımızın sıralarını,
grupları adına söz almış olan
arkadaşlarımızı ve kişisel söz
talebinde bulunan değerli üyelerin isimlerini okuyorum:

Demokratik Sol Parti Grubu adına; Sayın Erdoğan
Toprak, Sayın Tamer Kanber, Sayın Aydın Tümen,
Sayın Boray Baycık. 

Refah Partisi Grubu adına; Sayın Saffet Benli, Sayın
Ekrem Erdem, Sayın Nedim İlci, Sayın Necmettin
Aydın.

Cumhuriyet Halk Partisi Grubu adına; Sayın Birgen
Keleş, Sayın Mustafa Yıldız, Sayın
Mahmut Işık, Sayın Mehmet Sevigen.

Anavatan Partisi Grubu adına; Sayın Işın
Çelebi ve Sayın Yusuf Namoğlu.

Doğru Yol Partisi Grubu adına; Sayın Yaman Törüner,
Sayın İsmail Kalkandelen.

Şahısları adına, lehinde olmak üzere;
Sayın Ömer Özyılmaz, Sayın Abdullah
Örnek ve Sayın Veli Andaç Durak.

Aleyhinde; Sayın Cemil Çiçek ve Sayın
Esat Bütün.

Sayın milletvekilleri, Demokratik Sol Parti Grubu adına
konuşmak üzere, Sayın Erdoğan Toprak'ı
kürsüye davet ediyorum. (DSP sıralarından
alkışlar)

Sayın Toprak, Grup adına konuşmalarınızı
dörde mi böldünüz efendim?

ERDOĞAN TOPRAK (İstanbul) - Evet efendim.

BAŞKAN - Peki, buyurun.

DSP GRUBU ADINA ERDOĞAN TOPRAK (İstanbul) -Sayın
Başkan, değerli milletvekilleri; Dış Ticaret
Müsteşarlığı bütçesi
üzerinde, Demokratik Sol Parti Grubunun görüşlerini
açıklamak üzere söz almış
bulunuyorum. Bu vesileyle, sayın üyeleri ve ekranları
başında bizleri izleyen saygıdeğer yurttaşlarımızı
saygıyla selamlarım. 

Bütçesini görüştüğümüz
bu teşkilat, Türkiye'nin kalkınmasının
finansmanı için ihtiyaç duyduğu döviz
kaynaklarını sağlayacak politikaların
oluşturulduğu önemli bir kuruluştur. Dış
Ticaret Müsteşarlığı, Türk Halkını,
Türk sanayicisini, Türk işçisini, Türk
köylüsünü bir noktada güçlendirecek,
gelir düzeyini yükseltecek ve ülkenin, bölgesinde
söz sahibi olmasını sağlayacak önemli
bir kuruluşumuzdur. 

Müsteşarlığın temel işlevi
bu olmasına rağmen, bu politikaların oluşumuna
ne kadar katkıda bulunduğu ortadadır. Teknik
altyapı çalışmalarını
göz önüne almadan, Hükümet, ticaretin
geliştireceği alanlar için yapay talimatlar oluşturmaktadır.
Yanlış kur politikaları, dışticaretin
sonuçları ve etkileri ortadadır.

Sayın Başkan, değerli milletvekilleri; ekonomik
kalkınmanın önemli engellerinden birisi de,
dışticaret ve cari işlemler açıklarıdır.
Bu açıklar, çoğu kez, ekonomik bunalımların
da ateşleyicisidir. Nitekim, 1994 yılında,
ülkemizin bunalım yaşamasının
gerisinde, 1988 yılından itibaren 1993 yılına
kadar, dışticaret açıklarının
2,7 milyar dolardan 14,1 milyar dolara çıkmasına
seyirci kalmasının çok önemli katkısı
olduğunu inkâr edemeyiz. 

Gelişmelere seyirci kalınmasının sonucunda,
1994 bunalımı yaşanmış ve felaket,
büyük oranlı devalüasyon yanında,
çalışanların ücretlerinin enflasyonun
gerisine itilmesi ve yatırım ödeneklerinin
büyük ölçüde düşürülmesi
sayesinde durdurulabilmiştir. Ancak, o dönemde alınan
önlemler yeterli yapıda ve içerikte olmadığı
için, sadece 1994 yılında, dışticaret
açığı 5,2 milyar dolara düşürülebilmiştir.
İzleyen yıl 14,1 milyar dolara geri dönmüştür.
1996'da beklenen açık 20 milyar dolardır.
1997 yılı için hedef alınan iyimser
açık ise 20,5 milyar dolardır. 

Dışticaret açıklarının
yanında cari işlemler açıkları
da çığ gibi büyümektedir. Dışticaret
ve cari işlemler açıklarının
çığ gibi büyüdüğü, ülkenin
net dışborç ödediği ve dışarıdan
yeni borç bulmakta zorlandığı bir ortamda,
ülke rezervlerinde devamlı artış olması,
politika üretenlerin ülkenin ekonomik kaderi üzerinde
rus ruleti oynaması demektir. Yalnız, bu ruleti
oynayanlar, silahı kendi şakaklarına dayamak
yerine, ihracatçının, sanayicinin, küçük
işletme sahiplerinin şakağına dayamıştır.
Yurttaşlar, silahın kendi şakaklarına
dayandığının farkındadır.

Sayın Başkan, değerli milletvekilleri; rakamlara
baktığımızda, halimizin hiç de
iç açıcı olmadığını
görüyoruz. İthalat ile ihracat dengesi arasındaki
pergel alabildiğine açılmıştır.
İhracatın ithalatı karşılama
oranı yüzde 66'dan yüzde 55'lere gerilemiş,
bu pergel kapanacağı yerde daha da açılmıştır.
1996 yılında dışticaret açığının
20 milyar doları aşması beklenmektedir. 1997
yılı için de aynı düzey hedeflenmiştir.
Bu açıklar, sürdürülebilir açıklar
değildir. 

Refahyol İktidarının, 1997 yılı
için 20,5 milyar dolarlık dışticaret
açığını hedef alması, bu
iktidarın da ülkede iş yaratmak gibi bir hedefi
olmadığının en belirgin göstergesidir.


Refahyol İktidarı, insanlarımıza yeni
iş olanağı yaratmak bir yana, iş güç
sahibi vatandaşlarımızı da işsizliğe
doğru adım adım itmektedir. Bunun en canlı
örneği, bedelsiz otomobil ithali yoludur. Bedelsiz araç
dışalımına izin verilmesi otomotiv
yan sanayii ve ona aramalı üreten binlerce küçük
ve orta ölçekli işletmede işlerin yavaşlamasına
yol açmıştır. Hükümet, bununla
da yetinmemiş, 8 Aralık 1996 günü çıkardığı
bir kararnameyle, otomotiv sanayiine yatırım yapmak
üzere teşvik belgesi ve yatırım izni
alan firmalara, belgelerinde yazılı üretim
hedeflerinin yüzde 5'i kadar araç ithal izni vermiştir.
Bu yolla da, binlerce aracın, mart 1997'ye kadar ülkeye
girmesine zemin hazırlanmıştır.

Hükümetin küçük ortağı,
bu uygulamalarıyla, geçen yıl Avrupa Topluluğundan
kopardığı ve “büyük taviz”
diye sattığı eski araba ithal kısıtlamalarından
bir anda vazgeçmiştir. 

Sayın Başkan, değerli milletvekilleri; Dış
Ticaret Müsteşarlığı, hem yurtiçinde
hem yurtdışında yeniden yapılanmalıdır.
Bu müsteşarlık, yurtiçinde kendi bünyesinde
kurulacak deneyimli kadrosuyla, ülkemizdeki girişimciye,
ticaret odalarına, küçük ve orta ölçekli
sanayiciye, ihracatçıya, ithalatçıya
mevzuatlar konusunda bilgi verecek yardımcılar yetiştirmelidir.
Yurtdışından gelen bilgileri anında
odalara iletmeli, ihtiyaç duyulan ihracat kalemlerinde
anında üretici firmayla temasa geçmeli; onun
ihracat yapmasını sağlamalıdır.


Yurtdışında ise, bu müsteşarlık,
tüm dünya ülkelerinde en az bir temsilcilik açmak
zorundadır. Bu ülkeleri yakından izleyip, pazar
geliştirme fırsatlarını değerlendirmelidir.
Bu konuda eksik kalınmıştır. Bu, ülkemizde
ihracat artış hızının gerilemesinde
bir faktör olmuştur. 

Dikkat edilmesi gereken bir konu da, yurtdışına
gönderdiğimiz değerli ataşelerimiz, gittikleri
ülkelerin mevzuatı konusunda bilgi sahibi olmadan
gidiyorlar. O ülkelerde mevzuatları öğreninceye
kadar da süreleri dolduğu için tekrar ülkemize
geri dönmüşlerdir. Bu açığın
hızla kapanması gerekmektedir. Bunun en çarpıcı
ve acıklı yönü de, ülkemizden yabancı
ülkelere gönderdiğimiz ticaret ataşelerimizin
birçoğu, gittikleri ülkelerin yabancı lisanları
konusunda hiç bilgi sahibi değillerdir. Bu konuyu da,
değerli müsteşarlık yetkilerinin göz
önünde bulundurmasını rica ediyorum.

Sayın Başkan, değerli milletvekilleri; ülkemizde,
hızla, ihracata gönül veren genç müteşebbisler
yetişmektedir; ama, bu ihracatçı arkadaşlarımıza
ne yazık ki yeterli desteği verememekteyiz. Bunun da
altında yatan neden, bu konuda yetişmiş eleman
sıkıntısıdır. Hükümet
yetkililerinin, mutlaka bu yetişmiş eleman konusunda
destek vermelerini bekliyoruz. Bunun da çıkar yolu,
üniversitelerde bununla ilgili bir bölümün
kurulmasıdır. 

Sayın Başkan, değerli milletvekilleri; kısaca,
yurtdışında iyi örgütlenmiş
bir teşkilat, mevcut bulundukları ülkelerde
yapacakları günlük araştırmalarla,
o ülkenin ne alıp ne sattığını
tespit ederse ve hangi firmalarla iş yapılıp
yapılmayacağı bilgilerini anında müsteşarlık
merkezine ulaştırırsa, müsteşarlık
da, iyi bir organizasyon ağıyla, bunu, ihracatçı
birliklere ve odalara iletirse, hem küçük ve
orta ölçekli sanayicinin ihracatı artar hem
de sanayicimizin, yurtdışında, art niyetli
alıcıya parasını kaptırmasını
önlemiş olurlar. Bununla da kalmaz, küçük
ve orta ölçekli sanayicimizin ve ihracatçımızın,
ihracatta payı olan yüzde 7'yi de artırmış
olurlar. Bunu daha dinamik bir hale getirmek, ihracatçıyı
teşvik etmek için, Dış Ticaret Müsteşarlığı,
sanayicilerimizle, odalarımızla sık sık,
eşgüdüm toplantıları yapmalıdır.
Bunu, ne yazık ki, bir eksik olarak kabul etmekteyiz. Ekonomisi
hızla büyüyen ülkelerde, eşgüdüm
toplantılarına büyük önem verilmektedir.
Bu konuda, özellikle Uzakdoğu ülkeleri örnek
alınabilir. 

Sayın Başkan, değerli milletvekilleri; yurtdışında
oluşturulacak bu ağla, yıllarca dürüst
ihracat yapan, Türk ekonomisine katkıda bulunan ve
canını, sermayesini, her şeyini ortaya koyan
değerli ihracatçılarımızın,
son zamanlarda, hayalî ihracat suçlamasıyla
zan altında kalmasını da önlemiş
olurlar. Şu andaki hayalî ihracat rakamları
ülkemizde mevcuttur ve bu konuda devletin alacağı
önlemlere tabiî ki katılıyoruz. İyi
niyetli ihracatçı ile art niyetli ihracatçıyı
ayırmak da, Hükümetin görevidir. Bu konuda
da iyi organize olmuş bir...

(Mikrofon otomatik cihaz tarafından kapatıldı)

BAŞKAN - Evet efendim, 1 dakika süre versem toparlar
mısınız.

ERDOĞAN TOPRAK (Devamla) - Az olur.

BAŞKAN - Efendim, gecenin geç vaktindeyiz.

ERDOĞAN TOPRAK (Devamla) - Üç sayfam var, 3 dakika...

BAŞKAN - Efendim, sayfayı bırakayım
da... Ben, size 2 dakika süre vereyim; ama, lütfen...
Siz, özünü ifade buyurun.

ERDOĞAN TOPRAK (Devamla) - Sayın Başkan, değerli
milletvekilleri; günümüzde, sıcak savaş
dönemi, yerini ekonomik savaşlara bırakmıştır.
Artık, askerler, hudutlarda çarpışarak,
güçlü silahlarla o ülkeyi işgal etmiyorlar;
bunun yerine, kendi devlet desteğini arkasına almış
ihracatçılar, girişimciler, diğer ülkeyi
içeriden fethediyor ve o ülkenin pazarından
pay alıp, kendi ülkesine aktarıyor; ama, ne
yazık ki, bizim ülkemizde,  bu konu tam tersine  işlemektedir.
 Hiçbir yönetici, -Başbakan dahi olsa- devlet
erkini eline alarak, kabadayı gibi, hiçbir sanayiciyi
cezalandırma hakkını kendisinde görmemelidir,
kişisel kavgasına devleti alet etmemelidir; yani,
kelimenin tam anlamıyla, Türk sanayicisinin beynine
kurşun sıkmamalıdır. Bugün ülkemizde
yaşanan ithal oto serbestliğini, bu konuda, ülkemiz
sanayicisinin beynine sıkılmış bir
kurşun olarak addediyoruz. Bir yandan “KOSGEB ve KOBİ'leri
desteklerim” derken, diğer yandan Türk sanayicisini
yok edecek kararlar almayı; o, elinin kolunun kırığını
sarmaya çalıştığımız
KOBİ'lerin beynine sıkılmış
bir kurşun olarak kabul ediyoruz.

Bugün, burada, ülkemizin en önemli biriminin bütçesini
konuşmaktayız. Dış Ticaret Müsteşarlığı
bütçesini, yani bir ölçüde, ülkemizin
ihracatını artıracak ve bu ülkede yaşayan
insanlarımıza daha iyi yaşama koşullarını
sağlayacak bir birimimizin konusunu konuşmaktayız;
ama, ne yazık ki, durum böyle değildir. Bütçesini
değil, ihracatımızı artıralım
derken, kapımızda ithalatın patlamasını
görüyoruz; ülkemizde dövizin hızla
dışarıya aktığını,
günden güne fakirleştiğimizi görüyoruz.

Dünyada kişi başına düşen ihracat
döviz geliri 1 300 dolarken, ülkemizde kişi başına
düşen ihracat geliri 280 dolardır.

(Mikrofon otomatik cihat tarafından kapatıldı)

BAŞKAN - Efendim, bir selam verir misiniz. Lütfen...
2 dakikayı da kullandınız. Lütfen...
Bir selam verin efendim. Genel Kurula bir saygı sunun,
inin.

ERDOĞAN TOPRAK (Devamla) - Dış Ticaret Müsteşarlığının
bütçesi ülkemize hayırlı olsun
diyorum; ama, bu bütçeyle hayırlı bir
şey yapacağınızı sanmıyorum.
(DSP sıralarından alkışlar)

BAŞKAN - Teşekkür ediyorum efendim.

Sayın Tamer Kanber, buyurun efendim. (DSP sıralarından
alkışlar)

DSP GRUBU ADINA TAMER KANBER (Balıkesir) - Teşekkür
ederim Sayın Başkan.

Sayın Başkan, değerli üyeler; Gümrük
Müsteşarlığının 1997 yılı
bütçesi üzerinde Demokratik Sol Parti Grubunun
görüşlerini sunmak üzere söz almış
bulunuyorum. Grubum ve şahsım adına Yüce
Meclisi ve bizi izleyen halkımızı sevgi ve
saygılarımla selamlıyorum.

Gümrük ile ilgili suçlar bir çizgi üzerinde
oluşan suçlardır. Çizginin her iki
tarafında da meşruluktan bahsedilebilir. Olayların,
anında ve bu çizgi üzerinde saptanabilmesi
için, gümrük idarelerinin, eğitimli kadrolarla
ve teknolojinin her türlü olanaklarından yararlanacak
şekilde yapılandırılması gerekir.


Bir ulusal ekonominin aleyhine işleyen ve ekonomik bütünlüğünün
bozulması sonucunu doğuran başlıca sorun
kaçakçılık fiilleridir. Gümrük
denetimi olmaksızın millî ekonomimize katılan
yabancı menşeli mallarıyla, bu denetim olmaksızın
yurtdışına kaçırılan
ulusal mallarımızın devlet aleyhine; fakat,
failleri lehine yarar sağlaması olarak tanımlanabilecek
kaçakçılık fiilleri büyük
önem arz etmektedir. 

Bu gerçekler göz önüne alındığında,
Gümrük İdaremizin karşı karşıya
bulunduğu sorunlara kısaca göz atmak uygun olacaktır.


Gümrük İdaremizin karşı karşıya
bulunduğu sorunların başında kimlik sorunu
gelmektedir. Bu idarenin bir bakanlık mı, Maliye
Bakanlığına bağlı bir genel müdürlük
mü, yoksa bir müsteşarlık mı olacağı
konusunda iktidarlar, 1980'li yılların başından
bu yana bir karara varamamışlardır. Son yıllarda,
bu idare birkaç yapı değişikliğine
uğratılmıştır. 

Devlet olgusunun temel kavram ve kurumlarını kısır
politik çekişme ve paylaşmaların aracı
durumuna getirmek, devleti yönetilmez hale getirme sonucunu
doğurmaktadır. Devletin hükümranlık
hakkını kullandığı bir alandaki
kararsızlık, beraberinde birçok sorunu da
getirmiştir. Hükümetler, koalisyonlarda, bakanlık
ve işlev paylaşımı uğruna devletin
temel yapılarını yozlaştırmaktan
vazgeçmelidirler. İdarenin devlet içindeki
yapısının işlevsel ilkelere dayandırılması
yerine, politik amaçlara konu edilmesi, etkinliğini
zafiyete uğratmaktadır. 

Dışticaret hacmi, ülkemizden kat kat fazla olan
ülkelerdeki kapı sayısı 50'yi, 60'ı
geçmezken ve istihdam edilen personel sayısı
40 bin civarındayken, ülkemizde gümrük müdürlüğü
sayısı 253 ve çalışan personel
sayısı 10 bin kişi dolayındadır.
Bu küçük karşılaştırma
dahi, Gümrük İdaremizin etkinliğini ve verimliliğini
sergilemek bakımından yeterlidir. 

Gümrük İdaresinin personelinin -yabancı
dil dahil- nitelikleri, sayıları ve teknik donanımlarıyla
çağdaş duruma getirilmesinde her gecikilen gün,
idarenin etkinliğini zafiyete uğratmakta ve dolayısıyla,
uluslararası yasadışı ilişkilerin
ülkemize bulaşmasına da zemin hazırlamaktadır.


Ülkemiz, gümrük birliği sürecinin doğal
gereği olarak, Avrupa Topluluğu ülkelerinin uyguladığı
otomasyon projesini uygulamak zorundadır. Bu proje, aynı
zamanda, yukarıda da vurgulandığı üzere,
elemanların niteliklerinin geliştirilmesini de içermektedir.


Bazı gümrük kapılarının
ve gümrük idarelerinin de kurulması hâlâ
mümkün olmamıştır. Gümrük
kapısı açmak ve gümrük idaresi
kurmak için mutlaka standart getirilmeli, siyasî
nedenlerle yeni bir kapı açılmamalıdır.
Bu standardın temel ilkesi, yörenin dışticaret
ve turizm  potansiyeli olmalıdır. 

Tarım ürünleri ithalatında, İstanbul
dışında yeterli laboratuvar bulunmaması,
ithalatçımızı mağdur etmektedir.
Gümrük birliği, Sarp ve Habur gibi gümrük
kapılarını Avrupa Topluluğunun kapıları
haline getirmiştir; kapılar, bu niteliği kazanmıştır;
ama, bu işlevi görecek yapılanmaya kavuşturulamamışlardır.


Dışticaret işlemlerinin gereken etkinlikte
denetim mekanizması kurulmadan giderek özel iskelelere
yönlendirilmesi, beraberinde birçok sorun getirecektir.


Türk gümrük idaresi, vakit geçirilmeden,
rüşvet ve yolsuzluk gölgesinden kurtarılmalıdır.
Rüşvet ve yolsuzluk iddiaları gündeme geldiğinde,
Hükümet bunların üzerine kararlılıkla
gitmeli ve potansiyel Susurluk benzeri durumların oluşmasına
zemin hazırlanmasının önüne geçmelidir.
(DSP sıralarından alkışlar)

Ülkemizde kolluk güçleri, hafta geçmiyor
ki, uyuşturucu operasyonu yapmasın ve uyuşturucu
ele geçirmesin. Bu uyuşturucular, ülkemize girerken
de çıkarken de bu ülkenin sınırlarından
geçmektedir. Bu durum,  bir yandan terör örgütlerinin
ekonomik olanaklara kavuşmasına yol açarken
diğer yandan da karapara kazanmaya zemin hazırlamaktadır.
Uyuşturucu trafiğinin ulaştığı
boyut, gümrük idaremizin zafiyetini sergileyen bir boyuttadır.

Dışticaret verilerinin, gümrük birliğini
izleyen dönemde, daha halen sekiz ay gecikmeyle yayımlanması,
bağışlanacak bir durum değildir. Bu durumun
tek sorumlusu, elbette Gümrük İdaresi değildir;
ancak, bu, Gümrük İdaresi ile Devlet İstatistik
Enstitüsü arasındaki eşgüdüm
aksamalarının ekonomi yönetimine verdiği
hasarı göstermesi bakımından önemlidir.


Gümrük İdaresinin etkinliğini yükseltebilmek
için, sahil güvenlik birimleriyle işbirliğinin
daha da güçlendirilmesinde fayda vardır. 

Ekonomik çıkarları bakımından
doğu ve güneydoğu ülkelerinin aldıkları
tedbirler, Kuzey Irak'taki otorite boşluğu, bazı
komşularımızın hasmane tutumları
ve kaçakçılığın oluşumuna
gösterdikleri kolaylıklar, doğu-batı bağlantısı,
özellikle altın üçgen ve altın
hilal denilen doğu ülkelerinden batı ülkeleri
istikametine yapılan uyuşturucu kaçakçılığının
Türkiye üzerinden yapılması, bu bölgelerdeki
kaçakçılığın yaygınlaşmasına
ve devamlılık göstermesine sebep olmaktadır.


Sayın Başkan, değerli arkadaşlarım;
bavul ticaretinin, ülkemizin çok önemli ve güncel
konusu olduğu, Sayın Erbakan'ın da açıkladığı
üçüncü pakette yer almasıyla görülmüştür.
Önce büyük umutlarla baktığımız
bavul ticaretini engellemek için elimizden gelen her şeyi
yapıyoruz. Bavul ticaretini yapanlar, Ruslar, Bulgarlar,
Macarlar, Yugoslavlardır. Bu ülkelerden gelen kadınlara
Nataşa, hayat kadını gözüyle bakılıyor.
Gerek Trabzon'da gerek Edirne'de gerekse İstanbul'da yapılan
uygulamalar, bu ülkelerin insanlarına karşı
büyük bir haksızlıktır. 

Kapıkule'den geçen otobüsleri durduruyoruz;
gümrük görevlileri beğendikleri kadınların
pasaportları ile kendilerini istiyorlar. Eğer o genç
kızlar, görevlilerin isteklerine boyun eğerse,
serbest bırakılıyorlar  -bu boyun eğme,
fiziken veya cüzdandaki dolarlara göre değişiyor-
 aksi takdirde, otobüste eşyaların tümü
aşağıya indirilip, kontrol adı altında
talan ediliyor. 

Bavul ticaretiyle ilgili üçüncü paketteki
uygulamanız çok yanlıştır, vahimdir.
Bu kürsüden sizi uyarıyorum; yanlış
yapıyorsunuz, medet umduğunuz bavul ticaretinde yanlış
yapıyorsunuz.

Bilmem farkında mısınız; karaparayı
aklamak için bellibaşlı rantçılara,
eroin kaçakçılarına, beyaz kadın
ticareti yapanlara, kısaca, karapara aklamak isteyenlere
fırsat veriyorsunuz. (DSP ve CHP sıralarından
alkışlar) 

Maliyeti çok ağır olacak düzenlemelerle
devlete kaynak sağlamayı savunamazsınız.

Buradan sizleri bir daha uyarıyorum, “bu bölgelerde
sattıkları malın karşılığı
döviz millî bankalara götürülüp
bozdurulduğunda KDV almayacağız” diyorsunuz.
Hiçbir evrak veya makbuz istemeden ne kadar para getirirse
getirsin, yeter ki, parayı devlet bankasına getirsin;
ama, memleketin hali ne olursa olsun zihniyeti de sizi kurtaramaz.
(DSP ve CHP sıralarından “Bravo” sesleri,
alkışlar)

ALİ RIZA GÖNÜL (Aydın) - Karaparayı
kim çıkardı; ondan da bahsetsene kısaca...

TAMER KANBER (Devamla) - Değerli arkardaşlarım...
(DSP ve CHP sıralarından “devam et” sesleri,
gürültüler)

(Mikrofon otomatik cihaz tarafından kapatıldı)

BAŞKAN - Efendim, Sayın Kanber devam edecek de zaman
elvermedi.

YALÇIN GÜRTAN (Samsun) -Sayın Başkan,
benim 2 dakikam vardı, onu ilave edin.

TAMER KANBER (Devamla) - Sayın Başkanım, affınıza
sığınarak tamamlıyorum efendim.

BAŞKAN - Estağfurullah...

TAMER KANBER (Devamla) - 2 dakikayı geçmez efendim.


BAŞKAN - Hayhay, buyurun, size 2 dakika eksüre veriyorum.
(DSP ve CHP sıralarından alkışlar)

TAMER KANBER (Devamla) - Teşekkür ederim.

BAŞKAN - Yani, bu alkışlar... Bir terim var
biliyorsunuz... (DSP ve CHP sıralarından alkışlar)
Bir dakika, müsaade buyurun... Rüşveti kelamı
biliyordum da rüşveti zemanı da şimdi
öğrendim. (DSP ve CHP sıralarından alkışlar)

Buyurun efendim. 

TAMER KANBER (Devamla) - Değerli arkadaşlarım,
gümrük kapılarındaki uygulamalarınız,
bana, limanları hatırlattı. Limanları
da satıyorsunuz. Nasıl satarsınız;
orası fabrika değil, orası maden ocağı
değil, orası çimento fabrikası değil,
orası market değil; orası hudut, orası
sınır. (DSP ve CHP sıralarından alkışlar)
O zaman, Kapıkule'yi de satalım... Satamazsınız;
kesinlikle, biz, sattırmayacağız! (DSP ve CHP
sıralarından “Bravo” sesleri, alkışlar)

Değerli arkadaşlarım, bakın, Osmanlı'da
da vardı; Osmanlı, baba mallarını
satmazdı. Siz de, Türk Milletinin malını,
Atütürk'ün kurduğu fabrikaları, limanları
satamazsınız! (DSP ve CHP sıralarından
“Bravo” sesleri, alkışlar) İlle
de satacak bir şeyler arıyorsak, gelin, hep beraber,
Sayın Hocamın 150 kilogram altınını
satalım. (DSP ve CHP sıralarından “Bravo”
sesleri, alkışlar) Belki, Hocamın altınları,
bugün, 300 kilogram olmuştur; Nasrettin Hocanın
kazan hikâyesi misali.

Teşekkür ediyorum; sevgi ve saygılarımla
hepinizi selamlıyorum. (DSP ve CHP sıralarından
alkışlar)

BAŞKAN - Sayın Kanber, teşekkür ediyorum.

Sayın Aydın Tümen; buyurun. (DSP sıralarından
alkışlar)

DSP GRUBU ADINA AYDIN TÜMEN (Ankara) - Sayın Başkan,
sayın milletvekilleri; Devlet İstatistik Enstitüsünün
1997 malî yılı bütçesi üzerinde,
Demokratik Sol Parti Grubu adına görüşlerimi
açıklamak üzere, söz almış
bulunuyorum; konuşmama başlamadan önce, Yüce
Meclise saygılarımı sunuyorum.

Sayın milletvekilleri, Devlet İstatistik Enstitüsü,
istatistik sözcüğünü, “günlük
kullanımda değişen olayların niceliklerini
ve niteliklerini gösteren sayılar” olarak tanımlamakta;
bilim dalında ise, bu sözcük, daha geniş
ve başka bir anlamda, “toplu olayları araştırmaya
yarayan çok sayıda birimi gözlemek, söylemek
veya ölçmek, bunların niteliklerini saptamak,
sınıflamak ve karşılaştırmak
yoluyla inceleyen ve böylece, söz konusu olayların
nedenlerini, normal biçimlerini ve aralarındaki
bağları öğrenmeyi sağlayan bilimsel bir
yöntemdir” şeklinde tanımlanmaktadır.
Türkiye'de, gerek kamu ve gerekse özel sektör kullanıcılarına,
karar alıcılara ve araştırmacılara
yeteri kadar sağlıklı istatistik bilgiler sunulabildiği
oranda, sorunlara daha gerçekçi ve kalıcı
çözümler bulmak mümkündür. İşte,
bu noktada, Devlet İstatistik Enstitüsüne veri
sunan tüm kurum ve kuruluşlar ile kişilerin işi
önemsemesi, ciddiye alması, inandırıcı
sonuçlar çıkarabilir. 

Bugün, değişik üniversitelerin bünyesinde,
lisans düzeyinde öğrenci alan 13 adet istatistik
bölümü mevcuttur ve her yıl bunlardan yüzlerce
öğrenci mezun olmaktadır; fakat, kamu kurum ve
kuruluşlarında ise yeterince istatistik uzmanı
değerlendirilmemektedir. Üstelik, istatistik mezunlarına
bünyesinde en fazla gereksinim duyan Devlet İstatistik
Enstitüsü, kendi bünyesinde, farklı meslek
mensuplarına kısa bir eğitim vererek “istatistik
uzmanı” unvanı vermektedir. Yıllarca
istatistik eğitimi alanların hakları açısından,
bunun bir an önce düzeltilmesi gerekmektedir.

Sayın milletvekilleri, istatistik bilgileri üreten
bir kurum olan Devlet İstatistik Enstitüsü, tam
bağımsız, tarafsız ve güvenilir
olarak çalışabilecek bir yapıya sahip
olmalıdır. Bunun için, siyasî otoritenin
asla müdahaleci olmaması gerekir. Ne yazık
ki, bunun olumsuz örnekleri önceki yıllarda yaşanmıştır.
Siyasî iktidarlar, icraatlarıyla ilgili verilerin
umutlarının ötesinde çıktığını
görünce daima suçlu aramışlardır.


Bir diğer konu : Kurumda istihdam edilecek personelin niteliklerinin
iyi tespit edilmesi gerekmektedir. Yaklaşık son on
yıldır Devlet İstatistik Enstitüsünde
olumlu sayılabilecek gelişmeler olmuştur. Bunun
yanında, bazı eksik gördüğüm
yanlarını söylemek istiyorum.

Devlet İstatistik Enstitüsünün yaptığı
araştırmalarda anket çalışmaları
önemli bir yer tutmaktadır. Ne yazık ki, Devlet
İstatistik Enstitüsünde, özellikle profesyonel
anketör olarak yetiştirilmiş personel ve bünyesinde
bu konuda açılmış bir birim yoktur.
Tabiî ki, sadece böyle bir birim açmak, personel
yetiştirmek yetmiyor. Bu personelin, başta harcırahları
olmak üzere, çalışma olanaklarının
en iyi koşullarda desteklenmesi gerekmektedir.

Devlet İstatistik Enstitüsü, kendi bünyesinde
tam anlamıyla otomasyona geçmelidir. Ankara'daki
merkezin, bölge müdürlükleriyle ve il müdürlükleriyle
hızlı ve sağlıklı bilgi akışını
sağlayacak donanıma sahip olması sağlanmalıdır.
Özellikle il müdürlükleri aktif hale getirilmeli,
kendi iliyle ilgili bilgilere en ayrıntılı
bir şekilde sahip olmalıdır.

Bir diğer konu: Araştırma ve çalışmaların
sonuçları, güncelliğini yetirmeden açıklanmalıdır.
Tabiî, bazı çalışmaların
değerlendirilmesi çok ayrıntılı
olabilir; buna diyecek bir şey yok; fakat, böyle çalışmalar
önce ana hatlarıyla yayımlanmalı, daha
sonra da aşamalı olarak detay bilgiler yayımlanmalıdır.
Örneğin, 1994 yılında yapılan anket
sonuçları, ancak 1996 yılında yayımlanabilmektedir.
1994 yılı gelir dağılımı
anketi bunlardan biridir.

Gelir dağılımı anketlerinin kapsamı,
üretilecek ekonomik politikalar açısından
çok önemlidir. Bunların, nüfusun yüzde
20'lik dilimler şeklinde hesaplanması yerine, yüzde
5'lik dilimlere göre düzenlenmesinin, politika üretimine
katkısı daha fazla olacaktır.

Bütün bu çalışmaların yanında,
Devlet İstatistik Enstitüsünden iki talebim olacak.
Birincisi, vergi istatistikleridir. Niçin vergi istatistikleri;
çünkü, Türkiye'de, bugün, bir vergi
adaletsizliğinden söz ediyoruz, vergi yükünün
hakça dağılmadığından konuşuyoruz;
fakat, yine de, bu hususu tabu sayıp, gereken çalışmayı
yapmıyoruz. 

İkincisi, kayıtdışı ekonomiyle
ilgili çalışmaların yapılmasıdır.
Bunu, şunun için söylüyorum: Bu konuda
tahmini birçok rakam söylenmektedir. Hiç olmazsa,
bu konuda bir fikir birliği de oluşturulması
bakımından, bunun, faydalı olacağı
kanaatindeyim. 

Devlet İstatistik Enstitüsünün kuruluş
amacı ve görevleri, kuruluş yasasında
şöyle belirtilir: “Ülkenin iktisadî,
sosyal ve kültürel etkinlikleriyle ilgili istatistikler
derlemek ve yayımlamaktır.”

8 Haziran 1984 tarih ve 219 sayılı Kanun Hükmünde
Kararnameyle statüsü yeniden düzenlenerek, kuruma
başka görevler verilmiştir. Bu görevler
şunlardır : Kalkınma planı ve yıllık
programlar hazırlanması ve uygulanması aşamalarında,
Devlet Planlama Teşkilatınca gerekli görülen
verileri öncelikle toplamak ve değerlendirmek;  sonu
sıfır ve beş ile biten yıllarda genel
nüfus sayımı yapmak; sonu üç ile
biten yıllarda genel tarım sayımı
yapmak; ayrıca, gereksinim duyulan öteki konularda
genel sayımlar ile örgütün gerekli gördüğü
anketleri düzenlemek; istatistik tanım ve standartlarını
saptamak; istatistik yöntemlerini geliştirmek gibi.


Yalnız, 1984 yılında çıkarılan
kanun hükmünde kararnamede 1990 yılında
yapılan bir değişiklikle, 2000 yılına
kadar yeni bir nüfus sayımı yapılması
gündemden çıkarılmıştır.
1990 yılından günümüze kadar çok
yoğun bir göç hareketi yaşanmış;
özellikle, Doğu ve Güneydoğu Anadolu Bölgelerimizdeki
vatandaşlarımız, terör ve ekonomik zorlanmalardan
dolayı büyük kentlere doğru yoğun bir
şekilde göç etmiştir ve bu göç
hâlâ devam etmektedir. 1980 yılından
bu yana kırsal kesim nüfusu azalmakta ve kentsel nüfus
hızla artmaktadır. Bunun yanında, kentten
kente göç olgusu da gündeme girmiştir.
Bu yoğun göç olgusu, istatistikî bilgilerin
yeterince izlenmesini zorlaştırmaktadır. 

Sayın milletvekilleri, Türkiye, 24 Aralık 1995
tarihinde yapılan milletvekili genel seçimine gidildiğinde,
ne tam olarak illerin nüfusunu ne de seçmen sayısını
biliyordu. 24 Aralık 1995 milletvekili genel seçiminde
illerin çıkardığı milletvekili
sayıları, Milletvekili Seçim Kanunu uyarınca,
en son 1990 yılında yapılan genel nüfus
sayımı sonuçlarına göre belirlenmiştir.
Oysa, normal nüfus artışı yanında,
hızlı ve sağlıksız bir kentleşmeye
sahne olan ülkemizde, son yıllarda, özellikle
-az önce de bahsettiğim gibi- doğu ve güneydoğu
illerimizden büyük kentlere doğru yoğun iç
göçler yaşanmıştır. İllerin
nüfus yapısı ve iller arası nüfus
dağılımını değiştiren
bu gelişmelerin, mevcut seçmen kütüklerinin
gerçeğe uygunluğunu da olumsuz yönde etkilemesi
kaçınılmazdı. Böylece, 24 Aralık
1995 milletvekili genel seçimi, bir yandan illerin çıkardığı
milletvekili sayıları gerçeği yansıtmayan
verilere göre belirlenmiş olarak, öbür yandan
seçmen kütüklerinin gerçeğe uygunluğunu
sağlamak bakımından hayli yetersiz bir yöntem
kullanılarak yapılmıştır. Bu
durumun, Anayasanın 67 inci maddesinde belirtilen “temsilde
adalet” ilkesiyle bağdaşmadığı
ortadadır. Bu gerçeklerle, 2000 yılından
önce yapılacak genel seçimlerde, illerin çıkaracakları
milletvekili sayıları ile yerel meclisler üye
sayılarının daha sağlıklı
verilere göre belirlenmesine ve seçmen kütüklerinin
güncelleştirilmesine; bu arada, Merkezî Nüfus
İdaresi Sistemi çerçevesinde, ileride, özellikle
seçmen kütüklerinin güncelleşmesinde
de yararlanılabilecek veri tabanlarının oluşturulmasına
veya güncelleştirilmesine en ekonomik yoldan olanak
sağlamak üzere, en kısa zamanda, bir genel nüfus
tespiti yapılması zorunluluktur. 

Demokratik Sol Parti olarak, biz, genel nüfus tespiti yapılması
ve seçmen kütüklerinin güncelleştirilmesi
hakkında bir yasa teklifini Meclis gündemine getirmiş
bulunmaktayız. Herkesin faydasına olan bu teklifimiz,
ne yazık ki, hâlâ, Hükümet tarafından
bekletilmektedir. Bunun nedeni, acaba, böyle bir tasarının
muhalefet tarafından getirilmesinden mi, yoksa gerçeği
yansıtmayan kütük düzeninden menfaat sağlama
düşüncesinden mi kaynaklanmaktadır; bunu
anlamak mümkün değil. (DSP sıralarından
alkışlar) 

Sayın milletvekilleri, hepimizin de bildiği üzere,
uzunca bir süredir bilgi çağını
yaşamaktayız. Çağdaş bilginin temelinde
de istatistik ve istatistiğin üretilmesi yatar. Bazı
konularda yapılan araştırmalar sonucunda ortaya
çıkan istatistikler, acı gerçekleri
gösterebilir; ama, bunlardan çekinmeden, korkmadan
öğrenmeliyiz; öğrenmeliyiz ki, çözümlerini
en erken ve gerçekçi bir şekilde üretebilelim.
Bu konuda, en son yapılmış olan 1994 gelir
dağılımı anketi sonuçları
ile 1987 gelir dağılımı anketi sonuçlarının
karşılaştırmalı örneğinden
size bir örnek vermek istiyorum... 

(Mikrofon otomatik cihaz tarafından kapatıldı)

BAŞKAN - Evet, Sayın Tümen... Çok daraldık
efendim...

Buyurun; eksüre verdim.

AYDIN TÜMEN (Devamla) - Teşekkür ediyorum Sayın
Başkan.

Ulusal gelirin paylaşımı hakkında yapılan
ankette -yüzde 20'lik dilimlere göre- 1987 yılında,
nüfusun yüzde 80'i 50,1, geriye kalan yüzde 20'lik
kısmı yüzde 49,9 gelir alırken, 1994
hane halkı gelir dağılımında ise,
yüzde 80'i yüzde 45,1, yüzde 20'si de yüzde
54,9 gelir almaktadır. Yani, bu yedi yıllık
süre içerisinde yüzde 5'lik bir uçurum
daha oluşmuştur. 

Sayın milletvekilleri, bir de kent ve kırsal kesim
arasındaki rakamları vermek istiyorum. Kullanılabilir
gelir, 1987 yılında, kentte yüzde 59,2 iken,
1994 yılında yüzde 68,8'e yükselmiş;
kırsal kesimde ise, yüzde 40,8'den 1994'te yüzde
31,12'ye gerilemiştir. 

Çalışan fert geliri ise, şehirde, 1987'de
yüzde 55,48 iken, 1994'te yüzde 67,1'e yükselmiş;
 kırsal kesimde ise, yüzde 44,52'den yüzde 32,9'a
düşmüştür. 

Sayın milletvekilleri, bu rakamlar bize şunu göstermektedir:
Kırsal kesim, bu yedi yıllık süre içerisinde
yüzde 11 oranında gelir düşüklüğüne
uğramıştır. Demokratik Sol Parti olarak
ifade ettiğimiz, kalkınmanın köyden başlaması
gereği ve bu ekonomik politikamızın ne kadar
gerçekçi ve ne kadar doğru olduğu, işte
bu rakamlardan anlaşılmaktadır. (DSP sıralarından
alkışlar)

(Mikrofon otomatik cihaz tarafından kapatıldı)

AYDIN TÜMEN (Devamla) - Selamlayacağım Sayın
Başkan.

BAŞKAN - Efendim, selamlamak zamana badi ve bahis değilse
de, buyurun efendim.

AYDIN TÜMEN (Devamla) - Sayın Başkan, sayın
milletvekilleri, Ulu Önder Mustafa Kemal Atatürk ve
çalışma arkadaşlarının
1926 yılında kurarak bizleri kazandırdıkları
Devlet İstatistik Enstitüsünün 70 inci kuruluş
yılını kutladığımız
bu günlerde bizleri büyük emek ve çalışma
sarf ederek bilgilendiren çok değerli çalışanlarına
ve İstatistik camiasına teşekkür eder;
bu vesileyle, Devlet İstatistik Enstitüsü bütçesinin
hayırlı olmasını diler; Yüce
Meclise saygılarımı sunarım. (DSP
sıralarından alkışlar)

BAŞKAN - Sayın Tümen, teşekkür ederim.

Demokratik Sol Parti Grubunun sön sözcüsü
Sayın Baycık; buyurun. (DSP sıralarından
alkışlar)

DSP GRUBU ADINA TAHSİN BORAY BAYCIK (Zonguldak) - Sayın
Başkan, Yüce Meclisin değerli üyeleri; Gençlik
ve Spor Genel Müdürlüğünün 1997 Malî
Yılı Bütçe Kanunu Tasarısıyla
ilgili olarak, Demokratik Sol Parti Grubunun görüşlerini
belirtmek üzere söz almış bulunuyorum.
Konuşmama, Yüce Meclisi saygıyla selamlayarak
başlıyorum. 

Anayasamızın 58 inci ve 59 uncu maddeleriyle, istiklal
ve cumhuriyetimizi emanet ettiğimiz gençliğimizin
ve her yaştaki vatandaşlarımızın
bedensel ve ruhsal yönden sağlıklı yetişmeleri
için devletimizin her türlü tedbiri alması
hükme bağlanmıştır. 

Şunu memnuniyetle ifade etmek istiyorum ki, gençlik
ve sporla ilgili devletin temel görevlerinin ve hedeflerinin
anayasalarında yer aldığı ender ülkelerden
biriyiz. 

Milletimizin bütün fertlerinin çalışkan,
girişken, yaratıcı ve yapıcı
özelliklerini geliştirmek; topluma, sağlam karakterli,
kendine güvenen, mutlu, verimli ve sağlıklı
vatandaşlar kazandırmak; Atatürk ilke ve devrimleri
doğrultusunda bir nesil yetiştirmek, devletimizin temel
amacı ve değişmez politikasıdır.


Spor, insanlara sağlıklı bir yaşam olanağı
sunmanın yanı sıra, kültürel, toplumsal
ve ekonomik boyutları bulunan çok yönlü
bir olgudur. 

Büyük Atatürk'ün uzakgörüşlülüğü
sayesinde, devlet, insanlarımızın bedenen
ve ruhen sağlıklı yetişmelerini sağlamak
amacını bir hizmet olarak üstlenmiştir.


Sayın Başkan, sayın milletvekilleri; bugün,
Gençlik ve Spor Genel Müdürlüğünün
ve bağlı federasyonların kuruluş amaçlarına
uygun faaliyet gösterememelerinin temel nedeni, malî
kaynakların kıtlığı, tesis yokluğunun
yanında, temel sorun, yönetim modelidir. Çözümse,
özerk bir yönetimdir. 

Yapılması gereken, Gençlik ve Spor Genel
Müdürlüğünü ve spor federasyonlarını
özerk hale getirmektir. Çünkü, spor gibi
evrensel bir olgunun yönetimi de, ancak, niteliğe yaraşır
biçimde olmalıdır. 

Toplumu, spor yapan bir toplum haline getirebilmenin temel koşulu,
amatör spor kültürünün gelişmesi,
amatör sporcu ve kulüp sayısının
artırılması ve devletin amatör spor
etkinliklerine yeterli desteği sağlamasıdır.


Sizlere gururla bahsedeceğim bir husus da, futbol ve basketbolda
ülkemizin sağladığı büyük
gelişme ve uluslararası düzeydeki yüksek
performansıdır. Futbolda, Fenerbahçe, Beşiktaş,
Galatasaray ve Trabzonsporun uluslararası alanda başarıları,
tesadüfî değildir. Basketbolda, Fenerbahçe,
Efes Pilsen, Ülker, Galatasaray, Beşiktaş, Meysu,
Tofaş, Ankara Telekom'un (PTT) başarısının
süreklilik kazanacağı; bunun yanında, Basketbol
Millî Takımımızın Avrupa Şampiyonasında
oynama başarısını elde etmesi; futbol
ve basketbol sporundaki gelişme, Türk sporunun, diğer
branşlarda, yaygınlaştırılarak,
başarılarının devam edeceğinin
göstergesidir. 

Sayın Başkan, değerli milletvekilleri; Gençlik
ve Spor Genel Müdürlüğü, bütçe
ödeneklerinin miktarı bakımından, 1997
bütçesinin en fakir kurumlarından birisidir.
Genel Müdürlüğün amaçlarını,
yatırım projelerini göz önünde bulundurduğumuzda,
gerek bütçe ödeneğinin gerekse bu ödenek
içerisinde yatırımlara ayrılan miktarın
son derece yetersiz olduğu açıkça görülmektedir.


İnsana yapılan yatırım, en önemli
yatırımdır. Spora yapılan yatırım
da insana yapılan bir yatırımdır.
 O nedenle, sosyal devlet olma iddiasını taşıyan
bir devletin bütçesinden spora ayırdığı
para, teknik altyapı yatırımlarına
veya diğer harcama kalemlerine ayırdığı
paradan daha az önemli olmamalıdır. Ancak,
Genel Müdürlüğün, özellikle yatırım
ödenekleri bazında Plan ve Bütçe Komisyonuna
teklif edilen bütçesi, bir önceki yıldan
daha azdır. Bu durum, Türkiye gibi, yüksek enflasyonun
yaşandığı bir ülkede yeni yatırım
yapmak bir yana, devam eden yatırımlara dahi ödenek
tahsisini, neredeyse olanaksız kılmaktadır.


Değerli milletvekilleri, çok iyi bildiğiniz gibi,
Türkiye, genç nüfuslu bir topluma sahiptir. Bu
durum, bizim için önemli bir avantajdır. Bu
avantajı ancak gençlerimize sahip çıkarak
ve onları en iyi şekilde yetiştirerek kullanabiliriz.


Bu kapsamda, Gençlik ve Spor Genel Müdürlüğüne
düşen en büyük görev, gençlerimizin
serbest zamanlarını, kendilerine en faydalı
olacak şekilde değerlendirmelerini sağlamaktır.
Özellikle işsizlikten kaynaklanan bunalımlar
ile uyuşturucu madde bağımlılığı
tehlikelerine karşı gençlerimizi korumak,
herkesten önce devlete düşen bir görevdir.
Toplum olarak, gençlerimize hoşgörüyle
yaklaşmak ve onları anlamaya çalışmak
zorundayız. 

Sayın Başkan, değerli milletvekilleri; sözlerimi,
bazı konulardaki düşüncelerimizi arz ederek
tamamlamak istiyorum. Devletimizin dışındaki
kişi ve kuruluşların spora katkısının
sağlanabilmesi için uygun bir yöntem olan sponsorluk
müessesesinin kesin kurallara bağlanması, son
derece önemlidir. 

Okul faaliyetleri, üzerinde önemle ve öncelikle
durulması gereken faaliyetlerdir. 

Amatör spor etkinliklerinin profesyonel branşlar karşısındaki
ezikliğine son verilmesi ve amatör spora etkili bir devlet
desteğinin sağlanması zorunludur. (DSP sıralarından
alkışlar)

Ülkemizde sporun yaygınlaştırılması
için semt spor sahalarının yapımına
önem ve öncelik verilmelidir. 

Sporun yaygınlaşması ve gelişmesi, yurttaşlarımıza
spor yapma olanağı sağlayacak tesis sayısının
artmasına bağlıdır. Tesislerin nicelik
ve nitelik olarak zenginleşmesi, bugünkü koşullarda
yalnızca devletten beklenmemelidir. Bu konuda, başta
yerel yönetimler olmak üzere tüm kuruluşlar
üzerine düşeni yapmalıdırlar. 

Nitekim, Karadeniz Ereğli Belediyesi, kapalı spor salonu
yapılması amacıyla, kendisine ait 5 500 metrekare
arsayı; aynı şekilde, Zonguldak İli
Kozlu Belediyesi de aynı amaçla, arsalarını
Gençlik ve Spor Müdürlüğüne tahsis
etmişler ve 60 bin nüfuslu Kozlu Belediyesi ile 100
bin nüfuslu Karadeniz Ereğli İlçesi kapalı
spor salonu yapılmasını beklemektedir. 

2004 yılında yapılacak olan 28 inci Olimpiyat
Oyunlarına yetiştirilmek üzere, başkentimize
yakışır büyük bir spor kompleksinin
yapılması zorunludur. 

Kamu ve özel kuruluşlara ait olup atıl vaziyette
bulunan spor tesislerinin, her yaşta vatandaşımızın
spor yapabilmesi amacıyla, ortak kullanım ve işletilmesi
amacıyla, ilgili kuruluşlar ile Gençlik ve
Spor Genel Müdürlüğü işbirliği
yapmalıdır. Şehir imar planlarında
spor alanı olarak gösterilen yerlerde, spor tesislerinin
yapımı gerçekleştirilmeli; toplukonutlarda,
çok konutlu binalar ve organize sanayi bölgelerinde,
gençlerin, serbest zamanlarını değerlendirebilecekleri,
çok amaçlı, kapalı ve açık
spor alanları yapılması zorunlu hale getirilmelidir.
Antrenör, hakem, sporcu ve diğer spor elemanları,
ihtiyaca uygun şekilde ve bilimsel esaslara göre yetiştirilmeli
ve gelişimleri sağlanmalıdır. Özürlü
vatandaşlarımızın, spor tesislerinden
yararlanmalarını sağlayacak düzenlemeler
yapılmalı, özürlülere yönelik
hizmet veren kulüplere, malzeme ve eğitici yardımında
bulunulmalıdır. 

Sayın Başkan, sayın milletvekilleri; ülkemizde,
gençlik ve spor hizmetlerinin, gün geçtikçe
geliştiğini, yeni projelerin uygulamaya konulduğunu
izlemekle beraber, Türk sporunun, futbol dışında,
henüz ülke düzeyinde yaygınlaşmadığı,
uluslararası başarımızın belli
spor dallarıyla sınırlı kaldığı
bir gerçektir. Bu nedenlerle, yapılacak her olumlu
hizmete, Demokratik Sol Parti olarak, desteğimiz, her zaman
sürecektir.

Sayın milletvekilleri, sözlerimi, bugün için
de geçerli olması temennisiyle, Büyük
Atatürk'ün “ben, sporcunun zeki, çevik ve
aynı zamanda ahlaklısını severim”
sözüyle tamamlıyorum.

Gençlik ve Spor Genel Müdürlüğüne,
1997 yılı için tahsis edilen bütçenin,
Türk sporuna ve Türk gençliğine daha fazla
hizmet, daha fazla başarı getirmesini diliyor, televizyonları
başında bizleri izleyen tüm halkımızı
ve yüce milletimizi saygı ve sevgilerimle selamlıyorum.
(DSP sıralarından alkışlar)

BAŞKAN - Sayın Baycık, teşekkür
ediyorum.

Sayın milletvekilleri, şimdi, sıra Refah Partisi
Grubu sözcülerinde.

Zamanı da dikkate alarak iki sayın üyeye söz
vereceğim, sonra birleşime ara vereceğim. Tahmin
ediyorum, 19.00'da ara verme imkânımız olacak
ve 19.15'te tekrar toplanmak üzere ara vereceğiz.

MEHMET GÖZLÜKAYA (Denizli) - Kaç dakika?

BAŞKAN - Efendim, 15 dakika ara vereceğiz. Daha sonra
Başkanlık kürsüsüne çıkacak
başkanvekili arkadaşımız da hazır;
milletvekilleri zaten serbest, kulislere giriyorlar çıkıyorlar.
Bir an önce evlerinize gönderelim,gece geç kalmayasınız
diye, böyle bir tedbir düşündük.

Refah Partisi Grubu adına, Sayın Saffet Benli; buyurun.
(RP sıralarından alkışlar)

Süreniz 10 dakika mı efendim?

SAFFET BENLİ (İçel) - Evet, Sayın
Başkan.

BAŞKAN - Buyurun.

RP GRUBU ADINA SAFFET BENLİ (İçel) - Muhterem
Başkan, değerli milletvekilleri; Refah Partisi Grubu
adına, görüşülmekte olan 1997 yılı
Dış Ticaret Müsteşarlığı
bütçesi üzerinde görüşlerimizi
ifade etmek üzere huzurlarınızdayım;
bu vesileyle, Yüce Heyetinizi ve ekranları başında
bizi izleyen muhterem vatandaşlarımızı,
Grubum ve şahsım adına, saygı ve hürmetlerimle
selamlıyorum.

Bilindiği gibi, 9 Aralık 1994 tarihinde Mecliste görüşülüp,
20 Aralık 1994 tarihinde Resmî Gazetede yayımlanarak,
önceden, Hazine ve Dış Ticaret Müsteşarlığı
olan bu kurum, anılan tarihten sonra, Dış
Ticaret Müsteşarlığı olarak teşkilatlanmıştır.
İki yıllık, genç bir müsteşarlıktır.
Bünyesinde, İhracat, İthalat, Anlaşmalar,
Dışticarette Standardizasyon, Teşvik ve Uygulama,
Serbest Bölgeler, Ekonomik Araştırmalar ve Değerlendirmeler
ve Avrupa Birliği Genel Müdürlükleri ile ihracat
ve ithalatçı birlikleri, İGEME (İhracatı
Geliştirme Merkezi) yurtiçi ve yurtdışı
temsilcilikleri bulunmaktadır.

Bütçesi, 1996 yılına göre yüzde
109,2 artışla, 4 trilyon 49 milyar 250 milyondur.

Kadrosu  2 453,  sözleşmeli  652  olmak üzere,
toplam 3 105 personeli vardır.

Lojman sayısı 160'tır. Araç olarak,
22 adet binek otomobil, 5 adet station vagon, 4 adet minibüsleri
mevcuttur.

Sayın Başkan, değerli milletvekilleri; bilindiği
gibi, Türkiyemiz dünyanın merkezidir. Çalışkan
ve genç nüfusuyla, yeraltı ve yerüstü
zenginlikleriyle büyük bir refah seviyesine sahip olması,
dünya ülkeleri içerisinde, izafî olarak,
nüfus başına ihracatı ve ithalatı
en ileri bir ülke durumuna gelmiş olması gerekmektedir.


2000 yılına dört kala, Türkiye, ekonomik
politikalarda ufkunu çok geniş tutmak durumundadır.
Türkiye, belli merkezlerin etrafında ve güdümünde
ekonomik, hatta, siyasî politikalar gütme yerine, dünyanın
bugün geldiği noktada, kendisi merkez olmak üzere
yeni politikalar geliştirmek durumundadır. Gelişmiş,
sanayileşmiş, kalkınmış, insanları
refah ve mutluluk içinde, dünyada sözü dinlenir
bir Türkiye'nin politikalarını meydana getirmemiz
mutlaka lazımdır. Bu bağlamda, 8 Temmuz 1996
günü, Türkiye Büyük Millet Meclisinden
güvenoyu almış olan 54 üncü Cumhuriyet
Hükümetimiz, bunun bilincinde olarak, 10-20 Ağustos
1996 tarihinde, İran, Pakistan, Singapur, Malezya, Endonezya
resmî ziyaretinde bulunmuştur. Bu ziyaretlerde, bu
ülkelerle aramızdaki ticaret hacminin 9 milyar dolara
çıkarılması mutabakatına varılmıştır.
Bunun 4,5 milyar doları ithalat, 4,5 milyar doları
da ihracattır. 2-8 Ekim 1996 tarihleri arasında
yapılan ziyaretlerde, Mısır, Libya ve Nijerya
ile belirlenen ticaret hacmimizin hedefi 5 milyar dolardır.
Bütün amaç, bu ülkelerle dışticaretimizi
ve işbirliğimizi en üst seviyeye çıkarmaktır.
Bildiğiniz gibi, bu ülkelere daha önceki ihracatımız
1,1 milyar dolardı; hedefimiz, 5 milyar dolara çıkarılmaktır.


Değerli milletvekilleri, burada, sizlere, mukayeseli olarak,
ülkelerin yaptığı ithalat ve ihracatı,
fert başına düşen millî geliri,
yüzölçümü gibi değerleri saymak,
sıralamak mümkündür; bilgilendirme bakımından
faydalıdır; ancak, içinde bulunduğumuz
durumdan ilerilere nasıl gideceğimizi belli  bir  plan
ve program  dahilinde tespit  etmemiz gerekmektedir;  hedefler
tespit  edilmelidir. 54 üncü Cumhuriyet Hükümetimiz,
2000 yılında, ihracatımızı
48 milyar dolara çıkarmayı hedeflemiştir;
bunun için de gerekli tedbirleri şimdiden almaktadır.
Bu hedefler  gerçekleştirilirken, tabiî ki
Dış Ticarat Müsteşarlığımıza
büyük görevler düşmektedir. İçinde
bulunduğu ataletten kurtulmak, ihracatımızın
artırılması için gerekli bütün
tedbirleri ve teşvikleri almak, gerçekçi ve
uygulanabilir politikalar geliştirmek durumundadır.


Türkiye'nin ihracatını ve yatırımlarını
artırmak için, bürokrasiyi azaltması;
Hazine Müsteşarlığına bağlı
Teşvik Uygulama Genel Müdürlüğünün,
Kambiyo Genel Müdürlüğünün, Yabancı
Sermaye Genel Müdürlüğünün, Hazine
Müsteşarlığından alınarak
Dış Ticaret Müsteşarlığına
bağlanması ve dışticaretin daha derli
toplu, tek elden, yeniden bir yapılanmayla dışticaret
ve gümrük bakanlığının kurulması
dışticaretimizi olumlu şekilde etkileyecek
ve sorunları çözecektir. 

Bavul ticaretinin önündeki bürokratik engeller
mutlaka kaldırılmalı, işlemler kolaylaştırılmalıdır.


Türk ihracatçılarının uluslararası
piyasalara açılmasına katkı sağlayacak
düzenlemeleri mutlaka yapmalı ve yine Dış
Ticaret Müsteşarlığı, sanayi ve ticaret
odaları, ticaret borsaları ve ihracatçı
birlikleriyle bugüne kadar olduğundan çok daha
sıkı bir diyalog ve fikir alışverişinde
bulunmalıdır. 

Dışticaret açığını
kapatmak için, ihracatçılarımıza,
eğitim yardımı, istihdam yardımı,
pazar araştırma yardımı, çevre
yardımı, ofis ve şube açma yardımı,
vakit geçirmeden, 1997 yılı başından
itibaren derhal verilmelidir. 

Dış Ticaret Müsteşarlığı,
ihracat ve ithalat rakamlarını daha hızlı
ve sağlıklı temin etmenin formülünü
mutlaka geliştirmelidir. 

Yurtdışı temsilciliklerine verilen aylık
ücret, bazı ülkelerde anormal derecede yüksek,
bazılarında çok düşüktür.
Ücretler, o ülkenin standardına göre ayarlanmalıdır.


Taşra teşkilatlarında görülen sıkıntılar:
Bina, araç gereç ve personel yetersizliği. Bir
şehirde, İhracatçı Birlikleri, İGEME,
Serbest Bölgeler Bürosu, Taşra Teşkilatı
-dört kuruluş- birbirinden bağımsız;
Ankaraya karşı sorumlu, koordinasyon yok. Buna, bir
çözüm bulunmalıdır. 

Çalışanlar, mutlaka hizmet içi eğitimden
geçirilmelidir. 

Bazı ülkelerle yapılan ihracatlarda alınan
toprak bastı paralarının kaldırılması,
ihracatımızı olumlu yönde etkileyecektir.
Bunun için, ihracat yapılan ülkelerle ikili
münasebetlerle konu çözülmelidir. 

Müsteşarlığın bağlı kuruluşu
olan ihracatçı birlikleri-ihracatçılardan
binde 1 ilâ binde 1,5 arasında yapılan kesintiler
ortak fon hesabında toplanır. Bunun da aritmetik
ortalaması binde 1,25 eder.

İhracatımızın, 1996 yılında,
takriben 25 milyar dolar olacağını düşünerek
ihracatçılardan kesilen 25 milyon doların
Türk Lirası karşılığı,
2,5 trilyon eder. İhracatçı birliklerinin,
bu 2,5 trilyonluk kaynağı nerede ve nasıl harcadığı
denetim kapsamına alınmalı veya ihracatçılara
teşvik olarak dağıtılmalıdır.

Bazı hatırlı kişiler, aylık
15 bin dolarla, birlikleri temsilen yurtdışında
görevlendiriliyorlar. Yaş haddini dolduranlar, kanunen
yasak olmasına rağmen, yüksek ücretle çalıştırılıyorlar.
İhracat birlikleri, Dış Ticaret Müsteşarlığı
tarafından çiftlik olarak kullanıldığı
izlenimini vermektedir. 

Beş aylık süre içerisinde, ithalat ve
ihracatın artması yönündeki çalışmaları
takdirle karşılıyor; yukarıda saydığım
tavsiyeleri Hükümetin dikkate alacağına inanıyorum.

Değerli milletvekilleri, sözlerimi bitirirken, Dış
Ticaret Müsteşarlığı Bütçesinin,
ülkemize, milletimize ve kurumda çalışanlara
hayırlı ve uğurlu olmasını, 1997
yılının ihracatçının
ve ithalatçının yüzünün güldüğü
bir yıl olmasını diliyor, en derin saygılarımı
sunuyorum. (Alkışlar)

BAŞKAN - Sayın Benli, teşekkür ediyorum.

Refah Partisi Grubunun görüşlerini ifade etmek
üzere ikinci sözcü, Sayın Ekrem Erdem; buyurun.
(RP ve DYP sıralarından alkışlar)

RP GRUBU ADINA EKREM ERDEM (İstanbul) - Sayın Başkan,
sayın milletvekilleri; Gümrük Müsteşarlığının
1997 yılı bütçesi üzerinde, Refah
Partisi Grubunun görüşlerini aktarmak üzere,
huzurlarınızda bulunuyorum. Yüce Heyetinizi
ve televizyonları başında bizleri izleyen
aziz milletimizi saygı, sevgi, hürmet ve muhabbetle
selamlıyorum.

Uluslararası ilişkilerin olabildiğince arttığı,
turizmin geliştiği, dünya ticaretinin bütünleştiği
günümüzde, gümrüklerin, önemi de
iş hacmi de artmaktadır. Bugün, dünya piyasaları,
kıyasıya bir rekabet içerisinde bulunuyor.
Gümrükler kalktıkça, korumacılığın
yerini, kalite, hizmet, tanıtım, diyalog ve işbirliği
almaktadır. Uluslararası rekabette en önemli
görev, yine, Gümrük Müsteşarlığına
düşmektedir. Gümrük kapılarındaki
giriş ve çıkış hizmetlerini gereksiz
formalitelerden arındırabildiğimiz, hızlı
ve sağlıklı yapabildiğimiz oranda, söz
konusu rekabetten kârlı çıkacağımız
muhakkaktır. 

Gümrük Müsteşarlığı, ülkemizin
dışarıya açılan kapısı
olmanın yanında, vitrinidir de. Bu Müsteşarlığın
önemi, sadece, kazandırdığı gümrük
gelirlerinden kaynaklanmıyor. Turizmde patlama bekliyorsak,
işadamlarımızın dünya pazarlarında
en iyi şekilde rekabet etmesini istiyorsak, işe, Gümrük
Müsteşarlığından başlamak durumundayız.

Ülkemize gelenlerin ilk karşılaştığı
kişiler, gümrük görevlileridir. Eğer,
iyi bir muameleye muhatap etmiş, gereksiz formalitelerle
saatlerce bekletmemiş ve nazik bir mekânda “hoş
geldiniz” diyebilmişsek; yine, ayrılırken,
iyi muamelelerle “güle güle” diyebilmişsek,
ülkemizle de ülkemiz insanıyla da iş yapmak
isteyenlerin veya tatilini ülkemizde geçirmek isteyenlerin
sayısı beklenenin üzerinde olacaktır.

Daha önce, Maliye Bakanlığına bağlı
iken -özellikle gümrük birliği öncesinde-
485 sayılı Kanun Hükmünde Kararnameyle
1993 yılında Başbakanlığa bağlı
müsteşarlık haline getirilen Gümrük
Müsteşarlığının öncelikli
sorunlarından bir tanesi, ihtiyacına cevap verecek
bir mekânın olmayışıdır.
Önümüzdeki yıllarda, hizmetini kolaylaştıracak
bir mekâna kavuşması en büyük dileğimizdir.


Gümrük Müsteşarlığının,
belki de en önemli sorunu, günün ihtiyacına
cevap verecek gümrük kanunu ile teşkilat kanununun
olmayışıdır. Dileğimiz, dünyadaki
en son gelişmeleri de kapsayacak, dünya standartlarında,
kapılardaki gereksiz formalitelere son verecek bir gümrük
kanunu ile teşkilat kanununun bir an önce çıkarılmasıdır.
Böyle bir çalışma, bildiğimiz kadarıyla,
yapılmaktadır ve önümüzdeki günlerde
Meclise arz edilecektir. Bu yasa tekliflerinin yasalaşmasıyla,
Gümrük Müsteşarlığının
önemli bir sorunu daha halledilmiş olacaktır.

Gerek Türkiye'nin 1996 yılı başında
gümrük birliğine girmiş olması gerekse
54 üncü Cumhuriyet Hükümetinin başlattığı
dış politikalardaki çeşitliliğe
paralel olarak, ihtiyacı karşılayacak, dünya
standartlarında, dürüst ve vasıflı
personelin yetiştirilmesi de Müsteşarlığın
yapması gereken işlerin başında geliyor.
Halen, Müsteşarlığın çeşitli
kademelerinde görev yapan 8 661 personeli, belli bir program
dahilinde yetiştirmek ve verimliliklerini artırmak,
üst görevlere hazırlamak amacıyla hizmetiçi
eğitim faaliyetlerinin aralıksız yapıldığını
biliyoruz.

Gümrük birliğine girilmesiyle ilişkilerin
yoğunlaşması, bu ilişkilerin sağlıklı
ve etkin bir şekilde işleyebilmesi, yurt dışında
çalışan yurttaşlarımızın
gümrükle ilgili sorunlarının kısa
zamanda çözümlenebilmesi için Müsteşarlığın
yurtdışı teşkilatının
acilen kurulması kanaatimizce güzel bir hizmet olacaktır.


Günümüzde, dışticaretin önündeki
engellerin kaldırılmasına ilişkin uluslararası
eğilim, özelde, Türk ekonomisinin dışa
açık hale getirilmesi çabaları ve
gümrük birliğinin gerçekleşmesi nedeniyle,
ticareti engelleyen gümrük formalitelerinin en aza indirilmesi
bir mecburiyet haline gelmiştir. 

Gümrüklerde hizmetlerin hızlandırılması
için, gümrük işlemlerinin basitleştirilmesiyle
birlikte, gümrük kontrolleri de önemli bir yer
tutmaktadır. Ülkemizin, Doğu-Batı ticaret
yolu üzerinde bulunması ve dışticaret
hacmi ile turizminin giderek artan bir seyir izlemesi, gümrük
kontrollerine tabi eşya, araç ve insan sayısı
hızla artmıştır. Gümrüklerden
geçen eşya, insan ve taşıt trafiğinin
tamamının fizikî kontrolü mümkün
değildir. Esasen, bu kontrolü yüzde 100 gerçekleştiren
ülke de bulunmamaktadır; uluslararası kuruluşlar
da, ticaretin engellenmemesi için, yüzde 10 oranında
bir fizikî kontrol nispetini yeterli bulmaktadır;
ancak, ülkemizin, devlet otoritesi zaafı bulunan ülkelerle
çevrili olması ve doğu-batı ticaret yolunun,
aynı zamanda uluslararası yasadışı
uyuşturucu maddeler trafiğinin de kullanılması
nedeniyle, gümrüklerden geçen kişi, taşıt
ve eşyaların daha iyi ve sıkı kontrolü
gerekmektedir. Bu çelişkili durum, kaçakçılıkla
mücadelede yeni yöntem araçlarının
kullanılmasını zorunlu kılmaktadır.
Bu yöntem, kısaca, ulusal ve uluslararası kaynaklardan
sağlanan bilgi, ihbar ve istihbaratların değerlendirilmesi
sonucunda, kaçakçılıkla ilgili olan
riskli taşımaların diğerlerinden ayrılması
ve riskli olanların da, modern cihazlarla, eğitimli
personel tarafından daha iyi aranmasıdır.
Böylece, yapılan hedef tespitiyle, kaçakçılık
açısından risksiz araçların
gümrük kontrollerinin hızlı yapılması,
diğerlerinin ise daha iyi denetlenmesinin sağlanmasıdır.


Dünya ticaretindeki büyük artışlar
ve sınırların büyük ölçüde
kalkmasıyla, deniz ve karayoluyla, ülkelerin sınır
kapılarından, sayıları her gün
binlerle ifade edilen miktarda TIR ve diğer araçlar
geçmektedir. Bu araçların taşıdığı
yükler, yiyecek, giyecek, içecek, çiçek
ve buna benzer beklemeye tahammülü olmayan, kolayca
bozulabilecek yükler olabildiği gibi, zamana karşı
yarışan, çeşitli sanayi malları
da olabilmektedir. İhbar ya da şüphe gibi durumlar
karşısında, arama yapılan bu araçlar,
Avrupa Birliği, Kuzey Amerika Serbest Ticaret Alanı
(NAFTA)  gibi birliklerin kurulmasıyla daha da yoğun
bir trafik oluşturmaya başlamışlar ve
ticaret mallarının yanı sıra, bu yoğun
trafikten yararlanarak, kanun dışı mallar
da taşınmaya başlanılmıştır.
Gümrük kapılarında oluşan bu yoğun
trafik akışını yavaşlatmamak
için, ülkeler, bu konuda otomatize edilmiş ve
çeşitli önlemler almak zorunda kalmışlardır.
 

Sayın Başkan, değerli milletvekilleri; toplam
10 trilyon 579 milyar Türk Lirası tutarındaki
1997 bütçe teklifi, önceki yıla göre
yüzde 25'lik bir artışı ifade etmektedir.
Gümrük Müsteşarlığı bütçesi
içerisinde en büyük artış yatırımlarda
olmuştur; bir önceki yıla oranla yüzde
177'lik bir artışı ifade etmektedir. 

Gerçekten önemli bir müsteşarlık
olan Gümrük Müsteşarlığı,
54 üncü Hükümet tarafından da, bu önemine
uygun bir bütçeyle karşımıza gelmiş
bulunuyor. 54 üncü Hükümetin şahsiyetli
dışpolitikasıyla, inanıyor ve umuyorum
ki, Gümrük Müsteşarlığının
işleri yoğunlaşacak, o bakımdan bu yoğunlaşmaya
uygun bir bütçeyle karşınıza gelmiş
bulunuyor. 

Sözlerime son verirken, 1997 yılı, personelin
eğitimi başta olmak üzere, gümrük kapılarının
yeniden tanzimiyle, makine donanımıyla, en önemlisi,
yıl içerisinde çıkarılacak
gümrük ve teşkilat kanunuyla, umuyorum ve inanıyorum
ki, Gümrük Müsteşarlığımız
için bir atılım yılı olacaktır.


1997 yılı bütçesinin, memleketimize,
milletimize hayırlı olmasını Cenabı
Allah'tan diliyor; 1997 yılının, başta
Devlet Bakanımız  olmak üzere, Gümrük
Müsteşarlığının tüm mensupları
için başarılarla dolu bir yıl olması
dileğiyle, hepinizi saygıyla selamlıyorum. (RP
ve DYP sıralarından alkışlar) 

BAŞKAN -  Sayın Erdem, teşekkür ediyorum.

Sayın milletvekilleri, biraz önce de ifade ettiğim
gibi, bütçe çalışmalarımızı
devam ettirmek için, bugün saat 19.15'te yeniden toplanmak
üzere, birleşime ara veriyorum.

Kapanma Saati: 18.53

DÖRDÜNCÜ OTURUM

Açılma Saati: 19.15

BAŞKAN: Başkanvekili Kamer GENÇ

KÂTİP ÜYELER:  Kâzım ÜSTÜNER(Burdur),
Zeki ERGEZEN(Bitlis)



BAŞKAN - Türkiye Büyük Millet Meclisinin
30 uncu Birleşiminin Dördüncü Oturumunu açıyorum.


V. - KANUN TASARI VE TEKLİFLERİYLE KOMİSYONLARDAN
GELEN

DİĞER İŞLER (Devam)

1. - 1997 Malî Yılı Genel ve Katma Bütçeli
İdareler Bütçe Kanunu Tasarıları
ile 1994 ve 1995 Malî Yılları Genel ve Katma
Bütçeli İdareler ve Kuruluşlar Kesinhesap
Kanunu Tasarıları (1/518, 1/519; 1/282, 3/414; 1/283,
3/415; 1/492, 3/516; 1/493, 3/517) (S. Sayıları
: 134, 135, 103, 102, 151, 150 (Devam)

E) DIŞ TİCARET MÜSTEŞARLIĞI (Devam)

1. - Dış Ticaret Müsteşarlığı
1997 Malî Yılı Bütçesi

2. - Dış Ticaret Müsteşarlığı
1995 Malî Yılı Kesinhesabı

F) GÜMRÜK MÜSTEŞARLIĞI (Devam)

1. - Gümrük Müsteşarlığı
1997 Malî Yılı Bütçesi

2. - Gümrük Müsteşarlığı
1994 Malî Yılı Kesinhesabı

3. - Gümrük Müsteşarlığı
1995 Malî Yılı Kesinhesabı

G) DEVLET İSTATİSTİK ENSTİTÜSÜ
BAŞKANLIĞI (Devam)

1. - Devlet İstatistik Enstitüsü Başkanlığı
1997 Malî Yılı Bütçesi

2. - Devlet istatistik Enstitüsü Başkanlığı
1994 Malî Yılı Kesinhesabı

3. - Devlet İstatistik Enstitüsü Başkanlığı
1995 Malî Yılı Kesinhesabı

H) GENÇLİK VE SPOR GENEL MÜDÜRLÜĞÜ
(Devam)

1. - Gençlik ve Spor Genel Müdürlüğü
1997 Malî Yılı Bütçesi

2. - Gençlik ve Spor Genel Müdürlüğü
1994 Malî Yılı Kesinhesabı

3. - Gençlik ve Spor Genel Müdürlüğü
1995 Malî Yılı Kesinhesabı

BAŞKAN - Sayın milletvekilleri, çalışmalarımıza
kaldığımız yerden devam ediyoruz.

Komisyon ve Hükümet yerlerini almışlardır.

Biliyorsunuz, program gereğince, bütçeler üzerindeki
müzakerelere devam ediyoruz. 

Bugün, 4 üncü tur çalışmalarımızda,
bundan önceki birleşimi yöneten arkadaşımızın
ifadesine göre, gruplar adına söz, Refah Partisindeydi;
Refah Partisi Grubu adına, Sayın Ekrem Erdem konuşmuştu.

Şimdi, sıra, Refah Partisi Grubu adına, Muş
Milletvekili Sayın Nedim İlci'de. (RP sıralarından
alkışlar)

Sayın İlci, 23 dakika süreniz var; süreyi
nasıl paylaşacaksınız?

NEDİM İLCİ (Muş) - 10'ar dakika efendim.


BAŞKAN - Buyurun efendim; süreniz 10 dakika. 

RP GRUBU ADINA NEDİM İLCİ (Muş) - Sayın
Başkan, sayın milletvekilleri; Devlet İstatistik
Enstitüsünün 1997 malî yılı
bütçesi üzerinde Refah Grubunun görüşlerini
açıklamak üzere huzurlarınızda
bulunuyorum. Bundan dolayı, Grubum ve şahsım
adına, hepinizi saygıyla selamlıyorum. 

Sayın milletvekilleri, Türkiye istatistik altyapısından
sorumlu olan Devlet İstatistik Enstitüsü, Türkiye'nin
sürekli olarak gelişme sürecini takip etmesi,
demokrasisini tam anlamıyla gerçekleştirebilmesi
için gereken bilgileri bağımsız, tarafsız
ve güvenli olarak üreten, bilimsel nitelikli bir kuruluştur.
Çalışma alanı bütün Türkiye
olan ve konuları Türkiye'yle ilgili her hususu kapsayan
bu kuruluşun, ürettiği bilgiler, yayımladığı
veri ve göstergeler, gerek kamu ve gerekse özel sektör
kullanıcılarının, karar alıcıların
ve araştırıcıların güvenilir
yol göstericileridir. 

1926 yılında “Merkezî İstatistik
Dairesi” adıyla bilimsel ilkelere bağlı
olarak hizmet vermeye başlayan bu Kurum, birçok genel
sayım ve anket yapmış, ayrıca, başta
ekonomi, toplum ve kültür olmak üzere, hemen her
konuda gerekli olan bilgileri sağlamıştır;
13 Haziran 1962 tarih ve 53 sayılı Kanunla “Devlet
İstatistik Enstitüsü” adı altında
yeniden düzenlenmiş ve verileri derleme, analiz etme,
istatistikler üretme ve bunları yayınlama hizmetleri,
teknoloji, araştırma ve analitik yaklaşımlardaki
gelişmeler kadar hızlı bir gelişme göstererek
bugünkü saygın ve kilit kurum olma konumuna ulaşmıştır.
Ancak, değişen ihtiyaçlar ve gelişen teknolojik
imkânlar göz önüne alındığında,
yürürlükteki yasanın yeterli olmadığı
açığa çıkmış ve yeni
yasa tasarısı çalışmaları
tamamlanmıştır. Yasa tasarısı,
ilgili kuruluşların da görüşleri
alındıktan sonra -kısmet olursa- bir hükümet
tasarısı şeklinde Yüce Meclise sevk edilecektir.

Değerli arkadaşlarım, Devlet İstatistik
Enstitüsünün Türkiye'deki bilgi sistemi içerisindeki
konumu ve yaptığı görev, giderek, her zamankinden
daha fazla önem kazanmaktadır. Bilginin etkin olarak
derlenmesi, işlenmesi, saklanması, yayımlanması
ve iletişimi, Türkiye'nin ekonomi, toplum ve teknik
gelişimi için son derece önemli olmaktadır.
Bu nedenle, Devlet İstatistik Enstitüsü çağdaş
istatistik sistemini oluşturma yönündeki çalışmalarına
devam ederken, ürün kalitesini ve çeşidini
artırma yönündeki çalışmalarını
hızla sürdürmektedir. 

Bu güzide kurumumuzun çalışmalarında
özellik arz eden işlerin başında, genel
nüfus sayımı, sanayi ve işyeri sayımı,
genel hayvancılık ve bina sayımı gibi
sayımların yanı sıra, cari anketlerde
de indeks, gelir, imalat, sanayi, eğitim, spor gibi sosyal
ve ekonomik konularda da bilgilenmemizi sağlamaktadır.


Sayın Başkan, sayın milletvekilleri; Devlet
İstatistik Entitüsünün, üretilen verilerin
güncel, güvenilir ve gerçek hayatla ilişkisi
olması, doğru veri toplanıp verilerin bilimsel
bir şekilde değerlendirilip, zamanında kullanıcıların
ihtiyacına sunulması asıl görevidir.
Bu aslî görevleri yanı sıra, bu kuruluşun
bir araştırma kurumu olması yolunda girişimlerde
bulunularak, 1997 yılı, Enstitü için
“araştırma yılı” ilan edilmiştir.


Devlet İstatistik Enstitüsü; Devlet Planlama
Teşkilatı, Sağlık Bakanlığı,
Millî Eğitim Bakanlığı, diğer
bakanlıklar ve YÖK işbirliğiyle üniversitelere
açılarak, muhtelif konularda araştırma
çalışmaları yapacaktır. Bu çerçevede
yapılması planlanan özürlüler araştırması
da bunun bir örneğidir. 

1997 yılı bütçesinde yüzde 301,06
artan yatırım hedefleriyle, hem devam etmekte olan
projelerini sürdürecek hem de ana başlıklarıyla
sıralayacağım projeleri gerçekleştirecektir.
Bu projeler;

Bilgisayar destekli nüfus takip sistemi çalışması.
Temmuz 1996 tarihi itibariyle bilgisayar destekli nüfus takip
sistemi projesinin hazırlık çalışmalarına
başlanmıştır; sokağa çıkma
yasağına gerek kalmadan, nüfusun bilgisayar ortamında
tespit ve takibi amaçlanmaktadır. 

Gecekondu araştırması, 

Yerel sanayi odaklarının gelişmesini araştırma
projesi, 

YÖK projesi, 

Mahallî idareler envanteri gibi projelerdir.

Sayın Başkan, sayın milletvekilleri; özetleyerek
sunduğum çalışmaları ve önümüzdeki
sene içerisinde gerçekleştirilmesi planlanan
çok sayıda proje ve araştırmaları
açısından değerlendirildiğinde, Devlet
İstatistik Enstitüsünün konumu ve yaptığı
görev, her zamankinden daha fazla önem kazanmaktadır.


Enstitü, dünyadaki diğer istatistik ofisleri gibi,
teknolojik ve personel altyapısı açısından
kendisini sürekli yenilemek ve geliştirmek durumundadır.


Bugünkü duruma bakıldığında,
Devlet İstatistik Enstitüsü, çalışmalarını,
merkezde 1 305, taşrada 405 kadroyla yürütmektedir.
Bunlardan, merkezde 718 kişi, taşradaysa 188 kişi
yüksekokul mezunudur. 

Devlet İstatistik Enstitüsünün görevinin
önemi düşünüldüğünde,
bu sayının yetersiz kaldığı ve
kadro imkânları açısından özel
olarak ele alınması gerektiği açıktır.
Sadece sayısal olarak değil, kalite ve dış
ülkelerdeki rakipleriyle rekabet potansiyeli açısından,
mevcut personelin yeterli olmadığı da bir gerçektir.


Ayrıca, anketörlük müessesesinin bir meslek
haline getirilmesi, eğitim imkânlarıyla da desteklenerek
anketörlere devamlı bir statü kazandırılması
gerekmektedir. 

Enstitünün merkezde karşılaştığı
uzman personel yetersizliği, 23 ilde bulunan bölge teşkilatının
da başta gelen sorunlarındandır. Ayrıca,
hem merkezde hem de bölgelerde çalışanların
daha iyi koşullarda çalışmalarını
sağlayacak yeni yer imkânları ve araç
gereç donanımıyla teçhizatlandırılmaları
gerekmektedir. 

Güvenilirlik, hızlı çalışma,
açıklık ve kamuoyuna sürekli bilgi aktarma
hususunda gerekli titizliği göstermeyi kendisine prensip
edinen Devlet İstatistik Enstitüsünün ülkemiz
açısından büyük önem taşıyan
görevlerini yerine getirebilmesi için çağımızın
gereklerine ve ülkemizin ihtiyaçlarına uygun
güçlü bir yapıya, bilgi teknolojisine
kavuşturulması, çalışmalarının
malî ve teknik açıdan desteklenmesiyle mümkündür.


Sayın Başkan, sayın milletvekilleri; Devlet
İstatistik Enstitüsü tarafından, 1987-1995
yılları arası, cari ve sabit fiyatlarla,
illerin gayri safî yurtiçi hâsıla katkısı
ve yine bölgeler itibariyle gayrî safî yurtiçi
değerleri, iller itibariyle kişi başına
düşen gayrî safî yurtiçi hâsıla
sonuçları, hesap edilerek, kamuoyuna açıklanmıştır.

Dünya ülkelerinin millî gelir rakamları
ile ülkemiz millî gelir rakamlarının
mukayesesi pek de iç açıcı değildir.
Ülkemizde, bölgeler ve iller arası toplum ve
kişi başına düşen gayri safî
yurtiçi hâsıla farkları dikkati çekmektedir.
Seçim bölgem olan Muş İlinde, kişi
başına düşen gayri safî yurtiçi
hâsıla rakamları da, bölgenin bir ferdi
olarak, beni fazlasıyla üzmüştür;
öyle inanıyorum ki, hepinizi de üzmektedir. 1987
yılında 323 dolar olan bu rakam, 1995 yılında
600 dolar olarak karşımıza çıkmaktadır;
Türkiye ortalaması ise, 2 727 dolardır. Muş'taki
bu rakam, ülke ortalamasının, dörtte birine
tekabül etmektedir. Türkiye ortalamasının
yarısına bile tekabül etmeyen bu rakamın
artırılması için gerekli zemini oluşturmaya
büyük gayret sarf eden Hükümetimize de, huzurlarınızda,
teşekkürlerimi arz ediyorum.

Sayın Başkan, sayın milletvekilleri; konuşmamı
burada tamamlarken, Devlet İstatistik Enstitüsü
Başkanlığının geçen yıllardaki
başarılarının 1997 yılında
da devam etmesini temenni eder, başta Sayın Devlet
Bakanımızı, Kurumun Değerli Başkanı
ve çalışanlarını, bu gayretli
çalışmalarından dolayı kutlar,
bütçemizin ülkemize ve milletimize hayırlı
ve uğurlu olmasını diler, Yüce Meclise
saygılar sunarım. (RP sıralarından
alkışlar)

BAŞKAN - Teşekkür ederim Sayın İlci.

Refah Partisi Grubu adına son konuşmayı yapmak
üzere, Zonguldak Milletvekili Sayın Necmettin Aydın;
buyurun efendim. (RP sıralarından alkışlar)

Sayın Aydın, konuşma süreniz 10 dakikadır.

RP GRUBU ADINA NECMETTİN AYDIN (Zonguldak) - Sayın
Başkan, Türkiye Büyük Millet Meclisinin sayın
üyeleri; Gençlik ve Spor Genel Müdürlüğünün
1997 bütçesi üzerinde Refah Partisi Grubunun
görüşlerini ifade etmek üzere söz almış
bulunuyorum; hepinizi saygıyla selamlarım.

Konuşmama başlarken, 1996 yılının
son günlerinde, gerçekten, bir denk bütçe
kavramının Meclisimizde tartışılmasına
vesile olan 54 üncü Hükümeti kutluyorum. En
azından, bu kavram, kırk, elli yıl sonra
da olsa, bu platformda tartışılmaya başlanmıştır
ve ümit ediyoruz ki, fiilî olarak da, 1997 bütçesi
denk olarak gerçekleşecektir.

Yine sözlerimin başında, sporun, gençliğimiz
ve insanlar için ne kadar önemli olduğunun, elbette
ki, ifadeden vareste olduğunu ifade etmek istiyorum. Zarif
bir kişilik, sağlam bir karakter, güçlü
bir irade kazanmak için, spor, elbette, fevkalade önemli
bir faaliyettir, sağlıklı yaşamın
fevkalade önemli bir unsurudur. 

Ülke gençliğimizin sporla ilişkisini biraz
sonra irdeleyeceğiz. Ancak, gençliğimizin ihtiyacı
olan çok önemli bir husus da, gençliğimize,
ülkemizde, örnek davranışlar gösterebilmemiz
gerektiğidir. Hepimiz -genç, çocuk- belli dönemlerden
geçtik. Çoğu zamanlar, hepimiz, bazen annemizi
bazen babamızı bazen öğretmenimizi bazen
devlet büyüklerimizi taklit ettik. Kimliğimizin
ve kişiliğimizin oluşmasında, inanıyorum
ki, bunların çok büyük etkisi olmuştur.
Yine, hep beraber, elbette takdir edersiniz ki, devlet büyüklerimizin
davranışları ve milletvekili olarak bizlerin
davranışları da, halkımız açısından
fevkalade, gençliğimiz açısından
daha da önemlidir. Dolayısıyla, başta
Sayın Cumhurbaşkanımızın, Sayın
Başbakanımızın, Meclis Başkanımızın
ve özellikle devleti temsil eden çok önemli kurumların
başındaki zevatın davranışları
ve üslubu, 65 milyon insanımız için
fevkalade önemlidir. Dolayısıyla, ülkemizin,
demokrasimizin en önemli kurumlarından birisi olan
Anayasa Mahkemesinin Başkanının da, davranışları,
üslubu fevkalade önemlidir. 

Dün, bu kürsüde, milletvekili arkadaşlarımızın
Anayasa Mahkemesiyle ilgili bazı soruları okundu
ve bir kaza olayından bahsedildi. Milletvekili arkadaşlarımız,
belli konularla ilgili açıklama talebinde bulundular;
dolayısıyla, en tabiî görevleri olan
milletin vekilliği görevini yerine getirmek için,
toplumda, kendi bölgelerinde istifham konusu olan, soru işareti
uyandıran hususların, bu kürsüde açıklanması
için sorular sordular. Anayasa Mahkemesi için de
bu şekilde sorular soruldu ve bu sorular, Yüce Meclisin
bu kürsüsünden, Başkanlık Divanı
kürsüsünden okundu. Anayasa Mahkemesi Başkanının
bu sorulara vermesi gereken cevabın usulü, elbette
ki bellidir; soru soran milletvekili arkadaşımıza
sözlü olarak cevap verme imkânı olmadığına
göre, yazılı olarak cevap vermesi gerekirdi;
fakat, biz, bugün, ne yazık ki, bu cevabı basından
okuduk. Ben, bu cevaptaki cümleleri ve kelimeleri, şu
milletin kürsüsünden ifade etmekten...

MAHMUT IŞIK (Sıvas) - Ne alakası var!..

BAŞKAN - Sayın Aydın, Anayasa Mahkemesi bütçesini
müzakere etmiyoruz; biraz konuya bağlı kalırsanız
memnun olurum.

NECMETTİN AYDIN (Devamla) - Bitiriyorum, bir cümleyle
toparlıyorum Sayın Başkanım.

“Ben, onlarla aynı düzeye inemem...”

BAŞKAN - Yani, dünkü konuşmaya yazılı
olarak da cevap verilebilir...

MAHMUT IŞIK (Sıvas) - Konunun Anayasa Mahkemesi Başkanlığıyla
bir alakası var mı?..

BAŞKAN - Efendim, rica ediyorum... Şimdi, o konuyu,
gündemdışı bir konu olarak getirin, ben
kendisine söz veririm; ama, bakın, burada, kürsüye
çıkan her arkadaşımız...

NECMETTİN AYDIN (Devamla) - Sayın Başkanım,
izin verirseniz...

KAHRAMAN EMMİOĞLU (Gaziantep) - Sayın Başkan,
Meclisin şerefi için bunun cevabını
vermeniz lazım...

BAŞKAN - Efendim, benim cevap vermeme gerek yok; daha dün
sorulan soruya cevap verecektir; yani, gazeye de beyanat verebilir...

NECMETTİN AYDIN (Devamla) - Sayın Başkanım,
izin verirseniz, başlangıçta gençlikle
ilgisini kurduk ve dedik ki, bizim gençliğimizin, elbette
ki, annemizden, babamızdan, öğretmenlerimizden
ve davranışlardan örnek alma mecburiyeti var;
örnek olmak mecburiyetimiz var... 

HÜSAMETTİN KORKUTATA (Bingöl) - Doğrudur...

NECMETTİN AYDIN (Devamla) - Devlet büyüklerimizin
de örnek olma mecburiyeti var, üsluplarıyla örnek
olma mecburiyeti var. (RP sıralarından alkışlar)
Dolayısıyla, Anayasa Mahkemesi gibi önemli
bir kurumun başındaki zevatın davranışları,
elbette ki, gençlik açısından, gençlik
konusuyla fevkalade yakından ilgilidir...

BAŞKAN - Efendim, burada konuşma hakkı olmayan
kişilerle ilgili olarak o kişileri örnek vermeyin;
milletvekillerini verin, bakanları verin...

NECMETTİN AYDIN (Devamla) - Efendim, izin verirseniz, burada
sorulmuş bir soruya verilmiş olan cevabın,
gençliğimizle ilgisini ben kurdum zaten. Sayın
Başkan diyor ki : “Ben onlarla aynı düzeye
inemem, kendilerine yanıt bile vermeyeceğim. Her havlayana
başımı çevirsem, yolda yürüyemem.
“ Kelimeler kendisine aittir. Bu kürsüde dile getirdiğim
için, hem Yüce Meclisten hem milletten özür
diliyorum. Önce üslubu kınıyorum; gençlik
adına kınıyorum, 65 milyon adına kınıyorum.
(RP sıralarından alkışlar)

BAŞKAN - Sayın Aydın, bu, gazete havadislerini
kürsüye getirmeyin. Ya söylemediyse...

NECMETTİN AYDIN (Devamla) - Yanlış varsa,
düzeltilir efendim. 

İkinci olarak, bu üslup, devleti temsil edenlere,
devletin önemli kurumlarını temsil edenlere
yakışmayan bir üsluptur. Gençliğimize
kötü örnek olan bir tutum ve davranıştır.
Devletin büyükleri böyle davranırsa, gençliğimizin
üniversitelerde kavga etmesine ne diyebiliriz ki. 

ÖNDER SAV (Ankara) - İşinize öyle geliyor.


NECMETTİN AYDIN (Devamla) - Sayın Başkanım,
izin verirseniz, birkaç cümleyle bu konuyu toparlamak
istiyorum. 

Muhterem arkadaşlar, Sayın Başkanın
“inemediğim” dediği düzey, Yüce Meclistir.
Yüce Mecliste konuşulmuş bir konudur. 

MAHMUT IŞIK (Sıvas) - Ne alakası var!

NECMETTİN AYDIN (Devamla) - “İnemem” dediği
düzey, millî iradenin kürsüsüdür,
milletin vekilidir. Dolayısıyla, milletin vekilinin,
millet adına aldığı yetkiyi burada kullanarak,
sorduğu soruya verilen cevapta “inemem” denilen
düzey, aslında milletin kendisidir. 

ALİ DİNÇER (Ankara) - Kendi düzeyini
Meclisin düzeyiyle karıştırma!

BAŞKAN - Müdahele etmeyin. 

BEKİR SOBACI (Tokat) - Bu hakaret, aynı zamanda
sizedir. 

NECMETTİN AYDIN (Devamla) - Kim, kendini milletten görüyorsa
-özür dileyerek söylüyorum, şahısları
kastetmeyerek söylüyorum- kim kendini Parlamentodan,
kim kendini Parlamentonun kürsülerinden, kim kendini
bu Yüce Meclisin seviyesinden farklı, yükseklerde
görüyorsa, elbette ki, bu davranış fevkalade
yanlıştır; kınıyoruz. O maksatla
söylendiyse, hakikaten, öyle bir düşünce
sahibinin öyle bir makamda oturması da, ülke
açısından fevkalade yanlıştır.
İnanıyorum ki, Başkanlık Divanı
da, bu gelişmeler istikametinde, eğer bizim söylediğimiz
gibiyse, konuyu değerlendirecektir.

Sayın Başkan, muhterem milletvekilleri, elbette ki,
gençlik hepimiz için önemlidir. Gençlik,
hepimizin evladıdır. Her anne babanın evladı
üzerinde titrediği bellidir. Elbette ki, bir millet de
gençliğinin üzerine titremelidir. Tarih sayfaları,
gençliğini ihmal ettiği için kaybolmuş
millet ve devletler mezarlığı gibidir. Gençliğini
ihmal edenler, geleceklerini yok ederler. Dolayısıyla,
ülkemizin geleceğinin teminatı gençliğimizin,
bugün, ülkemizde, çok ciddî problemlerle
karşı karşıya olduğunu da hep beraber
görüyoruz. Bunlardan bir tanesini, çok yakın
zamanda, hakikaten, dramatik bir tablo olarak izledik; Sosyal
Sigortalar Kurumunun 2 bin 500 kişilik eleman alımı
için açtığı sınava, Ankara'da,
-başkentte- 90 bin insan dağları aşarak
geldi, müracaat etti ve girdi. 

Muhterem arkadaşlar, inanıyorum ki, bu, ülkemiz
için fevkalade dramatik bir tablodur. Sekiz yıldır,
on yıldır bu ülkeyi idare edenler, bu kürsülerde
böbürlenenler, bu tablo karşısında
acaba ne düşünüyorlar, nasıl konuşuyorlar
ben çok merak ediyorum; fevkalade garipsiyorum. 

Muhterem arkadaşlar, elbette ki, gençliğimizin
maruz kaldığı çok önemli tehlikeler
var. Bunlardan birisi, hakikaten, ülkemizde, gençliğimizi
gittikçe tehdit eden, uyuşturucu gibi, alkol gibi,
kumar gibi, fuhuş gibi kötü alışkanlıklardaki
hızlı gelişmedir. Mutlaka, bu konuda, çok
ciddî tedbirler almamız lazım.

(Mikrofon otomatik cihaz tarafından kapatıldı)

BAŞKAN - Efendim, daha zamanınız da vardı...
Size 2 dakika daha veriyorum; çünkü, daha 3 dakikanız
vardı. 

Buyurun.

NECMETTİN AYDIN (Devamla) - Sevgili Başkanım,
çok teşekkür ediyorum.

Ancak, bir sevindirici husus da şudur: Bugün, bütün
bu tehlikelere rağmen, ülke gençliği, yavaş
yavaş kendi kimliğine dönüş yolundadır.
Bugün, ülkemizde son yirmi yılda açılan
yoğun imam hatip lisesi ve bugün, takriben 250 tane binası
bitmiş, açılmaya hazır imam hatip lisesi
ve nesli, halkın bu konudaki yoğun teveccühü,
inanıyoruz ki, ülkemiz açısından,
ülke gençliği açısından fevkalade
sevindiricidir. Ülke gençliğimiz, özellikle
son yirmi otuz yıldır maruz kaldığı
ideolojik birtakım propagandaların tesirinde kalmasına
rağmen, çok yakın zamanda, çok hızlı
bir şekilde, çok yüksek bir tempoda, hakikaten
kendisine gelmektedir; bu, fevkalade sevindirici bir husustur.
Dolayısıyla, inanıyoz ki, bugün, üniversitelerde
tekrar hortlatılmaya çalışılan
anarşi hortlamayacaktır; çünkü,
gençliğimiz, çok şükür, yavaş
yavaş ateizmden uzaklaşmakta, inançlı,
ahlaklı bir yola doğru girmektedir.

MAHMUT IŞIK (Sıvas) - Her silah çeken ateist
mi?

NECMETTİN AYDIN (Devamla) - İnşallah, inanıyoruz
ki, bugün ülke gençliğimiz yaşadığı
başörtüsü zulmü de, çok yakında
zamanda sona erecektir; fakat, böyle bir insanlık
ayıbı karşısında, bazılarının
da, kara sicili, tarih sayfalarında kalacaktır.
(RP sıralarından alkışlar)

YALÇIN GÜRTAN (Samsun) - Size göre ayıp...

NECMETTİN AYDIN (Devamla) - İnşallah, inanıyoruz,
hiçbir kimse, bu konuda kara sicil sahibi olmaz; inanıyoruz
ki, inşallah, ülke gençliğimiz, ülkemizin
en önemli teminatı olmaya devam edecektir. 

Elbette ki, spor, ülkenin, ülke insanının,
ülke gençliğinin kaynaşmasında çok
önemli bir faaliyettir; fakat, bir diğer önemli
husus da, ülke insanının, halkın, mutlaka
sporun içerisine çekilmesi lazım.

Ben, bu duygu ve düşüncelerle, Gençlik
ve Spor Genel Müdürlüğümüzün
1997 yılı bütçesinin hayırlı
olmasını diliyor ve inşallah, gençlik
ve sporumuz için de, 1997 yılının
başarılarla dolu olmasını temenni ediyorum.

Yüce Heyetinizi saygıyla selamlıyorum. (RP
sıralarından alkışlar)

BAŞKAN - Teşekkür ederim Sayın Aydın.

Sayın milletvekilleri, Türk Milleti adına yasama
ve denetleme görevini yapan Türkiye Büyük
Millet Meclisinin kürsüsünde her dile gelen konu
hakkında, hiç kimsenin haddi değildir ki “ben,
onların seviyesine inemem” diye bir beyanatta bulunsun.
(RP sıralarından alkışlar)

Türkiye Büyük Millet Meclisi, ulus adına
görev yapan bir kurumdur; cumhurbaşkanına da
hesap sorar, her türlü kurumun başına da
hesap sorar.

ERCAN KARAKAŞ (İstanbul) - Nihayet Başkan,
nihayet...

BAŞKAN - Yalnız, buraya, gazete kupürlerinde
çıkan haberleri getirip de, bunların üzerine
-bence- bilgi kurmamak veyahut da iddia kurmamak lazım;
çünkü, olabilir ki, yanlış bir beyanat;
yani, ilgili kişinin amacı bu değildir, maksadı
bu değildir; basın, bunu, değişik şekilde
ifade etmiş olabilir; onun için, Türkiye Büyük
Millet Meclisi Başkanlığı olarak...

NECMETTİN AYDIN (Zonguldak) - Biz, sözümüzü
geri almaya hazırız Sayın Başkan. 

BAŞKAN - ...biz, eğer, böyle bir beyan vaki olmuşsa,
bunun gereğini yaparız; ama, burada, kurumlarımızı
da yıpratmayalım. Böyle bir şey söylenmemişse,
basına dayanarak böyle söz sarf etmeye gerek
yok. Türkiye, bir hukuk devletidir; herkes, hukuk çizgisi
içerisinde kalmak zorundadır. Kimse layüsel
değildir; hukukun üstünde değildir. 

KAHRAMAN EMMİOĞLU (Gaziantep) - Özellikle hukukçular...

BAŞKAN - Efendim, herkes için diyorum; milletvekili
de değildir, bakan da değildir, başbakan da değil,
cumhurbaşkanı da değil, herkes değildir,
hâkim de değildir...

YALÇIN GÜRTAN (Samsun) - Laik düzeni koruyanlar,
onu, huzursuz mu ediyor?!..

BAŞKAN - Efendim, laik düzen, tabiî hepimizin
düzenidir. Laik Türkiye Cumhuriyeti Devleti, bizim temel
bir yapımızdır..

YALÇIN GÜRTAN (Samsun) - O zaman, o düzeni koruyanlara
saygılı olsunlar!

BAŞKAN - Şimdi, o, ayrı bir konu... Rica ediyorum...
O, ayrı bir konu, müesseselere saygınlık
çizgisi içerisinde kalarak olaylara yaklaşmak
ayrı bir konu. 

Efendim, Cumhuriyet Halk Partisi Grubu adına ilk konuşmayı,
İzmir Milletvekili Sayın Birgen Keleş yapacak.
(CHP sıralarından alkışlar) 

Sayın Keleş, siz, süreleri nasıl taksim
ettiniz efendim?

BİRGEN KELEŞ (İzmir) - 10'ar dakika Sayın
Başkan. 

BAŞKAN - Peki efendim. Ben ikaz edeyim mi sizi, yoksa...


BİRGEN KELEŞ (İzmir) - Belki bir iki dakika
da fazla zaman verirsiniz. 

BAŞKAN - Yok, fazla zaman vermiyorum; çünkü,
çağımız sürat çağıdır.

Buyurun efendim.  

CHP GRUBU  ADINA BİRGEN KELEŞ (İzmir) - Peki
Sayın Başkan, teşekkür ediyorum. 

Sayın milletvekilleri, Dış Ticaret Müsteşarlığı
bütçesi üzerinde Cumhuriyet Halk Partisinin görüşlerini
açıklamak üzere söz almış
bulunuyorum ve Yüce Meclise saygılar sunuyorum. 

Gümrük birliğinin tamamlanmasından sonra
imzalanan 6 Mart 1995 tarihli belge, dışticaretin,
hem Avrupa Birliği ülkelerine karşı, hem
de diğer üçüncü ülkelere karşı
serbestleştirilmesini öngörmüştür.
Aslında “küreselleşme” denilen yeni
uluslararası ekonomik düzen, serbestleştirmeyi
de beraberinde getirmiştir. Türkiye, dışticaretini
serbestleştirmesini, kambiyo rejiminde bazı değişiklikler
yapmasını küreselleşmeye uyum sağlamak
için yeterli görmüştür. Ancak, durum,
gelişmiş ülkelerde ve 1980 sonrasında
hızla gelişme kaydeden Uzakdoğu ülkelerinde
farklı olmuştur. Bu ülkeler, dışticaretlerini
ve sermaye hareketlerini serbestleştirmekle yetinmemişler,
ithalatlarını çok ciddî bir şekilde
kontrol etmişler, üretim ve yatırıma
büyük önem vermişlerdir. 

GATT çerçevesinde yapılan Uruguay Round müzakerelerinin
7 yıl sürmesi, gelişmiş ülkelerin
tarım ödünleri vermek istememesinden kaynaklanmaktadır.
Söz konusu ülkeler, dışticaret istatistiklerini
çok yakından incelemekte ve tek tek maddelerde bile
olağan görmedikleri artışlar karşısında
önlem almaktadırlar. Yine bu ülkeler, uluslararası
müzakerelerde ödün vermemek için çok
duyarlı davranmakta, vermek zorunda kaldıkları
zaman da kotalarla ve damping uygulamalarıyla bunları
geçersiz kılmakta ve üretimlerini, ihracatlarını
artıracak şekilde yönlendirmektedirler. 

Bakın, şu sıralarda gelişmiş ülkeler,
Uzakdoğu ülkelerindeki çocuk işçileri
üretimden çekmek için çalışmaktadırlar.
Bunu yapmalarının nedeni, kredi vermelerinden, projeler
oluşturmalarından, çocuk işçilere
acıdıklarından, bunları üretimden
alıkoymak istediklerinden değildir; bunların
rekabetinden kendilerini korumak istedikleri için ve ithalat
artışlarını önlemek içindir.
Türkiye ise ithalat artışlarına karşı
büyük bir duyarsızlık içerisindedir.


1996 yılının sonuna geldiğimiz bu günlerde,
dışticaret verileri yoktur elimizde; 1996 için
sadece ilk üç aylık verilere sahibiz ve bu
çok olağan görülmektedir. Ayrıca,
üç aylık verilere göre, ithalat yüzde
37,9 oranında arttığı halde Hükümet
hiçbir tepki göstermemiştir. Avrupa Birliğinden
yapılan ithalat, bu dönemde yüzde 59,2 oranında
artmıştır; Hükümette yine bir tepki
yok... Bazı yetkililer, bu artıştan korkmamamız
gerektiğini, çünkü, yatırım
malları ithalatının arttığını,
bunun da yatırımlarda hareketlilik anlamına
geldiğini söyleyerek durumu geçiştirmektedirler.
Toplam ithalat yüzde 37,9 arttığı halde,
tüketim malı ithalatı 3 ayda yüzde 53,1
oranında artmıştır. 

Değerli arkadaşlarım, yatırım mallarındaki
artışa gelince; 1994 yılı fiyatlarıyla
baktığımız zaman, 1996 yılında,
yatırımlar, bir önceki yıla oranla sadece
yüzde 10 oranında artmıştır. Dolayısıyla,
yüzde 71 oranındaki bir yatırım malı
ithalatı artışını haklı
çıkaracak bir hareketlenme, yatırımlarda
görülmemektedir. 

Bu dönemde şu olabilir: Daha önce Türkiye'de
üretilen yatırım mallarını yatırımcılar
kullanmıyorlar, bunun yerine ithal ediyorlar diye düşünebiliriz
ve bu artışı böyle açıklayabiliriz.
Bu da, çok doğru ve ülke yararına olan
bir gelişme değildir. Dolayısıyla, Hükümeti,
tepki göstermediği için kınıyorum.
Ayrıca, Hükümeti uyarıyorum; çünkü,
tarım ürünleri ithalatının serbestleştirilmesi
de gayet olağan gibi görülmüştür.
Ama, tarım ürünleriyle ilgili herkes, bu ithalat
serbestleştirmesinin, tarım üreticileri için
çok olumsuz sonuçlar yarattığını
bilmektedir; hayvancılığın çökertilmesinde
bu ithalat serbestleştirmesinin büyük katkı
yaptığını bilmektedir. Dilerim ki, ithalat
artışları karşısındaki
bu duyarsızlık, küçük ve orta boy
işletmeler için benzer bir sonuç yaratmaz.

Değerli arkadaşlarım, tarım üreticisinin
millî gelirden aldığı pay 15 yılda
yarı yarıya azaldığı halde, hâlâ,
daha niçin destekleme yapmamakta ve ithalatı serbestleştirmekte
ısrar ediyorsunuz?

Nüfusun yüzde 44'ünü oluşturan bir kesimin
daha ne kadar dayanabileceğini düşünüyorsunuz?
Ve neden, gelecek için toplumsal çatışmanın
tohumlarını kendi ellerinizle ekiyorsunuz?

Bugün KOBİ'leri, eğer, Bakanın açıkladığı
gibi, 5 trilyon gibi uydurma rakamlarla veyahut biraz daha fazla
da olsa, birkaç krediyle kurtarabileceğinizi zannediyorsanız
-ki, Bakanınız onu zannediyor, ayrıca Başbakan
Yardımcınız da öyle söylüyor-
çok yanıldığınızı
hemen ifade etmek isterim. KOBİ'leri kurtarmanın
tek yolu, Ege Giyim Sanayiinde olduğu gibi, çeşitli
sektörlerde bulunan KOBİ'leri bir araya getirip, teknolojik
bakımdan, pazar arama açısından güçlendirmektir.
Bunu yapmadığınız takdirde, ithalattaki
artışlara karşı koyabilmeleri ve kendilerini
kurtarmaları mümkün değildir. 

Şimdi, 1997 dışticaret açığı
ve cari işlemler açığı gerçekçi
değildir ve gerçekleşebilir değildir. Gerçekçi
değildir; çünkü, bu miktarlar belirlenirken,
1996'daki gerçekleşme tahminlerinin üzerine
5'er milyar dolar eklenmiştir; böyle bir projeksiyon
fevkalade garip bir yöntemdir. Ayrıca, gerçekleşebilir
değildir; çünkü, bu yıldan önceki
son iki yıl ithalat artış oranları,
sürekli olarak, ihracat artış oranlarının
2 katı olduğu halde, bu yıl ihracatın
yüzde 20 oranında artacağı, ithalatın
ise yüzde 11 oranında artacağı öngörülmüştür.
Neden; hiçbir gerekçe yok ve bunu gerçekleştirmek
için de öngörülen hiçbir önlem
yok, hiçbir politika yok. 

Sayın milletvekilleri, bir ülkede ihracatı
sürekli ve istikrarlı olarak artırmak, ancak
rekabet edebilir nitelikte ve maliyette mal üretilmesiyle
mümkündür; bu, bununla mümkündür...

KAHRAMAN EMMİOĞLU (Gaziantep) - Önemli bir unsuru,
hepsi değil.

BİRGEN KELEŞ (Devamla) - Anlatacağım şimdi.

Bu da imalat sanayiine yatırım yapmakla geçer.
Bakın, imalat sanayiine 1977 yılında yaptığımız
yatırım, 1994 yılı fiyatlarıyla,
242 trilyon Türk Lirasıdır; 1996 yılında
yaptığımız yatırım da,
1994 fiyatlarıyla, 242 trilyon Türk Lirasıdır.
Bunu, Türkiye'nin geleceği açısından,
gelecek kuşaklar açısından, ülkenin
çağdaş bir ülke konumuna yükselmesi
açısından fevkalade dramatik bir olay olarak
değerlendiriyorum. Aradan geçen 19 yıl içerisinde,
1977 yılında yapılan yatırım
düzeyini ancak yakalayabilmişiz ve bu arada da nüfusumuz
20 milyondan daha fazla artmış durumdadır...

BAŞKAN - Sayın Keleş, 2 dakikanız var.

BİRGEN KELEŞ (Devamla) - Peki, teşekkür
ederim.

kaç dakikam var ?..

BAŞKAN - 2 dakikanız var.

BİRGEN KELEŞ (Devamla) -Peki, teşekkür
ederim.

Bunu, fevkalade önemli ve dramatik bir nokta olarak değerlendiriyorum
ve bunda, özelleştirmenin bir amaç olarak kabul
edilmesinin ve özelleştirme kararı alındıktan
sonra kamu kuruluşlarının yatırım
yapamaz, iş göremez halde tutulmasının,
da önemli bir katkısı olduğunu düşünüyorum.
Çünkü, yıllardır, ekonominin yarısını,
özelleştirme sevdası uğruna felce uğratmış
durumdayız .

KAHRAMAN EMMİOĞLU (Gaziantep) - Doğru, maalesef...

BİRGEN KELEŞ (Devamla) - Refahlı arkadaşlarım
baş sallıyorlar; ama, sonra da, özelleştirmeyi
hızlandırmakla övünüyorlar. Neyse...Kabul
ettikleri için memnun oldum.

Değerli arkadaşlarım, Türk Lirasının
değerini düşürerek, haksız kazanç
boyutlarına varan teşvikler vererek ve kapasite kullanım
oranlarını artırarak ihracatı artırmanın
sınırları vardır ve ihracatı
sürekli ve istikrarlı bir şekilde artırmak
mümkün değildir. Üretimi, yatırımı
dışlayan, sanayileşmeyi bir amaç olmaktan
çıkaran politikalar, mutlaka terk edilmelidir. Aksi
halde, ihracatı artırarak gümrük birliğinden
yarar sağlamak ve teknoloji üreten çağdaş
bir ülke konumuna yükselmek mümkün olamaz.


Bir bütçenin performansı,  tek tek bütçeler
dışında, genel bütçenin genel
havasından da etkilenir. Bu bütçeyi, gerçekçi
bulmuyorum, ciddi bulmuyorum..

(Mikrofon otomatik cihaz tarafından kapatıldı)

BAŞKAN - Sayın Keleş, arkadaşlarınızın
hakkından 1 dakikalık süre  size veriyorum;
son cümlenizi söyler misiniz.

BİRGEN KELEŞ (Devamla) - Teşekkür ederim.

.... gelecek kuşakların sırtından bugünü
kurtarma bütçesi olarak görüyorum, denk
bulmuyorum. Nitekim, bir bakana, 2 katrilyonun üstünde
borçlanma yetkisi verdiniz, dolayısıyla,
denk olmadığını siz de kabul ediyorsunuz.
Bütçeyi, adaletsizliği daha da artıracak
bir bütçe olarak görüyorum; çünkü,
bütün vergi tedbirleri, katrilyonların ayrılması,
transferler, bunu gösteriyor; işçiyi,  memuru,
üreticiyi ezecek bir bütçe olarak görüyorum;
yüzde 120'lerden borçlanırken, yüzde 65
gibi bir enflasyon oranını belirlemeniz bunun kanıtıdır
ve dolayısıyla da,  gelecek yıl için
olumlu sonuç verir diyemiyorum; ama, şunu diyorum
: Umarım, bu bütçe, benim tahmin ettiğim
olumsuzluklardan daha az olumsuzlukla sonuçlanır
ve 1997 yılı yatırımsız geçirdiğimiz
son yıl olur.

Saygılar sunuyorum. (CHP sıralarından alkışlar)

BAŞKAN - Teşekkür ederim Sayın Keleş.

Cumhuriyet Halk Partisi Grubu adına ikinci konuşmacı,
Erzincan Milletvekili Sayın Mustafa Yıldız.

Buyurun efendim.

Sayın Yıldız, süreniz 10 dakika.

CHP GRUBU ADINA MUSTAFA YILDIZ (Erzincan) - Sayın Başkan,
değerli milletvekilleri; Gümrük Müsteşarlığımızın
1997 yılı bütçesi üzerinde, Cumhuriyet
Halk Partisi Grubunun görüşlerini açıklamak
üzere kürsüye çıkmış
bulunuyorum. Şahsım ve Grubum adına, Yüce
Meclisimizi saygıyla selamlıyorum.

Değerli milletvekilleri, bilindiği üzere, Türkiye,
Avrupa Birliğine üye olma yolunda önemli bir adım
atmış ve 1 Ocak 1996'dan itibaren gümrük
birliği sürecini başlatmıştır.
Bu çerçevede, başta Hazine, Dışticaret
ve Gümrük Müsteşarlıklarına
büyük görevler düşmektedir. Bu müsteşarlıklarda
çalışan değerli bürokratların
görevlerini büyük bir özveriyle yerine getirdiklerine
inanıyorum.

Ancak, şu hususu önemle vurgulamak isterim: Beş
yıllık dönem içinde, gümrük
birliğinin iyi işlemesi bakımından olduğu
kadar, ortaklık rejiminin içerdiği diğer
alanlarda da Topluluk politika ve mevzuatına uyumda kaydedilecek
ilerleme, Avrupa Birliğinin yakın bir gelecekte gireceği
genişleme sürecinde Türkiye'nin yerinin bilinmesi
açısından çok önem arz etmektedir.
Bu nedenle, 6 Mart 1995 tarihli Ortaklık Konseyi kararında
öngörülen alanlarda Türkiye ile Avrupa Topluluğu
arasında politikaların koordinasyonu ve mevzuatın
yakınlaştırılması -ve bunun
üzerine hassasiyetle durulması- çalışmaları
hızla tamamlanmalı ve bu çerçevede
gerekli kurumsal yapı bir an önce tamamlanmalıdır.


Bu arada, gümrük birliğiyle hedeflenen ekonomik
birleşmeye ulaşılması amacıyla,
piyasada ekonomik rekabetin korunmasını amaçlayan
mevzuatın da etkili bir biçimde uygulanması
sağlanmalıdır. 

Değerli milletvekilleri, Türkiye, hızla gelişen,
ancak, sorunlarını aşmada yeterince çaba
harcayamayan bir ülkedir. Sorunlar ve çözüm
yolları çoğu kez bilinmesine karşın,
sorunların çözümü için yeterli
adımlar atılamamaktadır. Nitekim, kendisinden
çok şey beklediğimiz Gümrük Müsteşarlığı
da, bir sorunlar yumağıyla karşı karşıyadır.
Örneğin, kısaca ifade edilebilecek bazı
temel sorunları şöyle ifade edebiliriz: 

1. Gümrük Müsteşarlığı,
öncelikle, yer sorununu halen aşamamıştır;
yani, bina sorunu, sıkıntısı içindedir.


2. Avrupa Topluluğuna aday bir ülkenin Gümrük
Müsteşarlığının, sağlıklı
bir bilgisayar teknolojisinden uzak olması, küçümsenecek
bir eksiklik değildir. Şu anda Avrupa'daki tüm
ülkeler, gümrüklerini sağlıklı
bir bilgisayar ağıyla donatırken, biz, henüz,
bu konuda çok geride kalmışız. 

3. Bu Müsteşarlıkta çalışan
personelin yüzde 64'ü, ilk, orta veya lise mezunudur.
Oysa, Türkiye'nin dışa açılan
penceresi olan bu Müsteşarlığın,
kaliteli personel istihdam etmesi zorunludur. Hizmetiçi
eğitim yanında, açıktan eleman alımında
da seçici olması gerekmektedir. 

4. Türkiye'de, olduğundan fazla gümrük kapısı
açılmıştır -beni sınır
illerinden gelen milletvekili arkadaşlarım bağışlasın,
gerçekten şu anda denetimden uzak olan konulardan
bir tanesi de budur- bu da denetimi güçleştirmektedir.
Kuşkusuz bu kadar fazla sayıda gümrük kapısının
açılmasını maalesef hayalî ihracata
borçluyuz. Gümrük denetiminin sağlıklı
yapılabilmesi için, gümrük kapılarının
sayısı mutlaka azaltılmalıdır.


5. Gümrük kapıları x-Ray sistemiyle donatılmalıdır.
Türkiye'nin uyuşturucu ve silah kaçakçılığını
kontrol edebilmesi için, giriş ve çıkışların
yapıldığı gümrük kapılarının
çağdaş aygıtlarla donatılması
zorunludur. Bu konuda, Gümrük Müsteşarlığının,
gecikmeksizin, gerekenleri ivedilikle yerine getirmesi gerekmektedir.

Değerli milletvekilleri, Türkiye'de, gümrük
kapılarının âdeta yolgeçen hanına
döndüğünü biliyoruz. Maalesef, sağlıklı
bir denetim yapılamamaktadır. Çünkü,
denetimi etkin kılacak çağdaş aygıtları
bu Müsteşarlığımız hâlâ
kullanamamaktadır.

Gümrük kapılarının yürekler
acısı durumu Türkiye'nin de saygınlığına
gölge düşürmektedir. Sayın Bakanımızın
bu konuda özellikle duyarlı davranmasını
diliyorum. Çünkü, gümrük kapılarında
yapılacak etkili bir denetim, karaparaya önemli darbeler
vuracaktır. 

Takdir edersiniz ki, önemli olan, Karapara Aklanmasının
Önlenmesine  İlişkin Yasayı çıkarmak
değildir. Aslolan, bu yasayı etkili kılacak
uygulamalara ortam hazırlamaktır. Kaldı ki,
bu konuda Türkiye'nin bir hayli geciktiğini de belirtmek
isterim. Bu yasanın, yani, Karapara Aklanmasının
Önlenmesine İlişkin Yasanın, Türkiye
Büyük Millet Meclisinde yasalaşma sürecinde,
gerek kamuoyu gerek muhalefet partilerinin her türlü
uyarılarına kulak tıkayan İktidar,
hiç olmazsa, bu yasanın uygulanması sürecinde
gerekli duyarlılığı göstererek yeterli
ortamı sağlamalıdır diye düşünüyorum.

Değerli milletvekilleri, burada şu konunun mutlaka altını
çizmek gerekir; bütün dünyada gümrük
idareleri ya ekonomi bakanlıklarına ya da maliye
bakanlıklarına bağlıdır; bizdeki
gibi bağımsız bir Gümrük İdaresi
yoktur. Çünkü, Gümrük İdaresi,
işleri gereği bağımsız olamaz. Bu
nedenle, idarenin yeniden yapılanması çerçevesinde
bu hususun da dikkate alınmasını diliyorum.

Sayın Başkan, değerli milletvekilleri; kuşkusuz,
bizim temel amacımız, sağlıklı
çalışan bir yönetim oluşturmaktır.
Gümrük Müsteşarlığımız
üstlendiği önemli görev karşısında
hak ettiği, layık olduğu değeri halen alamamıştır;
iyi bir personel politikası yoktur. Az önce de belirttiğim
gibi, bu Müsteşarlıkta çalışan
personelin yüzde 64'ü ilk, orta veya lise mezunudur,
böylesine yetersiz bir bürokratik kadroyla sağlıklı
hizmetin verilmesi de mümkün değildir. 

Sayın Bakandan özellikle talebimiz, lütfen, bu
konunun üzerinde önemle durmasıdır.

BAŞKAN - Sayın Yıldız, 2 dakikanız
var.

MUSTAFA YILDIZ (Devamla) - Çünkü, sonuçta,
hizmeti yurttaşlarımıza sunan kişilerin
eğitim düzeyleri bizim için çok önemlidir.


Değerli milletvekilleri, burada üzerinde durmak istediğim
bir diğer konu da yurtdışındaki işçilerimizdir.
Yurtdışında bulunan yurttaşlarımıza
hiçbir zaman layık oldukları değeri veremedik,
gümrük kapılarında her zaman horladık,
onları birer para makinesi olarak gördük. Oysa,
bu insanlarımız Türkiye'ye büyük
umutlarla geliyorlar. Biz, öncelikle bu insanlarımıza
sevgi ve hoşgörüyle yaklaşmak zorundayız.
Onları kazanmalıyız ki, yurtdışındaki
işçilerimiz de her yıl içleri rahat
bir şekilde ülkelerine dönebilsinler.

Değerli milletvekilleri, bu Hükümet de, ilk icraatıyla,
işçilerimizi bir para makinesi olarak görmeye
başladığını bir kez daha kanıtlamıştır.
Sözde, onlara,  eski model arabaları yurtdışından
Türkiye'ye getirme hakkı vererek, bu yurttaşlarımızın
50 bin markını kullanmayı amaçlıyor.
Bu yurttaşlarımızın değerine, artık,
para gözlüğüyle bakmamamız gerekir;
kaldı ki, bu insanlarımız, çoğu
kişinin düşündüğü gibi, ekonomiden
anlamayan insanlar değil, bilakis, alınteri, göznuruyla
biriktirdikleri tasarrufları, Hükümetin düşündüğünden
çok daha mantıklı kullanıyor ve birikimlerini
değerlendiriyorlar. Nitekim, bugüne kadar yapılan
başvuruların azlığı, işçimizin
ne denli duyarlı olduğunu göstermiş bulunuyor.

Sayın Başkan, değerli milletvekilleri, bu duygu
ve düşüncelerle, Yüce Meclisi saygılarımla
selamlıyorum. 

Teşekkür ederim. (CHP sıralarından alkışlar)

BAŞKAN - Teşekkür ederim Sayın Yıldız.

Cumhuriyet Halk Partisi Grubu adına, üçüncü
konuşmayı yapmak üzere, Sıvas Milletvekili
Sayın Mahmut Işık; buyurun efendim. (CHP sıralarından
alkışlar)

Sayın Işık, sizin de süreniz 10 dakikadır;
biliyorsunuz, eksüre vermiyorum. 

CHP GRUBU ADINA MAHMUT IŞIK (Sıvas) - Sayın
Başkan, değerli arkadaşlarım; Devlet İstatistik
Enstitüsü bütçesi üzerinde, Cumhuriyet
Halk Partisinin görüşlerini sunmak için
huzurlarınızdayım; hepinizi, bu vesileyle
saygıyla selamlıyorum.

Sözlerime başlarken, Devlet İstatistik Enstitüsünün
Cumhuriyetle yaşıt olan 70 yıllık geçmişinden
bugüne gelişinde hizmetleri geçen herkesi saygıyla
anıyor, halen hizmet verenlere de başarılar
diliyorum.

Devlet İstatistik Enstitüsü, kuruluşundan
itibaren geçen 70 yıllık süreç
içerisinde, bugün sevinerek görüyoruz ki,
çağdaş bir kurum olarak, çağın
teknolojisine ayak uydurmuştur ve çalışma
konularına ait bilgilerin derlenmesini, arşivlenmesini
ve yayınlanmasını modern teknolojik verilere
göre yapmaktadır. 

Üzülerek ifade etmek istiyorum ki, her kamu kurumumuzda
olduğu gibi, Devlet İstatistik Enstitüsünde
de, kurum, çağın teknolojik verilerini yakalamış
olmasına rağmen, maalesef kurumun kuruluş yasasındaki
yenilikler, kuruluş yasası değiştirilerek
sağlanamamıştır. Umuyor ve diliyorum ki,
20 nci Dönem Parlamentomuz, kurumun kuruluş yasasındaki
değişiklikleri kısa sürede ele alarak, yasasıyla
kurumun gelişmesini aynı seviyeye getirir. Hatta,
yasayla getirilecek yeniliklerle kurumu daha da ileri götürür.

Yine, Devlet İstatistik Enstitüsünün 10
yılda bir yaptığı genel nüfus sayımından
bahsetmek istiyorum. Son 15 yılda, özellikle terör
olan bazı bölgelerimizde, köylerimiz çeşitli
nedenlerle boşaltılmıştır. Yani,
köylerdeki nüfus yoğunluğu, en yakın
belde, kasaba ya da vilayetlere kaymıştır.
Bu bölgelere, nüfusa göre verilen İller
Bankası payları son derece küçülmüştür.
Devlet İstatistik Enstitüsünün en kısa
zamanda bir genel nüfus sayımı yaparak, hem
seçmen kütüklerindeki eksikliği düzeltmesi
hem de bu nüfus oranına göre verilen bedellerin
hakça dağıtılmasını sağlaması
uygun olacaktır diye düşünüyoruz.

Sayın Başkan, değerli arkadaşlarım;
1997 yılı içerisinde Devlet İstatistik
Enstitüsünün yapacağı çeşitli
araştırmalara, aşağıdaki araştırmaları
da ilave etmesini istiyor ve bekliyoruz. Bu araştırmaların,
hem Hükümet hem de Parlamento çalışmalarımıza
sayısız yararlarının olacağına
inanıyorum:

1. Yurtdışındaki yurttaşlarımızın
durumlarını,

2. Devlet-mafya-siyaset ilişkileriyle ilgili olarak, devletin
mafyayla ile nasıl bir ortaklık kurduğunu, devletin
mi mafyadan mafyanın mı devletten yardım
gördüğünü, siyasetin mafyayla ne gibi
ilişkiler içerisinde olduğunu, kimin kimden ne
kadar faydalandığını, bütün
Türkiye'de ne kadar mafya olduğunu, bunların kim
ve kimler tarafından korunduğunu, mafyalık yapan
herkesin ne oranda vatanperver olup olmadığını,
mafya raconunda burun kırmanın hep uluslararası
zeminlerde mi yoksa yurtiçinde de yapılıp
yapılamayacağını,

3. Refahyol Hükümetiyle ilgili olarak, TEDAŞ ve
TOFAŞ yolsuzluk komisyonlarında verilen af kararlarının,
kamuoyunda ve özellikle “adil düzen getireceğiz”
diye kandırılan Refahlı yurttaşlarımız
tarafından nasıl değerlendirildiğini, Mercümek
soruşturmasıyla ilgili olarak, DYP'nin, komisyonda
ve Genel Kurulda takınacağı tavrın halkımızca
nasıl değerlendirildiğini; ülkeyi kurtaracağız
diyerek, karşılıklı “birbirimizi
af ve devlet mallarını sat” ilişkileri
için kurulan bu Hükümete, halkın, ne kadar
dayanma gücünün olduğunu “Adil düzen
getireceğiz “ diyerek İktidar olan Sayın
Başbakanın, adil olmayan her şeye, sadece imza
atmasının ve susmasının, hatta çok
önemli konularda bile “fasa fiso” demesinin kamuoyunca
nasıl değerlendirildiğini; bu Hükümetin
her hafta bir zam yaparak “hayırlara vesile olur inşallah”
vurdumduymazlığının halkımızca
nasıl değerlendirildiğini; bu Hükümetçe,
bugüne kadar açılan üç pakette
hiçbir şey olmadığını gören
halkımızın, hayret duygularının
ne durumda olduğunu...

BAŞKAN - Sayın Işık, bu dedikleriniz
istatistikle ilgili değil...

MAHMUT IŞIK (Devamla) - Nasıl değil Sayın
Başkan, araştıracak.

BAŞKAN - Bakın, kamuoyu araştırmasıyla
istatistiği birbirine karıştırmayalım.
Şimdi, siz, kamuoyu araştırmasını
yapabilirsiniz; ama...

MAHMUT IŞIK (Devamla) - Sayın Başkanım,
Devlet İstatistik Enstitüsünün faaliyet
alanları içerisinde bir yığın
araştırmalar var. Bu araştırmaları
da bir milletvekili olarak istiyorum.  

BAŞKAN - Efendim, araştırma başka, istatistik
başka.

MAHMUT IŞIK (Devamla) - Olur mu efendim...

KAHRAMAN EMMİOĞLU (Gaziantep) - 3 Kasım güzel
bir cevaptır; dersinizi almadınız!

BAŞKAN - Efendim, rica ediyorum...

Sayın Işık, konuya bağlı kalırsanız
memnun olurum.

MAHMUT IŞIK (Devamla) - Sayın Başkanım,
Devlet İstatistik Enstitüsü, kuruluş yasasına
göre, her türlü konuyu araştırabilir;
ben de araştırmasını öneriyorum,
bu hakkı benden niye esirgiyorsunuz ki.

BAŞKAN - Efendim, istatistikle Meclisi birbirine karıştırmayın.

MAHMUT IŞIK (Devamla) - Denk bütçe yapacağız
diye, DYP'de olan Hazine ile, Refah Partisinde bulunan Maliye
arasında resmen bir cenk bütçesi olan bu bütçeye,
halkımızın nasıl baktığını;
devlet-mafya-siyaset ilişkisinin ortaya çıkması
sonucu, daha etkin tedbirler alması gereken bu Hükümetin,
bir tedbirmiş gibi basını susturmasına
halkımızın nasıl baktığını;
çete-mafya-devlet gerçeğinin perde arkasını
herkesin bilmesine rağmen, bir türlü söyleyemeyen
Meclis-Devlet-Hükümet yetkililerinin cesurca konuşmamalarına,
işlem yapmamalarına, hatta olayların gerçek
yönünü söyleyemedikleri için de olayları
neredeyse saptıran oluşumlar karşısında,
yüce halkımızın nasıl bir şaşkınlık
içerisinde olduğunu; yıllarca laikliğin
korunmasını isteyen CHP'ye karşı “milletin
dini ile uğraşmayın” diyenlerin, bugün,
laiklik edebiyatı yapmalarını yüce halkımızın
nasıl değerlendirdiğini, yapacağınız
araştırma sonuçlarıyla bilmek istiyoruz.

Yüce Meclise saygılar sunuyorum, bütçenin
hayırlı olmasını diliyorum. (CHP ve
DSP sıralarından alkışlar, RP sıralarından
alkışlar [!] )

BAŞKAN - Teşekkür ederim Sayın Işık.

Efendim, Cumhuriyet Halk Partisi Grubu adına son konuşmayı
yapmak üzere, İstanbul Milletvekili Sayın Mehmet
Sevigen; buyurun efendim. (CHP sıralarından alkışlar)

Sayın Sevigen, süreniz 10 dakika.

CHP GRUBU ADINA MEHMET SEVİGEN (İstanbul) - Teşekkür
ederim Sayın Başkan.

(RP ve CHP sıralarından karşılıklı
laf atmalar)

İSMAİL YILMAZ (İzmir) - Ona İSKİ'yi
de ilave et!... 

BAŞKAN - Arkadaşlar, lütfen karşılıklı
konuşmayalım.

MEHMET SEVİGEN (Devamla) - İSKİ'yi de ilave
edeceğiz, Mercümek'i de ilave edeceğiz; Allah nasip
ederse, biraz sonra, hepsini ilave edeceğiz; yani, bu millet,
İSKİ'yi de, Mercümek'leri de, Bosna paralarında
yetim hakkı yiyenleri de, fakir fukara adına çıkıp
onlara peşkeş çekenleri de biliyor, hepimiz
biliyoruz. 

KAHRAMAN EMMİOĞLU (Gaziantep) - İyi biliyor!..
İyi biliyor!..

MEHMET SEVİGEN (Devamla) - Hepimiz biliyoruz... Hepimiz
biliyoruz... 

KAHRAMAN EMMİOĞLU (Gaziantep) - Mercümek'i de
biliyorsunuz!..

MEHMET SEVİGEN (Devamla) - Bu millet, sizden de, benden
de daha iyi biliyor; buna inanın. Bu millet, sizden de,
benden de daha iyi biliyor...

KAHRAMAN EMMİOĞLU (Gaziantep) - İyi bildiğiniz
için durumunuz böyle!..

MEHMET SEVİGEN (Devamla) - Yetim hakkı yemek kolay
değil, kolay değil!... (RP sıralarından
gürültüler)

BAŞKAN - Efendim, arkadaşlar, rica ediyorum...

MEHMET SEVİGEN (Devamla) - Tüyü bitmemiş
yetimin hakkını yemek kolay değil; bunun hesabı
sorulacak! (CHP sıralarından alkışlar)
Yetmedi zaman... Ama, sorulacak...

BAŞKAN - Sayın Sevigen, konuşmanıza
başlayın efendim. 

MEHMET SEVİGEN (Devamla) - Sayın Başkanım...
Sayın Başkan, değerli milletvekilleri...

MİKAİL KORKMAZ (Kırıkkale) - Heyecanlanma,
heyecanlanma!..

MEHMET SEVİGEN (Devamla) - Doğru söylüyorsunuz;
yani, tabiî, insan, yetim hakkı yiyen insanlarla
beraber olduğu dönemlerde, onlara bir şey yapamadığı
zaman heyecanlanmamak elde değil. Kolay değil; insanlar,
sizi seçiyorlar, buraya getiriyorlar, diyorlar ki “benim
hakkımı koruyun” koruyamadığınız
zaman üzülüyorsunuz ve milletvekili olarak görevinizi
yapamadığınızın ezikliği içerisinde
oluyorsunuz. Ben, onun için söyledim; yetim hakkı
yiyenlerin hesabını sormak gerekir diye düşünüyorum.


MİKAİL KORKMAZ (Kırıkkale) - Yemediğimizi
biliyorsunuz!.. Sen de biliyorsun!..

MEHMET SEVİGEN (Devamla) - Neyse; ben, izin verirseniz,
konumuza geleyim. 

Sayın Başkan, değerli miletvekilleri; önce,
geçen gün vefat eden milletvekili...

SAFFET ARIKAN BEDÜK (Ankara) - Bizde yetim hakkı yiyen
yok!

MEHMET SEVİGEN (Devamla) - Ben, Mecliste yetim hakkı
yiyen var demedim. Mecliste yetim hakkı yiyenleri koruyan
arkadaşlarımız adına söylüyorum;
ben, onu anlatıyorum; yani, bunu, halk da biliyor...

ŞEVKİ YILMAZ (Rize) - İftira ediyorsun, iftira!..

MEHMET SEVİGEN (Devamla) - İftira etmiyorum... İftira
etmiyorum... Hayır.

BAŞKAN - Sayın Sevigen, karşılıklı
konuşmayın efendim.

Arkadaşlar, müdahale etmeyin... 

MEHMET SEVİGEN (Devamla) - ...vefat eden Sayın Mehmet
Ali Altın arkadaşıma Allah'tan rahmet diliyorum,
ailesine başsağlığı diliyorum. 

Bugün, bu bütçe görüşmelerinde...

ŞEVKİ YILMAZ (Rize) - İSKİ'deki yolsuzluklardan
bahset, Mercümek'ten değil...

MEHMET SEVİGEN (Devamla) - Doğru söylüyorsun,
bu bütçe görüşmelerinde... Siz, tabiî,
onu anlayamazsınız, laf atarsınız,
konuşursunuz; ama, o sizin en çok inandığınız
ahrete indiğiniz zaman, bunun hesabı sorulur yani,
hiç merak etmeyin. 

ABDULLAH ÖRNEK (Yozgat) - Siz inanmıyor musunuz ahrete?!.

MEHMET SEVİGEN (Devamla) - Sevgili milletvekilleri, bütçe
görüşmelerinde, bugün nedense, bilhassa bu
bütçede -bu sene farklı bir bütçe-
genelde bütçeden ziyade, bakanlar...

İSMAİL YILMAZ (İzmir) - Bütçeden
başka her şeyi söylüyorsunuz.

MEHMET SEVİGEN (Devamla) - Doğru, bakanlar konuşuluyor.

Bugün de, Sayın Bakanı mı konuşacağız,
yoksa bütçeyi mi konuşacağız diye
tarttım.

ALİ RIZA BODUR (İzmir) - Nasıl olsa bütçe,
denk bütçe yani(!)

MEHMET SEVİGEN (Devamla) - Şimdi, Türkiye'de
o kadar çok değişik olaylar oluyor ki -insanların
yaşamlarında, hayatlarında daha önce
aldıkları görevlerle ilgili- bu bakımdan,
genelde bütçeler ile bakanları birbirlerine
karıştırıyoruz. 

Sevgili arkadaşlarım, önce, izin verirseniz
ben, size, gençlik ve sporla ilgili bu bütçenin
çok yetersiz olduğunu söylemek istiyorum ve kısaca...

ŞEVKİ YILMAZ (Rize) - Nihayet bir doğru söyledin.

MEHMET SEVİGEN (Devamla) - Kısaca, Türkiye'de
çok genç bir nüfusa sahip olduğumuzu düşünürsek
-yüzde 60'ının 25 yaşın altında
olduğunu, yüzde 48'inin de 20 yaşın altında
olduğunu- gençlik ve spora ne kadar önem vermemiz
gerektiği açıkça ortaya çıkıyor.
İnsana yapılacak yatırım en kutsal
yatırımdır. Kısa sürede netice
alamayabiliriz; fakat, gelecek neslin sağlıklı,
dinamik, sportmen bir nesil olarak yetişmesini sağlayabiliriz.

Burada da bütçenin yeterli olduğu söylenemez.
Hele, gençlikle ilgili bir şeylerin yapıldığını
söylemek hiç mümkün değil. Gençliğimiz,
kendi haline bırakılmış, sağlıklı
bir örgütlenme olmadığından kendi
sorunlarını çözemez bir konuma gelmiştir.

Gençlik ve Spor Genel Müdürlüğüne
bağlı 37 federasyon ve Türkiye Futbol Federasyonunun
birçok sorunu vardır. Futbolla ilgili konuları,
Meclis kürsüsünden 14.10.1993 tarihinde dile getirmiştim.
O dönemin bakanı Sayın Şükrü
Erdem “federasyona bağlanırken kaynak verilmemiş
olmasından dolayı bu sıkıntı
doğmuştur. Ümit ediyorum ki, yapmış
olduğumuz çalışmalar sonucunda, bu kanun
tasarısını hazırlayıp Meclise
sevk eden sizlerden, yine, aynı şekilde büyük
özveriyle tasarının oybirliğiyle çıkacağına
inanıyorum” demiştir. Bu konuda, bu Sayın
Bakanımızın da katkıları büyük.


Sevgili milletvekilleri, amatör sporlar konusu çok
vahim bir durumda. Amatör spor yapan arkadaşlarımızın
sahaları yok, tesisleri yok, sıcak su akan binaları
yok, hakem paraları yok. Bir tarlayı tel örgü
ile çeviriyoruz, içine iki tane gecekondu yapıyoruz,
onu da soyunma odası yapıyoruz, alın size
tesis diyoruz ve onlara veriyoruz. 

Bunları yapmak devletin aslî görevidir diye
düşünüyorum; ama yetersiz olarak görüyorum.
İhtiyaç olan yerlere büyük yatırımlar
yapıyoruz. Hatırlarsınız, geçen
dönem Urfa'ya 25 bin kişilik stadın temelini
attık; Sayın Bakan, bitti mi bilemiyorum; ama, iki
senede Urfa stadına 25 bin kişinin gelmediğini
görüyoruz. 

İstanbul'un Çatalca İlçesine geçen
dönem bir havuz yaptık, şimdi havuz kapandı,
içerisine su dolmuş, toprak dolmuş. Oraya yapılan
milyarlarca liralık yatırım, düşüncesizlikten,
plansızlıktan, programsızlıktan heder
olmuş. İşte, devletin belli, esas, ana harcamalarına
gidecek olan bu paralar da başka yerlere gidiyor. 

ŞİNASİ YAVUZ (Erzurum) - İSKİ'ye
gidiyor.

MEHMET SEVİGEN (Devamla) - Doğru söylüyorsunuz,
ona da biraz sonra geleceğim zaten.

İhtiyaç olan yerlere harcanmayan bu paralar ve sahaların
yanında bulunan spor tesislerinin amatör spor klüplerine
verilerek, onları bir nebze olsun rahatlatabilme imkânımız
doğacaktır. 

Okulların kapalı spor salonlarını
tatil günlerinde yine bu amatör spor yapan cemiyetlere
verme şansımız olursa, karda, kışta
spor yapan gençlerimiz de o yörelerde rahat edecektir.
Çalışan gençlerimiz gece idman yaptıkları
zaman, onlardan bir de gece çalıştıkları
için elektrik parası alıyoruz, gece idman
yapmazlarsa, idman sahası için kira alıyoruz
ki, amatör spor klüpleri federasyonunda yönetim
görevi yapan arkadaşlarımız bu ücretleri
hep cebinden veren insanlar 

Bilhassa bu son dönemlerde, seçimlere yaklaşılan
günlerde, çok ciddî boyutlarda Spor Toto'ya,
Loto'ya eşofmanlar yaptırılıyor, formalar
yaptırılıyor; bunlar, seçim bölgelerine
sayın bakanlar tarafından gönderiliyor; bunu,
hepimiz biliyoruz, yaşıyoruz, görüyoruz.
Bunları mümkün olduğu kadar, doğu ve
güneydoğuda bulunan, varoşlarda bulunan, çeşitli
amatör spor klüplerine gönderdiğimiz zaman,
zannediyorum ki, 3 Kasım seçimlerinde seçim
bölgelerine giden formalardan daha faydalı olacak,
gençlere daha katkısı olacaktır. 

Olimpiyatlardan bahsediyoruz; ama amatör sporlarla ilgili
çalışma yapmadığımız
için, bireysel sporlarla ilgili çalışma
yapmadığımız için, olimpiyatlarda
başarılı olmamız mümkün değil.
Futbol ve basketbolun dışında, atletizm, güreş
gibi bireysel sporlarda, devlet olarak, çok yetersiz kalıyoruz
diye düşünüyorum.

Biliyorsunuz, bugünlerde sigara yasağıyla ilgili
bir kanun çıkardık “sigara içilmesi
bu ülke insanlarına zararlıdır”
dedik. Bir yasa çıkardık; ama, nedense, bu
dönemin Bakanı, devletin milyonlarca lira parasını,
Spor-Toto Teşkilatının yaptırdığı
çakmakları insanlara dağıtıyor.
Sanki, biz bu yasayı sigara içimini teşvik
etmek için çıkardık(!) İşte,
burada çakmak, üzerinde Spor Toto ve Loto yazıyor;
bunu dağıttığınız zaman, bu,
sigara içimini teşviktir; sağlık açısından
zararlıdır. Gençlik ve Spor Bakanlığı
bu konuda milyonlarca lira para harcamıştır.


Eğer, zengin edecekseniz, başka türlü de insanları
zengin edersiniz Sayın Bakan; yani, ille de, bu parayı
birilerine verip de, birilerine harcayarak zengin edemezsiniz.
Başka türlü yaptırırsınız,
eşofmanlar yaptırırsınız, formalar
yaptırırsınız, onları da verirsiniz.
Bu bakımdan...

ZEKİ ÇAKIROĞLU (Muğla) - Çakar çakmaz
çakan çakmak mı?!.

MEHMET SEVİGEN (Devamla) - Eskiden kalmış
değil, çok yeni, daha yeni aldım ben, onu söylüyorum.


Ve bütün bu...

BAŞKAN - Sayın Sevigen, 2 dakikanız var efendim.


MEHMET SEVİGEN (Devamla) - Bütün bu olaylarla
ilgili, özür dileyerek söylüyorum, gençliğimize
sahip çıkılmıyor. Üniversite
gençliğimiz, hatırlarsanız, sokaklarda
dayak yedi. Sırf haklarını aradıkları
için, sırf üniversitede özerklik istedikleri
için “üniversiteye polis girmesin” dedikleri
için. Gençlikten Sorumlu Devlet Bakanımız
gidip onların hatırını sormadı.


Son günlerde, öğrenciler satırlar alıp
birbirlerini parçaladılar; Sayın Bakanımız
oturuyor yerinde. Bu çocuklara, bu üniversiteli gençlerimize
kim sahip çıkacak Sayın Bakanım? 

“Ne iş yapar gençlikten sorumlu Devlet Bakanı?”
derseniz, gençlikten sorumlu Devlet Bakanı hasta
olabilir, askere gitmeyebilir; gençlikten sorumlu Devlet
Bakanı evraklar üzerinde tahribat yapabilir, gençlikten
sorumlu Devlet Bakanı...

DEVLET BAKANI BAHATTİN ŞEKER (Bilecik) - Ayıp
olmuyor mu?!.

MEHMET SEVİGEN (Devamla) - Tabiî, ayıp olmuyor
değil... Yani Şimdi...

DEVLET BAKANI BAHATTİN ŞEKER (Bilecik) - Sana yakışmıyor!..

BAŞKAN - Müdahale etmeyelim, rica ediyorum. 

MEHMET SEVİGEN (Devamla) - Atatürk “ben sporcunun
çevik, zeki ve ahlaklısını severim”
diyor; ama, Erbakan'ın kendi konumuyla ilgili ahlak tartışıldığı
zaman, vah haline, orada oturmaması lazım... Peki,
ne yapalım?..Bunu söylemezsek, dışarıdan...

VELİ ANDAÇ DURAK (Adana) - Dedikodu bunlar!..

MEHMET SEVİGEN (Devamla) - Dedikodu olabilir; ama, işin
gerçeği budur. O zaman, Sayın Bakanım
çıksın, burada söylesin, bu şaibe
de kalksın. Her gün konuşuluyor, gençlikten
sorumlu, spordan sorumlu bir bakan, eğer, böyle şaibeler
altında kalırsa, bunu açıklama ihtiyacı
duymazsa, çıkıp bunları yanıtlamazsa,
o zaman ne olur; herkesin aklında bir şaibe kalır.
Eğer, gençlerle ilgili önderlik yapacaksa, çıkacak,
önce, burada kendisini bu konuda aklayacak; bunun yanlış
olduğunu söyleyecek, dava açacak; ondan sonra,
biz, onun yanında olacağız, peşinden gideceğiz.
(CHP sıralarından alkışlar) 

DEVLET BAKANI BAHATTİN ŞEKER (Bilecik) - Davayı
açtım ben. Takip edeceksin... 

MEHMET SEVİGEN (Devamla) - Takip edeceğim. Ama, Sayın
Bakan, önce dava açacaksınız. 

BAŞKAN - Efendim, müdahale etmeyelim. Sayın
Bakan, konuşma sıranızda cevap verirsiniz.


Sayın Sevigen, size, Grubunuzun kalan 2 dakikalık
süresini veriyorum. 

DEVLET BAKANI BAHATTİN ŞEKER (Bilecik) - Ayıp
ediyorsunuz... Ben, o davaların hepsini açtım.


MEHMET SEVİGEN (Devamla) -  Sizin arkadaşınız
olduğum için söylüyorum. Diyorum ki; dava
açacaksınız. Eğer, gençlikten
sorumlu, gençliğe örnek olacaksanız, çıkacaksınız
o dedikoduyu çıkaranların önüne
“arkadaş, sen yanlış söylüyorsun”
diyeceksiniz ve o zaman, Parlamento olarak biz de sizin yanınızda
olacağız. Ama, yanlışsa diyoruz... Bakın,
yanlışsa... Doğrusu yanlışı;
ama, bir şey ortaya çıkıyorsa, bir
şey tartışılıyorsa, sürüncemede
kalmaması lazım. Biz, zaten, hep, bütün
olayları böyle büyüte büyüte getiriyoruz,
birden patlama oluyor, kavgalar böyle çıkıyor.
En çok içbarışa ihtiyacımız
olan bir dönemdeyiz. Bu bakımdan, özellikle...


VELİ ANDAÇ DURAK (Adana) - Bu anlattıklarınız,
dedikodu.

MEHMET SEVİGEN (Devamla) -  Doğru... Dedikodu olabilir,
başka bir şey olabilir. Ben de o yüzden, dedikodu
yapmadan, açık açık söylüyorum.
Daha çok şeyler var. O kadar çok şey
var ki anlatılacak; ama, bunları anlatmıyorum,
diyorum ki, çıksın açıklasın,
doğrusunu söylesin. Pasaportunun giriş tarihleri,
çıkış tarihleri, evrakları,
askerlik süreleri... Hepsi, bunun içerisinde var.
Yani, arkadaşım çıkacak, diyecek ki
: “Arkadaş, ben bunu yapmadım, burada görevimin
başındayım.” 

Hatta, binlerce mektup var Sayın Bakanım. Arkadaşlarım
“Anayasanın 76 ncı maddesi gereği, askerliğini
yapmadığı için bakanlıktan düşmesi
gerekir” diyorlar. Binlerce mektup geliyor sizin hakkınızda;
ama,  sizin adınıza, milletvekilliği yapmış
bir arkadaşım adına, açıklamanızdan
rahatsızlık duyacak insanlardan değilim, hiçbirimiz
de rahatsızlık duymayız ve sahip çıkarız
milletvekilimize...  

DEVLET BAKANI BAHATTİN ŞEKER (Bilecik) - Açıklamayı
yaptım; mahkemeye verdim. 

MEHMET SEVİGEN (Devamla) -  Ve inanıyorum...

BAŞKAN - Efendim, müdahale etmeyin... Rica ediyorum...


MEHMET SEVİGEN (Devamla) -  Bu makamda görev yapacak
insanların, her şeyleri konuşulur... Niye çıkarıyorsunuz
binlerce insanı?.. 

METİN PERLİ (Kütahya) - Sen bütçeyle
ilgili konuş!

MEHMET SEVİGEN (Devamla) -  Her şeyi konuşuyoruz,
Bakanlıkla ilgili değil mi?.. 

BAŞKAN - Efendim, müdahale etmeyelim... Ne kadar saygısız
insansınız...

MEHMET SEVİGEN (Devamla) -  Özellikle, şunun
bilinmesini istiyorum; Atatürk'ün, cumhuriyetini emanet
ettiği Türk gençliği, Anayasa Mahkemesine
ve bu Mahkemenin, laik, demokratik, insan hak ve özgürlüklerine,
Atatürk ilke ve devrimlerine yürekten bağlı
Başkanı Sayın Yekta Güngör Özden'e
saygı duymaktadır. Elbette ki, Türk gençliği,
hukuk devleti ilkesinin ve Anayasanın teminatı olan
Anayasa Mahkemesinin varlığından, hukukun üstünlüğünden
rahatsız olanların, onun yerine dinî diktatörlüğü
kurmayı amaçlayanların, bu rahatsızlıkla,
bu Mahkemenin Sayın Başkanını asılsız
ithamlarla karalamaya kalkışanları da görmektedir.


KAHRAMAN EMMİOĞLU (Gaziantep) - Hoppala!..

MEHMET SEVİGEN (Devamla) - Güneşin balçıkla
sıvanmayacağı bilinmelidir...

(Mikrofon otomatik cihaz tarafından kapatıldı)

BAŞKAN - Sayın Sevigen, süreniz bitti efendim.


MEHMET SEVİGEN (Devamla) - 1 dakika rica ediyorum efendim.

BAŞKAN - Peki. Grubunuzun zaten 1 dakika süresi kalmıştı,
onu da veriyorum; buyurun.

MEHMET SEVİGEN (Devamla) - Yüce Mecliste Sayın
Yekta Güngör için sarf edilen sözlerden
dolayı, tüm laik, demokratik, Atatürk ilkelerine
bağlı vatandaşlarımızla birlikte
üzüntülerimizi bildirmek istiyorum. (CHP sıralarından
alkışlar, RP sıralarından gürültüler)

Sayın milletvekilleri, benim söylediklerimden rahatsızlık
duymayın. 

KAHRAMAN EMMİOĞLU (Gaziantep) - Özden'in söylediğinden
rahatsızlık duyuyoruz, eğer onu söylediyse.

MEHMET SEVİGEN (Devamla) - İnanıyorum ki,
hangi partiden olursa olsun, burada milletvekilliği görevini
yapan insanlar -biraz önce söylediğim gibi- eğer
Mercümek'in de bu insanların üzerinde hakları
varsa onları da çıkarır, İSKİ
olaylarında insanların üzerinde hakları
varsa çıkarır, başka bütün
olaylarda da çıkarır; yani, ben, buradaki
milletvekili arkadaşlarımın, kalkıp
da Mercümek Olayını veyahut da başka
olayları gizleyeceklerine inanmak istemediğimi ifade
etmeye çalışıyorum; ama, bunun bir
bedeli olması gerekir diye düşünüyorum.
Bu dönem, çoğunluk sayısıyla insanlar
bazı şeyleri gizlemiş olabilirler...

(Mikrofon otomatik cihaz tarafından kapatıldı)

BAŞKAN - Sayın Sevigen, süreniz bitti efendim.


Teşekkür ederim.

MEHMET SEVİGEN (Devamla) - ...Susurluk'ta olduğu gibi
engellemeye çalışabilirler; ama, gün
geldiği zaman kimse bu işi engelleyemecektir. 

Hepinize saygılar sunuyorum. (CHP sıralarından
alkışlar)

METİN PERLİ (Kütahya) - Adalet Bakanlığı
sizdeydi!..

BAŞKAN - Sayın milletvekilleri, herhalde bu salonda
oturmak canınızı sıkıyor. Eğer
canınızı sıkıyorsa, buyurun
kulislerde dinlenin efendim. Bu salonda konuşmalar sükunetle
dinlenir. 

Sayın milletvekilleri, Cumhuriyet Halk Partisi Grubu adına
yapılan konuşmalar sona ermiştir. 

Şimdi, ANAP Grubu adına Sayın Işın
Çelebi'yi çağırmadan önce, ANAP
Grubu adına, Grup Başkanvekili Sayın Murat
Başesgioğlu'nun gönderdiği yazıyı
-resmî yazı mı, gayri resmî yazı
mı bilemiyorum ama- okuyorum:

Türkiye Büyük Millet Meclisi Başkanlığına

Dördüncü tur bütçe görüşmelerinde
Grubumuz adına konuşacak olan İzmir Milletvekili
Sayın Işın Çelebi, Sayın Başbakanın
bütçenin tümü üzerinde yaptığı
konuşmalarda kullandığı gibi, tepegöz
teknik cihazından yararlanarak, görüşlerimizi
slayt görüntüleriyle Yüce Genel Kurula sunacaktır.


Sayın Işın Çelebi Meclis Başkanlığına
müracaatta bulunarak izin almış olup, adı
geçen cihaz şu anda Genel Kurul salonunda bulunmaktadır.


Bilgi ve müsaadelerinize saygıyla arz ederim. 

İSMAİL YILMAZ (İzmir) - Olabilir, genel başkanlığa
aday çünkü...

BAŞKAN - Bir dakika arkadaşlar... Bir dakika bir konuşalım...

Sayın milletvekilleri, bakın, Türkiye Büyük
Millet Meclisi Genel Kuruluna kimlerin gireceği, kimlerin
girmeyeceği, İçtüzüğümüzün
166 ncı maddesinde belirtilmiştir; buna göre
“milletvekilleri, Mecliste çalışan memur
ve hizmetliler, Hükümetin iş için gönderdiği
memurlar ve uzmanlar” girebilir; bu bir.

İkincisi, bu Genel Kurul salonu, çok kutsal bir
salondur. Bugün, burada slayt gösterirsek, yarın
birileri gelir burada film oynatır. (Gülüşmeler)
Gülmeyin efendim!.. Getirir arkadaş, “ben burada
slaytla konuşacağım” der. “Sayın
Işın Çelebi, buraya, danışmanını
getirecek” denilebilir. 166 ncı maddede, Genel Kurula
girmesine müsaade edilenler, Kanunlar ve Kararlar Müdürlüğündeki
memur ve hizmetlilerdir; bir de, burada, milletvekillerine hizmet
eden kişilerdir. Dolayısıyla, bir milletvekilimiz
bugün danışmanını getirirse, öteki
yarın sekreterini getirirse, bir diğeri öbür
gün köylüsünü getirirse, biz, bu Genel
Kurulun masuniyetini ve buraya girecek insanları koruyamayız.

Bakın, bir adım atarken, çok dikkatli olmamız
lazım. Sonra, Türkiye Büyük Millet Meclisi
Sayın Başkanı da, bana emir veremez. Ben,
Türkiye Büyük Millet Meclisi Başkanvekili
olarak, bu kürsüye çıktığım
zaman, Anayasaya, İçtüzüğe ve yerleşmiş
geleneklere göre Meclisi yönetirim. 

Benim kanaatim budur.

Buyurun Sayın Başesgioğlu.

MURAT BAŞESGİOĞLU (Kastamonu) - Sayın
Başkan, tabiî, Meclis Başkanı ile başkanvekilleri
arasındaki koordinasyon bizi ilgilendirmez; o, sizin, kendi
aranızdaki...

BAŞKAN - Ama, yazınızda ifade etmişsiniz;
sanki, ben oradan emir alacağım da...

MURAT BAŞESGİOĞLU (Kastamonu) - Hayır,
o manada değil. Maksadımız şudur: Sayın
Çelebi, bugün, Başkanlığa müracaat
etmiştir ve şu anda Genel Kurul salonunda bulunan
aletler de, o müracaat üzerine kurulmuştur; onu
ifade etmek istedim. 

Şimdi, sizin bahsetmiş olduğunuz Genel Kurula
giremeyecek kişileri, elbette İçtüzüğümüz
belirtmiş. O konuda, Sayın Işın Çelebi'nin,
ille dışarıdan uzman getirme diye bir iddiası
ve Grup olarak böyle bir ısrarımız yok.
Takdir buyurursanız, burada, Divanda görev yapan arkadaşlardan
veyahut da şu anda Meclis Genel Kurulunda bulunan hizmetlilerden
herhangi birini bu göreve tahsis edebilirsiniz.

BAŞKAN - Efendim, bu, memur ve hizmetlinin görevi değil.
Yarın öbür gün, bir milletvekili de gelir,
buraya teyp kurar “efendim, ben teyple konuşurum”
der. (ANAP sıralarından gürültüler)

HALİT DUMANKAYA (İstanbul) - O zaman Başbakan
da konuşmasaydı...

MURAT BAŞESGİOĞLU (Kastamonu) - Sayın
Başkan...

BAŞKAN - Benim takdirim bu, Sayın Başesgioğlu.

MURAT BAŞESGİOĞLU (Kastamonu) - O zaman, bu konuda
bir usul tartışması açılmasını
talep ediyorum.

BAŞKAN - Hayır... Açmıyorum efendim;
usul tartışması da açmıyorum.

Sayın Çelebi, buyurun efendim.

MURAT BAŞESGİOĞLU (Kastamonu) - Açmak
zorundasınız Sayın Başkan... Lütfen...

BAŞKAN - Efendim, açmıyorum... Takdir benim...
Efendim, benim takdirim...

MURAT BAŞESGİOĞLU (Kastamonu) - Hayır...
Bu, takdire bağlı bir konu değil.

BAŞKAN - Bu konuyu ancak Başkanlık Divanına
intikal ettirirsiniz, Başkanlık Divanı bu
konuyu tartışır.

Usul tartışmasını açmıyorum.
(ANAP sıralarından gürültüler)

MURAT BAŞESGİOĞLU (Kastamonu) - Olur mu ama,
Sayın Başkan...

BAŞKAN - Açmıyorum...

MURAT BAŞESGİOĞLU (Kastamonu) - Sayın
Başkan...

BAŞKAN - Efendim, açmıyorum... Ben, Anayasaya
ve İçtüzüğe uygun olarak yönettiğim
bir Meclisin yönetim biçimiyle ilgili nasıl
usul tartışması açarım. O zaman,
her canı sıkılan “buyurun, bir usul
tartışması açalım” der.
Olmaz...

MURAT BAŞESGİOĞLU (Kastamonu) - İçtüzüğün
63 üncü maddesine göre bir usul tartışması
açmak durumundasınız.

BAŞKAN - Hayır efendim... Ben, bir usulsüzlük
görmüyorum.

MURAT BAŞESGİOĞLU (Kastamonu) - Sayın
Başkanım, biz, Sayın Başbakan burada
slayt gösterisi yapacağı zaman, oturumu yöneten
Sayın Başkana hitaben dedik ki, dışarıdan
uzman geliyor falan, neyse... Sayın Başkanın
tutanaklara geçen ifadesi şudur: “Diğer
gruplardan da bu konuda müracaat olursa, aynı şekilde,
aynı cihazdan yararlanılabilir...”

BAŞKAN - Efendim, o, Sayın Başkanın
uygulamasıdır. Benim uygulamam böyle değildir.
Ben, bu Meclise... (ANAP sıralarından gürültüler)

ATİLÂ SAV (Hatay) - Başkanlık bütündür
beyefendi.

BAŞKAN - Sayın arkadaşlarım, bugün
attığınız adım yarına yol
olur; bakın, çok önemli bunlar. Bu Genel Kurulun
masuniyetini sağlayalım.

MURAT BAŞESGİOĞLU (Kastamonu) - O zaman bir usul
tartışması açalım ve bu konuyu
bir neticeye bağlayalım.

BAŞKAN - Efendim, ben açmıyorum... Başka
bir gün, başka bir başkanvekili zamanında
açabilirsiniz.

MURAT BAŞESGİOĞLU (Kastamonu) - İçtüzüğün
63 üncü maddesine göre açmak zorundasınız
Sayın Başkan.

BAŞKAN - Açmıyorum...

Sayın Işın Çelebi, buyurun efendim.

MURAT BAŞESGİOĞLU (Kastamonu) - Sayın
Başkan, bu konuyu bir karara bağlamak zorundayız.

BAŞKAN - Efendim, açmıyorum dedim Sayın
Başesgioğlu. Beni zorlayacak bir gücünüz
var mı?

MURAT BAŞESGİOĞLU (Kastamonu) - Hayır...

BAŞKAN - Yok diyorum... Ben açmıyorum usul
tartışmasını. (ANAP sıralarından
gürültüler)

MURAT BAŞESGİOĞLU (Kastamonu) - İçtüzüğün
63 üncü maddesini açın, okuyun Sayın
Başkan...

BAŞKAN - Sayın Başesgioğlu, rica ediyorum...
Efendim, benim takdir hakkım bu; usulümde de bir hata
yok.

MURAT BAŞESGİOĞLU (Kastamonu) - Bu konuda takdir
hakkınız yok Sayın Başkan.

BAŞKAN - Açmıyorum bu konuda usul tartışması.

MUSTAFA CUMHUR ERSÜMER (Çanakkale) - Sayın
Başkan, bu tavrınız tamamen keyfî bir
tavırdır. 

BAŞKAN - Efendim, keyfi ise...

MUSTAFA CUMHUR ERSÜMER (Çanakkale) - Siz, kendi keyfinize
göre Meclisi yönetemezsiniz.

BAŞKAN - Tamam... Keyfî ise ben sonucuna katlanırım.

MUSTAFA CUMHUR ERSÜMER (Çanakkale) - Bütün
milletin önünde keyfî bir tavır sergiliyorsunuz.

BAŞKAN - Keyfî tavır sergilemiyorum...

MUSTAFA CUMHUR ERSÜMER (Çanakkale) - Başbakana
tanınan imkânı, bir milletvekiline tanımıyorsunuz.

BAŞKAN - Efendim, ben o zaman Meclisi yönetseydim,
Başbakana da onu yaptırmazdım.

MUSTAFA CUMHUR ERSÜMER (Çanakkale) - Hayır
efendim... Siz, keyfî bir tavır sergiliyorsunuz.

BAŞKAN - Ben o zaman Meclisi yönetseydim, Başbakana
da, öyle, slaytlarla burada konuşma yaptırmazdım.

Buyurun Sayın Çelebi...

MURAT BAŞESGİOĞLU (Kastamonu) - Sayın
Başkan, İçtüzükte, şu teknik
cihazdan yararlanmayı engelleyen bir hüküm var
mı?

BAŞKAN - Efendim, İçtüzükte, milletvekili
çıkar, kürsüde konuşur diyor; getirip
de cihazlar vasıtasıyla konuşur değil
ki...

MURAT BAŞESGİOĞLU (Kastamonu) - Onu yasaklayan
bir hüküm var mı burada Sayın Başkanım?

BAŞKAN - Sayın Başesgioğlu, rica ediyorum...


MURAT BAŞESGİOĞLU (Kastamonu) - 166 dediniz.
Dışarıdan uzman getirmeyeceğiz; buradaki
personelden...

BAŞKAN - Ben, buradaki personeli kürsüde konuşan
hatibin emrine tahsis edemem.  

MURAT BAŞESGİOĞLU (Kastamonu) - Milletvekili
arkadaşlarımız yapsın Sayın
Başkanım.

BAŞKAN - Efendim, görevim değil o.

Buyurun Sayın Çelebi; konuşacaksanız
konuşun.

IŞIN ÇELEBİ (İzmir) - Grup Başkanvekili
arkadaşlarımız konuşsun, ondan sonra.

MUSTAFA CUMHUR ERSÜMER (Çanakkale) - Siz, bu Mecliste
uzun yıllardan beri teamülle cereyan eden bütçe
görüşmelerini riske sokuyorsunuz. Sizin, bu keyfî
tavrınızdan sonra, biz, bütçe görüşmelerindeki
tavrımızı yeniden gözden geçireceğiz;
bunu da çok iyi biliniz. 

BAŞKAN - Efendim, olabilir.

MUSTAFA CUMHUR ERSÜMER (Çanakkale) - Ne gerekiyorsa
yapacağız bundan sonra; yoklamaysa yoklama, karar yetersayısıysa
karar yetersayısı.

BAŞKAN - Yapın efendim. Beni, Meclisi keyfî
yönetecek biçimde zorlamaya hakkınız
yok ki. O, sizin hakkınız; İktidar Grubu
gelir bütçeyi çıkarır...

MUSTAFA CUMHUR ERSÜMER (Çanakkale) - Başkanlık
Divanı falan olur mu! Burada, Başbakan konuşuyor,
izin veriliyor da, bir milletvekiline izin verilmiyor.

BAŞKAN - Buyurun Sayın Çelebi. 

Sayın Çelebi, iki kişi konuşacaksınız;
süreyi yarı yarıya mı paylaşacaksınız?

IŞIN ÇELEBİ (İzmir) - Ben 30 dakika
konuşacağım.

BAŞKAN - Buyurun.

ANAP GRUBU ADINA IŞIN ÇELEBİ (İzmir)
- Sayın Başkan, şimdi, burada, çok önemli
bir usul hatası var. 63 üncü madde -çok
özür dileyerek belirtiyorum- Sayın Meclis Başkanına
takdir hakkı vermiyor. Burada, bu madde, uygulamanın...
Sayın Başbakan geldi ve Başbakanlıktan
-dışarıdan, Meclis görevlisi olmayan-
bir arkadaşını -sınıf arkadaşını-
burada kullandı; “kullandı” tabiri belki
yanlış; yararlandı, istifade etti ve Ankara
Belediyesinden de aletleri getirdi. 

(RP sıralarından “O Başbakan” sesleri)

İBRAHİM YILMAZ (Kayseri) - Ne farkı var Başbakanın?!

BAŞKAN - Efendim, Başbakanın, milletvekilinden
farkı yok; rica ediyorum...

IŞIN ÇELEBİ (İzmir) - Sayın
Başbakan, üstelik, tabloları... Ben burada usul
tartışması açtım. Sayın
Kalemli'ye, “bu tablolar tutanaklara geçmiyor, bu
tabloda denildiği gibi... Bu grafikte denildiği gibi söyleniyor,
ama, rakamlar geçmiyor; bunları lütfen verelim;
Meclis Başkanlığı olarak temin edin; çünkü,
bu, Meclis bütçe görüşmeleri; 18 Aralığa
kadar bu rakamları bizim tartışmamız,
didik didik etmemiz gerekiyor” dedim; ama, ne yazık
ki, dün, Meclis Başkanlığına müracaat
ettim. Bugün, Başbakanlık Özel Kalem Müdürüne
müracaat ettim; bu tabloları, bu rakamları
temin edemedi. Bu da gösteriyor ki, o gün, burada sunulan
rakamlarda, tablolar ekrana yansıdığında
tespit ettiğim çok ciddî hatalar vardı
ve bir ciddî göz boyama uygulaması olarak değerlendirmiştim
grafikleri. Nitekim, o hataları biraz sonra anlatacağım.

BAŞKAN - Sayın Çelebi bir dakikanızı
rica edeyim. Eğer kendi tepegözünüzü kendiniz
kullanırsanız -kullanabilirsiniz- ona müsaade
edebilirim.

IŞIN ÇELEBİ (Devamla) - Şimdi, Sayın
Başkan, Divanın bulunduğu yere çıkmam
lazım; ancak, mikrofon, kurulan sisteme uygun olmuyor.


BAŞKAN - Efendim, seyyar mikrofon verelim elinize. 

IŞIN ÇELEBİ (Devamla) - Ben halledeceğim.


Sayın Başbakan...

HALİT DUMANKAYA (İstanbul) - Sayın Başkan,
bir dakika... 

BAŞKAN - Efendim, arkadaşımız konuştu...

HALİT DUMANKAYA (İstanbul) - Demin vermiyorsunuz
müsaadeyi, şimdi veriyorsunuz. 

BAŞKAN - Efendim “yardımcı kullanmaya
izin vermiyorum” dedim. 

HALİT DUMANKAYA (İstanbul) - Terbiyesizlik oluyor
şimdi o zaman!

BAŞKAN - Oturur musunuz yerinize, söz vermedim size!

MİRAÇ AKDOĞAN (Malatya) - Çifte standart
uyguluyorsun sen Başkan!

HALİT DUMANKAYA (İstanbul) - “Müsaade
vermiyorum” dersiniz, tamam...

MİRAÇ AKDOĞAN (Malatya) - Ayıp yahu!..

İBRAHİM YILMAZ (Kayseri) - 2 dakika önce İçtüzük
müsait değil, 2 dakika sonra İçtüzük
müsait...

IŞIN ÇELEBİ (Devamla) - Sayın Başkan,
biz, Sayın Başbakanın o gün burada sunduğu
takdim ettiği ve kendisi açısından çok
değerli bilgileri -ki, bizim açımızdan
da önem arz ediyor- temin edemedik. Ne yazık ki, pazartesi
günü akşam saat 6'da burada sunulan rakamlar,
çarşamba günü akşamı, şimdi
saat 8,30'a geldiğimiz bir zamanda hâlâ elimizde
yok. Demek ki, o rakamlar içinde ciddî tutarsızlıklar
var; o rakamlar içinde ciddî göz boyama rakamları
var ve bu rakamları şimdi düzeltme çalışması
var ve düzelmiyor. 

İSMAİL YILMAZ (İzmir) - Nereden fikir yürütüyorsun,
bunların yanlış olduğuna dair?!

BAŞKAN - Yahu müdahale etmeyin arkadaşım.
Allah, Allah... Sabahtan beri rahat oturmuyorsunuz orada. 

İSMAİL YILMAZ (İzmir) - “Rakamlar düzeltiliyor”
diyor ama!..

IŞIN ÇELEBİ (Devamla) - Biz, bugün defalarca
Özel Kalem Müdürüne müracaat ettik “tablolar
yeniden yapılıyor, tablolar yeniden hazırlanıyor”
denildi; o gün hazırdı tablolar. O hazır
tablolar, olduğu gibi Meclis Başkanlığına
verilecekti ve biz de ondan yararlanacaktık; o anlamda
fikir yürütüyorum. 

Şimdi, eğer, bu değişiklik yapılmamışsa,
mesele yok; bu değişiklik yapılmış
veya yapılmamış olabilir; ama, benim kanaatim
şu ana kadar -2 günden beri- 48 saat geçip de,
hazır, kullanılan tabloları ele alamıyorsak,
ciddî problem var. 

Sayın Başkan, ben, öncelikle, Kırşehir
Milletvekili olan arkadaşımız Mehmet Ali Altın'a
Allah'tan rahmet, ailesine başsağlığı
diliyorum.

Bugün, dışticaret; yani, ödemeler dengesi
ve Gümrük Müsteşarlığını,
gümrük birliği konusuna özdeşleştirerek
bir konuşma düzeni oluşturdum; ama, çok
net bir şey söylemek istiyorum : 1997 yılı
bütçe görüşmeleri, 18 Aralık
akşamına kadar Hükümetin bir karnesi niteliğindedir.
Bugüne kadar, bu tartışmalarda, tespit ettiğim
temel hadise, Hükümetin bir Türkiye stratejisinin
ve programının olmadığıdır;
Türkiye'ye bakışının net olmadığıdır.


Bu nedenle, 1997 yılı bütçe müzakereleri,
ne yazık ki, çözümleri ve sorunları
rahat tartışılabilen bir parlamentoda bir
bütçe görüşmesi olmuyor. İşte,
biraz önce örneğini yaşadığımız
hadise de, biraz önce bu tabloları, bu rakamları
elde edemeyişimiz de, Hükümetin, aslında
bu rakamları veremeyişi de, Türkiye'ye dönük
bir bakışı olmadığı, sorunları
yeterince tespit edemediği ve çözümleri olmadığından
kaynaklanıyor ve bu, bugün -Aralık 1996'da-
Türkiye'de, siyasetle toplum arasında, millet arasında
ciddî bir kopukluğa da yol açıyor.

Bu nedenle, ben, halkın, milletin, ödediği vergilerin
nasıl ve nerede harcandığını görmek
isteyeceğini; halkın, ödediği vergilerin nerelerde,
nasıl kullanıldığını bilmek
isteyeceğini bilen bir insan olarak, açıklığın,
şeffaflığın ve dürüstlüğün,
Türkiye'de her zamankinden çok daha önemli olduğunu
görüyorum.

Bugün, Türkiye'de -şu tartışmalarda
da görüyoruz ki- sorunların niteliği ve yapısı
değişmektedir. Çok açık bir şey
var, Türkiye'de otoriter eğilimli bir siyaset anlayışı
daha etkin, daha geçerli olmaktadır ve Türkiye'de,
bugün, her alanda şiddet öğesi hâkim
unsur olmaktadır. Bu yüzden, milletle siyasetçi
arasında kopukluk olmakta ve iktidarı yürütme
görevini üstlenmiş kişiler, iktidarı
kişiselleştirmektedirler. Demokrasi kuralları,
hukuk devleti ilkeleri önemini yitirmektedir. Nitekim, yaşadığımız
olaylar, bize, gayrimeşru mücadele araçlarının
geçerli hale geldiğini göstermektedir. Gerçekler
ve sorunlar karşısında gayrimeşru mücadele
araçlarının kullanılması, siyasî
partilerin toplumdan kopmasına, Türkiye'deki krizin
ve şiddetin de artmasına yol açmaktadır.


Bu yapı, halkımızın, bize şu
soruları sormasına neden olmaktadır: Bu bütçe
tartışmalarında, bozulan gelir dağılımını
düzeltecek bir uygulama var mı; siz, bunu görebiliyor
musunuz dediklerinde, vereceğim cevap hayırdır.
Sayın Başbakanın konuşma tutanağı
burada; bu konuşma tutanağını, birkaç
defa, çok ciddî inceledim; arkadaşlarımla
üzerinde ciddî olarak çalıştım.
Sayın Başbakanın 1997 bütçesi
üzerindeki bu konuşmasında, gelir dağılımının
düzelmeyeceğini, hayat pahalılığındaki
artışın yavaşlamayacağını
görüyorum. 1997 bütçesi, hayat pahalılığı
problemine, sorununa çözüm getirmeyecek bir bütçedir;
Sayın Başbakanın konuşmasından
edindiğimiz çok net sonuç budur. 

Enflasyon, bu bütçede duracak mıdır;
insanlar, bu, yüzde 100'e varan enflasyon karşısında
ezilirken, 1997 yılında rahatlayacaklar mıdır;
Sayın Başbakanın bu konuşmasından,
enflasyonun durmayacağı anlaşılmaktadır.
Memurun, emeklinin geçinme düzeyi, işçinin,
çiftçinin yaşama standardı yükselecek
midir; bu konuşmada, bunların çözümü
yoktur. Öğrencilerin, kadınların problemlerinin
çözülmeyeceği, bu konuşmada görülmektedir.
Terörün ve şiddetin arttığı
bir Türkiye'de, altın stokçularına yüzde
6 ile af getirilirken, asgarî ücretli, Türkiye'de,
yüzde 20 vergi ödemektedir. 

Değerli arkadaşlarım, Sayın Başbakan,
bu konuşmasında, Türkiye'nin, kişi başına
düşen millî gelir açısından
57 nci sırada olduğunu söylerken, hangi yıldan
hangi yıla geldiğini belirtmemiştir. Gerçekten,
1992 yılından sonra, Türkiye, millî gelir
açısından -hem kişi başına
gelir hem toplam millî gelir açısından-
ciddî bir şekilde gerilemeye başlamıştır.


Biz, bugün, sorunları, gerçekleri, işimize
geldiği gibi anlatamayız. Burada gördüğüm
çok önemli bir hadise, bu konuşmada, Sayın
Başbakan, sosyal güvenlik kurumlarının
finansman ihtiyacının belinin kırılacağından
söz etmektedir; ama, aynı 1997 yılı
bütçesinde, sosyal güvenlik kurumlarının
570 trilyon finansman ihtiyacı söz konusudur; 1996
yılında da 360 trilyon açığı
vardır ve finanse edilmiştir.

Bu konuşmada, Sayın Başbakan, yine, son on
yıldan söz ederken, İtalya'dan, İspanya'dan,
Güney Kore'den örnekler verirken, Türkiye'nin 1992
yılından sonra nasıl gerilediğini, gerçekleri,
ortağıyla iyi geçinme pahasına görmezlikten
gelmiştir. 

Değerli arkadaşlarım, Türkiye enerji ihraç
eden bir ülke iken, bugün, İran'dan ve Bulgaristan'dan
enerji ithal eden bir ülke haline gelmiştir. Oysa,
Anavatan Partisi, 1980 yılında kurulu güç
itibariyle 5 bin megavat olan elektrik enerjisi gücü,
1983'te devraldığında 6 bin megavattır;
1992'de bunu, 6 bin megavattan 17 bin megavata, başlattığı
projelerin bitmesiyle de 21 bin megavata çıkarmıştır.


Enerji ihraç eden bir ülke konumunda olan Türkiye,
1992'den sonra enerji, haberleşme altyapı yatırımlarının
durmasıyla, bugün ciddî bir enerji darboğazıyla
karşı karşıyadır. 

Eğer, son yirmi yirmibeş yılda burada yapılan
karşılaştırmaları yapacak olursak,
Türkiye'nin 1975, 1976 ve 1977 yıllarında,
petrol krizinden sonra içe kapanıp, üzerine
düşen -verimlilik başta olmak üzere- gerekli
projeleri ve uygulamaları yapmamış olması,
Türkiye'yi 1980'de ciddî bir kirize sürüklemiştir.


Eğer, Güney Kore gibi, biz de, ölçek ekonomilerinden,
ihracatı kalkınmanın motoru haline getiren
politikalardan, verimlilik projelerinden, -1975, 1976 ve 1977
yıllarında başlayıp- TÜMOSAN gibi
atıl duran projelere yönelmeseydik, hayalî temeller
atmasaydık, Türkiye, bugün, Güney Kore gibi,
çok ciddî ilerleyen ve gelişen bir ülke
olurdu. Ayrıca, Güney Korede iyi bir örnek midir;
demokrasi açısından tartışılabilir.

Sayın Başbakan, burada, 1996 yılı bütçe
açığının 16 milyar dolar olduğunu
söylüyor; bütçe açığını
bugünkü kurla çarptığımız
zaman, 1,7 katrilyon gibi bir rakam çıkmaktadır.

Değerli arkadaşlarım, biz, geçen hafta
ekbütçe geçirdik ve 445 trilyonluk bir ekbütçeye
imkân sağladık, kanunlaştırdık.
Yani, 1996 yılında, bütçe açığının
1,3 katrilyon olacağını kabul ettik; ama, görüyorum
ki, bütçe açığı, bu hesaplananın
da üzerinde gerçekleşecektir. Nitekim, Sayın
Başbakan, 31 Aralık itibariyle, dolar kurunun 104
bin lira olacağını söyledi; ama, bugün,
doların kuru 105 bin lirayı geçmiş
bulunuyor. 

Değerli arkadaşlarım, hayaller güzeldir;
ama, gerçekleşmesi de önemlidir. Ben, özellikle,
Türkiye'de, hem bütçe açığının
hem dışticaret açığının
ciddî ölçüde patladığını
gören bir insan olarak, 1997 yılında, Türkiye'nin,
çok önemli sorunlarla karşılaşacağı
konusunda uyarmak istiyorum. 1996 yılında dışticaret
açığı 20 milyar dolara çıkmıştır;
1995 yılında bu açık 14 milyar dolardır
ve 1997 yılında dışticaret açığının
20 milyar dolar düzeyinde kalacağı hesaplanmaktadır.
Oysa, Türkiye, gümrük birliği sürecinde,
kendi ülkesinde, kendi sanayicisine ve kendi insanına
karşı, üzerine düşen görevleri
yerine getirmediği için, Gümrük Kanunundan
Rekabet Kuruluna kadar, birçok yasayı işletmediği
için, 1996 yılı başına kadar,
Türkiye'de 250 bin adet olan küçük ve orta
ölçekli işletmelerin teknoloji düzeyini
yükseltecek çalışmaları yapmadığı
için, bugün, ciddî bir ithalat patlamasıyla
karşı karşıya kalmıştır.
Türkiye, bu ödemeler dengesi problemini, henüz,
tam anlamıyla tartışmamaktadır; çünkü,
Devlet İstatistik Enstitüsü de, gümrüklerde,
henüz bu rakamları elde edememektedir. Sayın
Bakan, Plan ve Bütçe Komisyonunda, İlk üç
aylık rakamları açıklarken “işte,
bilgisayar ağını kuramadık, software
sistemini geliştiremedik” gibi, gerçekdışı
ve yapılmaması daha büyük hata olan birtakım
özürler öne sürmüşlerdir. 

Değerli arkadaşlarım, Merkez Bankası da,
ilk üç ayda, ödemeler dengesinin detayıyla
ilgili bülteni yayınlamamıştır.


Bu, bizim, şu noktada ciddî olarak üzerinde durmamız
gereken bir konuyu gündeme getirmektedir. Bu Hükümetin,
ihracata dönük bir politikası yoktur. Bu Hükümetin,
fason olarak, bugün, Avrupa Birliğinin, kendi üreticisine
verdiği teşvikleri bile takip etme gücü yoktur.
Avrupa Birliği, üreticisine teşvik verirken, bizde,
sadece fuarlar gibi birtakım ciddî olduğu tartışmalı
olan teşvikler uygulanılmaktadır. 

Eximbank kredileri doğru dürüst çalışmamaktadır;
vadeleri ve yapısı itibariyle sonuç getirici
bir işlem değildir. Bugün enerji sıkıntılarıyla
beraber, ihracatın, üretim kalitesi problemiyle beraber
ciddî sorunlarla karşılaştığını
görüyoruz. Avrupa Birliği, Gümrük Birliğine
girdikten sonra, Türkiye'ye damping uygulamıştır;
yüzde15-20 fiyat indirmiş, bugün 20 milyar dolar
kabul edilen dışticaret açığının,
bizim hesaplamalarımıza göre, 21-22 milyar
dolar gibi bir noktaya sıçrayacağı görülmektedir;
Türkiye açısından sorundur. 

Biz, ihracatı, kalkınmanın motoru gören
bir partiyiz, bir siyasî anlayışız.
1983'ten 1991'e kadar yaptığımız politika,
Türkiye'nin dışa açık büyüme
sürecinde çok önemli başarılar elde
edeceğini göstermiştir. Bu anlamda biz, ihracatı,
bir döviz getirici işlem olarak değil, kalkınmanın,
büyümenin motoru, dinamiği olarak görüyoruz.


Değerli arkadaşlarım, kamu bankaları,
bu anlamda yanlış kullanılmaktadır;
kaynak paketine borç bulan kurumlar halinde kullanılmaktadır.
Piyasalardan mevduat olarak yüzde 16 fazla faiz vererek,
piyasalardan para toplanılmakta, Hazine, görev zararı
ödemesiyle karşı karşıya kalmaktadır.
Nitekim, Türkiye Cumhuriyeti Ziraat Bankası Genel
Müdürü, bugünlerde, 384 trilyon lira alacağını,
Hazineden alamadığını belirtmiştir.
Düşünebiliyor musunuz; bu, 1 katrilyon aktifi
olan bir kamu bankasının, 384 trilyon alacağını
tahsil edemediğini gösteriyor; Hazinenin Bankalar Yeminli
Murakıpları, bu konuda tedbir almak zorundadır.
Kamu bankası olduğu için bu konuda işlem
yapılamamaktadır; niçin bu banka Hazineden
384 trilyon alacaklıdır?

Değerli arkadaşlarım, ayrıca birliklerin
üzerinde yaklaşık 30 trilyon yük vardır,
16 trilyon da DFİF'ten borçlanılmıştır;
 yani birliklerin üzerindeki yük, bugün 46 trilyondur.
Ziraat Bankasının 384 trilyonluk açığı,
Hazineden tahsil edemediği alacakları karşısında,
birliklerin üzerindeki 46 trilyonluk yük, resmî
belgelerde ortadadır; resmî belge de elimdedir ve
size, bütün Türk milletine gösteriyorum.

Değerli arkadaşlarım, Sayın Başbakan
bu konuşmasında, yatırımların,
36 yılın en büyük reel artışını
verdiğini söylemektedir, ama Devlet Planlama Teşkilatının
“Genel Ekonomik Hedefler ve Yatırımlar”
kitabının 6 ncı sayfasına bakarsanız
-ki bana slayt kullanma imkânı verilmiş olsaydı,
bunları grafikler ve tablolarla çok daha net anlatacaktım-
konsolide bütçe giderleri içinde, yatırımın
payı 1991 yılında yüzde 9 iken, bu rakam
1995 yılında yüzde 5'e düşmüş,
1996 ve 1997 yılında yüzde 8'e çıkmıştır;
yani reel olarak, 36 yılda görülen bir artış
söz konusu değildir. İşte devletin resmî
belgesi, işte Sayın Erbakan'ın konuşması,
işte tablo... Burada bir artış söz konusu
değildir. Sayın Başbakana bu bilgileri kim veriyorsa,
doğru hesap etsin, versin ve ondan sonra bu tabloları
da böyle getiremezsiniz. (ANAP sıralarından
alkışlar)

Değerli arkadaşlarım, burası ciddî
bir kurum; burada yalanla dolanla iş olmaz. Burada, gülerek
yalan söyleyen bir Hükümetin...(RP sıralarından
 gürültüler)

BAŞKAN -Rica ederim... Lütfen...

IŞIN ÇELEBİ (Devamla) -...gülerek yalan
söyleyen bir Hükümetin, her yalanını
yüzüne vurmak benim temel görevimdir. (RP sıralarından
“yalancı sensin” sesleri, gürültüler)

ÖMER EKİNCİ (Ankara) - Yalancı sensin!.

BAŞKAN - Efendim, rica ediyorum... Oturur musunuz...

IŞIN ÇELEBİ (Devamla) - Değerli arkadaşlarım...
(RP sıralarından “yalancı sensin”
sesleri, gürültüler) 

BAŞKAN - Oturun lütfen... Oturun efendim... Rica ediyorum...

IŞIN ÇELEBİ (Devamla) - Değerli arkadaşlarım,
Türkiye'ye... Sayın Erbakan'ın bu konuşmasındaki
rakamları söylüyorum... (RP sıralarından
gürültüler)

CEMALETTİN LAFÇI (Amasya) - Yalancı sensin!

IŞIN ÇELEBİ (Devamla) - Sayın Erbakan'ın
konuşmasını söylüyorum...

LÜTFİ YALMAN (Konya) - Böyle terbiyesizlik olur
mu!

CEMALETTİN LAFÇI (Amasya) - Doğru konuş!

IŞIN ÇELEBİ (Devamla) - İstediğin
kadar kız, istediğin kadar sinirlen; bu doğruları
her zaman söylemeye devam edeceğim.

Değerli arkadaşlarım... (RP sıralarından
gürültüler)

BAŞKAN - Sayın Çelebi, bir dakikanızı
rica ediyorum.

Sayın milletvekilleri, bakın, Refah Partisi Grubu
iktidar Grubudur, Refah Partisi Grubunun, burada konuşulanlara
tahammül etme zorunluluğu vardır; yani, burada,
herkes gelir, konuşmasını yapar, bazısı
bağırarak konuşur, bazısı da...

IŞIN ÇELEBİ (Devamla) - Değerli arkadaşlarım,
ben burada kaynak gösteriyorum... (RP sıralarından
gürültüler)

BAŞKAN - Sayın Çelebi, sürenizi durdurdum
efendim; bir dakikanızı rica ediyorum.

Şimdi, arkadaşlar, bakın, bağırabilir
de... Rahatsız oluyorsanız, buyurun gidin, kulislerde
oturun; ama, burada oturarak, lütfen hatibe müdahale
etmeyin. Rica ediyorum sizden... Arkadaşlar, iktidar partisi
milletvekili olduğunuzu unutmayın... (RP sıralarından
gürültüler)

LÜTFİ YALMAN (Konya) - Efendim, Sayın Başbakanı
yalancılıkla suçluyor...

BAŞKAN - Efendim, Grup sözcünüz veya Hükümet
çıkar, burada, buna cevap verir. Rica ediyorum...
Rica ediyorum, düzeni bozmayalım.

Buyurun efendim.

IŞIN ÇELEBİ (Devamla) - Değerli arkadaşlarım,
burada Sayın Başbakan, konuşmasında,
iç ve dışborç konusunda aysberkin bittiğini
söyledi; grafiklerle açıkladı. Bu grafikler
elimize geçseydi, daha somut konuşacaktık.
Burada çok açık söylüyorum.

LÜTFİ YALMAN (Konya) - 1997'de bir kere...

IŞIN ÇELEBİ (Devamla) - Burada notlarda, açar
okurum. (RP sıralarından gürültüler)

ÖMER EKİNCİ (Ankara) - Aç oku beyim,
aç oku... Yalanı sen söylüyorsun!

BAŞKAN - Arkadaşlar, müdahale etmeyin...

IŞIN ÇELEBİ (Devamla) - Burada çok
ciddî okuduğumuz bir şeyi söylüyorum.

ABDULKADİR ÖNCEL (Şanlıurfa) - Hiç
okumamışsın.

LÜTFİ YALMAN (Konya) - Çok ciddî okuyorsun
da, çok ciddî anlamıyorsun.

BAŞKAN - Efendim, böyle müdahale ederseniz, çalışmaya
ara veririm bakın!.. Rica ediyorum...

IŞIN ÇELEBİ (Devamla) - 1990 yılında
Türkiye'nin içborç stoku -Sayın Başbakan
burada belirtmiyor- 22 milyar dolar, toplam borç stoku
42 trilyon; 1991'deki borç stoku 91 trilyon ve 4 bin lira
kur, yine 22 milyar dolar düzeyinde...

RAMAZAN YENİDEDE (Denizli) - Sizin mirasınız...

IŞIN ÇELEBİ (Devamla) - Bizim mirasımız
doğru.

1996 yılında, haziran sonu itibariyle Türkiye'nin
dışborç stoku 2 katrilyon civarında,
yine 22 milyar dolar, aralık sonunda Türkiye'nin dışborç
stoku 3.4 katrilyona çıktı. 

Değerli arkadaşlarım, Türkiye, içborç
stokunu 6 ayda 40 milyar dolara katladı. Türkiye'nin
dışborçları ise, 1990 yılında
49 milyar dolar, 1991 yılında 50 milyar dolar. (RP
sıralarından “Rakamlara yalan söyletme”
sesleri)

Bu Maliye Bakanlığının tablosu...Maliye
Bakanlığının tablosu 

BAHRİ ZENGİN (İstanbul) - 6 ay önceki
dolar kuruyla şimdiki dolar kuru arasında fark çok...

BAŞKAN - Sayın Zengin, siz de çıkar,
buradan doğru rakamları söylersiniz.

IŞIN ÇELEBİ (Devamla) - Bunlar, Maliye Bakanlığının
tablosu ve rakamları; ben, hayatımda hiç
rakam tahrifatı yapmadım, hayatımda yalan
söylemedim. Kaynağı burada... (RP sıralarından
“Yalan söylüyorsun” sesleri, gürültüler)
Kaynağı burada...

BAŞKAN - Allah... Allah...

ÖMER EKİNCİ (Ankara) - Her tarafın yalan...

IŞIN ÇELEBİ (Devamla) -  Bunlar Maliye Bakanlığının,
kaynağı burada... Sayfa numarasını vereyim:
Sayfa 102, sayfa 103 Maliye Bakanlığının
“1996 yılı Ekonomik Raporu”

Değerli arkadaşlarım, Türkiye'nin 1990 yılında
dışborcu 49 milyar dolar, 1991'de de 50 milyar dolar.
Şimdi, 75 milyar dolar. Bunun gayri safî millî
hâsılaya oranı yüzde 45 düzeyindeyken,
1996 sonunda yüzde 60'ı geçiyor. İşte,
aysberkin esası burada, problem burada.

BAHRİ ZENGİN (İstanbul) - 1983'te kaç
milyar dolardı Sayın Çelebi? 

BAŞKAN - Sayın Zengin... Sayın zengin... Rica
ederim...

BAHRİ ZENGİN (İstanbul) - 18 milyar dolardan
8 senede 50 milyar dolara çıkardınız.

BAŞKAN - Sayın Çelebi, bir saniyenizi rica
ediyorum. 

Sayın Zengin, bakınız, iki tane iktisatçı
Bakanımız burada oturuyor. Eğer, onlara güvenmiyorsanız,
onları bakanlıktan alalım, yerlerine sizi
atayalım; ama, bırakın da, onlar, Hükümete
yönelik tenkitlere cevap versinler efendim. (RP sıralarından
alkışlar)

MUHAMMET POLAT (Aydın) - Atama yetkiniz yok.

BAŞKAN - Sayın Çelebi, buyurun efendim. 

IŞIN ÇELEBİ (Devamla)- Değerli arkadaşlarım,
özelleştirme açısından Türkiye'nin
1995'te 1996'da çok başarısız bir yıl
geçirdiği açıktır. Özelleştirmenin
bir haraç mezat işlemi olduğu ve burada verdiğimiz
araştırma önergesiyle de işletme işletme
özelleştirme yapılan kuruluşların
verimlilik açısından analiz edilmesi gerektiğini
belirttik. Yaptığımız çalışmalarda,
özelleştirmenin, 1995 yılında 5 milyar
dolarlık bir hedefe karşılık 350 milyon
dolar olarak gerçekleştiğini; 1996 yılında
da 5 milyar dolarlık hedefe karşılık
230 milyon dolar olarak gerçekleşerek, özelleştirmeyi,
sadece haraç mezat satış işlemi olarak
gören bir anlayışın, bunu, son derece
başarısız kıldığını,
burada, ne yazık ki, üzülerek belirtmek istiyorum.
Oysa, özelleştirme, piyasaları geliştiren,
rekabeti geliştiren, küçük ve orta ölçekli
sanayiciye bugüne kadar o elde edilen 350 milyon doların
aktarıldığı bir sistemi oluşturması
gerekirdi ve bugüne kadar da, kanunda yer alan kamu bankalarının
iki yıl içerisinde özelleştirilmesi gerekirdi.

Değerli arkadaşlarım, Türkiye, öyle
bir güvensizlik ortamı içerisine girmiştir
ki, yabancı sermaye girişi, ne yazık ki, 1
milyar dolar düzeyinden 94 milyon dolar düzeyine düşmüştür;
bu da, Devlet Planlama Teşkilatının yıllık
programında yer almaktadır. 

Gördüğünüz gibi, bugün, bu Hükümetin,
hiçbir ekonomik politikası ve görüşü
yoktur. Artan bütçe açıkları,
artan ödemeler dengesi açıklarının
yanı sıra, terörün ve şiddetin arttığı
bir dönemde, istikrar ve güven ortamı kalmamıştır.
Enflasyonun yüzde 100'ler düzeyine çıktığı
bir dönemde, bu Hükümetin, hiçbir politikası
yoktur. Burada, küçük ve orta ölçekli
sanayicilere, 250 bin KOBİ işletmesine 100 trilyon
lira verileceği söylenirken, 1997 bütçesinde
ayrılan pay 30 trilyon liradır; 1996 yılında
ayrılan pay 5 trilyon liradır. Bugüne kadar
Halk Bankasına 5 962 küçük ve orta ölçekli
işletme başvurmuş, henüz bir kişi
kredi almamıştır. 

Değerli arkadaşlarım, bizim işimiz gerçeklerle;
bizim işimiz, burada, gülerek yalan söyleyen,
baskı yaparak gerçekleri değiştiren insanlara
dur deme görevini, ülke adına, çocuklarımız
adına yapmak zorundayız. (ANAP sıralarından
alkışlar)

Bugün, Türkiye, yüksek faiz ve malî sistem
içindeki artan içborçlar nedeniyle öyle
bir noktaya gelmiştir ki, yüzde 135'lik faiziyle ve
artan anormal ölçüdeki dışborç
talebiyle, 1997 yılına girerken, ciddî problemlerle
karşı karşıyadır. 

Nitekim, gelir dağılımı açısından
-1994 yılından sonra enflasyonun yüzde 150'yi
geçmesiyle ve büyüme hızının
eksi 6 gibi bir noktaya gelmesiyle- bugün, Türkiye'de,
en üst gelir grubu olan toplam nüfusun yüzde 20'si,
toplam gelirin yüzde 55'ini alırken, toplam nüfusun
yüzde 80'i ne yazık ki, toplam gelirin yüzde
45'ini almaktadır. 

Yine, yıllık programlarda belirtilen ücretlerde,
memurun, işçinin, çiftçinin geçinme
düzeyinin nasıl gerilediği, devletin resmî
belgelerinde de belirlenmektedir. 

Değerli arkadaşlarım, Türkiye'nin, çok
yönlü yapısal sorunlarını çözecek
ciddî bir programa ihtiyacı vardır. Enerjiden
haberleşmeye ve altyapıya kadar -İran'dan,
Bulgaristan'dan, elektrik enerjisi almaya başladığı
bu noktada- kendi ufkunu yeniden açmak zorundadır.


Bu Hükümet, 1997 yılı bütçesinde
yüzde 65 enflasyon hedefi öngörürken, Merkez
Bankası Başkanı, para programını
yüzde 70 enflasyonla hesap ettiğini söylemektedir.
Burada, geçmişi iyi öğrenemeyenler, hatalarını
tekrar ederler. Eğer, Merkez Bankası, yüzde 70
enflasyonla para programı yapıyorsa ve aylık
enflasyon yüzde 5 gibi bir düzeye oturmuşsa, Türkiye'de
yıllık yüzde 85 enflasyon olurken, 1996 yılında
İspanya'da yüzde 3, Belçika'da yüzde 3,
Yunanistan'da yüzde 8 gibi enflasyon oluyorsa, fiyat artışları
beklentisi de devam ediyorsa, Türk ekonomisinde reel ekonomiye
geçiş için ciddî sorunlar var demektir.


Burada, Sayın Başbakan reel ekonomiye geçmekten
söz ediyor. Reel ekonomiye geçişin şartları,
cari işlemler dengesinin düzelmesinden geçer;
kamu kesimi finansman açığının
azalmasından, yani, bütçe açığının
sıfırlanmasından geçer; iç
tasarrufların artmasından geçer ve en önemlisi
de, bilgi toplumu ve sanayi toplumu olma yolunda yatırımların
artmasından geçer. 

BAŞKAN - Sayın Çelebi, 3 dakikanız
var efendim.

IŞIN ÇELEBİ (Devamla) - Sayın Başkan,
siyaset, toplumun moral değerlerinin mobilizasyonunu sağlayan
bir faaliyet alanıdır. Politika, ciddî, siyaset,
ciddî bir iştir; ama, ne yazık ki, Sayın
Erbakan'ın, Malezya'da Türk Milleti için “bizde
beyin yok” sözlerini ciddî söylediğini
görüyorum, bu konuşmasını yaparken.

LÜTFİ YALMAN (Konya) - Öyle bir ifade kullanmadı.

IŞIN ÇELEBİ (Devamla) - “Tablolar verilecek”
denildi, ortada yok. Dışticaret açığı
büyüyor “Laleli piyasası bu problemi çözer”
deniliyor, rakamlar, istatistikler ortada yok. Avrupa Birliğiyle
yapılan Gümrük Birliği Anlaşması,
Hükümetin kararsızlığı nedeniyle,
ne evet ne de hayır diyen politikasıyla ortada kalmıştır.
Gümrük Birliği Anlaşması ne devedir
ne kuştur ve Hükümetin, Türkiye'ye karşı
gümrük birliğinden doğan görevlerini yapmadığı
için, gümrük kanununu çıkarmadığı
için, Rekabet Kurulunu işletmediği için
ve standartları temin eden kuruluşu, organizasyonu
sağlamadığı için, küçük
ve orta ölçekli sanayicilere 1994'te ve 1995'te yapması
gereken işleri yapmadığı için,
birlikleri modernize etmediği için, 1992 ve 1996 yılları
hazırlık açısından boşa
geçen yıllar olduğu için, bugün
gümrük birliğini, sadece sloganlarla konuşulan
bir halde bıraktık.

Burada, 1995 yılında, Sayın Başbakan
Yardımcımız, Türkiye'den petrol boru
hattının geçeceğini söyledi. Geçen
hafta bu iddiaların hepsini boş çıkaran
bir anlaşma oldu. Amerikalı Chevron firmasının
Tengiz Havzasında çıkardığı
Kazakistan petrolünü ve Rus petrolünü Karadenize
taşımak üzere, Kazakistan Hükümeti
ve Amerikalı Chevron firması arasında bir
anlaşma yapıldı. Kazak, Azeri ve diğer
ülke petrolleri Karadenize gelecek ve boğazlardan geçecek.
Hükümet, Türkiye'ye garanti vermişti...

Ben, bütün bu sözlerimi, Türkiye ve Türk
insanı gönülden yaralı olduğu için,
içimden geldiği için söylüyorum, samimiyetle
söylüyorum. Türkiye gönülden yaralı
arkadaşlar; bu yalanlar karşısında gönülden
yaralı. Türkiye, son yılların, kısa
tarihinin en tartışmalı ve en kararsız
hükümetiyle karşı karşıyadır.
Türkiye'de, bundan sonra göreve gelecek hükümetler,
kötüleşmeleri düzeltirken, yeni başarıya
götürecek uygulamaları yapmadan önce, mevcut
kötüleşmeleri, geriye gidişleri düzeltip,
normal çıkış için belli bir
rampaya gelmek zorundadır. Türkiye'de, bundan sonraki
hükümetlerin görevi de, sorumluluğu da çok
fazladır.

(Mikrofon otomatik cihaz tarafından kapatıldı)

BAŞKAN - Sayın Çelebi, size, 2 dakika eksüre
veriyorum; lütfen, toparlayın. 

IŞIN ÇELEBİ (Devamla) - Teşekkür
ederim. 

Türkiye, bu gelir dağılımı bozukluğuyla,
bu enflasyon ve hayat pahalılığıyla,
bu ödemeler dengesi açığıyla, gerçekten
çok zor bir döneme giriyor. Biz, bu Hükümete,
bir aydan beri, çeşitli yasa teklifleri çerçevesinde,
bugünden yapması gereken orta vadeli uygulamaları
için çok ciddî öneriler getiriyoruz.
Bu akşam, görevini yapmış olan insanların
gönül huzuruyla yatacağımızı
da söylemek istiyorum. Bu bütçe görüşmeleri
nedeniyle, 18 Aralığa kadar, her bütçede,
uyarılarımızı yapmaya ve somut ve
uygulanabilir projelerimizi sunmaya devam edeceğiz. 

Ben, bu bütçenin, Türkiye için -herşeye
rağmen- hayırlı uğurlu olmasını
diler, hepinize saygılar, sevgiler sunarım. (ANAP
sıralarından alkışlar)

BAŞKAN - Teşekkür ederim Sayın Çelebi.

TEMEL KARAMOLLAOĞLU (Sıvas) - Sayın Başkan...

BAŞKAN - Buyurun.

TEMEL KARAMOLLAOĞLU (Sıvas) - Sayın Hatip, konuşmasında,
Sayın Başbakana atfen “yalan söylüyor”
diye bir tabir kullandılar.

BAŞKAN - Siz, Başbakanın vekili değilsiniz...
(RP sıralarından gürültüler)

Bir dakika efendim... 

TEMEL KARAMOLLAOĞLU (Sıvas) - Ben, grup başkanvekiliyim
efendim...

BAŞKAN - Efendim öyle de... Şimdi, politikada,
zaten çok klişeleşmiş bir laf bu. Ben,
bunu, sataşma kabul etmiyorum... 

TEMEL KARAMOLLAOĞLU (Sıvas) - Sayın Başkanım,
müsaadenizle... Kısaca arz edeceğim, uzun zaman
almayacağım.

Bir başbakana “yalan söylüyor” tabirini
kullanarak, Büyük Millet Meclisinin mehabetine yakışmayan,
bir milletvekiline yakışmayan bir tavır sergilemiştir;
kendisini kınıyorum. (RP sıralarından
“Bravo” sesleri, alkışlar; ANAP sıralarından
gürültüler)

AHMET DERİN (Kütahya) - Şovmendir zaten... 

TEMEL KARAMOLLAOĞLU (Sıvas) - İkinci olarak,
Başbakanlıktan, hâlâ birtakım
tabloların gelmediğini, bununla da, Başbakanlığın
birtakım tabloları değiştireceğini
ifade ettiler. Bugün, bu tablolar, Başbakanlıktan,
Başbakanlık Kanunlar ve Kararlar Genel Müdürlüğü
vasıtasıyla Büyük Millet Meclisine gönderilmesi
talep edilmiş, resmî bir yazıyla istenmiş;
ancak,müsteşar olmadığı için,
yarın gönderilebileceği ifade edilmiştir.
(ANAP sıralarından “ne alakası var”
sesleri; RP sıralarından gürültüler)
Bunu da zabıtlara geçmesi için ifade ediyorum.

BAŞKAN - Bir dakika efendim... Tamam efendim, mesele anlaşıldı...

MUSTAFA RÜŞTÜ TAŞAR (Gaziantep) - Terbiyesiz,
haddini bil...(RP ve ANAP sıralarından gürültüler)

TEMEL KARAMOLLAOĞLU (Sıvas) - Efendim, müsaade
eder misiniz...

BAŞKAN - Efendim, size söz vermedim. Lütfen, oturur
musunuz...

TEMEL KARAMOLLAOĞLU (Sıvas) - Bir gruba bu kadar hakaret
ettikten sonra bir iki konunun düzeltilmesi...

BAŞKAN - Hayır, Sayın Karamollaoğlu...
Şimdi, Hükümet çıkar, cevap verir...
Efendim, oturur musunuz... Sayın Karamollaoğlu, lütfen
oturur musunuz... Size söz vermedim efendim...

MUSTAFA RÜŞTÜ TAŞAR (Gaziantep) - Lan denilir
mi!.. Lan diye hitap ediyor orada...

TEMEL KARAMOLLAOĞLU (Sıvas) - Ancak, kendisinin bu
konuda...

BAŞKAN - Lütfen oturur musunuz...

Şimdi, değerli arkadaşlarım, Kanunlar Müdürlüğüne
bakan arkadaşımız... (Gürültüler)

Efendim, rica ediyorum... Arkadaşlar, bakın, bütçeyi
bitirmek zorundayız; yani, sinirlerinize hâkim olun...
Sinirlenen arkadaşlarımız gitsin, bakın,
kulislerde boş yer var, orada otursun.

TEMEL KARAMOLLAOĞLU (Sıvas) - Sayın Başkan,
sinirlerime hâkimim...

BAŞKAN - Rica ediyorum efendim... Neyse...

LÜTFİ YALMAN (Konya) - Sayın Başkan,
Sayın Işın Çelebi yalan söylüyor;
Sayın Başbakan öyle bir ifadede bulunmadı...

BAŞKAN - Efendim, bakın, şimdi, Grup Başkanvekiliniz
yalan söylenilmesini, hakaret diye, kınadı;
siz de çıktınız “o yalan söylüyor”
diyorsunuz... O zaman da o çıkar sizi kınar.

LÜTFİ YALMAN (Konya) - Bununla alakalı değil...

BAŞKAN - Rica ediyorum... 

Şimdi, efendim, Başbakanlıktan, Kanunlar Müdürlüğüne
telefon etmişler ve demişler ki : “Biz, o slaytları
Türkiye Büyük Millet Meclisine gönderecektik...”
Yalnız, Sayın Karamollaoğlu'nun dediği gibi
Müsteşar yokmuş. Aslında, Müsteşar
olmazsa, Müsteşar Yardımcısı da
imzalar; önemli değil (ANAP ve DSP sıralarından
alkışlar) ama, burada slaytlarla... (Gürültüler)


Efendim, rica ediyorum... 

Şimdi, burada slaytları işe karıştırırsanız,
o zaman ne olur; buradaki bazı bilgiler tutanaklara geçmez
ve bazı sonuçlar çıkar. Onun için,
bizim uygulamalarımız yerindedir. 

Sayın milletvekilleri, bakın, ben, Türkiye
Büyük Millet Meclisinin saygınlığının
üzerine toz kondurmak istemiyorum; o uğurda her türlü
titizliği gösteriyorum. (DYP ve ANAP sıralarından
alkışlar) Sayın ANAP'lı Grup Başkanvekili
arkadaşlarım ileride bunu anlarlar. Yani, bunun yollarını
çok fazla açmayalım; buradaki kurulu düzeni
koruyalım; Meclisimiz daha saygınlık kazanır.
Ben, bunu belirtmek istedim. Yoksa, herhangi bir gruba karşı
art niyetim yok Sayın Başesgioğlu; size de büyük
saygı duyuyorum üstelik.

MURAT BAŞESGİOĞLU (Kastamonu) - Sağ olun,
teşekkür ederim Sayın Başkanım.
Şunu kabul edin, bu akşam Grubumuza bir haksızlık
yaptınız; bu bir.

BAŞKAN - Yok efendim...

MURAT BAŞESGİOĞLU (Kastamonu) - İkincisi;
İçtüzük hükümlerini hiçe
saydınız. Sizin 63 üncü madde konusunda
hiç takdir hakkınız yok...

BAŞKAN - Ben, o konuda çok sertim; çünkü,
tutumumda hiç yanlışlık olmadığı
için tutumum hakkında müzakere açtırmıyorum.

İBRAHİM YILMAZ (Kayseri) - Peki, daha sonra niye
müsaade ettiniz?

IŞIN ÇELEBİ (İzmir) - Sayın
Başkan...

BAŞKAN - Buyurun.

IŞIN ÇELEBİ (İzmir) - Sayın
Başbakanın, o tabloları buraya göndermesi
için bir yazıya gerek yok. Kendisinin, konuşmada,
tutanağın eki olarak vermesi gerekirdi, o gün
vermesi gerekirdi. İki gün geçmesi, tamamen
İçtüzüğe ve teamüllere aykırıdır.


BAŞKAN - Sayın Çelebi bakın, bazı
şeyleri söylerken gerçekleri gözardı
etmeyelim. O tablolar burada gösterildiği zaman, televizyonda
da görüntüleri yayımlandı. O filmler
var şimdi. Başbakanlık nasıl cesaret
edip de onları değiştirebilir?!. Rica ediyorum...


ATİLÂ SAV (Hatay) - Meclis tutanağı Başbakanlıktan
mı gelir?!. 

BAŞKAN - Efendim, Başbakan burada vermemiş,
oraya götürmüş, oradan istiyoruz.

ATİLÂ SAV (Hatay) - Arkadaşlarım haklıdırlar;
bu tutanağın içeride olması lazım.


BAŞKAN - Zaten benim uygulamam değil Sayın Sav.


ATİLÂ SAV (Hatay) - Öyle diyorlar, öyle
izahat veriyorlar. 

BAŞKAN - ANAP Grubu adına ikinci konuşmayı
İstanbul Milletvekili Sayın Yusuf Namoğlu yapacaklardır;
buyurun.

Sayın Namoğlu, süreniz 10 dakikadır efendim.


Sporcu olduğunuzu da bildiğimiz için, süratle
bu konuşmayı yapacaksınız. 

ANAP GRUBU ADINA YUSUF NAMOĞLU (İstanbul) - Sayın
Başkan, sayın milletvekilleri; 1997 Yılı
Gençlik ve Spor Genel Müdürlüğü
Bütçesi üzerinde, Grubumun görüşlerini
sunmak üzere huzurlarınızda bulunmaktayım;
Yüce Meclisimize en derin saygılarımı
sunarak sözlerime başlamak istiyorum. 

Sözlerime başlamadan önce, bu ayın 14'ünde
Dublin'de yapılacak olan Türkiye-Galler millî
maçında Millî Takımımıza
içten başarılar dileyerek ve Dünya Kupası
elemelerinde bu maçı atlayarak, yüzümüzü
ağartarak Türkiye'ye dönmelerini temenni ediyorum.
(ANAP, RP ve DYP sıralarından alkışlar)

Değerli arkadaşlarım, bu Meclise sunmuş
olduğum, Türk sporunun, genel olarak, bütünüyle
araştırılmasıyla ilgili bir araştırma
önergem Meclisin gündemine alınmıştır.
Dileğim, bunun, Meclis tarafından ivedilikle görüşülerek,
gerçekten, Türk sporunun kanayan yaralarına,
bu Meclisin, araştırmayla çözümler
bulabilmesidir. 

Burada, ben, ülkemizdeki gençlerin spor yapma olanaklarının,
spor kulüplerinin ekonomik ve sosyal durumlarının,
amatör sporcuların sorunlarının, sporcu
yetiştirme merkezlerinin yetersizliğinin, lisanslı
sporcu sayısının nüfusu benzer ülkelere
göre az oluşunun nedenlerinin, sporcu yetiştirme
merkezlerinin neden okullar olmadığının,
ülkemizdeki tesis dağılımının,
yerel yönetimler yasasının eksikliklerinin,
2004 yılı olimpiyatlarına talip olan ülkemizin
hazırlıklarının ilerlemesinin tespitinin
ve gerçeklerin ortaya çıkarılması
amacıyla, Anayasanın 98 inci, İçtüzüğün
104 üncü maddesine göre bir araştırma
önergesi verdim. Biraz evvel ifade ettiğim gibi, bunu
ivedilikle görüşüp, Türk sporuna neşter
atmamız gerekiyor. 

Sayın Başkan, değerli arkadaşlarım;
bir örnek vermek gerekirse, 65 milyonluk nüfusa sahip
ülkemizde, bugün, spor adına gösterge olarak
verilen şu satırlar, sporu yanlış anlatıyor
bence: Örneğin, jimnastikte 35 kulüp, 705 sporcu;
atletizmde 110 kulüp, 3 806 sporcu; hentbolde 163 kulüp,
6 800 sporcu. Nüfusumuzun yüzde 30'u 12 ilâ 24
yaş grubundadır; yani, genç bir nüfusa
sahibiz. Bunu, bir araştırmayla ilgili, ünlü
bir anlatımla ifade etmek istiyorum: “Ortada köklü
araştırma verileri yoksa, düşüncelerin
çarpışması olmaz ve geleceğin şimşekleri
doğmaz.” 

Değerli arkadaşlarım, 1997 bütçesine
baktığımızda, genel olarak 6,8 katrilyonluk
bütçede, 8,3 trilyon gibi bir rakamı görüyoruz.
Beş yıl önce genel bütçe içerisindeki
pay 1/500 idi, bugün ise bu pay yaklaşık 1/800'lere
gelmiştir. Bu da, Türkiye Cumhuriyeti hükümetlerinin,
yıllar geçtikçe, Türk gençliğine
ve Türk sporuna, maalesef, gereken değeri vermediklerinin
kanıtıdır. 

Buna başka bir örnek vermek gerekirse; katma bütçeli
idarelerin yüzde artış oranlarına bakıldığında,
65 katma bütçeli idare içerisinde, Gençlik
ve Spor Genel Müdürlüğü bütçesi
64 üncü sırayı almaktadır. Bu durumda
tabiî ki, amatör spor kulüplerine yardım
olarak -gülünç bir rakam- 15 milyar çıkar.
Spor tesisleri yatırımına 1,4 trilyon, gençlik
hizmetleri için 57 milyar, okul içi beden eğitimi
ve spor hizmetleri için 46 milyar, spor eğitimi ve
araştırma merkezleri hizmeti için 56 milyar
gibi komik rakamlarla, Türk gençliğini, Türk
sporcusunu yetiştiremezsiniz. 

Değerli arkadaşlarım, ben, daha önceki bütçelerde
de konuşmuştum. 1992 bütçesinde konuşurken,
şu ifadeyi kullanmıştım: O zaman, Türk
sporuna kaynak olarak fonlar vardı. Bu fonları,
o zamanın Hükümeti kaldırdı; yanılmıyorsam,
45 tane fon bıraktı ve şu anda, Türk
sporunu teşvik eden fon yoktur, bundan dolayı da
kaynak yoktur. 1991 yılına; yani, 1983-1991 yılları
ANAP Dönemine bakıldığında, o zaman
900'lerde olan Türkiye genelindeki spor tesisi sayısı,
9 800'lere çıkarılmıştı
ve bunu çıkarırken de, bu fon kaynaklarından
büyük ölçüde yararlanılmıştı.
Yine hafızamızı geriye doğru götürdüğümüzde,
çamur sahalar vardı; kapalı salonlar, atletizm
pistleri ve  sporcularımızın spor yapacağı
spor tesisleri büyük ölçüde yoktu.
İşte bu fonlardan yararlanarak, Türkiye'de,
çamur sahalar yerine yeşil sahalar, kapalı
salonlar, atletizm pistleri, yüzme havuzları yapılmıştır
ve bugün Türkiye'de sporun başarısı,
gençlerimizin, o yıllarda temeli atılarak
bugünlere gelen tesislere sahip olması sayesinde olmuştur
ve bu gençlerimiz, olimpiyatlarda ve diğer yarışmalarda
başarı kazanmışlardır; çünkü,
biliyoruz ki, bir sporcu, en az, beş yılla on yıl
arasında yetişmektedir. Sporcuyu yetiştirmek
için de, öncelikle, altyapı gerekmektedir.


Sayın Başkan, sayın milletvekilleri; şimdi,
bir önceki dönemin Hükümetinin;  yani, ANAP
döneminin dört aylık hükmet döneminde,
Sayın Ersin Taranoğlu'nun başlatmak istediği;
ama, bugün, maalesef, devam etmeyen bazı konulara
değinmek istiyorum: Spor Toto ve Loto'nun bilgisayar sistemiyle
oynatılması ihalesi 14 Temmuz 1996 tarihinde ilana
çıkarılmış, 7 Temmuzda ANAP
ayrılınca ihale iptal edilmiştir. Bunun nedenini
anlamak mümkün değildir. Oysa, devletin cebinden
bir kuruş çıkmayacaktı; çünkü,
sistemi kuracak firma bu hâsılattan pay alacak; devletten
bir kuruş çıkmadan, devletin geliri daha da
artacak ve daha hızlı bir işlem yapacak bilgisayar
sistemine geçilmiş olacaktı. Yine, o zaman,
Spor Toto ve Loto'yu yap-işlet-devret modeliyle, Avrupa'daki
sisteme benzer bir şekilde kuracak olan kişiler, bu
sistemi kurduktan sonra, gelirini de hâsılatlardan
belli bir yüzde pay alarak tedarik edeceklerdi ve bugün,
Spor Toto ve Loto, tüm Avrupa ülkelerinde oynanma imkânı
bulacaktı. Bu çalışmalar da maalesef
durdurulmuştur. 

BAŞKAN - Sayın Namoğlu, 1,5 dakika süreniz
kaldı efendim. 

YUSUF NAMOĞLU (Devamla) - O kadar çabuk mu geçti
Sayın Başkanım?

Değerli arkadaşlarım, 1,5 dakika sürem kaldığı
için, başlıklarla geçmek zorunda kalacağım.


Yine, Sayın Bakanın, Avrasya ve Karadeniz spor oyunları
adı altında başlatmak istediği oyunlar
için 3 ülkeden cevap gelmişti; ama, bu iş
de gördüğüm kadarıyla, adım adım,
yavaş yavaş gitmektedir. 

Değerli arkadaşlarım, yine, geçmiş
yıllarda, İstanbul'la ilgili, tesis fakiri olan
İstanbul'la ilgili, Haliç kıyısında
10 tane futbol sahası yapılabilecek alan vardı.
Üç yıldır uğraşılarım
neticesinde, şu anda 6 tanesi yapılmış
durumda. Tabiî ki, burada, sayın bakanların
da yapmadaki yardımlarını inkâr etmemek
gerekir. 

Vefa ve Eyüp Statlarının çimlenmesini,
Sayın Taranoğlu sağ olsun, o zaman başlattı;
bugün, Vefa ve Eyüp Statları tamamen çimlenmiş,
halı gibi sahalar olarak Türk sporcularının
hizmetine sunulmuştur. Beylerbeyi'nde, şu anda, Sayın
Bakanın başlattığı stat devam etmektedir;
ama, bunların hepsi 12 milyonluk İstanbul için
çok çok geride kalmaktadır. Oysa, Olimpiyat
Kanununu çıkarırken olimpiyatların
yakın bir zamanda...

(Mikrofon otomatik cihaz tarafından kapatıldı)

BAŞKAN - Sayın Namoğlu, size 1 dakika eksüre
veriyorum, konuşmanızı tamamlayın.

YUSUF NAMOĞLU (Devamla) - Sporcu torpili, Başkan.

BAŞKAN - Hayır, çok centilmence konuşuyorsunuz.

YUSUF NAMOĞLU (Devamla) - Olimpiyatları organize edemesek
dahi, spor tesisi fakiri olan İstanbul'a, beş yıl
önce Doğru Yol Partisinin çarşaf çarşaf
ilanlarla verdiği 100 binlik stat sözünü olimpiyat
kaynaklarından gerçekleştirebileceğini
düşünüyordum; ama, maalesef, üç
senedir bir kazma dahi vurulamadı ve o da böyle devam
etmektedir. Oysa, olimpiyat oyunlarının gelirleri
bellidir, kaynakları bellidir; bugün trilyonlar akmaktadır;
ama, parayı toplamak da bir beceri işidir.

Bir de devleti küçültmek gerekir; bu bakımdan
da statların belediyelere devredilmesiyle ilgili yine geçmiş
dönemde başlatılan bir proje vardır.
Buna somut örnek vermek gerekirse, Antalya Stadı Antalya
Belediyesine verilmiştir; ışıklandırması
için 150 milyar harcanmıştır, devletin
kesesinden en azından 150 milyar gitmiştir. Buna
benzer olarak, bugün, birçok spor kulübünün,
tesisleri, yap-işlet-devret modeliyle alma düşünceleri
vardır. Bildiğim kadarıyla da, son günlerde
Galatasaray Kulübünün böyle bir talebi vardı;
buna benzer kulüplerin talepleri karşılanmalıdır.
Devlet, yatırım yapmalı; gençlere
hizmetin dışında, diğer tesisleri işletmeden
elini çekmek zorundadır diyorum.

Bir konuya daha değinmek istiyorum. Bugün statlardaki
VIP (very important person çok önemli insanlar) salonlarına
baktığımızda, kasabı orada, manavı
orada, berberi orada. Bunları oraya kim sokuyor? Bunların
denetimini kim yapacak? VIP denildiği anda kimler akla gelmektedir?
Ama, bunun ötesinde de Türk sporuna gerçekten
hizmet etmiş, Türk sporuna yatırımıyla
hizmet etmiş olan insanların da, orada, göğsünü
gere gere yerini alması gerekir. Bu bakımdan, bu
salonların denetlenmesi gerektiğini; her maçta
gördüğümüz iğrençliğin
de ortadan kaldırılmasını temenni
etmekteyim.

Yine, aynı şekilde, gençlerimizin ve ihtiyarlarımızın
spor yapabileceği parkurların artırılması
lazım. Bu bakımdan, Orman Bakanlığının,
belediyelerimizin, Gençlik Spor Genel Müdürlüğümüzün,
diyalog halinde, bu yeşil alanları, orman alanlarını,
şehirlerimizde yürüyüş ve koşu
parkuru olarak, insanlarımızın oksijen alabileceği
alanlar olarak düzenlemeleri gerektiği inancındayım.

(Mikrofon otomatik cihaz tarafından kapatıldı)

BAŞKAN - Son cümlenizi söyer misiniz.

YUSUF NAMOĞLU (Devamla) - Değerli arkadaşlarım,
10 dakika konuşma süresi yetmiyor; birçok konu
var. 

Spor faaliyetlerinin uzun vadeli bir devlet politikasına
oturtulması dileğiyle sözlerimi tamamlarken, 1997
yılı bütçesinin Türk sporuna hayırlı
olmasını temenni eder, saygılar sunarım.
(ANAP, RP ve DSP sıralarından alkışlar)

BAŞKAN - Teşekkür ederim Sayın Namoğlu.

Gerçekten, siz de sportmence ve konuya bağlı
olarak bir konuşma yaptınız; teşekkür
ediyorum.

Gruplar adına söz sırası, DYP Grubu
adına Sayın Afyon Milletvekili Yaman Törüner'de;
buyurun Sayın Törüner. (DYP sıralarından
alkışlar)

Sayın Törüner, konuşma süresini, diğer
sözcüyle eşit olarak mı kullanacaksınız?

YAMAN TÖRÜNER (Afyon) - Evet.

BAŞKAN - Peki; size 20 dakika süre veriyorum; buyurun
efendim.

DYP GRUBU ADINA YAMAN TÖRÜNER (Afyon) - Sayın
Başkan, sayın milletvekilleri; Dış Ticaret
ve Gümrük Müsteşarlıkları bütçeleri
nedeniyle, DYP Grubu adına söz almış
bulunuyorum. 1997 yılı bütçesinin ülkemize
hayırlı olmasını diler, şahsım
ve Grubum adına Yüce Heyetinize saygılarımı
sunarım. 

Sayın milletvekilleri, biraz önce, Sayın Çelebi'nin
yaptığı konuşmaya, sanıyorum ki,
Sayın Bakan, daha sonra cevap verecekler, yalnız,
ben, iki konuda görüşlerimi bildirmek istiyorum.


Bunlardan bir tanesi Türkiye'nin dışborçları...
Sayın arkadaşlarım, eğer, teknik detayları
bilemezseniz hata yaparsınız. Sayın Çelebi
dediler ki : “Dışborçlar 50 milyar dolardan
75 milyar dolara çıkmıştır.”
Doğrudur sayın arkadaşlarım; ama, aslında
dışborçlarda net azalış vardır;
çünkü, dışborçların
içinde özel sektör ve devletin dışborçlarının
toplam rakamı yer almaktadır. Biraz önce Türkiye'ye,
reytingi düştüğü için dışborç
verilemiyor diyorsunuz. Dışborç alamayan bir
ülkenin dışborçları nasıl
artmıştır?!.(DYP ve RP sıralarından
alkışlar) Sayın arkadaşlarım,
yanlış rakamlarla burada insanları kandırmayalım.


Yine, aynı şekilde, Türkiye'nin döviz rezervleri
17 milyar dolara çıktı; döviz rezerviyle
dışborçları bir arada toplarsanız
kamunun dışborçlarının gerçek
anlamda düştüğünü görürsünüz.


İkinci bir konu, Sayın Başbakana atfedilen
104 bin liralık kur meselesidir. Sayın arkadaşlarım,
kurlar, her zaman, pariteye göre hesaplanır; parite
aynı kalırsa, kur 104 bin lira olur denilebilir.
Sayın Başbakan konuştuğundan beri parite,
dünya piyasalarında artmıştır;
yani, doların marka olan muadeleti yükselmiştir;
bu nedenle kurlar yükselmektedir. Yani, bir insan “104
bin” dedi diye tam 104 bin oldu, olmadı, yalancı,
diye bunu suçlamanın hiçbir anlamı
yoktur sayın arkadaşlarım. (DYP  ve RP sıralarından
alkışlar) 

Döviz yokluğu ve devalüasyonlar, ülkemizde
de uzun yıllar, yöneticilerin en büyük kâbusu
oldu. Döviz yokluğu, başarılı bazı
uygulamaları tamamıyla silip hükümet krizlerine
sebep olabildi. Ülkemizdeki kurt politikacıların
bile hâlâ en çekindikleri olgu, döviz
yokluğudur. Hatta, rejim tartışmalarının
devalüasyonları  takip ettiği söylenir. 

Döviz yokluğu ve devalüasyonlar 10-12 yılda
bir kapımızı neden çaldı? Bunun
sebebi, hükümetlerin, Merkez Bankası kaynaklarını
kullanarak; yani, para basarak pasta dağıtması
olmuştur. 1983'e kadar pasta dağıtma işlemi,
orta vadeli kredilerle, ihracat kredileriyle ve sanayici kredileriyle
oldu; 1983'ten sonraki dönemde, yani, ANAP döneminde
de, ihracatta vergi iadesi, otoyol, baraj ihaleleri, müteahhitlik
hizmetleri sayesinde gerçekleşmiştir. Serbestiden
sık sık bahsedilse de, döviz ve faiz fiyatları
hep kontrol edilerek, yüksek para basmalara rağmen, enflasyonlar,
yapay olarak, olması gerekenin altında tutulabilmiştir.


İşte, iç döviz ve faiz fiyatları
kontrol edilse bile, dış fiyatlar kontrol edilemeyince
döviz yoklukları ve ani devalüasyonlarla karşılaştık.


1994 Ocak ayında patlayan kriz, aslında, bu 10 yıllık
ısınmanın sonucudur. Bu kriz, beklenen bir
gelişmeydi. 

Sayın arkadaşlarım, biz bürokratken dahi,
politikacılara, bu krizin geleceği raporlarını
vermiştik ve krizle karşılaşmak istemeyen
birçok politikacı ve bürokrat, işte bu
nedenle koltuklarını bırakıp kaçmışlardı.
(DYP ve RP sıralarından alkışlar) Bazılarımızın,
belki yanılgıyla, belki kıskançlıkla,
belki samimî, belki de bilinçli olarak acımasızca
ve insafsızca elştirebildiği Çiller Hükümetleri,
aslında bize artık, döviz yokluğu ve ani
devalüasyonların yaşanmayacağı bir
ekonomi yarattılar (DYP ve RP sıralarından
alkışlar) tabiî, faiz ve döviz fiyatlarının
kontrol edilmemesi şartıyla. 

Neden mi; açıklayacağım sayın
arkadaşlarım. Çünkü, bu hükümetlerden
önceki dönemlerde, en yüksek Merkez Bankası
rezervi 700 milyar dolar olabilmişken, 1995 seçimlerinden
hemen önce, bu rezerv, yabancıları ve uluslararası
kuruluşları bile şaşırtarak, 17
milyar dolar olmuştur, altın haric. Bu rezerv nedeniyle,
ülkemize dışborç verilmeye devam edilmiş,
yabancı sermaye girişleri sürmüş;
ülke, bu yıl yaratılan politik çalkantıya
dayanabilmiştir.

FERİDUN PEHLİVAN (Bursa) - Yatırımdan
bahset, yatırımdan...

YAMAN TÖRÜNER (Devamla) - Geleceğim yatırımlara.


BAŞKAN - Müdahale etmeyelim arkadaşlar, rica
ediyorum...

FERİDUN PEHLİVAN (Bursa) - Elektrik yok memlekette!...
Bir metre yol mu yaptınız!...

BAŞKAN - Arkadaşlar, dinler misiniz... Rica ediyorum...

YAMAN TÖRÜNER (Devamla) - Sayın arkadaşlarım,
ben sizleri  dinledim. 

Neden artık kolay kolay, döviz yokluğu ve ani
devalüasyonlar yaşanmayacak; çünkü,
Türkiye, dünyayla bütünleşiyor. Gümrük
birliği, Karadeniz Ekonomik İşbirliği, Türkî
Cumhuriyetlerle olan ilişkiler ve turizm, büyük
ekonomik olanaklar sağlıyor. Laleli piyasası,
Irak boru hattı, diğer boru hatları, Irak'la
olan barter takas ticareti, artan taşımacılık
hizmetlerinin kazandırdığı navlunlar,
işçi dövizleri, dış müteahhitlik
hizmetleri, sınır ticareti ülkemize milyarlarca
dolar döviz akıtıyor. 

İhracatımız, 1994 yılında yüzde
18, 1995 yılında yüzde 19,5 artmış;
1996 yılı ihracatının 24,5 milyar
dolar ve artış hızının yüzde
13,2 olması bekleniyor. Aktif ihracatçı sayımız
17 bini aşmış, 169 ülkeye ihracat gerçekleştirilmiş.


1990 yılında gayri safî millî hâsılamızın
yüzde 5'i olan ihracatımız, 1995 yılında
gayri safî millî hâsılanın yüzde
13'üne erişebilmiş. 1994 yılında
yüzde 20,9 oranında azalmış olan ithalatımız,
1995 yılında yüzde 53,5 artmış.
Bu yıl ithalatın yüzde 26 artışla,
45 milyar dolar olacağı tahmin ediliyor. İthalatımızın
yüzde 88'ini hammadde ve yatırım malları
oluşturmakta. 1995 yılında yüzde 8,1;
1996'nın ilk altı ayında yüzde 10,2
oranında büyüyen, yüzde 80'in üzerinde
kapasite kullanımına ulaşan ekonomimizde,
bu sonuçların alınmasında ithalat
artışının önemi vardır.


Dünya ile yaptığımız ticaret 1994
yılında 41,3 milyar dolar iken, 1995'te 57,3 milyar
dolara ulaşmış. Bu yıl dışticaret
hacminin 69,5 milyar dolar olması bekleniyor. İşte
bu nedenlerle, Türkiye, dünyanın vazgeçilmez
bir parçası haline geliyor sayın arkadaşlarım.
Artık, kolay kolay, büyük hata yapmadıkça
döviz krizi çıkmayacak; çünkü,
faiz dışı bütçeler, iki yıldır,
açık değil, fazla veriyor; çünkü,
artık, üç yıldır, karşılıksız
para basılarak pasta dağıtılmıyor.
Kamu yatırımlarının gayrî sâfi
millî hasıladaki payı 1991 yılında
yüzde 7,5 iken, 1994'te yüzde 4,9, 1995'te 4,2 oluyor.
1996 yılında ise, bu payın yüzde 4,6
olması bekleniyor. 

ALGAN HACALOĞLU (İstanbul) - Başarı mı,
bu, başarı mı?..

YAMAN TÖRÜNER (Devamla) - Yani, artık, devlet,
yatırımlarını özel sektöre
kaydırıyor, devlet küçültülüyor...

AYHAN GÜREL (Samsun) - Çok güzel!

ALGAN HACALOĞLU (İstanbul) - Susurluk'ta büyütülüyor!..

YAMAN TÖRÜNER (Devamla) - ... yardımlar, teşvikler
azaltıldı, KİT'ler kâr etmeye başladı.
Artık, devletin yaptığı yatırımlarla
övünmenin modası geçiyor arkadaşlar.
Bazı arkadaşlarım, hâlâ, yaptıkları
devlet yatırımlarıyla övünüyorlar.
Bütün dünya, artık, bu sistemlerden vazgeçiyor,
yatırımları özel sektöre yaptırıyor;
ama, pastadan büyük paylar alıp, kolay yoldan
zenginleşenlerin de, artık, bu imkânın
kalmadığını bilmeleri lazım. Aslında,
iyi ve tarafsız incelenirse,  bu kaçınılmaz
gelişme, onların da çıkarlarına
uygundur. 

Sayın milletvekilleri, ihracat teşviklerinin en önemlisi,
enflasyon kadar kur artışının sağlanmasıdır.
İhracatçıyı desteklediğini söyleyen
Anavatan Partisi, 1988 yılından beri, ısrarlı
olarak, kurları enflasyonun altında tutan politikalar
izlemiştir. Kur düşük tutulunca, maliyetlerin,
fiyatların ve enflasyonun düşeceğini zannetmişlerdir.
Kârlar, her zaman, Hazine bonosu reel gelirleriyle yarıştığından;
yani, insanlar, en az Hazine bonosu faizleri kadar kâr etmek
istedikleri için, maliyetleri ve fiyatları düşürememişler;
ama, bu politikaları nedeniyle, krizi ve sıcak parayı
davet etmişlerdir.

YALÇIN GÜRTAN (Samsun) - Soğuğunu bile bulamıyoruz.

YAMAN TÖRÜNER (Devamla) - İşte, bu politikalarla,
pasta dağıtma sevdası birleşince, meşhur
rant ekonomisi ortaya çıkmıştır.


Muhterem arkadaşlarım, ihracatı desteklemek,
global piyasaya entegrasyonla olur, oyunun uluslararası
kurallarını uygulamakla olur. Gümrük Birliğine
girişimiz bu nedenle önemlidir. Yıllar boyu,
onlar ortak, biz pazar anlayışıyla, katılımımız
engellenen Avrupa Birliğine dahil olabilmek için, ancak,
bu yıl adım atılabilmiştir. 

İhracatı desteklemek, küçük ve
orta boy işletmeleri (KOBİ) ihracata yönlendirmekle
olur. KOBİ'ler, halen, ekonomimizdeki toplam üretimin
yüzde 37'sini, toplam istihdamın yüzde 46'sını
sağlamaktadırlar. İşte, bu nedenle, Anadolu
kaplanlarının, mevcut potansiyelinin ihracata yönlendirilmesi
amacıyla kredi olanakları artırıldı,
sektörel dışticaret şirketleri oluşturulmaya
başlandı.

Bütçesini görüştüğümüz
Dış Ticaret Müsteşarlığı,
Aralık 1994'te ihracatı destekleme amacıyla
kuruldu. Aslında, Gümrük Müsteşarlığı
ve Eximbankın da katılımıyla, bir
dışticaret bakanlığı oluşturulmasının
da zamanı geldiğini kabul ediyorum.

Haziran 1995'te, uluslararası normlara uygun yatırım,
üretim, ihracat zincirinin kurulmasına yönelik
yeni bir teşvik sistemi, ihracatta devlet yardımları
kararı devreye sokulmuştur. 

Bu yıl, ihracatçılarımıza,
dünya piyasaları hakkında doğru ve hızlı
bilgi akışını sağlayabilmek amacıyla,
Ticaret Bilgi Merkezi kurulduğunu bilgilerinize sunmak isterim.

Tekstil sektörümüzün, koruma kaybı
nedeniyle, Gümrük Birliğinden olumsuz etkilenmemesi
amacıyla, 19 ülke ile İthalatta Miktar Kısıtlaması
Anlaşması imzalandı. 

İsrail ile imzalanan Serbest Döviz Anlaşmasından
sonra, şimdi de, Ocak 1997'de, benzer anlaşma Macaristan
ile imzalanıyor; Romanya, Çek Cumhuriyeti, Slovakya,
Bulgaristan, Polonya ve Baltık devletleriyle de görüşmeler
sürüyor.

Temmuz 1996'da, Avrupa Kömür ve Çelik Topluluğuyla
imzalanan bir anlaşmayla, Avrupa Birliğiyle olan kömür
ve çelik ticaretimiz tamamen serbestleşmiş
bulunuyor.

İthalatta Haksız Rekabetin Önlenmesi Hakkında
Kanunun, Dünya Ticaret Örgütü Kuruluş
Anlaşmasına uyumlu hale getirilmesi amacıyla
hazırlanan kanun tasarısı Parlamentoya sevk
edilmiş vaziyettedir. 

Eximbank tarafından ihracatın finansmanı
amacıyla verilen kredilerin, halen yüzde 25 olan payının
yüzde 50'lere çıkarılmasına çalışılmaktadır.
Eximbank kredileriyle, ürün ve pazar çeşitlendirilmesiyle,
Hükümet, ihracatı, ekonominin lokomatifi haline
getirmektedir. Ancak, bütçeden yeterli kaynağın
tahsis edilememiş olması nedeniyle, geçtiğimiz
dönemde, ihracat teşviklerinin ödenmesinde, bizim
de onaylayamayacağımız gecikmeler yaşandı.
Bu gecikmeleri önlemek amacıyla, ihracat teşvikleriyle
ilgili kaynağın, Dış Ticaret Müsteşarlığı
bütçesi içine dahil edilmesi gerekiyor.

1995 yılında Türk serbest bölgelerin toplam
dışticaret hacmi 3 milyar dolar olarak gerçekleşti.
Dünya İhraç İşlem Bölgeleri
Birliği (WEPZA), bizim serbest bölge uygulamalarımızı
“çok başarılı” olarak değerlendiriyor.


Yine, 1996 yılında, fiilî olarak, Kıbrıs'la
gümrük duvarları kaldırılmıştır.
Bu da, yalnız Antalya ve Mersin'in değil, istanbul
ve İzmir'in de sınır ticareti uygulamasına
dahil edilmesiyle başarılmıştır.
Yani, şu anda, Kıbrıslı ihracatçı,
sanayici, tüccar, gümrüksüz olarak, isterse,
İstanbul'a doğrudan uçakla, mallarını
çürütmeden, bozmadan getirebilmektedir.

Sayın milletvekilleri, Meclisin bu döneminin ilk kanun
tasarısı olarak Bakanlar Kuruluna sunduğumuz
gümrük kanunu tasarısı hâlâ,
Plan ve Bütçe Komisyonundan geçemedi. İhracat
işlemlerini oniki günden iki saate indirecek olan bu
kanunla artık ilgilenelim. 

REFİK ARAS (İstanbul) - Kim mani oluyor?.. İlgilenin...

METİN ŞAHİN (Antalya) - Hükümet
değil misiniz siz?

YAMAN TÖRÜNER (Devamla) - Efendim, bundan önceki
Komisyon Başkanı, maalesef, ANAP'lıydı;
onun tercihleri, öncelikleri farklıydı. 

BAŞKAN - Arkadaşlar, müdahale etmeyelim. Rica
ediyorum...

İBRAHİM YILMAZ (Kayseri) - Altı aydır
Hükümet değil misiniz?..

YAMAN TÖRÜNER (Devamla) - Oniki günün finansman
maliyeti 70 milyon dolara geliyor ve bu maliyetin fiyatlara yansıması,
uluslararası rekabetimizi azaltıyor. 

METİN ŞAHİN (Antalya) - Altı aydır
Hükümeti siz yönetmiyor musunuz?

YAMAN TÖRÜNER (Devamla) - Yine, dahilde, hariçte,
gümrük kontrolü altında, işleme, geçici
muafiyet ve ithalat, transit rejimleri, geçici depolama,
serbest dolaşıma giriş rejimi, ancak bu kanunla
tam olarak uygulanabilecektir. Kısacası, bu kanun
çıkmadıkça, Avrupa Birliğine üye
ülkelerin ihracatçılarına sağlanan
kolaylıkları, kendi ihracatçımıza
sağlayamıyoruz.

AYHAN GÜREL (Samsun) - Kabul etmedi ki sizi...

YAMAN TÖRÜNER (Devamla) - Avrupa Birliği ile ülkemiz
arasındaki ticarette uygulanacak kuralları düzenleyen
köklü mevzuat, Temmuz 1996 tarihinden itibaren geçerli.
Bulgaristan, Küba, Amerika Birleşik Devletleri, Rusya,
Fransa, İsrail, Romanya, Ukrayna ve Slovakya ile çeşitli
gümrük anlaşmaları imzalanmış
veya imza aşamasına gelinmiş; ama, hâlâ
gümrüklerin modernizasyonu ve otomasyonu projesi sürüncemede.
Aslında, projenin pilot uygulaması, bazı
İstanbul gümrüklerinde ve Ankara merkezde başladı.
Otomasyon, gümrük işlemlerini basitleştiriyor,
hızlandırıyor ve standardizasyonu sağlıyor;
yeknesak uygulamalarla rüşvet tamamen önleniyor;
tarife uygulaması ve kıymet tespiti hataları
en aza indiriliyor; dışticaret verileri çok
çabuk ve zamanında çıkarılabiliyor;
ulusal ve uluslararası kuruluşlarla bilgi değişimi
sağlanabiliyor; denetimler kolaylaşıyor. 

Peki, proje neden sürüncemede; çünkü,
şimdi, çok moda olan usulsüzlük iddiası
ve denetim elamanlarının on aydır incelemeyi
bitirememesi sonucu, otomasyon ve koordinasyon masası üyeleri,
faaliyetlerini sürdürmenin, bürokratik teamüllere
uygun düşmeyeceğini düşünerek çalışmalarına
son vermek istiyorlar. Gecikmiş yargı, nasıl
yargı değilse, gecikmiş denetim de denedim değildir.
Bu inceleme bir an önce bitirilmelidir.

Sayın milletvekilleri, gümrüklerden sorumlu Bakan
olarak görev yaptım. Öğrendim ki, gümrüklerdeki
en büyük sorun ne rüşvettir ne de yolgeçen
hanı olmasıdır. 

HALİT DUMANKAYA (İstanbul) - Rüşvet sizin
için önemli değil ki!..

YAMAN TÖRÜNER (Devamla) - En büyük sorun,
sistemin, politik tayine alışmışlığıdır.
Bakanlığım döneminde, üç imzalı
olması gereken bazı tayin kararnameleri geciktirildi
ve imzalanmadı. 

HALİT DUMANKAYA (İstanbul) - Rüşvet sizi
ilgilendirmez!..

YAMAN TÖRÜNER (Devamla) - Tayinlerin birçoğu
için milletvekilleri ve bakanlar araya girdiler; ama, torpille
hiçbir tayin yapmadım. Gümrüklerdeki bu
politik tayin furyasına dur diyebilmek için, tayinler,
mutlaka, kesin kurallara bağlanmalı ve bu kurallar,
geciktirilmeden Meclise getirilmesi gereken Gümrük Teşkilat
Kanun tasarısında yer almalıdır. 

METİN ŞAHİN (Antalya) - Genel Başkanınla,
Başbakana söyle bunları...

YAMAN TÖRÜNER (Devamla) - Gümrük ve gümrük
muhafaza teşkilatları, yıllar boyunca eğitilmemiş,
ihmal edilmiş, hor görülmüş, suçlanmıştır.
Gümrüklü sahada, on onbeş ayrı bakanlığın
görevlisi olduğu halde, işin koordinasyonu, vali
yardımcıları tarafından yapıldığı
halde, bütün kötülükler, bozukluklar,
gümrükçülerden bilinmektedir. 

Türkiye'nin ithalatının, ihracatının
yapıldığı, milyonlarca yabancı
turistin girdiği gümrük kapılarında
çalışan 7 443 kişiden sadece yüzde
2'si lisan biliyor. 

AYHAN GÜREL ((Samsun)- Siz getirdiniz onları...

YAMAN TÖRÜNER (Devamla) - Otomasyon projesiyle birlikte
başlatılmış bulunan eğitim ve kalifiye
eleman alma çalışmalarına çok
süratle devam etme mecburiyeti vardır. Gümrük
sorunu, işte, böyle halledilecektir.

BAŞKAN - Sayın Törüner, 2 dakikanız
var efendim.

YAMAN TÖRÜNER (Devamla) - Bitiriyorum efendim; kalan
zamanı, benden sonraki arkadaşım kullanır
gerekirse.

Sözlerimi bitirirken, Hükümetimize ve değerli
bürokratlara başarılar diler, 1997 bütçesinin
ülkemize ve milletimize hayırlı olması
dileğimi tekrarlar, saygılar sunarım. (DYP ve
RP sıralarından alkışlar)

BAŞKAN - Teşekkür ederim Sayın Törüner.

DYP Grubu adına, ikinci konuşmayı yapmak üzere,
Kocaeli Milletvekili Sayın İsmail Kalkandelen; buyurun
efendim. (DYP sıralarında alkışlar)

Grubunuzun 22 dakika süresi kaldı.

DYP GRUBU ADINA İSMAİL KALKANDELEN (Kocaeli) - Sayın
Başkan, değerli milletvekilleri; Devlet İstatistik
Enstitüsü ve Gençlik ve Spor Genel Müdürlüğü
bütçeleriyle ilgili olarak, Doğru Yol Partisi
Grubu adına söz almış bulunuyorum; konuşmama
başlamadan evvel, Yüce Meclisin siz değerli milletvekillerini
saygıyla selamlarım.

Devlet İstatistik Enstitüsü, konumu ve görevi
itibariyle, devlet idaresinde en önemli fonksiyonu olan bir
kurumdur. İdarenin hedeflerini tespitte, önemi ve
hataları düzeltmedeki etkisiyle, doğruyu tespit
görevini üstlenir. Ana hedefi, istenilen istatistiksel
veri ve bilgiyi, gereken biçim, yer ve zamanda, tekniğin
getirdiği en az hatayla sağlamaktır. 

Uluslararası küreselleşme sürecinde, rekabet
ve bilgi akışının önemi dikkate
alındığında, ekonomide, bilim ve kültürde
ve diğer alanlarda, Devlet İstatistik Enstitüsünün
yaptığı çalışmaların
ne derece önemli olduğu ortaya çıkmaktadır.
Bunları sıralarsak; gayri safi yurtiçi hâsıla
sonuçları, iller itibariyle gayri safi hâsıla,
ilçeler itibariyle gayri safi hâsıla, yabancı
ziyaretçiler araştırması, illerdeki
ekonomik ve sosyal göstergeler, imalat sanayiinde işyerleri
yaşama süreleri, tekstil ve makine sektöründe
envanter araştırması, çiftçinin
ürün fiyatları indeksi, çiftçinin
ödediği fiyatlar indeksi, tarımsal ücretler,
çok göstergeli çocuk araştırması,
çocuk suçlular veri tabanı, enerji sektörü
teknoloji altyapısı, uluslararası göç
projesi, yaşlı nüfusun dinamizm projesi, hane
halkı tasarruf ve yatırım eğilimi, çevre
istatistikleri, satın alma gücü paritesi gibi,
sonuçları alınan projeleri itibariyle araştırmaları
devam ettirilen çok sayıda çalışmalarıyla,
faydaları ve öneminin büyük boyutta olduğunu
görüyoruz. 

Sayın Başkan, değerli milletvekilleri; 1926'da
kuruluşundan bugüne dek gelişen, başarılı
çalışmalarıyla önemli bir devlet
kuruluşu haline gelen Devlet İstatistik Enstitüsü
bütçesinin de, aynı gelişme ve yükümlenme
parelelinde büyümesi şarttır. Bu büyüme,
malî yönden önemli olduğu gibi, personel yönünden
de gereklidir. Merkezde 718'i yüksekokul mezunu olmak üzere,
1305, taşrada ise 188'i yüksekokul mezunu olmak üzere
405 olan toplam 1710 personelin belli sayıda artırılması
da gerekmektedir.

Ayrıca, 1995 yılına oranla artırılarak,
1996'da 1 trilyon 309 milyar lira olan bütçesi, belirtmeye
çalıştığım olumlu tüm
faaliyetlerini yapabilecek bir bütçe rakamına
1997 yılında ulaşmış görünüyor
ki, bu rakam, yüzde 140 oranlı bir artışla
3 trilyon144 milyar TL. olmuştur.

Devlet İstatistik Enstitüsü bütçesinin
hayırlı olması temennisiyle, bağlı
olduğu Devlet Bakanı Sayın Profesör Doktor
Sabri Tekir başta olmak üzere, Enstitü Başkanı
Sayın Mehmet Sıddık Ensari ile şahsında
tüm personeline başarılar dilerim. (DYP ve RP
sıralarından alkışlar)

Sayın Başkan, değerli milletvekilleri; sözlerime,
Gençlik ve Spor Genel Müdürlüğü
bütçesiyle devam etmek istiyorum.

Anayasamızın 58 ve 59 uncu maddeleri, devletin,
istiklâli ve cumhuriyetimizin emanet edildiği gençlerin,
her yaştaki Türk vatandaşlarının,
beden ve ruh sağlığını geliştirecek
tedbirleri almasını emretmektedir. Ülkemiz
nüfusunun büyük bölümünün genç
olması nedeniyle de bu konu, daha da büyük önem
kazanmaktadır.

İlkokullarımızdan üniversiteye, ayrıca
okul dışı gençlerimizin ve tüm
vatandaşlarımızın fizik, moral güç
ve yeteneklerini geliştiren beden eğitimi ile spor faaliyeti
yapmalarını sağlamak; gençliğin,
boş zamanlarının değerlendirilmesine ilişkin
hizmetleri yürütmek; eğitici ve sporcu elemanlar
yetiştirmek; gerekli saha, tesis ve malzemeleri sağlamak
ve bu tesislerin iyi işletilmesini temin etmek; sporcuların
ve tüm spor yapanların sağlığıyla
ilgili tesisleri sağlamak; sporun her branşında
beynelmilel sahalarda ülkemizin temsil edilmesini temin ederek,
başarılı olanları teşvik etmek
ve ödüllendirmek, Gençlik ve Spor Genel Müdürlüğünün
başlıca görevlerindendir.

Ayrıca, bugün,  bütün dünyanın
hassasiyetle üzerinde durduğu konu, insana yapılan
yatırımdır. Burada, sporun, koruyucu sağlık
hizmeti yaptığı da gözden uzak tutulmamalıdır.
İşte, bundan dolayı, bütün ülkeler
spora büyük önem vermekte ve daha büyük
organizasyonlara yönelmektedirler. Bunun en büyük
örneği olarak, bugüne kadar yapılmakta olan
ve değişik kıtalarda organize edilen futbol,
güreş, kayak, boks, atletizm, judo, karate, basketbol
şampiyonalarını, Akdeniz Oyunlarını
ve dünyanın tüm ülkelerinin katıldığı
olimpiyatları organize etmek için, birbirleriyle
âdeta yarışan ülkeleri görüyoruz.
Bugüne kadar, uluslararası boyutta başarıyla
organize edilen yarışlara ilave olarak, ülkemize
olimpiyatları getirmeyi hedeflediğimizi ve olimpiyatla
ilgili, Yüce Meclisimizden yasa çıkardığımızı
gururla belirtmek istiyorum. Müspet gelişimler ve takibimiz
sonucu, 2004 Olimpiyatlarının ülkemizde yapılması
da gerçekleşmelidir.

Sayın Başkan, değerli milletvekilleri; geçtiğimiz
on yılda, hükümetlerimizin, gençlik ve
spor konusuna farklı ve özenle baktığını,
bu desteğin, önce tesisleri, dolayısıyla
sportif faaliyetlerde verimliliği, semere olarak da fark edilecek
boyutlarda büyük başarılar getirdiğini
görüyoruz. Ulus olarak, genç neslimiz büyük
potansiyel oluşturmaktadır. Bu nedenle, eğitim
ve kültür seviyesinin giderek yükselmesi, konunun
bilincini artırmış ve ilgileri çoğaltmıştır.
Tesisler konusunda, özellikle son beş yılda,
Genel Müdürlüğün, imkânları
en iyi şekilde değerlendirici gayretleriyle, çok
sayıda spor tesisi bitirilmiştir. Kapalı spor
salonları, yüzme havuzları, çim zeminli
futbol sahaları, stadyumlar açılması
ile ışıklandırma sistemleri, il hizmet
binaları, yağlı güreş alanları,
açık spor tesisleri, gençlik merkezleri bitirilerek
halkın hizmetine açılmıştır.
Önümüzdeki günlerde,  15 stadyum, tribünlü
futbol sahası, 3 tane 1 500 kişilik kapalı
spor salonu bitirilerek hizmete girmiş olacaktır.

Sayın Başkan, değerli üyeler; spor tesislerimizin
sayılarının artırılması,
özellikle de uluslararası standartlara çıkarılması
çalışmaları da fevkalade önemlidir.
Doğu ve güneydoğu bölgelerimizde, sportif faaliyetlere
ilginin arttığını ve sporu uygulayıcılarda
çoğalmayı görüyoruz. Bu bölgelerimize
spor tesisleri yapma konusundaki yatırımlar süratle
bitirilmeli, spor yapacak gençlerimizin hizmetine açılması
da sağlanmalıdır.

Sayın Başkan, değerli milletvekilleri; Gençlik
ve Spor Genel Müdürlüğümüzün
1997 yılı yatırımlarına baktığımızda,
devam eden 223 proje ile 49 yeni projeyi görüyoruz.
Bu yatırımlara talep edilen ödenek 6,2 trilyon,
bütçeden verilen ödenek ise 1,4 trilyondur. Buradan,
şunu ifade etmek istiyorum: Hem gelecekte olimpiyat diyoruz
hem de gençliğimiz spor yapsın diyoruz; ayrıca
da, uluslararası sportif platformlarda çok sayıda
başarı bekliyoruz. Bu istediklerimizin hepsi doğrudur.
O zaman, bu ödenek de yetmez. Bu ödeneğin artırılması,
istenen miktara çıkarılması gerekmektedir.
Gençlik ve Spor Genel Müdürlüğünün
içerisinde bulunduğu yatırım proje stoku,
ekonomik şartlar ve göstergeler ele alındığında,
sonucu açısından umut vermemektedir. Mevcut
yatırımların, ayrılan parasal ölçülerle
bitirilmesi, sayılı yılları gerektiriyor.
Bu tablo, elbette, iç açıcı değildir.


Bu konuya alternatif çareler de vardır; ben, bunları
sırasıyla sayıyorum: Yatırım
proje stokuna, hassas ve seçici bakılmalı;
büyük-küçük yatırım planlamasında,
kaynak-ihtiyaç dengesi ciddîye alınmalı;
siyasî taleplerde de, tesislerin verimlilik ölçüleri
aranmalıdır. Yatırımların,
atıl olmayıp, kazanç getirisi de dikkate
alınmalıdır. Kullanılmayan spor tesisleri,
gayrımenkullerin satışları gibi, gelir
artırıcı önlemler alınmalıdır.
İllerde satılacak değerli gayrimenkullerden
sağlanan gelirin tamamı ise, o ildeki spor tesisleri
yatırımında kullanılmak üzere,
Bakanlıkça, il valilikleri emrine verilebilir. 

Mevcut bütçe imkânlarıyla, yatırım
hizmetlerini istenen düzeyde yürütmek mümkün
değildir. Ödenek, nakit akışı, Hazine
- Maliye arası bürokrasi nedeniyle gecikmelere neden
olmakta, termin planı etkilenmektedir. 

Spor tesislerimizin işletilmesinde de, modern işletmecilik
anlayışı, her tesisin kendi amortisman giderlerini
sağlayacak yeni bir anlayış getirilmelidir. Bu
takdirde, yeni projeler ve inşaatı devam eden tesisler
bitirilerek gençlerimizin hizmetine girmesi gerçekleşir,
tesislerimiz de istenilen yapıda oluşur ve yaşam
bulur. Mevcut spor tesislerimizin değişen ve gelişen
spor müsabaka kuralları ve ihtiyaçlarına
uygun hale getirilmesi de ayrıca gerçekleştirilmelidir.

Büyük stadyumlarımız da, başta futbol
olmak üzere, diğer branşlarda da gece müsabakalarının
yapılabilmesi için aydınlatma sistemlerinin
çoğaltılması çok önemli bir
konudur. 

Şehirlerimizde, beldelerimizde ve köylerimizde gençlerimizin
serbest zamanlarını spor yoluyla değerlendirebilmeleri
için, her köye ve semte, kısa sürede hizmete
sunulacak açık spor alanları yapımına
hız verilmeli, konu için sponsor firmalar, sanayi
kuruluşları, genel müdürlüğümüzün
özel girişimleriyle sağlanıp, desteği
teşvik edilebilir. Ayrıca, belde, ilçe, il
ve büyükşehir belediyeleriyle spor ilçe
ve il müdürlükleri, yörede faaliyet gösteren
işadamları ve sanayi kuruluşlarıyla
da işbirliği yapılabilir.

Spor tesislerimizin araç, gereç, techizat, elektronik
skorbord cihaz ihtiyacı olanlarının sayısının
çok olduğunu görüyoruz. Bunların öncelikli
olanlarının da tamamlanması gerekmektedir.


Sayın Başkan, sayın milletvekilleri; Gençlik
ve Spor Genel Müdürlüğü, yukarıda
saymaya çalıştığım koşulların
üstesinden gelecek yapıdadır. Bağlı
bulunduğu Devlet Bakanlığından aldığı
güçle, görevlerini azami ölçüde
yapma gayretindedir. 

Başta gençlik olmak üzere, tüm ulusumuza
spor yapmayı da özendirmeliyiz. 

Sporun her branşında, Türkiye Cumhuriyetinden,
dünyaya daha fazla şampiyonlar ve başarı
mesajları veren, sadece “sorumlu” değil,
bizzat gençlik ve spor bakanlığı'nın
kurulması gerekmektedir. Bu konunun gerçekleşmesi,
gençlerimiz ve sporcularımız için
çok önemli bir adımdır. Böylece,
temel hedeflerde öncelikler ortaya konulacak, müsteşarlık
sistemi oluşacaktır. Bakanlığın
ihdasını içtenlikle istiyor ve bir an önce
oluşmasını da diliyorum. 

Sayın Başkan, değerli milletvekilleri; Gençlik
ve Spor Genel Müdürlüğümüzün
başarılarla dolu çalışmaları
büyük özveridir. Kendilerini her zaman takdirle
izliyorum; çünkü, onlardan, ne belediyeler, şehir
planlarını hazırlarken görüş
alırlar ne de Sanayi ve Ticaret Bakanlığı,
Bayındırlık ve İskân Bakanlığı,
Millî Eğitim Bakanlığı, toplukonut,
organize sanayi bölgeleri, küçük sanayi
siteleri, eğitim kurumları, Gençlik ve Spor
Genel Müdürlüğü Yasasının
26/2, 26/4 üncü maddelerine göre, spor alanı
ve tesis kurulması mecburiyetine rağmen, Gençlik
ve Spor Genel Müdürlüğüyle işbirliğine
tam anlamıyla gitmemektedirler. Bu yerlerdeki tesislerin
çoğu kâğıt üzerindedir, çoğunun
kullanımları düşük seviyededir.
Bu tür çalışmalar ve yatırımlarla,
tesisler bünyesinde oluşmuş ve oluşacak
spor tesislerinden yararlanma oranının yukarıya
çekilmesi için başlatılan proje tamamlanıp
kısa süre sonra uygulamaya da geçirilmelidir.

Hükümet olarak, Başbakanımızdan
bakanlara, milletvekillerimizden bürokratlarımıza
seçtiğimiz hedef, halkımıza en iyi hizmeti
verebilmektir. Bütçesi görüşülen,
söz aldığım Gençlik ve Spor Genel
Müdürlüğü, başta Devlet Bakanımız
Sayın Bahattin Şeker ve uhdesindeki Genel Müdürümüz
Sayın Gazanfer Doğu olmak üzere, yardımcılarından,
teşkilatlarımızdaki  il ve ilçe müdürlerimize
kadar, tesislerimizin yaşatıcıları
değerli çalışanların tek bir hedefleri
var: Büyük Atatürk'ün övdüğü
sporcu gençlerimize spor sahalarını sunmak;
her branşın federasyonu ile çalıştırıcıları,
illerden Türkiye şampiyonları, Türkiyemizden
de başta, geleneksel sporumuz güreş olmak üzere,
bugüne kadar olduğu gibi, bundan sonra da çok
sayıda boks, tekvando ve diğer ferdi branşlarda,
Balkan, Avrupa, dünya ve olimpiyat şampiyonları
çıkarmayı, ayrıca, takım olarak
da güreşte, diğer branşlarda ve futbol, basketbol,
voleybol dallarında Avrupa kupalarında ve dünya
şampiyonalarında başarıyı sağlamak...


Sayın Başkan, değerli milletvekilleri; 1997 yılında,
gençlik ve spor için öngörülen hedefler
ve projeler başarılı hizmetlerin geleceğini
müjdelemektedir. Yüce Meclisimizin, bu hedefler için,
diğer bütçelere olduğu gibi, Gençlik
ve Spor Genel Müdürlüğü bütçesi
için de azami tahsisi sağlayacağına inanıyorum.


1997 yılında, Gençlik ve Spor Genel Müdürlüğünün,
çalışmalarını daha da başarılı
sürdüreceğine yürekten inanıyorum. Sayın
Bakanımı ve onun şahsında Genel Müdürlük
ve tüm mensuplarını içtenlikle kutluyor,
1997 bütçelerinin hayırlı olmasını
diliyor ve Yüce Meclisi saygıyla selamlıyorum.
(DYP sıralarından alkışlar) 

BAŞKAN - Teşekkür ederim Sayın Kalkandelen.


Sayın milletvekilleri, böylece, bütçeler
üzerinde gruplar adına yapılan konuşmalar
bitmiştir. 

Daha önce yapılan bildirim nedeniyle, bu bütçelerle
ilgili olarak soru sorma işlemi de sona ermiştir.


Şimdi, şahıslar adına konuşmalara
geçiyoruz. 

Sayın Ömer Özyılmaz arkadaşımız,
gönderdiği bir pusulayla, konuşma sırasını
Sayın Abdullah Örnek'e devrettiğini belirtmiştir.


Bütçenin lehinde, Yozgat Milletvekili Sayın
Abdullah Örnek. 

Süreniz 10 dakika efendim. 

Buyurun. 

ABDULLAH ÖRNEK (Yozgat) - Sayın Başkan, sayın
milletvekilleri; Gençlik ve Spor Genel Müdürlüğü
bütçesi üzerinde, lehte olmak üzere, şahsım
adına söz almış bulunuyorum; Yüce
Heyetinizi saygıyla selamlarım. 

Bu arada, aramızdan birkaç gün önce ayrılarak
ebediyete intikal etmiş olan Kırşehir Milletvekilimiz
Merhum Mehmet Ali Altın'a Cenabı Hak'tan rahmet,
kederli ailesine ve Anavatan Grubuna başsağlığı
diliyorum. 

Değerli arkadaşlar, ben, bu bölümde, özellikle
gençlik ve gençliğin problemleri, bunların
çözüm yolları ve 54 üncü Cumhuriyet
Hükümetinin gençlerle ilgili olarak yaptığı
çalışmaları özetle arz etmek istiyorum.


Bilindiği gibi, bugün, ülkemizde sevinilecek ve
güven duyulacak bir gençlik kadrosuna sahibiz. Yaklaşık
22 milyon genci olan bir ülke olarak Avrupa'da birinci sırayı
almaktayız. Bu, bizim için büyük bir şans
ve övünç kaynağıdır; ancak,
bu şansı değerlendirmek ve bu potansiyeli geleceğimiz
için en iyi şekilde kullanmak durumundayız.
Nüfusumuzun neredeyse yarısını teşkil
eden bu oran, birçok Avrupa ülkesinin tüm nüfusundan
fazladır. Bu nedenle, gençlerimizin birbirlerini
sevmelerini, saymalarını sağlamayı, millet
ve vatan sevgisini onların gönüllerine yerleştirmeyi
en büyük görev bilmeliyiz. 

Anayasamızın 58 inci maddesinde “devlet, gençleri
alkol düşkünlüğünden, uyuşturucu
maddelerden, suçluluk, kumar ve benzeri kötü
alışkanlıklardan ve cehaletten korumak için
gerekli tedbirleri alır” hükmü bulunmaktadır.


Gençliğimize sahip çıkmak, elbette bizim
en önemli görevlerimiz arasındadır. Bu
gençliği millî ve manevî duygularla donatmak;
onların, tarihine, kültürüne, örf ve
âdetlerine, inançlarına sahip çıkarak,
bunları yaşayan ve yaşatmak için mücadele
veren insanlar olarak yetiştirmek ve bunun için de
her türlü tedbiri almak, sorumlu kişiler olarak
üzerimize düşen en büyük borçtur.


Bugüne kadar uygulanan politikalar sonucunda, maalesef geleceğimizin
teminatı olan bu gençler hep geri planda bırakılmışlar;
böylece, içkinin, kumarın, uyuşturucunun
ve fuhuşun kucağına itilmişlerdir. Bugüne
kadar verilen eğitimlerin taklitçi ve materyalist bir
yönde bulunması, gençliğimizin büyük
bir bölümünün millî ve manevî
değerlerden uzak yetiştirilmesi, bugünkü ürpertici
tabloyu ortaya çıkarmıştır.


Millet olarak hep birlikte izlediğimiz ve bir daha olmasını
asla istemediğimiz çok kötü olaylara, gençliğimiz,
maalesef alet edilmiştir. Bunun sonucunda, binlerce gencimiz,
hayatının baharında yok olup gitmiştir.


Üniversitelerimizde son zamanlarda gördüğümüz
sahneler, yine, birtakım şer odakların gençliğimizi
hedef aldığını göstermektedir. Artık,
defalarca izlediğimiz bu filmi bir daha görmek istemiyoruz.
Yüce dinimizin esaslarında da belirtilen sevgi, kardeşlik
ve hoşgörü ortamının, üniversitelerimizde
ve tüm ülkemizde oluşmasını, toplum
olarak arzu etmekteyiz.

Sayın Başkan, değerli üyeler; maalesef,
gençliğimizin kötü alışkanlıklara
başlama yaş seviyeleri her geçen yıl
daha aşağılara inmektedir. Bugün, Türkiye'de,
sigaraya başlama yaşı 9'a, içkiye alışma
yaşı 14'e, uyuşturucu kullanmaya başlama
yaşı da 17'ye kadar inmiş gözükmektedir.
Bu korkunç tablo hepimizi düşündürmelidir.
Bu durumda, alkol ve uyuşturucu madde alışkanlıklarıyla
mücadeleyi, devletin, millî bir mecburiyet olarak ele
alması; kanun yapıcılarının
da, Anayasa gereği olarak, devlete ve ilgili teşekküllere
vazife vermesi, sorumluluklar yüklemesi kaçınılmaz
bir görev olarak ortadadır. 

Gençlik ve gençliğin problemlerini, ülkemizin
geleceği açısından, her zaman göz
önünde bulundurmak ve buna göre araştırma,
planlama, teşkilanlandırma ve uygulamalara hız
vermek durumundayız. 

Gençlik dönemi, kişinin, büyüme ve
gelişmesinin en hızlı ve karmaşık
olduğu dönemlerden birisidir. Beden ve ruhî yönden
gelişmesini bu dönemde tamamlayacak olan gencin, sosyal
hayatı da oldukça karmaşıktır.
Ailesinin yakın çevresi dışında
yeni çevrelere uyum sağlamada, bu dönemde kazandıkları,
öğrendikleri veyahut da kaybedecekleriyle ilerideki hayatlarının
ana çizgisini oluştururlar. 

Millet olarak bizim hedefimiz, gençliğimizin, bedence
sağlam, fikir olarak uyanık, ahlaken dürüst,
yapıcı, üretici ve birbirlerini seven, sayan,
birbirlerine karşı hoşgörüyle yaklaşan
vatandaşlar olarak yetiştirilmeleridir. Gençler,
toplumumuzun en değerli varlığı ve hazineleridir.
Bugün, bütün dünyada olduğu gibi, ülkemiz
gençliğini de etkileyen, çeşitli psikolojik,
fizyolojik ve sosyal yapısının özellikleri
vardır. Eğitimleri, ihtiyaçları, gerilimleri
ile çok karmaşık problemleri, bu etkilenmede
rol oynamaktadır. Bunlar elbette olacaktır; önemli
olan, gençliğimizin ihtiyaçları ve problemleri
üzerine kararlılıkla eğilmek ve bunları
giderici köklü tedbirleri alabilmektir.

Gençlik yılları, insanın en kıymetli
ve değerli yıllarıdır. Bu nedenle, bunun
kıymetini bilmek ve her türlü kötü
alışkanlıklardan korunmak, gençlerimizin
en önemli görevi olmalıdır. Aynı
zamanda, çeşitli uyuşturucular da, bugün
gençliğimizi tehdit eden büyük bir hastalıktır.
Tarihin hiçbir döneminde, tabiî afetler de dahil
olmak üzere, hiçbir felaket, günümüzdeki
insanlığı, alkol ve uyuşturucu salgını
kadar tehdit eden bir problem  haline gelmemiştir.

Genellikle Batı ülkelerinde çok büyük
boyutlara ulaşan uyuşturucu kullanma alışkanlığı,
maalesef, ülkemizde de gençliğimiz için
büyük bir problem haline gelmiştir. Özellikle,
millî ve manevî değerlerden yoksun, kişisel
yapısı zayıf birçok gencin, içerisinde
bulundukları sıkıntılardan kurtulabilmek
için, ruh ve beden sağlığı açısından
son derece zararlı etkisi olan uyuşturucu maddelerden
medet umdukları görülmüştür.
Toplumda işlenen suçların niteliğine baktığımızda,
büyük bir çoğunluğunun, alkol ve uyuşturucu
kullananlar tarafından işlendiği de görülmektedir.


Gençlik ve Spor Genel Müdürlüğünün
bütçesini görüştüğümüz
şu sırada, gençlerimize her sahada sahip çıkmamızın
ve onları yüksek ideal ve fikirlerle donatarak yetiştirmemizin
ne kadar önemli olduğunu söylemeye gerek bile yoktur;
fakat, bugünkü uygulamalarda, bu, yüksek ilim ve
fikir verilmesi gereken gençlerimizin en tabi haklarını
bile, maalesef, kendilerine verememişiz ve onların
ortadaki birçok problemine çözüm getirememişiz.

Bugün, inancından dolayı, sadece manevî
düşüncesiyle, itikaden başını
kapatan öğrencilere yüksekokullarda ve üniversitelerde
yapılan işkenceyi hep birlikte izliyoruz, görüyoruz.
En son örneği de, İstanbul Cerrahpaşa Tıp
Fakültesinde meydana gelen hadisedir ki, gerçekten,
bu tablo çok korkunç ve iğrenç, aynı
zamanda, bu fiili işleyen şahıslar için
de utanç verici, kara bir tablodur. Bu geri ve kara düşüncenin
sahipleri, elbette, bu zalimliklerinin cevabını
alacaklardır. 54 üncü Cumhuriyet Hükümeti,
bu probleme köklü bir çözüm mutlaka
getirecektir. 

Değerli arkadaşlar, bugüne kadar, ülkemizin
insanlarını sağcı solcu, laik antilaik,
Alevî Sünnî, açık kapalı
diye kamplara bölerek kargaşa çıkarmak
isteyen şer mihrakların oyun ve tuzaklarını
bu Hükümet ve bu gençlik elbette bozacaktır
ve bu oyunlara kesinlikle düşmeyecektir. İnsanlara
fikirle karşılık veremeyenler, herkesi, kendileri
gibi katı, inkârcı ve fikirden yoksun görmek
isteyen, kelaynak kuşları gibi nesilleri tükenmeye
yüz tutmuş bu mihraklar şunu bilmelidirler ki,
Allah'ın izniyle, gelen bu gençlik, onları
da, saplanmış oldukları bataklıktan;
sevgi, kardeşlik, hoşgörü ve ilimle çıkarıp,
gerçeğin ışığına kavuşturacaktır.
(RP sıralarından alkışlar)

BAŞKAN - Sayın Örnek, 1 dakikanız var
efendim.

ABDULLAH ÖRNEK (Devamla) - Sayın Başkan, değerli
üyeler; Gençlik ve Spor Genel Müdürlüğünün
1997 bütçesine baktığımızda,
8 trilyon 327 milyar 201 milyon olarak gerçekleştiğini
görmekteyiz. Geçen yıla nazaran yaklaşık
yüzde 100'e yakın bir artış söz
konusudur. Bu durumda, bu Hükümetin gençlik ve
sporla ilgili düşüncelerini bu hadise ortaya koymaktadır.


Muhterem Genel Başkanımız ve Başbakanımız
Profesör Doktor Necmettin Erbakan, belediye başkanlarına
hitaben geçtiğimiz günlerde “bu aziz millete
yapacağımız hayırlı ve faydalı
hizmetlerde, artık, iktidarla yarışa gireceksiniz.
Kamuoyunun da bildiği gibi, artık, iktidarda beş
aya yakın bir süredir millî görüşün
temsilcileri de var. Haydin, hayırlı işlerde
yarışa girelim” dediğini hep birlikte duydunuz.
Zaten, belediyeler ve yerel yönetimlerle merkezî Hükümet,
hayırlı işlerde hep yarışmakta,
aziz milletimiz de bunu takip etmekte. Nitekim, bunların
güzel örneklerinden bir tanesini...

(Mikrofon otomatik cihaz tarafından kapatıldı)

BAŞKAN - Sayın Örnek, size 1 dakika süre
veriyorum; son cümlenizi söyleyin efendim.

ABDULLAH ÖRNEK (Devamla) - İstanbul Büyükşehir
Belediye Başkanımız, 26 binden fazla öğrenciye
654 milyar liralık destek vererek onların gönüllerini
almış ve milletin vermiş olduğu bu parayı
kendilerine iade etmiştir. 

Merkezî Hükümete gelince: 1997 yılı
bütçesi içerisinde en büyük pay,
yine, gençlerimize ve onların daha iyi yetiştirilmelerine
yönelik olarak üniversitelere ayrılmıştır;
yüzde 113,2; bütçedeki en büyük paydır.

Bunun yanında, bugüne kadar fonlarda oluşan
paralar, maalesef, bütçe açıklarının
kapatılmasında kullanılırken; 54 üncü
Cumhuriyet Hükümeti, milletin verdiği bu paralarla,
yine milletin gençlerine sahip çıkarak 200
bin öğrenciye burs imkânı sağlamıştır.


Değerli arkadaşlar, sözlerimi bitirirken, bugün,
burada Sosyal Hizmetler ve Çocuk Esirgeme Kurumu bütçesi
görüşülürken, ilgili Sayın Bakanımız
Sacit Günbey'in, ilim Yozgat'la ilgili olarak vermiş
olduğu sevindirici müjdeden dolayı, kendisine,
Yozgat Halkı adına teşekkürlerimi arz
ediyorum.

Görüşmekte olduğumuz Gençlik ve Spor
Genel Müdürlüğü bütçesinin
ve 1997 yılı bütçesinin milletimize,
memleketimize hayırlı olmasını diliyor,
hepinize saygılar sunuyorum. (RP sıralarından
alkışlar)

BAŞKAN - Teşekkür ederim Sayın Örnek.


Sayın Özdemir gönderdiği pusulada  “Sayın
Törüner, yaptığı konuşmada,
Gümrük Kanunun, Plan ve Bütçe Komisyonunda
görüşülmesinin ANAP'lı Başkan
tarafından kasıtlı geciktirildiği”
biçiminde bir sataşmadan bahsediyor. 

Bir defa, burada, sataşma diye bir şey yok. 

MURAT BAŞESGİOĞLU (Kastamonu) - “Kanun niye
çıkmadı” denildiği zaman...

BAŞKAN - Sayın Biltekin, bize yerinizden iki cümleyle
izah edin efendim. 

BİLTEKİN ÖZDEMİR (Samsun) - Sayın
Başkanım, bir defa şunu arz etmek istiyorum
Sayın Genel Kurula: Anavatan Partisinin bir üyesi
olmakla iftihar ediyorum.

İkincisi; Değerli arkadaşım, o tarihte
Anavatan Partisi Genel Başkanının başkanlık
ettiği bir hükümetin de bir sayın üyesiydi.


BAŞKAN - Şimdi, siz, kendi konunuzla ilgili konuşun.
Yeni bir sataşmaya meydan vermeyin. 

BİLTEKİN ÖZDEMİR (Samsun) - O tarihte
tüm bakan arkadaşlarımız da biliyorlar
ki, biz, Plan ve Bütçe Komisyonunda hiçbir
suretle parti tefriki yapmaksızın, arkadaşlarımızın
ve Hükümetimizin ittifakıyla, verdiği öncelikleri
uygulamaya geçirdik. Kaldı ki, Plan ve Bütçe
Komisyonunun başkanlığını yapmakla
şeref duyduğum dönemde, daha işe başlar
başlamaz bildiğiniz gibi, 1996 yılı bütçesi
hemen gündeme gelmiş, o konular görüşülmüş,
ondan sonra da bugün, hem Sayın Yılmaz'ın...

BAŞKAN - Tamam efendim; yani, bütçe nedeniyle
buna geç sıra gelmişti...

Anlaşıldı Sayın Biltekin. 

BİLTEKİN ÖZDEMİR (Samsun) - ... hem
de Sayın Erbakan'ın iftihar ettiği kanunların
hazırlık çalışmaları,
Başkanlığım dönemindeki hazırlıkların
ve hizmetlerin ürünüdür. 

Büyük Millet Meclisinin bilgilerine sunmak için
bana izin verdiğiniz için size de saygılarımı
sunuyorum. (ANAP ve DSP sıralarından alkışlar)

BAŞKAN - Teşekkür ederim.

Sayın Biltekin Özdemir, buradaki bürokratların
her birisi de, herhangi bir dönemin bakanlarının,
hükümetlerinin emrinden gelmişlerdir; bunu bir
nakısa olarak kabul etmeyin. Yani, buraya bürokrat
sıfatıyla gelen her milletvekili, bir zamanlar bu
hükümetlerin emrindeydi; yani, bu bir şey değil...

Sayın Hükümet, bu safhada mı konuşmak
istiyorsunuz, en son mu konuşmak istiyorsunuz? Biliyorsunuz,
son söz milletvekilinin; eğer, bu safhada konuşmazsanız,
bir milletvekiline daha söz vereceğim. Lehinde söz
istekleri var, Hükümet konuşmak istiyorsa konuşsun.

DEVLET BAKANI H. UFUK SÖYLEMEZ (İzmir) - Şimdi
konuşacağız efendim.

YALÇIN GÜRTAN (Samsun) - Hükümet konuşmasın,
icraat yapsın.

BAŞKAN - Efendim, hem konuşacak hem icraat yapacak.

Sayın Bakan, süreyi nasıl kullanacaksınız?

DEVLET BAKANI H. UFUK SÖYLEMEZ (İzmir) - Efendim,
ben 10 dakika konuşacağım; Gençlik ve
Spordan sorumlu Bakan arkadaşım 10 dakika konuşacak
ve kalan zamanı da Sayın Tekir kullanacak.

BAŞKAN - Peki, buyurun Sayın Bakan. (DYP ve RP sıralarından
alkışlar)

Süreniz 10 dakikadır.

DEVLET BAKANI H. UFUK SÖYLEMEZ (İzmir) - Sayın
Başkan, Türkiye Büyük Millet Meclisinin değerli
üyeleri; hepinizi, bir kez daha saygı ve sevgiyle
selamlıyorum. Bu kez kürsüye, Dış
Ticaret Müsteşarlığı ve Gümrük
Müsteşarlığıyla ilgili konuşmak
üzere geldim. İlgili Bakan arkadaşımız
Sayın Ayfer Yılmaz'ın görevli olarak
yurtdışında bulunması nedeniyle, kendisine
vekâlet etmem hasebiyle huzurunuzdayım.

Konuşmama başlamadan önce şunu ifade etmek
istiyorum : Sayın Işın Çelebi sevdiğim
bir ekonomist arkadaşımızdır; aslında
kendisinden, bütçenin geneli üzerinde daha teknik
değerlendirmeler yapmasını beklerdim. Sabah
görüştüğümüz Hazine Bütçesine
yoğun eleştirilerde bulundular -kendileri şu anda
da yoklar- biz Hazine bütçesini görüşürken
de kendilerini salonda göremedim, aynı şeyleri
bir kez daha tekrarlamamak için, müsaade ederseniz
-tutanaklarda mevcuttur- Sayın Çelebi'nin dediklerine
değinmiyorum; ama, ben, kendisinin daha teknik, daha detaylara
inen bir konuşma yapmasını bekliyordum; o
konuda biraz hayal kırıklığına
uğradım, daha hırçın bir üslupla
karşılaştık.

Sayın üyeler, Meclisimizin kıymetli mensupları;
Türkiye, dışticaret hacmine baktığımız
zaman, son üç yılda, toplam 40 milyar dolardan
70 milyar dolara doğru giden bir büyüme var; 1997
yılında da 80 milyar dolara giden bir dışticaret
hacmi var. Neredeyse, üç sene içerisinde, dışticaret
hacmimiz ikiye katlanmış. 

Son üç yıl, üst üste artan bir ihracat,
yani, üç yıl üst üste artan bir ihracat
da Türkiye'nin geçmişinde pek yok baktığımız
zaman; bir yıl artsa bile, ertesi sene düşmüş.
Yalnız, geçtiğimiz bu üç yılda
-bu yıl dahil olmak üzere- yüzde 15'ten aşağı
olmayan artışlar görmüşüz; bu,
Türk ihracatçısının, müteşebbisinin,
Türkiye'nin dinamik ekonomisinin güzel bir sonucudur.
Son üç yılda, ihracat, hep, yüzde 15'ten
aşağı artmamış; bu yıl da
öyle oldu. Neye rağmen oldu : Avrupa'da, Fransa'da ve
Almanya'da yaşanan -özellikle konfeksiyonda yaşanan-
durgunluğa rağmen ki, bizim oralara ihracatımızın
hatırı sayılır bir bölümü
de konfeksiyon ve tekstil ürünleriyken. Buna rağmen,
Türkiye, ihracatını, 1996 yılında
da, Avrupa'daki durgunluğa rağmen, yüzde 15 oranında
artırmayı başarmıştır
ve ihracattaki bu artışımızın,
1997'de de, inşallah, süreceğini bekliyoruz.

Gümrük birliğine giren her ülkenin -bu, İspanya'da
böyle olmuş, Portekiz'de böyle olmuş, Yunanistan'da
böyle olmuş; NAFTA kurulduğunda Meksika'da böyle
olmuş- ilk yıl, ithalatında patlama olmuş.
Bu bizim için sürpriz değildi; bu, bizim beklediğimiz
bir hadiseydi ve bunu da, aşırı dramatik bulmadığımı
söylemek isterim.

Sayın Çelebi, dışticaret açığının
20 milyar dolar olacağını ve bunu da aşacağını
söyledi. Bizim hesaplarımıza göre, dışticaret
açığı -çok büyük bir
sapma olmadığı takdirde- 18 milyar dolar civarında
olacaktır Sayın Işın Çelebi;
yani, bizim, kesin olmayan yıl sonu tahmin hesaplarımıza
göre 2 milyar dolarlık bir iyileşme daha gözükmektedir.
İhracatın 24-24,5 milyar dolar civarında,
ithalatın da 42 milyar dolar civarında olacağını
bekliyoruz; dışticaret açığının
da 20 milyar dolar değil, 18 milyar dolar olarak gerçekleşeceğini
hesaplıyoruz. Böyle olduğu takdirde, tabiî
ki, cari işlemlerdeki açık da ona paralel
olarak azalacaktır; ama, tekrar ediyorum...

AHMET PİRİŞTİNA (İzmir) - Rakamları
kendinize saklıyorsunuz, vermiyorsunuz...

DEVLET BAKANI H. UFUK SÖYLEMEZ (Devamla) - İthalattaki
artışa baktığımız zaman,
iki sebep görüyoruz: 

Birincisi; dediğim gibi, bu tür birliklere giren bütün
ülkelerde, İspanya'da, Portekiz'de, Yunanistan'da
görüldüğü üzere; Meksika NAFTA'ya
girerken görüldüğü üzere, gümrük
birliğine girerken, yatırımlarda ve ithalatta
bir patlama oluyor.

Değerli arkadaşlarım, ikincisi; Türkiye'nin
özelliğinden kaynaklanmaktadır. Yapılan
ithalatın karakteristiğine baktığımız
zaman yüzde 28-30 civarında yatırım
malı ithal ediyor, yüzde 58 civarında da hammadde
ithal ediyor bu ülke; yani, bu, tüketime, lükse,
şuna buna, israfa giden bir ithalat değil, üretime,
yatırıma; dolayısıyla da, dolaylı
olarak ihracata döneceğini hesapladığımız;
aslında, zararlı bir ithalat değildir. O anlamda,
ithalattaki bu büyümeyi, böyle, çok abartmanın
da bir anlamı yok; bu, gümrük birliğine,
bu tür birliklere giren her ülkede ertesi sene gözüken
doğal bir artıştır. Türkiye'deki
ithalatın güzel bir özelliği de, hammade
ve yatırım malı ithalatının,
bu ithalatın yaklaşık yüzde 80'ini oluşturmasıdır.

Dünya ticaretinde liberizasyonla birlikte gümrük
vergisi koruma oranları süratle indiriliyor; onun
yerine “non tariff barrier” dedikleri tarife dışı
engeller konulmaktadır. Hükümetimiz de, aslında,
bu imkânların hepsini çıkarmış
vaziyettedir. Zaten, biliyorsunuz, bunların çoğu
1995 sonunda, Rekabetin Korunması Kanunu, patent hakları,
sınaî mülkiyet hakları, antidamping,
antisübvansiyon, tüketicinin korunması, ithalatta
gözetim ve koruma önlemleri, düzenlemelerinin hepsi
çıkarılmıştır; şimdi,
bunların uygulanması gerekmektedir. 

Aslında, biz, sanayicilerimize de söylüyoruz;
ithalattan, haksız rekabetten etkilendiğini söyleyen,
haksız yere etkilendiğini düşünen sanayicilerimiz,
üreticilerimiz bu mekanizmaları kullanmalılar,
bize başvurmalılar. Başvuruların hepsinde
de, biz, 35 kadar ülke hakkında antidamping soruşturmasını
başlatmış bulunuyoruz. Nasıl ki, bize,
damping soruşturması, antidamping vergileri koyuyorlarsa,
Türkiyede aynı mekanizmaları kullanabilecek
durumdadır. Burada, mütekabiliyet esası vardır.
İster Avrupa Birliğinden olsun, gümrük birliğinden
olsun ister Avrupa'dan olsun; nereden olursa olsun, biz bu mekanizmaları
çalıştıracak durumdayız. Bu
vesileyle, tüm sanayicilerimize çağrıda
bulunuyorum; haksız rekabetten etkilendiğini, damping
uygulamalarından etkilendiğini düşünen
sanayicilerimiz, bu mekanizmalarla, bize başvurdukları
takdirde, mutlaka, antidamping soruşturmaları açılacak;
gerekirse, antidamping vergileri mutlaka karşılıklı
olarak konulacaktır. Bu vesileyle bunu aydınlatmak
isterim.

Bavul ticaretinin önündeki engellerin kaldırılmasını
söylediler sayın konuşmacılar; katılıyoruz.
1991'de Sovyetler Birliğinin dağılmasından
sonra, aslında, önemli bir fırsat çıktı
ve Türkiye, bunu doğru politikalarla Türkiye'ye
kanalize etti. Bavul ticareti, gerçekten, başta disiplinsizdi;
ama, Türkiye'de milyarlarca dolarlık bir ticaret hacmi,
ihracat potansiyeli ve bir Laleli piyasası yaratmıştır.
Tabiî ki, bu ülkeler de kendi dışticaret
düzenlerini yapıyorlar. Türkiye de, bu bavul
ticaretini bozmadan, ürkütmeden; ülkeye giren ihracat
imkânını ve giren dövizi kaçırmadan;
bunları, dengeli, reel ekonomiye kazandırıcı
önlemleri düşünmektedir; ama, burada çok
dikkatli ve hassas olacağımızı bir kez
daha beyan etmek isterim.

Bu arada, sayın konuşmacılardan bazıları
bedelsiz ithalata değindiler; onu da arz etmek isterim.

Değerli arkadaşlarım, Hükümetin temel
amacı, bedelsiz ithalat yapmak değildir. Amacımız
-sabahki Hazine Müsteşarlığı bütçesi
konuşmamda da arz ettiğim üzere- kısa vadeye
sıkışan içborçlanmayı,
orta ve uzun vadeli borçlanmaya, mümkünse dışborçlanmaya
çevirmektir. Son üç yıldır, net
repayer olan, yani net dış geri ödeyici olan
Türkiye'yi, net repayer etmeden, bütün borçlarını
kendisi döndürebilen, dönüştürebilen,
bunu üretebilen bir yapıya getirmektir. Bu önlemlerden,
kaynak paketlerinden bir tanesi -Hazine Müsteşarlığı
bütçesinde de arz ettiğim gibi- Türk bankalarından
dövizli dışborçlanmaydı ki -bunu
piyasa koşullarında büyük başarıyla
yaptık- 2 milyar doları borçlanabildik; bunu
yapmasaydık, içeriden borçlanacaktık.
Bir tanesi de “bedelsiz ithalat” olarak adlandırılan
bir yöntemdir ki, bu yöntem de, sınırlı
ve limitli bir uygulamadır. Türk otomotiv sanayii
ve yan sanayii güçlüdür, rekabete açıktır,
dünyanın her yerine ihracaat yapabilir; böylesi
sınırlı ve limitli bir uygulamadan çok
olumsuz etkileneceğini beklemek de doğru değildir.

Müsaade ederseniz, son rakamları size arz etmek istiyorum
: Elimizdeki toplam başvuru sayısı 7 807 olarak
gözükmekte ve 450 milyon mark civarında da bir
para birikmiştir -biliyorsunuz, yılbaşına
kadar da yatırma süresi vardır- görüleceği
üzere, makul ve mantıklı bir gelişme
sürecindedir. Bu bakımdan, olaya, sadece bedelsiz
ithalat diye bakmak değil; orta ve uzun vadeli kaynak arayışlarında,
Hükümetin alternatif bir enstrümanı olarak
bakmak lazımdır. 

DSP Milletvekili Sayın Tamer Kanber'in “limanları
sattırmayız, özelleştirmeyeceğiz”
beyanını gerçekten üzüntüyle
karşıladım. Limanlar satılmıyor
Sayın Kanber. Limanların özelleşmesi,
Gümrük İdaresinin özelleşmesi anlamına
da hiç gelmiyor. Limanlar kiralanacaktır. Biz, Türk
özel sektörüne, müteşebbisine, girişimcisine
güveniyoruz. Buralarda yapılacak yatırımların,
büyümenin, kapasite artırımlarının
bu kanalla yapılmasının doğru olduğu
kanaatindeyiz. Devlete, liman işletmeciliği, sütçülük,
sucuk üreticiliği, patiska ticareti yaptırmanın
dönemi geçmiştir. Dünyada, tüm devletçi
ekonomiler, hemen hemen -belki bir Küba gibi birkaç
örnek dışında- tamamen liberal ekonomiye,
rekabetçi serbest piyasa ekonomisine dönmüşlerdir.
Türkiye'yi de, artık, bu yoldan kimse çevirmeye
kalkmasın. Bu “limanları sattırmayız”
lafı, bana, bir zamanların “köprüyü
sattırmayız” lafını hatırlattı
ki, bunu çok yerinde bulmadığımı
beyan etmek isterim.

BAŞKAN - Sayın Bakan, 1 dakikanız var efendim.

DEVLET BAKANI H. UFUK SÖYLEMEZ (Devamla) - Toparlıyorum
efendim.

Aslında, tabiî, Eximbank'ın son derece büyük
kredi desteği vardır. Eximbank'ın kredileri,
geçen yıl yüzde 90 oranında artırıldı.
İhracatımızın toplam yüzde 25'ini
Eximbank'tan finanse edebiliyoruz; amacımız, bunu
daha da çoğaltmak, sevk öncesinde ihracatçılarımıza
destek verebilmektir. 

Değerli milletvekilleri, gecenin ilerleyen saatinde, tekrarlara
yer vermemek ve diğer bakan arkadaşlarıma da
zaman ayırmak için konuşmamı burada
toparlıyorum. Yapıcı eleştiri ve önerileriyle
bize yön veren, destek veren; nitelikli, kaliteli tartışmalarla,
bütçe tartışmalarını, gerçekten
bizim için de, Hükümet için de, ülke
için de, faydalı bir noktaya getiren grupların
tüm sözcülerine bir kez daha teşekkür
ediyor; beni sabırla dinlediğiniz için hepinize,
sevgi ve saygılarımı sunuyorum. 

Sağ olun efendim. (DYP, RP ve ANAP sıralarından
alkışlar) 

BAŞKAN - Teşekkür ederim Sayın Bakan.


İkinci konuşmayı yapmak üzere, Devlet
Bakanı Sayın Bahattin Şeker; buyurun efendim.
(DYP sıralarından alkışlar) 

Sayın Bakan, sizin de süreniz 10 dakikadır.


DEVLET BAKANI BAHATTİN ŞEKER (Bilecik) - Teşekkür
ederim Sayın Başkan. 

Sayın Başkan, Yüce Meclisin değerli milletvekilleri;
hepinizi saygıyla selamlıyorum. 

Konuşmama başlamadan önce, rahmetli olan Kırşehir
Milletvekili Mehmet Ali Altın'ın, ailesine ve Anavatan
Partisi Grubuna başsağlığı diliyorum.


Değerli arkadaşlarım, Gençlik ve Spor
Bakanlığı bütçesi üzerinde
söz alan Boray arkadaşıma, Necmettin Aydın'a,
İsmail Kalkandelen ve Yusuf Namoğlu'na teşekkür
ediyorum. Cumhuriyet Halk Partisi Grubu adına konuşan
Sayın Mehmet Sevigen -bakanlık da yapmış
olan bu arkadaşımız- talihsiz bir konuşma
yaptı.

Değerli arkadaşlarım -yeni gelen arkadaşlarım
bilsinler diye söylüyorum- ben, kuruluşa ve kurtuluşa
beşiklik etmiş Bilecik'in bir milletvekiliyim, iki
dönemdir seçiliyorum ve birinci dönem tercihle
seçilerek bu Meclise geldim. On sene önce de Türk
kanunları her Türk vatandaşına o günkü
şartlarda ne hak verdiyse ve hiç bir siyasî
partiye üye olmadığım o günkü
şartlarda, bir tüccar, esnaf ve bu memleketin bir evladı
olarak, hangi vatandaş hangi kanunlardan yararlanıyorsa,
askerliğimi öyle yaptım. Beş sene önce
görev aldığımızda, hiç kimsenin
sormadığı, hiç kimsenin söylemediği
bu konularda, bakan olduktan sonra fincancı katırlarını
ürküttüğümüz için, bazı
medya kuruluşlarında “araştırmacı
televizyoncu” denilen birtakım arkadaşların
tertip ettiği bir konuyla karşı karşıya
kaldım. Benim bu konuda yapabileceğim tek şey
yargıya gitmekti. Ertesi gün gerekli açıklamayı
yaptım ve 10 milyar liralık tazminat davası
açarak kendisini mahkemeye verdim ve önümüzdeki
günlerde de bu konu, mahkemede görüşülecek.

Çok özür diliyorum ama bu arkadaşım
bana bir şeyi hatırlattı: Ben hep düşünüyordum,
bizim küçüklüğümüzde Cumhuriyet
Halk Partisi Bilecik'te çok ilerideydi -Yöneticileri
kusura bakmasınlar; ama- bugün, maalesef, Mehmet Sevigen
gibi bakanlık yapmış bir arkadaşımızın,
buraya hazırlanmadan gelip, hem benim konumla hem de diğer
konularda nasıl bir çalışma ile Cumhuriyet
Halk Partisini yüzde 10'lara düşürdüğünü,
Cumhuriyet Halk Partisini Bilecik'te beşinci sıraya
düşüren böyle idarecilerin olduğunu üzüntüyle
seyrediyorum.

Değerli arkadaşım, Spor Totodan çakmak
dağıttığımızı söyledi;
biraz evvel Spor Toto Müdürünü çağırdım;
nisan ayı içinde reklam aracı olarak -o devirdeki
bakanın da benim de imzam yok- 2 500 adet alınmış
ve belirli kimselere değil, ortadan, reklam amacıyla
dağıtılmıştır.

Yine, Mehmet Sevigen arkadaşım, Çatalca'da
bir yüzme havuzu olduğunu ve bunun içinin kumla
dolu olduğunu söyledi. Araştırma yaptık
ve Çatalca'da bir yüzme havuzu olduğunu bile bulamadık.

MEHMET SEVİGEN (İstanbul) - Çatalca'da değil...

DEVLET BAKANI BAHATTİN ŞEKER (Devamla) - Ben bu konuyu
üzüntüyle karşıladım. İnşallah,
bundan sonra yapacağı konuşmalarda grup başkanvekilleri
kendisini kontrol eder de, daha akıllı ve mantıklı
konuşur!..

Çok değerli arkadaşım, Türk sporuna
hizmet eden Sayın Yusuf Namoğlu'nun birtakım
soruları vardı; kendisine katılıyorum.
Spor Bakanlığı bütçesine, bu sene,
Gençlik ve Spor Genel Müdürlüğüyle
ilgili konulan pay çok azdır; geçen sene
400 milyar lira ayrılmış, Devlet eski Bakanımız
Sayın Ersin Taranoğlu'nun çalışmalarıyla,
bütçeden, müdürlüğe 1 trilyon lira
eködenek verilmiştir. Bu sene Bakanlığımıza
verilen ödenek 1 trilyon 400 milyar liradır. Burada
bütün arkadaşlarımızla, her gün,
kendi il ve ilçelerindeki kapalı spor salonları,
sahaları, yüzme havuzları ve birçok
spor etkinlikleriyle ilgili konular, görüşüyoruz;
bunları yapmak mümkün değil. 

Bunun yanında, Spor Totonun bilgisayar sistemine geçmesiyle
ilgili bir konu vardı. Spor Totonun bilgisayar sistemine
geçmesini biz de kabul ediyoruz. Devlette devamlılık
esastır; ama, bu, dolar bazında bir ihaleydi; bunun
çok masraflı olacağına inandık.
Bunu, Milli Piyango ile birleştirip, daha rantabl olacak
bir konuma getirmek için çalışmalarımızı
devam ettiriyoruz. 

İstanbul'da 100 bin kişilik stat için çalışmalarımız
devam ediyor, teklifleri aldık, yap-işlet-devret
sistemiyle İstanbul Olimpik Parkta, inşallah, 1997
yılında bu stadın da temelini atacağız.

Değerli arkadaşlarım, bizler, hepimiz, milletvekili
olarak bu bakanlık görevlerinde, gelip geçiciyiz;
ama, burada konuşan bütün arkadaşlarımız,
Türkiye nüfusunun yüzde 50'sinin genç olduğunu,
gençliğe yardım etmesi lazım geldiğini
söylediler; ama, maalesef -ki, buradaki Devlet Planlamadaki
arkadaşlarımız darılmasınlar-
bize verilen bütçelerle, bize verilen ödeneklerle,
Genel Müdürlüğümüzün bir arpa
boyu yol alamayacağı hepinizin malumu; bunu da belirtmek
istiyorum.

ALGAN HACALOĞLU (İstanbul) - Bütçeyi Meclis
veriyor Planlama değil.

DEVLET BAKANI BAHATTİN ŞEKER (Devamla) - Sayın
Milletvekilim, Planlamada çalışan arkadaşlarımız
bize destek olabilirlerdi. Biz kendilerine gittik. O gün
ek bütçeden bize de ödenek vermelerini; çok
az ödenek verdiklerini söyledik. Plan ve Bütçe
Komisyonunda sizler de bize yardımcı oldunuz; teşekkür
ediyorum; ama -ilk çalışmaları söylüyorum-
maalesef, bu kadar çalışmamıza rağmen,
Devlet Planlamadan, bu ödeneğin bize yeterli olduğu,
daha fazla verilmeyeceği belirtildi. Ben, Hükümetin
bir üyesiyim; ama, burada, özeleştiriyi, kendim
için de Hükümetimiz için de yapıyorum.

Değerli arkadaşlarım, yurtdışında,
birçok vatandaşımızın evlatları,
gençlerimiz var. Sportif faaliyetlerde yurtdışındaki
gençlerimizden de faydalanmak için Avrupa'da da
gerekli çalışmaları başlattık.
“Alkol, kumar ve uyuşturucuya hayır, spora evet”
sloganıyla ilgili olarak, Millî Eğitim Bakanlığı
ve diğer bakanlıklarla çalışmalarımız
devam ediyor. 

Türkiye'de yalnız futbol olmadığını,
bunun yanında, başta atletizm olmak üzere, diğer
spor branşları olduğunu; artık ilkokullarda
da beden eğitimi dersleri başlatılarak, Millî
Eğitimle beraber çalışmak suretiyle, beden
eğitimi öğretmenlerinden faydalanıp, bütün
spor branşlarında, nüfusu 60 milyonu aşan
ülkemizde, spora daha çok katkı sağlayarak,
hep beraber çalışmayı arzu ediyoruz.

2000 ve 2004 yılları için çalışmalarımız
devam ediyor. Önümüzdeki yıl Akdeniz Olimpiyatları
ve 2000 Sydney Olimpiyatları için çalışmalarımız
devam etmekte, 6-18 yaş çocuk gruplarıyla
ilgili olarak, bunların antrenörleri ve bölge
müdürlükleriyle gerekli iletişimi kuruyoruz.


Bu kadar olumsuzluklara rağmen, Atlanta Olimpiyatlarında
197 ülke arasında 19 uncu olduk. Burada, bütün
sporcularımızı, antrenörlerimizi, yöneticilerimizi
ve bizden önce çalışan Değerli Bakanımızı,
genel müdürlerimizi ve yönecilerimizin hepsini
kutluyorum.

Bu arada, Karadeniz civarındaki ülkelerle işbirliğimiz
sürdürülmekte. Buradan, yüzde 99'a yakın,
ülkelerden, gerekli bilgiler geldi. 

Karadeniz Oyunlarıyla ilgili yeni çalışmamızı
başlatıyoruz. Önümüzdeki günlerde,
Karadeniz ülkelerinin bakanlarıyla beraber İstanbul'da
bir toplantı tertip edip, inşallah, 1997 yılında
başlayacağız. 

Bunun yanında, Güneydoğu Anadolu'daki GAP spor
şenliklerini önümüzdeki sene uluslararası
alana yaymak, en büyük amacımız.

BAŞKAN - Sayın Bakan, 1 dakikanız var efendim.

DEVLET BAKANI BAHATTİN ŞEKER (Devamla) - Sponsorluk
kanun tasarısı, devlet sporculuğu kanun tasarısı
ve spor kulüpleri kanun tasarısı tartışmaya
açılmış, bir kısmı Meclise
gelmek üzere. Diğer tartışmalar da bittiği
zaman, bunları, önümüzdeki günlerde
Meclise sevk edeceğiz.

Değerli arkadaşlarım, sizin verdiğiniz bu
ödenekleri, elimizden geldiği kadar, tasarruf ilkelerine
uygun olarak en iyi şekilde değerlendirmek, bizim temel
hedefimiz olacaktır.

Teşkilatımıza gösterdiğiniz yakın
ilgi ve değerli katkılarınızdan dolayı
teşekkür eder, en derin saygılarımı
sunarım. (DYP, RP ve ANAP sıralarından alkışlar)

BAŞKAN - Teşekkür ederim Sayın Bakan.

Sayın Bakan konuşmasında “Planlama bizim
ödenekleri kıstı” dedi. Aslında,
tabiî, bizim Anayasamıza göre, devletin gelir
ve gider dengesini kurma yetkisi Plan ve Bütçe Komisyonundadır.
Plan ve Bütçe Komisyonu da Türkiye Büyük
Millet Meclisine niyabeten görev yapıyor. Anayasaya
göre de, Türkiye Büyük Millet Meclisi Genel
Kurulu gider artırıcı bir tasarrufta bulunamaz;
bu, Plan ve Bütçe Komisyonun yetkisindedir. Dolayısıyla,
tabiî, devlet bürokrasisi içerisinde yer alan
bir devlet biriminin bütçeyi tayin etme yetkisi yoktur.
Yanlış anlaşılmasın diye, bunu
düzeltiyorum.

VI. - SATAŞMALARA İLİŞKİN KONUŞMALAR

1. - İstanbul Milletvekili Mehmet Sevigen'in, Devlet Bakanı
Bahattin Şeker'in şahsına sataşması
nedeniyle konuşması

BAŞKAN - Şimdi, Cumhuriyet Halk Partisi Milletvekili
Sayın Mehmet Sevigen, gönderdiği bu pusulada “spordan
sorumlu Devlet Bakanı konuşma yaparken, ileri sürmüş
olduğum görüşten farklı bir görüş
atfetmiştir; ayrıca, şahsıma sataşmıştır”
demektedir. 

Gerçekten, biraz sataşma hissettim; onun için,
çok kısa... (CHP ve DSP sılarından
alkışlar, DYP sıralarından gürültüler)


Efendim, gerçekten, konuşmada sataşma var.

Kısa ve yeni bir sataşmaya meydan vermemek üzere...

HACI FİLİZ (Kırıkkale) - Sayın
Başkan, Sayın Bakanın söylediği,
Mehmet Bey'in söylediğinin yüzde 1'i bile değil...

BAŞKAN - Rica ediyorum, yeni bir sataşmaya meydan
vermemek üzere konuşun ve hangi konuşmanızı
yanlış tefsir ettiyse onu da söyleyin. 

Buyurun. 

MEHMET SEVİGEN (İstanbul) - Teşekkür
ederim Sayın Başkan. 

Sayın Başkan, sayın milletvekilleri; Sayın
Bakan burada konuşma yaparken “benim kötü
yönetici olduğumu” söyledi. Sayın Bakanın
istediği yönde konuşma yaptığınız
zaman, onun istediklerini söylediğiniz zaman çok
iyi oluyorsunuz, yönetici oluyorsunuz.

İnanın, ben, Sayın Bakan hakkında
çok kısa şeyler söyledim.  Sadece bir
örnek vermek istiyorum. Bu konuyu açtığı
için çok üzülerek söylüyorum,
geçen dönemdeki Meclis albümüne bakın;
o albümde, Sayın Bakanın üç yabancı
dil bildiği yazılmıştır; 20 nci
Dönemin Meclis albümünde de, Sayın Bakanın
sadece “İngilizce” bildiği yazılmıştır.
Orada bile, en küçük... Tevessül etmiştir.


Kendi bölgesiyle ilgili...(DYP sıralarından
gürültüler)

BAŞKAN - Sayın Sevigen, yeni bir sataşmaya
meydan vermemek üzere.... Lütfen...  

MEHMET SEVİGEN (Devamla) - Özür diliyorum, sataşma
yok; ama, bakın... (DYP sıralarından gürültüler)

BAŞKAN - Sayın Sevigen, bakın, yeni bir sataşmaya
meydan vermemek üzere. Lütfen... Rica ediyorum... Bu,
böyle, sabaha kadar bitmez. Rica ediyorum...

MEHMET SEVİGEN (Devamla) - Sevgili milletvekilleri, rica
ediyorum; arkadaş bize saldırdığı
zaman susuyorsunuz. Siz milletvekilisiniz, adil olmak zorundasınız
değil mi? Benim hakkımda söyledikleri laflar için
arkadaşlarım tepki göstermiyor... (DYP sıralarından
gürültüler)

Müsaade eder misiniz... Bir dakika... (DYP sıralarından
gürültüler) Ben de söyleyeyim. (DYP sıralarından
gürültüler)

BAŞKAN - Lütfen müdahale etmeyin.

MEHMET SEVİGEN (Devamla) - Çatalca'da, Mehmet Ali
Yılmaz döneminde havuz yapılmadı mı?..
Burada arkadaşlar vardı, söylesinler. Gülay
Atığ'a verilmedi mi; verildi. Şimdi, Çatalca'daki
havuz tamemen bir toprak yığını içerisinde.
Ben, bunu söylediğim zaman yanlış mı
yapıyorum?.. Oraya o havuzu yanlış yaptınız
diyorum, bunu anlatmaya çalışıyorum.


Allah nasip ederse, önümüzdeki günlerde...
 Sayın Bakanla ilgili, elimde, bu kürsüden söylemediğim
o kadar çok bilgi var ki.. İnanın, samimî
olarak söylüyorum, o gazetelerdekiler boş kalır.
Tepecik'te 15-20 şehit verilmiş. Bir arkadaşımız
mektubunda bunu yazmış; “çıksın,
askerliğini yaptığını ispat etsin”
diyor. Tepecik'teki arkadaşlar öyle söylüyorlar.
Bunu ben söylemedim; Bana, kendi bölgelerindeki vatandaşlarımızdan
gelen mektuplar. Bu konuyu bile açmayacaktım; sadece,
askerliğiyle ilgili, Atatürk'ün “ben, sporcunun
çevik, zeki, ahlaklısını severim”
dediğini...  Bunların başında olan bir
Sayın Bakan bir de askerliğini yapmış
olsa daha iyi olmaz mı düşüncesiyle hareket
etmiştim. Bundan Sayın Bakanın alınmasına,
benim hakkımdaki düşüncesine... Kendi istedikleri
doğrultuda konuşmadık diye... Ama, iyi ki böyle
konuşmuşum; çünkü, Sayın Bakana
söz hakkı doğdu, konuşulacak olayları
ortaya çıkardı. Bu bakımdan, ben,
Sayın Bakanın bu konuşmasını
yadırgıyorum ve yanlış olduğunu
düşünüyorum.

Hepinize teşekkür ediyorum. (CHP sıralarından
alkışlar)

BAŞKAN - Teşekkür ederim Sayın Sevigen.


V. - KANUN TASARI VE TEKLİFLERİYLE KOMİSYONLARDAN


GELEN DİĞER İŞLER (Devam)

1. - 1997 Malî Yılı Genel ve Katma Bütçeli
İdareler Bütçe Kanunu Tasarıları
ile 1994 ve 1995 Malî Yılları Genel ve Katma
Bütçeli İdareler ve Kuruluşlar Kesinhesap
Kanunu Tasarıları (1/518, 1/519; 1/282, 3/414; 1/283,
3/415; 1/492, 3/516; 1/493, 3/517) (S. Sayıları
: 134, 135, 103, 102, 151, 150 (Devam)

E) DIŞ TİCARET MÜSTEŞARLIĞI (Devam)

1. - Dış Ticaret Müsteşarlığı
1997 Malî Yılı Bütçesi

2. - Dış Ticaret Müsteşarlığı
1995 Malî Yılı Kesinhesabı

F) GÜMRÜK MÜSTEŞARLIĞI (Devam)

1. - Gümrük Müsteşarlığı
1997 Malî Yılı Bütçesi

2. - Gümrük Müsteşarlığı
1994 Malî Yılı Kesinhesabı

3. - Gümrük Müsteşarlığı
1995 Malî Yılı Kesinhesabı

G) DEVLET İSTATİSTİK ENSTİTÜSÜ
BAŞKANLIĞI (Devam)

1. - Devlet İstatistik Enstitüsü Başkanlığı
1997 Malî Yılı Bütçesi

2. - Devlet istatistik Enstitüsü Başkanlığı
1994 Malî Yılı Kesinhesabı

3. - Devlet İstatistik Enstitüsü Başkanlığı
1995 Malî Yılı Kesinhesabı

H) GENÇLİK VE SPOR GENEL MÜDÜRLÜĞÜ
(Devam)

1. - Gençlik ve Spor Genel Müdürlüğü
1997 Malî Yılı Bütçesi

2. - Gençlik ve Spor Genel Müdürlüğü
1994 Malî Yılı Kesinhesabı

3. - Gençlik ve Spor Genel Müdürlüğü
1995 Malî Yılı Kesinhesabı

BAŞKAN - Devlet Bakanı Sayın Sabri Tekir,
buyurun efendim. (RP ve DYP sıralarından alkışlar)

Sayın Bakan, konuşma süreniz 20 dakikadır.

DEVLET BAKANI SABRİ TEKİR (İzmir) - Sayın
Başkan, Yüce Meclisin değerli üyeleri; hepinizi
saygıyla selamlıyorum.

Bakanlığıma bağlı Devlet İstatistik
Enstitüsüyle ilgili burada ileri sürülmüş
olan birtakım tenkit noktalarına cevap vermek üzere
söz almış bulunuyorum. 

Devlet İstatistik Enstitüsünün, özellikle
bilimsel araştırma yapan bir kurum olması
nedeniyle, ülkenin ekonomik kalkınması bakımından
öneminin ne kadar büyük olduğu malumdur. Devlet
İstatistik Enstitüsü, ekonomik verileri toplayan
bir kuruluştur, sosyal ve kültürel verileri toplayan
bir kuruluştur; ekonomik verilerden hareket etmek suretiyle
planlamalar yapılır ve yine ekonomik verilerden
hareket etmek suretiyle, ülkenin kalkınmasına
yönelik birtakım hedefler tespit edilir.

Toplumsal kalkınma hedeflerinin tespiti de, yine bu çerçeve
içerisinde gerçekleştirilir. Eğer, ekonomik
konularda sağlıklı kararlar almak istiyorsak,
sosyal konularda sağlıklı politikalar geliştirmek
istiyorsak, Devlet İstatistik Enstitüsünün
teknolojik yönden ve metot yönünden çok
iyi bir şekilde desteklenmesi, çok iyi bir şekilde
geliştirilmesi gerekir. 

Tabiî, şu anda Devlet İstatistik Enstitümüzün
sorunları yok mudur; elbette ki vardır. Demokratik
Sol Partili arkadaşımın ifade ettiği gibi,
sağlıklı bir anketör kadrosunun mevcut
olduğunu söyleyemeyiz; ancak, profesyonel bir anketör
kadrosunun mevcut olmayışı, Devlet İstatistik
Enstitümüz tarafından gerçekleştirilen
hizmetlerin herhangi bir şekilde sağlıksız
olduğu sonucunu doğurmaz; bunu söylemek mümkün
değildir.

İl teşkilatlarımızın çok
daha aktif hale getirilmesi gerektiği de doğrudur. Kendilerine,
bu noktada, bazı çalışmalarımızın
bulunduğunu ve yakın bir zaman içerisinde, özellikle
il teşkilatlarının daha aktif bir şekilde
bu hizmeti yürütme konusunda teşkilatlandırılacağını
burada ifade etmek istiyorum.

Teknolojik yenileştirmenin de, bir yerde, hızlı
bir şekilde gerçekleştirilmekte olduğunu
da burada ifade etmek isitiyorum. Eğer, güncelliğini
yitirmeden, birtakım istatistikî verilerin zamanında
ortaya konulması söz kosunu olacak ve böylece,
daha sağlıklı kararların alınması
gerçekleştirilebilecek ise, bunun için, elbette
ki, teknolojik yenileştirmenin yapılması gerekecektir.


Millî gelir dağılım hesaplarıyla
ilgili birtakım bilgilerin geç ulaşmakta olduğu
söyleniyor. Ancak, bütün bunların hemen
hepsinin veri itibariyle toplanması ve sonra, bunların,
analize tabi tutulması, elbette ki, zamanı gerektirecektir.
Nitekim, bizim size sunduğumuz bu tablolarda, esas itibariyle,
çok kısa bir zaman içerisinde toplanan verilerin
analize tabi tutulduğu ve bunların, değerlendirilip,
sağlıklı bir şekilde, gerçek veriler
haline getirilmesi söz konusu olmuştur. Bu da, bir
yıllık bir zaman içerisinde gerçekleştirilebilmiştir.
Ben, şahsım adına ve de sizlerin adına
aynı şeyi yapmak istiyorum, Devlet İstatistik
Enstitüsünde çalışan arkadaşlarımı
tebrik etmek istiyorum. 

Nüfus sayımı meselesiyle ilgili de birtakım
tenkitler gelmiştir. Gerçekten de, nüfus sayımının
2000 yılından önce yapılmayacağı
şeklinde bir hüküm getirilmiştir; ama, nüfus
sayımının yapılması ayrı
bir şeydir, nüfus tespiti işleminin yapılması
ayrı bir şeydir. Nüfus tespiti işlemi
her zaman yapılabilecektir ve dolayısıyla
da, özellikle belli yörelerde, nüfus tespiti işlemleri,
yine, Devlet İstatistik Enstitüsü tarafından
yapılagelmektedir. 

1995 genel seçimlerinin, bu açıdan sağlıksız
olduğu şeklinde bir gerekçe ortaya konulmuştur.
Türkiye'de, nüfus hareketleri önlenmediği zaman
veya en azından, sosyal barış ortamı
temin edilmediği, bu hareketlilik ortadan kaldırılmadığı
müddetçe, elbette ki, birtakım sağlıksız
yapılanmalar veyahut da nüfus yoğunluğunun
ortaya çıkması olayı meydana gelecektir.
Bu, zaman içerisinde, bir yerde sanayileşme hareketinin
de yoğunluğunu oluşumunu dengeli bir tarzda gerçekleştirdiğimiz
zaman, herhalde çok daha değişik bir tarzda sağlıklı
bir veri toplama imkânı da ortaya çıkacaktır.
O zaman, bunlarla ilgili düzenlemeler de daha rahat bir şekilde
yapılabilecektir.

Şimdi, birtakım talepler vardır. Bu taleplerden
bir tanesi, özellikle genel nüfus tespiti ve seçmen
kütüklerinin yenilenmesine ilişkin kanun tasarısının
desteklenmesidir. Ben, bunu, Plan ve Bütçe Komisyonunda
daha açık bir şekilde ifade ettim. Bunların
bir politik tartışma konusu yapılmasına
gerek yoktur. Teknik konulardan ibarettir. Teknik konuya ilişkin
olduğu müddetçe de, Demokratik Sol Partiden de
gelse, bir başka partiden de gelse, elbette ki, biz, desteğimizi
veririz; orada da buna destek verdiğimizi daha açık
bir şekilde ifade etmiştim, burada da aynı
şekilde ifade etmek istiyorum.

Elbette ki, vergi istatistikleri de son derece önemlidir.
Bir ülkenin kamu maliyesinin ana tablosunun çıkarılması
bakımından ve vergilerdeki gelişmelerin sağlıklı
olup olmadığını gözleme bakımından,
vergi istatistikleri son derece önemlidir; ama, bunların
da ortaya çıkarılabilmesi için, zincirleme
bir tarzda, birtakım kamu kuruluşlarının
devreye girmesi gerekmektedir ki, süratli bir veri toplama
mekanizması gerçekleştirilemediği zaman,
Devlet İstatistik Enstitümüz tarafından
da bunların zamanında ortaya konulması mümkün
olamayacaktır. 

Kayıtdışı ekonominin boyutları
için de aynı şeyi söylememiz mümkündür
ve dolayısıyla, bütün bunların
hemen hepsi doğrudur; ancak, bu veriler, başka kurumların
da -ifade etmiş olduğum şekliyle- bilgi ve veri
arzına bağlı olarak ortaya konulabilecektir.

Nedim İlci Beye de ilgilerinden dolayı teşekkür
ediyorum; güzel bir konuşma yaptılar. Devlet
İstatistik Enstitümüzün, özellikle
1997 yılına ilişkin olmak üzere, birtakım
atılımlar yapmakta olduğunu da burada ifade
etmek istiyorum. Mesela, Sağlık Bakanlığıyla
sağlık enformasyon sistemi içerisine girilmektedir;
Hazine Müsteşarlığıyla bilgi dağıtım
sistemleri kurulmaktadır; İstanbul Sanayi Odasıyla
elektronik veri değişim programları için
çalışmalar yapılmaktadır. Öyle
zannediyorum ki, 1997 yılı içerisinde, bunların
hemen hepsi devreye girmiş olacaktır.

Sonra, Reuters Terminalinde 5'i İngilizce, 5'i de Türkçe
olmak üzere 10 sayfa açılmış ve
böylece, Türkiye ile ilgili istatistikî verilerin
bütün dünyaya arzının zamanında
gerçekleştirilmesi noktasında bir hizmet verilmektedir.

Ayrıca, 1997 yılı, Devlet İstatistik
Enstitümüz açısından, bir araştırma
yılı olarak kabul edilmiştir ve dolayısıyla
da, son zamanlarda yapılmakta olan bütün sempozyum
ve panel gibi çalışmalar da bu faaliyet zincirinin
birer halkası olarak ortaya çıkmaktadır.

Burada açık bir şekilde haber vermek istiyorum;
Uluslararası İstatistik Enstitüsünün
dünya konferansı da, 1997 yılı itibariyle
İstanbul'da gerçekleştirilecektir. Bu konferansın
ev sahipliğini Devlet İstatistik Enstitümüz
yapacaktır. Bu konuda da, herhalde başarılı
bir sınav vereceğini tahmin ediyorum. Takriben 3 bine
yakın bilim adamının katılacağı
bu konferansta, öyle zannediyorum ki, Türkiye güzel
bir sınav verecektir.

Bütçe itibariyle de bir değerlendirme yapmam gerekirse,
şöyle bir tabloyla karşı karşıya
gelmiş oluyoruz. Devlet İstatistik Enstitümüzün
bütçesi 1996 yılı bütçesiyle
karşılaştırıldığında,
toplam olarak yüzde 140 nispetinde artmıştır.
Yatırımlar itibariyle değerlendirildiği
zaman -özellikle, bilimsel araştırma ve geliştirme
faaliyetlerine verdiğimiz örneğin de bir göstergesi
kabul edilmek suretiyle değerlendirilmesi gerekir- yüzde
311 oranında bir artış sağlanmıştır.
 Bir ülkede, eğer, veri tabanı diye ifade edebileceğimiz
veya veriler diye ifade edebileceğimiz bilgiler ne kadar sağlıklıysa,
ekonomi politikalarının geliştirilmesi de
o derece sağlıklı olacaktır. Aksi takdirde,
sadece keyfî veya indî birtakım değerlendirmeler
yapılacak, indî olarak birtakım hedefler tespit
edilecek ve bu hedeflere de ulaşabilme imkânı
bulunmayacaktır.

Bu şekilde, Devlet İstatistik Enstitümüzle
ilgili birtakım bilgileri verme cihetine gittim. Bunun
dışında, yöneltilmiş olan birtakım
tenkitlere de, daha değişik bir üslup içinde
cevap vermeye çalışacağım. 

Sayın Çelebi burada bir konuşma yaptılar.
Bu konuşmada, özellikle, Sayın Başbakanımızın
vermiş olduğu bilgilerin ve ortaya koymuş olduğu
tabloların doğru olmadığı iddiasında
bulundular  ve bunu da kendilerinden talep ettilerini ifade etmek
suretiyle, kendilerine verilmediğini, ulaştırılmadığını
ifade ettiler. Halbuki, normal olarak, Başbakanlık
ile Türkiye Büyük Millet Meclisi arasındaki
yazışmaların kendine mahsus bir protokolü
vardır. Bunu, Sayın Çelebi'nin, özellikle
devlet tecrübesine sahip olması nedeniyle bilmesi
gerekir. Eğer, bilmiyorsa, bu tecrübeyi yeteri kadar
elde etmediği kanaatini taşırım. (ANAP
sıralarından gürültüler) Meclis Başkanına
Başbakanlıktan yazılacak tüm yazışmaların,
Sayın Başbakan tarafından bizatihi imzalanması
gerekir. Eğer, Meclis Genel Sekreterliğine bir yazı
yazılacak ise, Genel Sekreterliğe yazılacak
olan yazının da Müsteşar tarafından
bizatihi imzalanması gerekir. Dolayısıyla,
eğer, kendisi, Genel Sekreterlikten böyle bir talepte
bulunmuş ve bu konuyla ilgili de yeterli cevap alamamışsa,
Müsteşar Beyin izinde olması nedeniyledir. Bunu
ifade ediyorum. 

MUSTAFA CUMHUR ERSÜMER (Çanakkale) - Daha hiçbir
şey öğrenememişsiniz!..

DEVLET BAKANI SABRİ TEKİR (Devamla) - Ancak, eğer,
Sayın Çelebi -biz Sayın Çelebi ile
pek yabancı değiliz; seçimden önce kendisiyle
epey bir ekran tartışmamız olmuştur,
hâlâ da bazı tartışmaları
rahat rahat yapabilme imkânını bulabilmekteyiz-
bir İzmir Milletvekili olmak üzere ya da bir arkadaşı
olmak üzere benden talepte bulunmuş olsaydı,
bu tabloları, ben, kendisine rahat bir şekilde verebilirdim,
takdim edebilirdim. Eğer, benim takdimim şey ise, ben
de, şu anda Meclis Başkanlık Divanında
görevli arkadaşa takdim ediyorum, özellikle Sayın
Çelebi'ye tabloları takdim etmek üzere. (RP
sıralarından alkışlar)

BAŞKAN - Peki efendim.

ALGAN HACALOĞLU (İstanbul) - Sayın Başkan,
bir kopya da ben rica ediyorum.

BİLTEKİN ÖZDEMİR (Samsun) - Bir fotokopi
de ben rica ediyorum Sayın Bakan.

BAŞKAN - Bir dakika efendim... Oturur musunuz... Sayın
Bakan sözünü bir bitirsin...

DEVLET BAKANI SABRİ TEKİR (Devamla) - Efendim, bu
tablolar, esas itibariyle, zaten burada Sayın Başkanın
da ifade etmiş olduğu şekliyle...

SÜLEYMAN HATİNOĞLU (Artvin) - Nereden geldi bunlar...

DEVLET BAKANI SABRİ TEKİR (Devamla) - ...slayt olarak
gösterilmişti. Zaten, bunların değiştirilmesi
mümkün değildi. Gerçekten -samimî bir
tarzda söylüyorum- benden talepte bulunmuş olsaydı,
seve seve verecektim, hem de istediği anda verecektim; bende
vardı tablolar. 

FERİDUN PEHLİVAN (Bursa) - İki gündür
niye vermedin?!.

DEVLET BAKANI SABRİ TEKİR (Devamla) - Şimdi,
tabiî, ben, Anavatan Partisinin iktidar dönemindeki
ekonominin gelişme seyrini, hiçbir zaman, rakamlar
bazında tahlil etmek istemezdim; ama, isterseniz, ben,
sadece bir noktada bir bilgi vereyim. 

Bakınız, 1983 yılında Türkiye'nin
dışborçları 19 milyar dolardır;
bunun gayri safî millî hâsılaya oranı
yüzde 37,3'tür. 1984 yılına gelindiği
zaman, Türkiye'nin dışborçları
toplam 20,8 milyar dolardır; gayri safî millî
hâsılaya oranını da söyleyeyim,
yüzde 41,4'tür. 1985 yılındaki bir başka
rakamı vereyim: Dışborçların
miktarı 25,6 milyar dolara ulaşmıştır;
bunun gayri safî millî hâsılaya oranı
yüzde 47,8'dir. 

FERİDUN PEHLİVAN (Bursa) - Onbir sene önce!..
Onbir sene oldu!..

DEVLET BAKANI SABRİ TEKİR (Devamla) - Onbir sene
öncesinin mirasını bugün devralmış
bulunuyoruz; hiç merak etmeyin. (ANAP sıralarından
gürültüler)

BAŞKAN - Efendim, müsaade eder misiniz...

BİLTEKİN ÖZDEMİR (Samsun) - Rahatsız
oluyor Başkan, rahatsız...

DEVLET BAKANI SABRİ TEKİR (Devamla) - Sayın
Çelebi'nin de aynı şekilde aktif olarak devrede
bulunduğu, görev yaptığı 1986 senesiyle
ilgili rakamı veriyorum...

FERİDUN PEHLİVAN (Bursa) - Geliyor, geliyor...

DEVLET BAKANI SABRİ TEKİR (Devamla) - ...1986 yılında
32 milyar dolarlık bir dışborcumuz vardı;
bunun gayri safî millî hâsılaya oranını
söylüyorum arkadaşa, yüzde 54,9'dur. (RP
sıralarından alkışlar)

FERİDUN PEHLİVAN (Bursa) - Bir metre yol yapmadın.

DEVLET BAKANI SABRİ TEKİR (Devamla) - Şimdi,
geçmiş dönemlerin hiçbir zaman defterlerini
açmayalım. 

FERİDUN PEHLİVAN (Bursa) - 20 kilometre Bolu yolu
duruyor.

BAŞKAN - Sayın Pehlivan, lütfen susar mısınız.

FERİDUN PEHLİVAN (Bursa) - GAP'a gidip kurdele kestiniz,
GAP'a...

BAŞKAN - Efendim, susar mısınız...

FERİDUN PEHLİVAN (Bursa) - GAP'a iki kere kurdele
kestiniz.

DEVLET BAKANI SABRİ TEKİR (Devamla) - Ben, 1984'lerde,
1985'lerde, 1990'a kadar, 1995'e kadar, sizin düzenlemiş
olduğunuz olduğunuz bütçeleri çok yakından
tahlil etmiş bir kişiyim; bütün bütçe
rakamları arasındaki ilişkiyi, analizi çok
iyi bir şekilde yapmış bir kişiyim; öğrencilere
de, bu konularla ilgili çok detaylı bilgiler vermiş
bir kişiyim. 

FERİDUN PEHLİVAN (Bursa) - Belli.

DEVLET BAKANI SABRİ TEKİR (Devamla) - Bunları
karıştırmaya gerek yok.

Hepinizi saygıyla selamlıyorum. (RP sıralarından
alkışlar)

Teşekkür ederim. 

BAŞKAN - Teşekkür ederim Sayın Bakan.

Sayın milletvekilleri, bütçenin aleyhinde...

IŞIN ÇELEBİ (İzmir) - Sayın
Başkan...

BİLTEKİN ÖZDEMİR (Samsun) - Sayın
Başkan, Sayın Bakana teşekkür ediyorum.

BAŞKAN - Efendim, size söz vermedim Sayın Özdemir.

BİLTEKİN ÖZDEMİR (Samsun) - Geçmişte,
o dönemleri övücü değerlendirmeler yapmıştır.

BAŞKAN - Efendim, rica ediyorum...

Buyurun Sayın Çelebi.

IŞIN ÇELEBİ (İzmir) - Efendim, bir
şey yanlış anlaşılıyor.
Şimdi, ben, Sayın Başbakanın konuşmasında
kullandığı tablolar, o gün burada karar
verildi, tutanağın eki olarak tutanağa girecekti.
Biz, resmî bir bilgi istemiyoruz; biz, konuşmanın,
yani tutanağın eki olan rakamları istiyoruz.
Bu, bizim, milletvekili olarak en doğal hakkımız
ve biz, Sayın Başbakanın konuşmasını,
Tutanak Müdürlüğünden, Meclis Başkanlığından
ekleriyle beraber talep ediyoruz. Benim, Başbakandan bilgi
talebim yok. Ben, konuşmasının bütün
rakamlarıyla, grafikleriyle tutanaklarını
istiyorum. Bu da benim en doğal hakkım. 

BAŞKAN - Sayın Çelebi, tamam, mesele anlaşılmıştır.
Zaten, Meclis Başkanlığı da, Meclis Genel
Sekreterliği kanalıyla...

IŞIN ÇELEBİ (İzmir) - Sayın
Başkan, Sayın Bakan konuyu farklı değerlendirdiği
için, ben, sanki bilgi istiyorum...

BAŞKAN - Bunlar, o kadar önemli değil; zamanımızı
bununla harcamayalım.

Rica ederim... Buyurun oturun.

IŞIN ÇELEBİ (İzmir) - Çok önemli
efendim. 

ALGAN HACALOĞLU (İstanbul) - Sayın Başkan,
bir kopya da ben istiyorum.

BAŞKAN - Efendim, bütçenin aleyhinde, Sayın
Cemil Çiçek?.. Yok.

Sayın Esat Bütün?.. Yok.

Sayın Adil Aşırım, buyurun efendim.
(ANAP sıralarından alkışlar)  

Süreniz 10 dakikadır. 

ADİL AŞIRIM (Iğdır) - Teşekkürler
Sayın Başkan. 

Saygıdeğer Başkan, saygıdeğer milletvekili
arkadaşlarım; konuşmama geçmeden önce
şunu ifade etmek istiyorum. Sayın Bakan Söylemez'in
konuşmalarını dikkatle dinledim ve cevaplandırılması
için hem Sayın Başkanın delaletiyle
soru sordum hem de şimdi sözlü olarak sormak istiyorum.

Sayın Bakan, 52 nci Hükümet, yani Sayın
Çiller Hükümetince imzalanan Gümrük
Birliği Anlaşmasının İngilizce
metni Türkçeye çevrildiğinde “otomobil
ithalatının Dış Ticaret Müsteşarlığının
iznine tabi olduğu” cümlesi eklenmiştir; yani,
İngilizce metinle Türkçe metin farklıdır.
Ben, geçen gün, buradan, yine, Yüce Meclise bu
bilgiyi verdim; fakat, maalesef, toplumumuzda olduğu gibi,
sizden de hiç tepki göremedim. Aslında, bu,
bir skandaldır. Niye; arkasından çıkardığınız
Bedelsiz İthalat Kanunuyla, demin Sayın Bakan da
rakamlarını verdi “yaklaşık 470
milyon mark orta ve uzun vadede borçlanma amaçlandığı
için bu kanunu çıkardık” dedi.
Yarın öbür gün, vatandaşlarımız,
50 bin markını yatıran o vatandaşlarımız
“uluslararası hukuk, ülke anayasalarının
üstündedir” teziyle gidip sizi mahkemeye verirse,
devlet, sayenizde hüküm giymiş olur. 

AHMET DERİN (Kütahya) - Geç onu sen geç.


ADİL AŞIRIM (Devamla) - Şimdi, ben, size de
geleceğim. 

Sayın Bakan “yüzde 10 faizle orta ve uzun vadede
borçlanmayı hedeflediğimiz için Bedelsiz
İthalat Kanununu çıkardık...”
dedi. Siz, rant ekonomisinden üretim ekonomisine geçeceğiz
diyordunuz, yüzde 10 ranta niye sesinizi çıkarmadınız?


Ben, şahsen, bundan sonra, Refah Partili arkadaşlarımı,
değişti diye eleştirmeyeceğim; çünkü,
onlar da, biz farklıyız dedikleri halde değişmişlerdir;
hatta öyle değişmişlerdir ki -bugün
fark ettim, grup başkanvekiline de söyledim- bunların
sağdaki rozetleri sola geçmiş! Sadece bu arkadaşınki
sağda, onun da düzeltilmesini istiyorum. (RP sıralarından
gürültüler)

İSMAİL YILMAZ (İzmir) - ANAP'tan sonra nereye
gideceksin?

BAŞKAN - Efendim, rica ediyorum... Arkadaşlar, müdahale
etmeyin. 

İsteyen rozetini sağa takar, isteyen sola takar canım.

ADİL AŞIRIM (Devamla) - Sayın Başkan,
ilginç değil mi, yıllardır sağa taktılar,
şimdi de sola taktılar. (RP sıralarından
“ne alakası var?” sesleri)

Muhalefette sağdan, iktidarda da soldan medet umuyorlar herhalde.
(RP sıralarından gürültüler)

Saygıdeğer milletvekili arkadaşlarım,
ben, Sayın Bakana bir soru daha sormak istiyorum. Otomotiv
sektöründe asıl tehlikeli olan, yeni otomobil
yatırımı yapanlara gümrüksüz
ithalat izni sağlamaktır. Şimdi, bakın,
Hyundai, Honda ve Kia yeni yatırım yapıyor
diye, herhalde, sırasıyla 5 bin, 5 bin ve 15 bin,
sıfır gümrükle otomobil ithalatına
izin verilmiş. Yani, diğer otomotiv sektörünü
dikkate almadan bu kadar yüksek miktarda otomobil ithalatına
izin vermişler.

Sayın Bakan, bedelsiz ithalattan sonra böyle bir iznin,
binlerce işçimizi sokağa döktüğünü
biliyorsunuz. Değil binlerce işçimiz, benim işçimin
tek çocuğunun dahi ekmeksiz ve sütsüz kalmasının
pahası 470 milyon mark olmaz.

MEHMET BEDRİ İNCETAHTACI (Gaziantep) - Vay vay!..

ADİL AŞIRIM (Devamla) - Vay vay değil; tabiî...
Ben, emekli işçi çocuğuyum; belki Sayın
Başkan bilmez; ama, ben, ekmeksiz, sütsüz kalındığını
iyi bilirim. Vay vay vay... Ben bilirim... (RP sıralarından
gürültüler)

MEHMET BEDRİ İNCETAHTACI (Gaziantep) - Ajitasyon
yapıyorsun.

ADİL AŞIRIM (Devamla) - Ajitasyon yapmıyorum.

Devlet İstatisk Enstitüsünün bütçesi
görüşülüyor.. DİE'nin açıkladığı
rakamlarla, bu memleketin yüzde 20'si devletin gelirinin
sadece yüzde 4'ünü almıyor mu? Kul hakkı
en büyük günah değil mi? Kul hakkının
hesabına Allah dahi karışmaz. (RP sıralarından
gürültüler)

AHMET DERİN (Kütahya) - Sen aşiretle uğraş.

BAŞKAN - Arkadaşlar, müdahale etmeyelim... Rica
ediyorum...

ADİL AŞIRIM (Devamla) - Bakın, bu saatte beni
dinlemenin ne kadar zor olduğunun bilincindeyim. (RP sıralarından
alkışlar!) Size zor geliyor, tabiî canım,
bu gerçekler size zor geliyor... Ne oldu; herhalde altında
kaldınız bu zorluğun. (RP sıralarından
gürültüler)

Bakın arkadaşlar, bugün hem toplum hem de fertler
olarak kendi kendimize soracağımız en temel
soru şudur: Çok değil, daha on sene önce,
otoyollar, barajlar, büyük altyapı yatırımları
yapan; ülkenin enerji sorununu ortadan kaldıran; telekomünikasyonda
ve belediyecilikte devrim gerçekleştiren; serbest
piyasaya açılan; dünya ile entegrasyonu sağlayacak
bir yapısal değişim başlatan; ekonomiden
ticarete, sanayiden turizme ve ihracatta sürekli atılımlar
içinde olan; dünyada örnek ve model olarak gösterilen
bir ülkeden, ne oldu da, sadece, şu son beş yılda,
bugünkü cinnet toplumuna, umutsuz, kendine ve devletine
olan güvenini yitirmiş, isteksiz, endişeli, yönsüz
ve kargaşa içinde bir toplum haline geldik?

SUAT PAMUKÇU (Bayburt) - Kendi halini tasvir ediyor...
Kendi halini...

ADİL AŞIRIM (Devamla) - Ben kendi yazdığımı
okuyorum, başkalarının verdiğini okumuyorum
sizin gibi.

Sayın Başbakan, dün burada bir gösteri
yaptı, denk bütçeyi anlattı; denk bütçeye
yazdığı Türk Telekomünikasyon AŞ'nin
ve katmadeğerli hizmetlerinin satışından
5,5 milyar dolar gelir beklediklerini söyledi.

Şimdi, ben, Bakana soruyorum: Harcamak zorunda olduğunuz
bütçeye, gelir olarak yazdığınız
bir yeri özelleştirdiğinizde kelepir fiyatına
gitmez mi?!. Artı, 1997'nin sonuna kadar bu özelleşmeyecek.
Bakın Türk Telekom'u özelleştirecek komisyon,
Sermaye Piyasası Kurulundan, Türk Telekom'dan, Özelleştirme
İdaresinden, Ulaştırma Bakanlığından
komisyona üye alıyor. İnanın, daha komisyon
yeni kuruldu ve dün Anayasa Mahkemesine gidip, bu özelleştirmeyi
anlattılar. 1997'nin sonuna yetişmeyecek; daha danışman
firmayı bile belirlemediniz; kelepir fiyatına bile
satsanız, 1998'in yarısını bulacak.
Ben değiştiniz diyorum; özelleştirmeye karşı
çıkıyordunuz, şimdi de özelleştirmeyi
Sayın Başbakan çok güzel anlattı,
gelir olarak yazdı.

Bakın, ben Telekomcuyum, Türk Telekom'un gerçekten,
dünyayla entegre olması için, bizdeki mühendislerin,
yeni projelerde yeniden bilgi derinliğine kavuşması
için -özellikle, katmadeğerli hizmetlerde- Türk
Telekom'un acilen özelleşmesi lazım, zaten,
onun lehinde konuşmuştum. Fakat, kelepir olur diye,
sırf denk bütçe olsun diye bütçeye
gelir olarak yazamazsınız. Harcamak zorunda olduğunuz
bir şeyi bir başkası pahalıya alır
mı?!. Yazık günah değil mi?!

HÜSAMETTİN KORKUTATA (Bingöl) - Sen merak etme.

BAŞKAN - Sayın Aşırım, 1,5 dakikanız
var.

ADİL AŞIRIM (Devamla) - Peki Sayın Başkan.

Ben tekrar ediyorum arkadaşlar, Allah aşkına,
gümrük birliğinin İngilizce metnini ben getireceğim,
Türkçe metniyle karşılaştırın,
bu skandal olan şeye cevap bulun. 

Türk kamuoyunu... Sırf seçim almak için
-tabiî, otomotiv sektörünün de tepkisini
çekmemek için- Türkçe metin eklemişler,
anlamıyor musunuz?!. Türkçe metin eklemişler,
tahrifat yapmışlar!..

Hepinizi saygıyla selamlıyorum.(ANAP sıralarından
alkışlar)

BAŞKAN -  Teşekkür ederim Sayın Aşırım.

Sayın milletvekilleri, bu turdaki bütçeler
üzerinde konuşmalar tamamlanmıştır.

Şimdi, soru sorma işlemine geçeceğiz...

RAMAZAN YENİDEDE (Denizli) - Bize gelecektin; ne zaman
geleceksin? (Gülüşmeler)

ADİL AŞIRIM (Iğdır) - Sayın Başkan,
arkadaşımız bana “bize ne zaman geleceksin?”
diye laf atmıştır. (Gülüşmeler)

BAŞKAN - Efendim, siz de onlara gitmezsiniz; yani, her “bize
gel” diyene gidecek misiniz...

Bu, kendi aranızdaki bir sohbet konuşması;
rica ediyorum...

Sayın Aşırım, yerinize oturur musunuz.

Sayın milletvekilleri, soru sormak isteyen milletvekillerinin
isimlerini okuyorum: Cafer Tufan Yazıcıoğlu,
Tahsin Boray Baycık, Fikret Uzunhasan, Kâzım
Üstüner, Mustafa Güven Karahan, Kâzım
Üstüner, Mustafa Karslıoğlu, Yusuf Ekinci,
Doğan Baran, Ömer Ertaş, Mustafa Taşar, Lütfi
Yalman, Mustafa Taşar, Adil Aşırım,
Mustafa Taşar, Ünal Yaşar, Mustafa Taşar,
Lütfi Yalman, Halit  Dumankaya, Süleyman Hatinoğlu.

Divan üyesi arkadaşımızın soruları
oturarak okuması hususunu  oylarınıza sunuyorum
: Kabul edenler... Etmeyenler... Kabul edilmiştir.

Sayın Cafer Tufan Yazıcıoğlu?..Burada.

Sorusunu okutuyorum:

Türkiye Büyük Millet Meclisi Başkanlığına

Gençlik ve Spor Genel Müdürlüğü
Bütçesiyle ilgili sorumun gereği için bilgilerinize
arz olunur.

Saygılarımla.

 Cafer Tufan Yazıcıoğlu

 Bartın

1- Gençlik ve Spor Genel Müdürlüğüne
devredilen Bartın İli Ulus İlçesi
Belediyesi yüzme havuzu ve spor kompleksinin bakımı
ve burada gençlik kampı oluşturulması
düşünülüyor mu?

2-Bartın kapalı yüzme havuzu ihalesi yapılacak
mıdır?

3- Bartın İli Amasra İlçesi Göçkündemirci
Köyü eski ilkokul binası, izci ve gençlik
kampı olarak değerlendirilecek midir?

BAŞKAN - Sayın Bakan?..

DEVLET BAKANI BAHATTİN ŞEKER (Bilecik) - Yazılı
cevap vereceğim.

BAŞKAN - Bu soruya yazılı cevap verilecektir.

Sayın Tahsin Boray Baycık?.. Burada.

CAFER TUFAN YAZICIOĞLU (Bartın) - Birkaç sorum
daha var Sayın Başkan.

BAŞKAN - Pardon, Sayın Cafer Yazıcıoğlu'nun
iki sorusu daha var efendim; onları da okutuyorum:

Türkiye Büyük Millet Meclisi Başkanlığına

Dış Ticaret Müsteşarlığı
Bütçesi ile ilgili sorumun gereği için
bilgilerinize arz olunur.

Saygılarımla.

 Cafer Tufan Yazıcıoğlu

 Bartın

“Bartın İlinde serbest bölge kurulması
ve limanın kıyı ticaretine açılması
düşünülüyor mu?”

Türkiye Büyük Millet Meclisi Başkanlığına

Gümrük Müsteşarlığı bütçesiyle
ilgili sorumun gereği için bilginize arz olunur.

Saygılarımla.

 Cafer Tufan Yazıcıoğlu

 Bartın

“Bartın Limanının birinci sınıf
gümrük kapısı olması sağlanacak
mıdır?”

BAŞKAN - Sayın Bakan?..

DEVLET BAKANI H. UFUK SÖYLEMEZ (İzmir) - Yazılı
cevap vereceğiz efendim.

BAŞKAN - Yazılı vereceksiniz.

Sayın Tahsin Boray Baycık'ın sorularını
okutuyorum; buyurun:

Türkiye Büyük Millet Meclisi Başkanlığına

1997 yılı Gençlik ve Spor Genel Müdürlüğü
ile ilgili Bakanımıza aşağıdaki
sorularımın cevaplandırılması
hususunda gerekli yardımlarınızı arz
ediyorum.

Saygılarımla.

 Tahsin Boray Baycık

 Zonguldak

1. Zonguldak İli Karadeniz Ereğli ve Kozlu Belediyeleri
Gençlik ve Spor Genel Müdürlüğüne
kapalı spor salonu yapılması için
tahsis ettikleri arsalar üzerine 1997 yılı
içinde yatırım yapılacak mı?

2. Zonguldak İli Kozlu Karadeniz Ereğli ve Devrek şehir
statlarının çimlendirilmesi hususunda 1997
yılı içinde ödenek ayırabilecek
misiniz?”

BAŞKAN - Sayın Bakan ?..

DEVLET BAKANI BAHATTİN ŞEKER (Bilecik) - Yazılı
cevap vereceğim Sayın Başkan.

BAŞKAN - Peki, Sayın Bakan yazılı cevap
verecek.

Efendim, Sayın Fikret Uzunhasan buradalar mı? Buradalar.

Sorusunu okutuyorum:

Türkiye Büyük Millet Meclisi Başkanlığına

Aşağıdaki soruların Sayın Spordan
Sorumlu Devlet Bakanı tarafından sözlü
olarak cevaplandırılmasını saygılarımla
arz ederim.

 Fikret Uzunhasan

 Muğla

Sorular:

1. Anayasanın 59 uncu maddesinin “devlet spor konusunda
her türlü desteği verir, sporun geliştirilmesi
için her türlü önlemi alır, herkesi
spora özendirir. Spor yapanlar, spora katkıda bulunanları
ve başarılı sporcuları korur ve ödüllendirir,
gönüllü kuruluşları destekler. Spor
federasyonları ile bunların taşra birimleri
demokratik ve katılımcı bir şekilde
yönetilir. Sporun yerinden yönetilmesi esastır”
şeklinde değiştirilmesi için Bakanlığınız
herhangi bir girişimde bulunacak mıdır?

2. Yerel yönetimlerle ilgili yasalarda değişiklik
yaparak “belediyelerin sadece kendi bünyelerindeki spor
kulüplerine değil, o beldedeki tüm semt ve gençlik
ve spor kulüplerine ve üst birliklerine, valiliklerin
ise, il özel idareleri bütçelerinden köy,
kasaba, ilçe ve kentlerde semtlere dayalı olarak
etkinlik gösteren hiçbir kamu ve özel kuruluşun
himayesinde olmayan, gençlik ve spor kulüplerine ve
üst birliklerine her türlü maddî ve aynî
yardımı yapabilecekler” hükmünün
konması hususu Bakanlığınızca
dikkate alınacak mıdır?

3. Bilindiği gibi, 2004 Olimpiyatlarının düzenlenmesine
ülkemiz (İstanbul Kentimiz) de adaydır. Bakanlığınız
bu hususta ne gibi çalışmalar yapmaktadır?

4. Spor tesislerinin yapımının planlama aşamasında
ve kullanımında spor kulüplerinin ve sporla
ilgili gönüllü kuruluşların önerilerinin
alınması ve yetki verilmesi düşünülmekte
midir?

5. Hiçbir sosyal güvenlik kuruluşuna bağlı
olmayan amatör sporlarla ilgili düzenlemeler yapılıp,
bu tür sporcular devlet desteğiyle sosyal güvenliğe
kavuşturulması düşünülmekte
midir?

6. Türkiye Futbol Federasyonu 3813 sayılı Yasa
ile özerk hale getirilirken, amatör futbolla ilgili
devlet kaynağı bulunmaması nedeniyle yasa eksik
çıkmıştır. Amatör futbol
dışındaki bütün branşlar Gençlik
ve Spor Genel Müdürlüğünün desteğiyle
yürütülürken, amatör futbol, kaynak yokluğuna
rağmen, sporcu ve kulüp yöneticilerimizin, tüm
zorluklara rağmen, özverileriyle yürümektedir.
Yasadaki bu eksik giderilecek midir?

7. 3813 sayılı Türkiye Futbol Federasyonu Yasasındaki
bir eksiklik de, amatörlerin genel kurulda yeterince temsil
edilmemesidir. 205 delegeli genel kurulda, 4 350 amatör spor
kulübü 10 delegeyle temsil edilmektedir. Temsil konusunda,
her 50 veya 75 amatör spor kulübüne bir delegelik
hakkı verilmesi mümkün olamaz mı?

BAŞKAN - Aslında, bu sorulan sorular soru niteliğinde
değil. Sorunun, öz, kısa olması, mütalaa
ihtiva etmemesi lazım. Arkadaşımız,
soru değil destan yazmış; öteki arkadaşlarımızın
hakkına da müdahale ediyor.

Sayın Bakan?..

DEVLET BAKANI BAHATTİN ŞEKER (Bilecik) - Yazılı
cevap vereceğim.

BAŞKAN - Yazılı cevap veriyorsunuz.

Şimdi, Sayın Kâzım Üstüner'in
sorularını okutuyorum:

Türkiye Büyük Millet Meclisi Başkanlığına

Aşağıdaki sorularımın Dış
Ticaret Müsteşarlığından sorumlu
Sayın Devlet Bakanı tarafından sözlü
olarak cevaplandırılmasını arz ederim.

Saygılarımla.

 Kâzım Üstüner

 Burdur

Sorular:

1. Hangi ülkelerden, 1996 yılı içerisinde,
kaç ton et, kaç baş kasaplık hayvan,
kaç baş besi hayvanı, kaç baş
damızlık düve ithal edilmiştir?

2. İthal edilen hayvan ve hayvansal ürünler karşılığında
ne kadar dövizimiz yurtdışına gitmiştir?

3. Tarım ve hayvancılık ülkesi olan
Türkiye'nin, yukarıda sayılan hayvan ve hayvansal
ürünleri ithal etmesi, Türk köylüsüne
yapılan bir haksızlık değil midir?

4. 1997 yılındaki hayvansal ürünler ithalatı
programınız nedir?

5. Süttozu ithalatı yapılıyor mu? 1995
yılında 6 250 ton süttozu ithalatı yapıldığı
doğru mudur?

BAŞKAN - Sayın Bakan?..

DEVLET BAKANI H. UFUK SÖYLEMEZ (İzmir) - Yazılı
cevap vereceğim efendim.

BAŞKAN - Sayın Bakan yazılı cevap verecek.

Sayın Mustafa Güven Karahan?.. Burada.

Sorusunu okutuyorum:

Türkiye Büyük Millet Meclisi Başkanlığına

Aşağıdaki sorularımın, aracılığınızla,
Gençlik ve Spor Genel Müdürlüğünden
sorumlu Sayın Devlet Bakanı tarafından yanıtlanmasını
saygılarımla arz ederim.

 Mustafa Güven Karahan

 Balıkesir

1. Balıkesir İli Manyas İlçesinde
eksikliği çekilen spor tesisleri ve Balıkesir
İli Balya İlçesinde yapımı
süren futbol sahası tesislerinin 1997 yılında
bitirilmesini düşünüyor musunuz? Bu konuda
ne kadar yardımcı olabilirsiniz?

BAŞKAN - Sayın Bakan?..

DEVLET BAKANI BAHATTİN ŞEKER (Bilecik) - Yazılı
cevap vereceğim.

BAŞKAN - Yazılı cevap vereceksiniz.

Değerli arkadaşlarım, gelen soruların
çoğu, diziliş sırasına göre
hep DSP adına yazılmış; ama, şimdi,
süremiz de çok az kaldı, arada bir iki isim
atlayarak öteki partilerdeki milletvekillerinin sorularını
okutacağım. Geçmişte de böyle uygulama
yaptık.

Sayın Yusuf Ekinci, buradalar mı efendim? Burada.

11 inci sıradaki, Sayın Yusuf Ekinci'nin sorusunu
okutuyorum:

Türkiye Büyük Millet Meclisi Başkanlığına

İlgili kanunun yürürlüğe girmesinin
üzerinden iki yıl geçmiş olmasına
rağmen, Rekabet Kurulu üyeliklerine gerekli atamalar
yapılarak çalışmalara başlanamamıştır.
Sadece isim belirleme konusunda bu kadar gecikilmesi bize antidamping
faaliyetler açısından yılda milyarlarca
dolar dolaylarında kayba yol açmaktadır.
Rekabet Kurulu üyeliklerine atama hususunun son durumu hakkında
Gümrük Müsteşarlığının
bağlı olduğu Devlet Bakanlığınca
bilgi verilmesinin sağlanmasını arz ederim.

 Yusuf Ekinci 

 Burdur

BAŞKAN - Sayın Bakan?..

DEVLET BAKANI H. UFUK SÖYLEMEZ (İzmir) - Yazılı
cevap vereceğim.

BAŞKAN - Peki efendim.

12 nci sıradaki Doğan Baran'ın sorusunu okutuyorum:

Türkiye Büyük Millet Meclisi Başkanlığına

Devlet Bakanımız Sayın Bahattin Şeker'in
aracılığıyla aşağıdaki
sorularımın cevaplandırılmasını
talep ederim. 

Ulukışla İlçesi Bolkar Dağında
kaba inşaatı, elektrik ve enerji hattı ve
dağ yolu Niğde Özel İdaresince yaptırılan
ve 1993 yılında bir protokolle Gençlik ve
Spor Genel Müdürlüğüne bila ücret
devredilen kış turizmi tesisleri kompleksi kendi
kaderine terk edilmiştir. 1997 yatırım programına
alınması düşünülüyor mu?

 Doğan Baran

 Niğde

BAŞKAN - Sayın Bakan?..

DEVLET BAKANI BAHATTİN ŞEKER (Bilecik) - Yazılı
cevap vereceğim.

BAŞKAN - Peki efendim.

13 üncü sıradaki, Sayın Ömer Ertaş'ın
sorusunu okutacağım.

Sayın Ömer Ertaş, burada mı efendim?
Buradalar.

Soruyu okutuyorum:

Türkiye Büyük Millet Meclisi Başanlığına

Aşağıdaki soruların delaletinizle ilgili
Hükümet üyesince cevaplandırılmasını
arz ederim.

1. 1994 yılında Sayın Çiller Hükümetince
çıkarılan Özelleştirme Yasasında
bankaların önümüzdeki iki yıl içerisinde,
1996 sonu itibariyle, özelleştirileceği amir hüküm
olup, hâlâ bankalar özelleştirilmemiştir.
Sizce bu tutum yasa ihlali değil midir?

2. Sayın Çiller, 1994 Mart ayında KİT'lerin
zararının her gün 250 milyar TL olduğunu
ifade etmişlerdir. 750 gündür yapılamayan
özelleştirme nedeniyle 175 trilyon liralık zararın
sorumlusu sizce kimdir?

3. Özelleştirmeye kayıtsız kalan sorumlular,
sizce komünist sayılmaz mı?

 Ömer Ertaş

 Mardin

BAŞKAN - Bu sorudaki son cümleyi soru olarak kabul
etmiyorum.

Sayın Bakan?..

DEVLET BAKANI H. UFUK SÖYLEMEZ (İzmir) - Şimdi,
4046 sayılı Kanundaki süre geçilmiştir;
ama, Türkiye, 24 Aralık seçimlerine girdiği
dönemde yaklaşık yedi sekiz aylık bir
istikrarsız dönem yaşamıştır,
tek bir özelleştirme kararı çıkarılamamıştır;
buna. Anayol dönemi de dahildir, Anayol döneminde tek
bir özelleştirme ihalesinin ilanına  çıkamadığımızı
üzülerek hatırlatırım. 

Ancak, 1995 yılında Sümerbank bankacılık
özelleştirilmiştir. Geçtiğimiz ay,
kasım ayında Etibank bankacılığın
ilanları çıkmıştır. Arka
arkaya özelleştirmeler gelecektir. Bu iki yıllık
sürenin bitmesi özelleştirmenin yapılmasına
engel değil efendim, yasal olarak.

KİT'lerin zararları da -özellikle, özelleştirmeler
ve alınan tedbirlerle- hem personel hem giderler üzerinde
giderek azaltılmaktadır; ama, tabiî ki, haklısınız,
özelleştirme, işte kasım, aralık
aylarında çıkan ilanlardaki gibi hızlı,
şeffaf ve kararlı yapılınca, o zararlar
da giderek azalacaktır. 

Bu konuda sözlü bilgi vermeyi daha uygun buldum, teşekkür
ederim.

BAŞKAN - Teşekkür ederim

Soru cevaplandırılmıştır.

14 üncü sıradaki, Sayın Mustafa Taşar'ın
sorusunu okutacağım:

Sayın Taşar?.. Buradalar.

Soruyu okutuyorum:

Türkiye Büyük Millet Meclisi Başkanlığına

Aşağıdaki sorularımın ilgili Devlet
Bakanı tarafından cevaplandırılmasını
delaletlerinize arz ederim.

Saygılarımla.

 Mustafa Taşar

 Gaziantep

1. Gaziantep Kâmil Ocak Stadyumu ikmal inşaatı
ne zaman bitecektir; yeterli ödenek tahsis edilmekte midir?

2. Gaziantep olimpik yüzme havuzu inşaatı ne
zaman bitecektir; yeterli ödenek tevzi edilmekte midir?

BAŞKAN - Sayın Bakan?..

DEVLET BAKANI BAHATTİN ŞEKER (Bilecik) - Yazılı
cevap vereceğim.

BAŞKAN - 15 inci sıradaki, Sayın Lütfi
Yalman'ın sorusunu okutacağım:

Sayın Yalman burada mı efendim?.. 

LÜTFİ YALMAN (Konya) - Buradayım.

BAŞKAN - Lütfi Yalman'ın sorusunu okutuyorum:

Türkiye Büyük Millet Meclisi Başkanlığına

Aşağıdaki sorularımın spordan sorumlu
Devlet Bakanı tarafından cevaplandırılmasına
delaletlerinizi arz ederim.

 Lütfi Yalman

 Konya

1. Son yıllarda amatör spora ve sporculara, kulüplere
yeterince destek verilmediği kanaati yaygın. Amatör
spora destek verecek misiniz?

2. Konya'nın ilçelerinde çim saha yok. Büyük
ilçelere çim saha yapmayı düşünüyor
musunuz?

BAŞKAN - Sayın Bakan?..

DEVLET BAKANI BAHATTİN ŞEKER (Bilecik) - Yazılı
cevap vereceğim.

BAŞKAN - 17 nci sıradaki, Sayın Adil Aşırım'ın
sorusunu okutacağım efendim.

Sayın Aşırım burada mı?

ADİL AŞIRIM (Iğdır) - Buradayım.

BAŞKAN - Sayın Adil Aşırım'ın
sorusunu okutuyorum:

Türkiye Büyük Millet Meclisi Başkanlığına

Delaletinizle, aşağıdaki soruların ilgili
Hükümet üyesince cevaplandırılmasını
arz ederim.

 Adil Aşırım

 Iğdır

1. Sayın Çiller Hükümetince imzalanan
Gümrük Birliği Anlaşmasının
İngilizce metninde tahrifat yaparak, Türkçe
metnine “otomotiv ithalatının Dış
Ticaret Müsteşarlığının iznine
tabi olduğu” cümlesinin eklenerek, Türk kamuoyunun
yanıltıldığını nasıl
açıklarsınız?

2. Hyundai, Honda ve KIA'nın gümrüksüz ithaline
neden izin verildi; otomotiv sanayiini çok etkileyecek
bu ithalatın miktarını açıklar
mısınız?

BAŞKAN - Sayın Bakan?..

DEVLET BAKANI H. UFUK SÖYLEMEZ (İzmir) - Sözlü
cevap vereceğiz efendim müsaade ederseniz.

Şimdi, Sayın Aşırım'ın
hangi belgeden, metinden bahsettiğini bilmiyorum; ama, az
önce, Avrupa Birliğinden Sorumlu Genel Müdür
arkadaşım, anlaşmanın Türkçe
ve İngilizce metnini getirdi; ikisinde de aynı ibareler
yer almaktadır, böyle bir çelişki yoktur.
Kendisinde bir metin varsa, getirsin, inceleyelim; bu bir.

ADİL AŞIRIM (Iğdır) - İngilizce
metni okuyun...

BAŞKAN - Sayın Bakan cevap versin...

DEVLET BAKANI H.UFUK SÖYLEMEZ (İzmir)- Şimdi,
müsaade ederseniz, bizim metnimizde farklılık
yok. Bunu size verebilirim; yani, incelersiniz, bakarsınız;
metinde farklılık yoktur, böyle bir şey
yok.

İkinci soruyu arz etmek istiyorum: Sayın Aşırım
“Hyundai'ye ve Türkiye'de yatırım yapmak
isteyen firmalara, niçin ithalatta kolaylık sağladınız”
dedi; ona cevap arz etmek isterim. Bir kere, sözlü konuşmasında
da yanlış bir beyanda bulundular “bunları
vergisiz ithal ediyorsunuz” dediler Hükümete. Bunlar
vergisiz değildir Sayın Aşırım,
bunlar ortak gümrük tarifesi...

ADİL AŞIRIM (Iğdır) - “Gümrüksüz”
dedim.

DEVLET BAKANI H. UFUK SÖYLEMEZ (Devamla) - Bakın,
şöyle : Hyundai gelmiş, Türkiye'ye 100 bin
araçlık yatırım yapacağım
demiş,  teşvikini almış, işine
başlamış. Diyor ki “Avrupa Birliğinden
yüzde 11'le ithal ediyorsunuz, dışarıdan
-Çin'den, Afrika'dan- yüzde 33'le ithal ediyorsunuz;
beni de yüzde 33 yerine koyuyorsunuz, bütün pazar
payım gidiyor. Halbuki, ben, bir yıl içinde
şu kadarlık arabayı taahhüt ediyorum.
Edemezsem, cezasıyla size bu kadar ödeyeceğim.”
Onu da Avrupa Birliğinin ortak gümrük tarifesine
getirdik. Burada teşvik vardır, yatırımı
bir an önce tamamlama şartı vardır ve
100 bin araçlık yatırım yapma şartı
vardır, yeni iş imkânları vardır
Sayın Aşırım. Siz emekli işçi
çocuğusunuz, ben de emekli memur çocuğuyum.
Biz, ülkenin geleceğini, istihdamını, yatırımını
düşünerek, ülke lehine aldık bu kararı.
(DYP sıralarından alkışlar)

ADİL AŞIRIM (Iğdır) - “Vergisiz”
değil “gümrüksüz” dedim.

BAŞKAN - Teşekkür ederim Sayın Bakan.

Soru cevaplandırılmıştır.

Sayın milletvekilleri, saat 23.00'te soru sorma işlemine
başladım, şu anda saat 23.21. Alınan
karar gereğince soru sorma işlemi bitmiştir. 

MUSTAFA KARSLIOĞLU (Bolu) - Sayın Başkan, benim
sorularım okunmadı.

BAŞKAN - Bakın, sırasıyla, DSP'li birçok
arkadaşın sorularını sordum, diğer
arkadaşların sorularını da soramadım.


MUSTAFA KARSLIOĞLU (Bolu) - Ama ben önce verdim.

BAŞKAN - Efendim, rica ediyorum... 

Bakın, sorular burada sıraya konuluyordu, Sayın
Karslıoğlu'nun da sorusu vardı; fakat, her partiye
de soru sorma hakkı tanımak zorundayız. 

MUSTAFA KARSLIOĞLU (Bolu) - Onlar da gelsin, önce versinler.

BAŞKAN - Neyse artık, öyle... Geçmişte
de öyle uygulamalarımız oldu. İsterseniz,
Türkiye Büyük Millet Meclisi Başkanlığı
kanalıyla da Bakana yazılı veya sözlü
soru sorabilirsiniz; gündeme girer, cevabını
alırsınız.

Sayın milletvekilleri, dördüncü turdaki
bütçeler üzerindeki konuşmalar bitmiştir.


III. - YOKLAMA

BAŞKAN - Bu turdaki bütçelerin bölümlerine
geçilmesi hususunu oylarınıza sunacağım;
ancak, oylama sırasında bir yoklama talebi var.

Sayın milletvekilleri, biz, bugüne kadar, bu çatı
altında, bütçe müzakerelerini, hep böyle,
çok centilmence, karşılıklı
anlayış havası içinde yapıyorduk.
Elbette, bütçe konuşmalarında, hükümet
politikalarının en sert şekilde eleştirildiği,
eleştirilerin yapıldığı gerçeğini
de herkes biliyor. Bu sert eleştiriler karşısında,
bazı arkadaşlarımızın birbirlerini
kırıcı sözler söylemesi de gayet
doğaldır; ama, ben rica ediyorum; bugüne kadar
böyle usul ihdas etmedik. Özellikle Sayın Başesgioğlu,
zatı âlinizden de rica ediyorum, bu yoklama talebinizi
lütfederseniz...(RP ve DYP sıralarından alkışlar)

Efendim, bu, karşılıklı anlayış
meselesi, Meclisimizin geleneği meselesi. Tabiî, ben,
bir talepte bulunuyorum; ama, takdir zatı âllerinizin.

MUSTAFA CUMHUR ERSÜMER (Çanakkale) - Sayın
Başkan...

BAŞKAN - Buyurun Sayın Ersümer.

MUSTAFA CUMHUR ERSÜMER (Çanakkale) - Sayın
Başkan, bu olaya sebebiyet veren sizsiniz, bu olayı
yaratan sizsiniz. 

Ben, buradaki konuşmamda -zabıtları getirtip,
bakabilirsiniz- “biz, buradaki konsensüsü bozmak
istemiyoruz; siz, yanlış bir uygulama yapıyorsunuz”
dedim ve özellikle belirttim; ama, siz, ısrar ettiniz.


Biz de bu yasal hakkımızı kullanmakta ısrar
ediyoruz ve bu söylediklerinizi de tamamen size iade ediyoruz;
inşallah siz bunları anlamışsınızdır.

BAŞKAN - Ben, çok iyi anladım...Ben, Meclis
Başkanıyım, bundan sonra bir yoklama değil,
ne kadar yoklama isterseniz isteyin. Ben, sizin tehditlerinize
uyarak Meclisi keyfî yönetemem.

MUSTAFA CUMHUR ERSÜMER (Çanakkale) - Ben tehdit etmedim.

BAŞKAN - Siz, bana derseniz “efendim, ille bizim istediklerimizi
yapın, yapmazsanız biz Meclisin çalışmasını
engelleriz” ona da sizin hakkınız yok.

MUSTAFA CUMHUR ERSÜMER (Çanakkale) - Katiyen, benim
konuşmamı saptırmayın; ben, kimseyi
tehdit etmedim.

BAŞKAN - Ben, burada, Meclisi, Anayasaya ve yasalara göre
adil bir şekilde...

MUSTAFA RÜŞTÜ TAŞAR (Gaziantep) - Siz “Meclis
Başkanını tanımıyoruz”
dediniz mi demediniz mi Sayın Başkan?

BAŞKAN - Efendim, tamam, bir dakika...

Sayın Taşar, ben bir ricada bulundum; kabul ederseniz
veya etmezsiniz... 

MUSTAFA RÜŞTÜ TAŞAR (Gaziantep) - Hayır,
siz “Meclis Başkanını tanımıyorum”
dediniz.

BAŞKAN - Beni tehdit etmekle bu Meclisi keyfî yöneteceğim
inancına kimsenin kapılmasını da istemiyorum.
 

MUSTAFA CUMHUR ERSÜMER (Çanakkale) - Ben, zatı
âlinizi tehdit etmedim, üslubumda hiçbir zaman
da tehdit yoktur. Ben, yapacağımı söyledim,
yapacağımızı belirttim ve yaptım.

BAŞKAN - Yoklama isteğinizle ilgili önergenizi
okutuyorum:

Türkiye Büyük Millet Meclisi Başkanlığına

Genel Kurulda yeterli çoğunluk bulunmamaktadır.
Görüşülmekte olan kurum bütçelerinin
oylamalarına geçilmeden önce, İçtüzüğün
57 nci maddesi uyarınca yoklama yapılmasını
arz ve talep ederiz.

BAŞKAN - Şimdi, yoklama isteminde bulunan sayın
milletvekillerinin Genel Kurul salonda bulunup bulunmadıklarını
tespit edeceğim:

Yusuf Ekinci ?..Burada.

Feridun Pehlivan?..Burada.

Cumhur Ersümer?..Burada.

Mustafa Taşar?..Burada.

Ünal Yaşar?..Burada.

Refik Aras?..Burada.

Halit Dumankaya?..Burada.

Emin Kul?..Burada.

Yusuf Namoğlu?..Burada.

Yusuf Pamuk?.. Burada.

Işın Çelebi?.. Burada.

İbrahim Yılmaz?.. Burada.

Murat Başesgioğlu?.. Burada.

Recep Mızrak?.. Burada.

Cemal Özbilen?.. Burada.

Miraç Akdoğan?.. Burada.

Ömer Ertaş?.. Burada.

Şükrü Yürür?.. Burada.

Enis Sülün?.. Burada.

İbrahim Çebi?.. Burada.

Adil Aşırım?.. Burada.

Yoklama için yeterli sayıda imza var; ancak, yoklama
isteyen arkadaşlar, yoklama sırasında burada
bulunmazlarsa ve yoklama isteyen milletvekili sayısı
20'den aşağı düşerse, yoklama isteğini
düşmüş kabul edeceğim; onu da söyleyeyim.
(RP ve DYP sıralarından “Bravo Başkan”
sesleri)

Yoklamaya, Adana İlinden başlıyoruz.

(Yoklama yapıldı)

BAŞKAN - Sayın milletvekilleri, toplantı yetersayımız
vardır; çalışmalarımıza
devam ediyoruz. (RP ve DYP sıralarından alkışlar)

Dış Ticaret Müsteşarlığı...
(ANAP sıralarından gürültüler)

İBRAHİM YILMAZ (Kayseri) - Nasıl var?!. Saydım...
Hayır... Çoğunluk yok.

EMİN KUL (İstanbul) - Çoğunluk yok.

BAŞKAN - Efendim...  Arkadaşlar...

CEMAL ÖZBİLEN (Kırklareli) - Gelen kâğıtları
okutun...

MUSTAFA CUMHUR ERSÜMER (Çanakkale) - Sayın
Başkan, kâğıtları okutun.

BAŞKAN - Rica ediyorum... Sayın milletvekilleri...
(ANAP sıralarından “kâğıtları
oku” sesleri)

Efendim, buradaki arkadaşlarımız... 

EMİN KUL (İstanbul) - Kâğıtları
okuyun.

BAŞKAN - Efendim, öyle bir usulümüz yok;
rica ediyorum...

MUSTAFA CUMHUR ERSÜMER (Çanakkale) - Sayın
Başkan, bu kâğıtları okumak zorundasınız...

BAŞKAN - Efendim, 179 tane kayıtlı var zaten
burada... (ANAP sıralarından “kâğıtları
oku” sesleri)

İBRAHİM YILMAZ (Kayseri) - 140 kişi var...

MUSTAFA CUMHUR ERSÜMER (Çanakkale) - Biz, burada teker
teker kontrol ettik.

MUSTAFA RÜŞTÜ TAŞAR (Gaziantep) - Kâğıtları
oku!.. 

BAŞKAN - Efendim, okumuyorum. Ya Divana güveneceksiniz
ya da kimseyi burada şey etmeyeceksiniz.

Sayın milletvekilleri, Dış Ticaret Müsteşarlığının...
(ANAP sıralarından gürültüler)

CEMAL ÖZBİLEN (Kırklareli) - O kâğıtları
okutmak zorundasınız.

MUSTAFA CUMHUR ERSÜMER (Çanakkale) - İtiraz
ediyoruz; o kâğıtları okumak zorundasınız...

BAŞKAN - Efendim, bakın... (ANAP sıralarından
gürültüler)

MUSTAFA CUMHUR ERSÜMER (Çanakkale) - İtiraz
ediyoruz; o kâğıtları oku!..

BAŞKAN - Efendim, bakın... Hayır, okumuyorum.
Ya, bu Divana güveneceksiniz...

SÜLEYMAN HATİNOĞLU (Artvin) - Hayır, güvenmiyoruz;
Divan da yok zaten.

ÖMER ERTAŞ (Mardin) - Güvenmiyoruz... Siz, Meclis
Başkanına güvenmiyorsunuz, biz size nasıl
güvenelim?!.

EMİN KUL (İstanbul) - Hayır, güvenmiyoruz!..

MUSTAFA RÜŞTÜ TAŞAR (Gaziantep) - Kâğıtları
oku!.. 

BAŞKAN - Hayır efendim, okumuyorum. (ANAP sıralarından
“kâğıtları oku” sesleri, gürültüler)

V. - KANUN TASARI VE TEKLİFLERİYLE KOMİSYONLARDAN
GELEN 

DİĞER İŞLER (Devam)

1. - 1997 Malî Yılı Genel ve Katma Bütçeli
İdareler Bütçe Kanunu Tasarıları
ile 1994 ve 1995 Malî Yılları Genel ve Katma
Bütçeli İdareler ve Kuruluşlar Kesinhesap
Kanunu Tasarıları (1/518, 1/519; 1/282, 3/414; 1/283,
3/415; 1/492, 3/516; 1/493, 3/517) (S. Sayıları
: 134, 135, 103, 102, 151, 150 (Devam)

E) DIŞ TİCARET MÜSTEŞARLIĞI (Devam)

1. - Dış Ticaret Müsteşarlığı
1997 Malî Yılı Bütçesi

2. - Dış Ticaret Müsteşarlığı
1995 Malî Yılı Kesinhesabı

F) GÜMRÜK MÜSTEŞARLIĞI (Devam)

1. - Gümrük Müsteşarlığı
1997 Malî Yılı Bütçesi

2. - Gümrük Müsteşarlığı
1994 Malî Yılı Kesinhesabı

3. - Gümrük Müsteşarlığı
1995 Malî Yılı Kesinhesabı

G) DEVLET İSTATİSTİK ENSTİTÜSÜ
BAŞKANLIĞI (Devam)

1. - Devlet İstatistik Enstitüsü Başkanlığı
1997 Malî Yılı Bütçesi

2. - Devlet istatistik Enstitüsü Başkanlığı
1994 Malî Yılı Kesinhesabı

3. - Devlet İstatistik Enstitüsü Başkanlığı
1995 Malî Yılı Kesinhesabı

H) GENÇLİK VE SPOR GENEL MÜDÜRLÜĞÜ
(Devam)

1. - Gençlik ve Spor Genel Müdürlüğü
1997 Malî Yılı Bütçesi

2. - Gençlik ve Spor Genel Müdürlüğü
1994 Malî Yılı Kesinhesabı

3. - Gençlik ve Spor Genel Müdürlüğü
1995 Malî Yılı Kesinhesabı

BAŞKAN - Sayın milletvekilleri, Dış
Ticaret Müsteşarlığının 1997
malî yılı bütçesinin bölümlerine
geçilmesini oylarınıza sunuyorum: Kabul edenler...
Etmeyenler... Kabul edilmiştir. (RP sıralarından
alkışlar)

Bölümleri okutuyorum... (ANAP sıralarından
gürültüler)

MUSTAFA CUMHUR ERSÜMER (Çanakkale) - Bunun yarını
da var Sayın Başkan; sizin bu tutumunuz, bu bütçeyi
tehlikeye sokmuştur.

EMİN KUL (İstanbul) - Usulsüzlüğe
alet oluyorsunuz Sayın Başkan.

MUSTAFA RÜŞTÜ TAŞAR (Gaziantep) - Kâğıtları
okuyun... Böyle sahtekâr olmayın. 

SÜLEYMAN HATİNOĞLU (Artvin) - Basın, biz
burada her türlü saydık...

MUSTAFA CUMHUR ERSÜMER (Çanakkale) - Yarında
yoklama isteyeceğiz.

MUSTAFA RÜŞTÜ TAŞAR (Gaziantep) - Her gün
yoklama isteyeceğiz.

BAŞKAN - Şimdi burada... Bakın... (ANAP sıralarından
sıra kapaklarına vurmalar, gürültüler)

Efendim, bakın; burada Divan var. Arkadaşlarımız
bana, burada “çoğunluk var” dedi; ben de
çoğunluk var diyorum. (ANAP sıralarından
gürültüler)

EMİN KUL (İstanbul) - Nerede çoğunluk?..
Yarısı burada yok... Kâğıtları
doldurup gönderdiler... 

ÖMER ERTAŞ (Mardin) - İtiraz ediyoruz...

BAŞKAN - Şimdi, bölümleri okutuyorum...

MUSTAFA RÜŞTÜ TAŞAR (Gaziantep) - Yarısı
burada yok... Gelen kâğıtları okuyun;
burada olup olmadıklarını ispat edin...

MUSTAFA CUMHUR ERSÜMER (Çanakkale) - Size güvenmiyoruz
Sayın Başkan.

CEMAL ÖZBİLEN (Kırklareli) - Gelen kâğıtları
okumazsanız kabul etmiyoruz Sayın Başkan.

MEHMET GÖZLÜKAYA (Denizli) - Sayın Başkan,
devam edelim...

MUSTAFA RÜŞTÜ TAŞAR (Gaziantep) - İlave
kâğıtları okuyun... Haydi okuyun...

MİRAÇ AKDOĞAN (Malatya) - Biz, 20 kişi,
saydık; burada çoğunluk yok.

MUSTAFA RÜŞTÜ TAŞAR (Gaziantep) - Okuyun..
Buradalar mı değiller mi merak ediyoruz.

MEHMET GÖZLÜKAYA (Denizli) - Sayın Başkan,
devam ediyoruz... Geçtik...

BAŞKAN - Şimdi, arkadaşlar, yoklamada bulunan
179 arkadaşımız var. Bakın, yoklamada
179 kişi... (ANAP sıralarından “164”
sesleri)

MUSTAFA RÜŞTÜ TAŞAR (Gaziantep) - 164...

BAŞKAN - Efendim, işte, arkadaşımız...

MİRAÇ AKDOĞAN (Malatya) - Yazılı
kâğıtları okuyun...

ENİS SÜLÜN (Tekirdağ) - 164 kişi saydık;
biz, burada çetele tuttuk.

MUSTAFA RÜŞTÜ TAŞAR (Gaziantep) - Biz, 164
saydık.

BAŞKAN - Efendim, 179 arkadaşımız burada;
27 tane de pusula gelmiş.

ÖMER ERTAŞ (Mardin) - Yahu, onları okuyun!..

BAŞKAN - Bir dakika efendim... Arkadaşımız
burada işte...

MUSTAFA RÜŞTÜ TAŞAR (Gaziantep) - Bir korkun
mu var da okumuyorsun?!. Bir korkun mu var?!.

BAŞKAN - Efendim, rica ediyorum...

MUSTAFA RÜŞTÜ TAŞAR (Gaziantep) - Siz mi
yazdınız da okumuyorsunuz?!.. 

ÖMER ERTAŞ (Mardin) - Efendim, Hayri Doğan burada
olmadığı halde “burada” dediler.

BAŞKAN - Şimdi, 184... Çoğuyla var, 200
küsur kişi var.

MUSTAFA RÜŞTÜ TAŞAR (Gaziantep) - Niye lafı
bu kadar uzatıyorsunuz; okusanıza!..

BAŞKAN - Sayın Taşar, ben baktım kâğıtlara
efendim; bir iki tane mükerrer kâğıt var;
ama, bu neticeyi değiştirmiyor... Rica ediyorum canım...

MUSTAFA RÜŞTÜ TAŞAR (Gaziantep) - Pusulaları
okuyun Sayın Başkan.

ÖMER ERTAŞ (Mardin) - Yazılı pusulaları
okuyun...

BAŞKAN - Sayın İdare Amiri, rica ediyorum...
Nöbetçi idare amiri kimse, lütfen arkadaşlarımızı
yerine oturtsun efendim.

MUSTAFA RÜŞTÜ TAŞAR (Gaziantep) - Her gün
yoklama isteyeceğiz.

YAŞAR OKUYAN (Yalova) - Aksi halde, her gün böyle
yoklama isteyeceğiz...

ENİS SÜLÜN (Tekirdağ) - Bu yolu siz açtınız...
Bundan sonra her gün yoklama isteyeceğiz.

ÖMER ERTAŞ (Mardin) - Kâğıtları
okuyun...

ENİS SÜLÜN (Tekirdağ) - Mükerrer olduğunu
kendiniz itiraf ettiniz, siz söylediniz Sayın Başkan.

BAŞKAN - Efendim, iki üç tane mükerrer
var, 179 tane mevcut var...

ENİS SÜLÜN (Tekirdağ) - Okuyun o zaman. Yani,
bunu okumak zor mu? 20 tane pusulayı okumak bu kadar zor
mu?

İLHAN AKÜZÜM (Ankara) - Okuyun Sayın Başkan...

BAŞKAN - Ali Rıza Gönül?.. Burada. 

Buyurun...

MEHMET GÖZLÜKAYA (Denizli) - Sayın Başkan,
bunları izaha gerek var mı?

BAŞKAN - Efendim, arkadaşlarımız, burada
terör estirmek istiyorlar. Olmaz ki, ama böyle... (ANAP
sıralarından gürültüler, RP ve DYP
sıralarından alkışlar)

MURAT BAŞESGİOĞLU (Kastamonu) - Sayın
Başkan, hiç yakışmıyor size...
Sözünüzü geri alın... Lütfen...

MUSTAFA RÜŞTÜ TAŞAR (Gaziantep) - “Terörist”
sensin! Milletvekiline terörist diyemezsin! Sözünü
geri al.

BAŞKAN - Rica ediyorum efendim... Oturur musunuz... Böyle
konuşulur mu canım!.. (ANAP sıralarından
gürültüler)

EMİN KUL (İstanbul) - Terörist sensin!

BAŞKAN - Efendim, niye Divana böyle hitap ediyorsunuz?
(ANAP sıralarından gürültüler)

Sayın Nurettin Aktaş var mı efendim? (ANAP
sıralarından gürültüler, sıra
kapaklarına vurmalar, “Sözünü geri
al” sesleri; RP ve DYP sıralarından alkışlar)

Bakın, beyler... (ANAP sıralarından “Sözünü
geri al” sesleri, sıra kapaklarına vurmalar)

Bu yaptığınız terör değil midir?
Bu yaptığınız terör değil midir?
(ANAP sıralarından gürültüler)

MİRAÇ AKDOĞAN (Malatya) - Başkan, sözünü
geri al!

BAŞKAN - Sayın Ertan Yülek?.. (ANAP sıralarından
sıra kapaklarına vurmalar, gürültüler;
RP ve DYP sıralarından alkışlar)

MİRAÇ AKDOĞAN (Malatya) - Sözünü
geri alacaksın!

MUSTAFA RÜŞTÜ TAŞAR (Gaziantep) - Milletvekilleri
terörist değil; sözünü geri al.

FERİDUN PEHLİVAN (Bursa) - Sözünü
geri al!

BAŞKAN - Sayın milletvekilleri... Rica ediyorum...
Rica ediyorum...

MUSTAFA RÜŞTÜ TAŞAR (Gaziantep) - Sahtekârlık
yapma!

EMİN KUL (İstanbul) - Milletvekillerine “terörist”
diyemezsin; diyorsan, terörist sensin!

FERİDUN PEHLİVAN (Bursa) - Yakışmıyorsun
o makama!..

CEMAL ÖZBİLEN (Kırklareli) - Sözünü
geri al!..

MUSTAFA RÜŞTÜ TAŞAR (Gaziantep) - İsimleri
oku... 

BAŞKAN - Sayın milletvekilleri, rica ediyorum...
Rica ediyorum... (ANAP sıralarından gürültüler)

EMİN KUL (İstanbul) - Sözünü geri
al...

BAŞKAN - Sayın milletvekilleri, kâğıtları
okuyun dediniz, okuyorum...

MUSTAFA RÜŞTÜ TAŞAR (Gaziantep) - Sözünü
geri al!

BAŞKAN - Ne sözümü geri alacağım?


MUSTAFA RÜŞTÜ TAŞAR (Gaziantep) - “Terörist”
diyorsun...

BAŞKAN - Hangi sözümü geri alacağım
yahu?.. Oturur musunuz yerinize... (ANAP sıralarından
gürültüler, “Sözünü geri al”
sesleri)

HALİT DUMANKAYA (İstanbul) - Esas terörist
sensin, milletvekiline nasıl terörist dersin?!

MUSTAFA RÜŞTÜ TAŞAR (Gaziantep) - Milletvekiline
nasıl terörist dersin?!

BAŞKAN - Sayın Azmi Ateş burada mı efendim?
Azmi Ateş burada.

Sayın Turhan Alçelik burada mı efendim? Sayın
Alçelik yok.

MUSTAFA RÜŞTÜ TAŞAR (Gaziantep) - Sözünü
geri al!

FERİDUN PEHLİVAN (Bursa) - Hani Allah'tan korkuyordunuz,
ne oldu?! 

MUSTAFA RÜŞTÜ TAŞAR (Gaziantep) - Sözünü
geri al, artı, kâğıtları atlayarak
okuma. Sahtekârlık yapma!..

BAŞKAN - Sayın Abdullah Özbey burada mı
efendim? (ANAP sıralarından “Yok, yok”
sesleri)

Efendim, bakacağız... (Gürültüler)

MUSTAFA RÜŞTÜ TAŞAR (Gaziantep) - Kâğıdın
birini atla, birini oku!..

CEMAL ÖZBİLEN (Kırklareli) - Yazıklar
olsun sana!

BAŞKAN - Sayın Abdullah Özbey burada.

Sayın Ahmet Uyanık burada mı efendim? 

AHMET UYANIK (Çankırı) - Burada. 

BAŞKAN - Sayın Ziyattin Tokar, burada mı efendim?


 DEVLET BAKANI M.ZİYATTİN TOKAR (Ağrı)
- Burada. (ANAP sıralarından gürültüler)

BAŞKAN - Sayın milletvekilleri.. Bakın, sevgili
arkadaşlarım, 179  kişi var ve şu anda
10 kişiyle 189 kişi oluyor, zaten 184 milletvekili
olması lazım. (ANAP sıralarından gürültüler)


EMİN KUL (İstanbul) - Sayın Başkan
“terörist” lafını geri al... “Terörist”
lafını bir geri al Sayın Başkan. 

MUSTAFA RÜŞTÜ TAŞAR (Gaziantep) - 27 tanesini
oku...Sayın Başkana böyle yanlış
işlem yapmak yakışmıyor. 

BAŞKAN - Sayın milletvekilleri, toplantı yetersayımız
vardır... (ANAP sıralarından gürültüler)


MURAT BAŞESGİOĞLU (Kastamonu) - Sayın
Başkan, tutumunuz hakkında söz istiyorum...


BAŞKAN - Bir dakika efendim... Oturursanız yerinize,
konuşurum... (ANAP sıralarından gürültüler)


MURAT BAŞESGİOĞLU (Kastamonu) - Tutumunuz hakkında
söz istiyorum. 

BAŞKAN - Siz oturur musunuz... (ANAP sıralarından
gürültüler) Oturur musunuz... (Gürültüler)
Oturur musunuz... Efendim, salonda nöbetçi İdare
Amiri yok mu?.. (Gürültüler) 

EMİN KUL (İstanbul) - Sen hiç konuşma
bir defa!..Önce sözünü geri al,  ondan sonra
konuş!

MUSTAFA RÜŞTÜ TAŞAR (Gaziantep) - Hiçbir
milletvekiline “terörist”  diyemezsiniz. 

MİRAÇ AKDOĞAN (Malatya) - Bu salonda terörist
yoktur, bu salonda terörist sizsiniz. 

İBRAHİM YILMAZ (Kayseri) - Hiçbir milletvekiline
“terörist” diyemezsiniz!..

BAŞKAN - Arkadaşlar, rica ediyorum... Rica ediyorum
arkadaşlar...(Gürültüler) Arkadaşlar
rica ediyorum... (Gürültüler) 

Efendim, eğer devam ederseniz, oturuma ara vereceğim.
( ANAP sıralarından gürültüler) 

Bölümleri okutuyorum: 

E) DIŞ TİCARET MÜSTEŞARLIĞI

1. - Dış Ticaret Müsteşarlığı
1997 Malî Yılı Bütçesi

A - CETVELİ

Program 

Kodu    Açıklama                               
                                                       Lira  
              

101 Genel yönetim ve Destek Hizmetleri 672 500 000 000

 BAŞKAN - Kabul edenler... Etmeyenler... Kabul edilmiştir.

111 Dış Ticaret Politikalarının Düzenlenmesi
ve Uygulanması 2 717 500 000 000

 BAŞKAN - Kabul edenler... Etmeyenler... Kabul edilmiştir.

900 Hizmet Programlarına Dağıtılamayan
Transferler 659 250 000 000

 BAŞKAN - Kabul edenler... Etmeyenler... Kabul edilmiştir
                                

 TOPLAM 4 049 250 000 000

 BAŞKAN - Kabul edenler... Etmeyenler... Kabul edilmiştir

Dış Ticaret Müsteşarlığı
1997 malî yılı bütçesinin bölümleri
kabul edilmiştir.

MUSTAFA RÜŞTÜ TAŞAR (Gaziantep) - Hiçbir
milletvekiline “terörist” diyemezsiniz. 

MURAT BAŞESGİOĞLU (Kastamonu) - Sayın
Başkan... Sayın Başkan...  Tutumunuz hakkında
söz istiyorum... 

MUSTAFA RÜŞTÜ TAŞAR (Gaziantep) - Geçerli
bir oylama değil hiç... 

İBRAHİM YILMAZ (Kayseri) - Sayın Başkan,
Grubumuza söylediğiniz sözü, size aynen iade
ediyorum. 

Size de söyledi bu sözü Zeki Bey!

(ANAP Grubu milletvekilleri Genel Kurulu terkettiler)

BİLTEKİN ÖZDEMİR (Samsun) - Sayın
Başkan, müsaade eder misiniz?..(DYP sıralarından
gürültüler)

İLYAS YILMAZYILDIZ (Balıkesir) - Otur yerine!..
Oylamladan sonra... 

BAŞKAN - Efendim, bir dakika... Oylama yapıyoruz.

2. - Dış Ticaret Müsteşarlığı
1995 Malî Yılı Kesinhesabı

BAŞKAN - Dış Ticaret Müsteşarlığı
1995 malî yılı kesinhesabının
bölümlerine geçilmesini oylarınıza
sunuyorum : Kabul edenler... Etmeyenler... Kabul edilmiştir.

Genel toplamı okutuyorum :

Dış Ticaret Müsteşarlığı
1995 Malî Yılı Kesinhesabı

A - CETVELİ

 Genel Ödenek Toplam İptal Edilen

         Toplamı                  Harcama             
 Ödenek       

TOPLAM 1 240 547 050 000 1 064 410 526 000 176 136 524 000

BAŞKAN - Kabul edenler... Etmeyenler... Kabul edilmiştir.


Dış Ticaret Müsteşarlığı
1995 malî yılı kesinhesabının
bölümleri kabuledilmiştir.

Dış Ticaret Müsteşarlığı
1997 malî yılı bütçesi ile 1995
malî yılı kesinhesabının bölümleri
kabul edilmiştir; hayırlı ve uğurlu olmasını
temenni ederim.

Gümrük Müsteşarlığı 1997
 malî yılı bütçesinin bölümlerine
geçilmesini oylarınıza sunuyorum : Kabul
edenler... Etmeyenler... Kabul edilmiştir.

Bölümleri okutuyorum.

F) GÜMRÜK MÜSTEŞARLIĞI

1. - Gümrük Müsteşarlığı
1997 Malî Yılı Bütçesi

A - CETVELİ

Program 

Kodu    Açıklama                               
                                                       Lira  
              

101 Genel yönetim ve Destek Hizmetleri 2 693 820 000 000

 BAŞKAN - Kabul edenler... Etmeyenler... Kabul edilmiştir.

111 Gümrük Kanunlarının Uygulanması
ve İzlenmesi 4 163 630 000 000

 BAŞKAN - Kabul edenler... Etmeyenler... Kabul edilmiştir.

112 Gümrük Kaçakçılığı
ile Mücadele Hizmetleri 1 957 600 000 000

 BAŞKAN - Kabul edenler... Etmeyenler... Kabul edilmiştir.

900 Hizmet Programlarına Dağıtılamayan
Transferler 64 000 000 000

 BAŞKAN - Kabul edenler... Etmeyenler... Kabul edilmiştir.

999 Dış Proje Kredileri 1 700 000 000 000

 BAŞKAN - Kabul edenler... Etmeyenler... Kabul edilmiştir.
                               

 TOPLAM 10 579 050 000 000

 BAŞKAN - Kabul edenler... Etmeyenler... Kabul edilmiştir.

Gümrük Müsteşarlığı 1997
malî yılı bütçesinin bölümleri
kabul edilmiştir.

2. - Gümrük Müsteşarlığı
1994 Malhi Yılı Kesinhesabı

BAŞKAN - Gümrük Müsteşarlığı
1994 malî yılı kesinhesabının
bölümlerine geçilmesini oylarınıza
sunuyorum : Kabul edenler... Etmeyenler... Kabul edilmiştir.

Genel toplamı okutuyorum :

Gümrük Müsteşarlığı 1994
Malî Yılı Kesinhesabı

A - CETVELİ

      1050 S.K. 83 Madde

 Genel Ödenek Toplam İptal Edilen   Ödenek Dışı
Ertesi Yılı Gereğince Saklı

       Toplam          Harcama        Ödenek           Harcama
     Devreden Ödenek Tutulan Ödenek

TOPLAM 1 512 744 655 000 1 448 835 473 000 106 093 714 000 42
748 580 000 564 048 000 9 888 501 000

BAŞKAN - Kabul edenler... Etmeyenler... Kabul edilmiştir.

Gümrük Müsteşarlığı 1994
malî yılı kesinhesabının bölümleri
kabul edilmiştir; hayırlı ve uğurlu olmasını
temenni ederim.

3. - Gümrük Müsteşarlığı
1995 Malî Yılı Kesinhesabı

BAŞKAN - Gümrük Müsteşarlığı
1995 malî yılı kesinhesabının
bölümlerine geçilmesini oylarınıza
sunuyorum : Kabul edenler...  Etmeyenler... Kabul edilmiştir.

Genel toplamı okutuyorum :

Gümrük Müsteşarlığı 1995
Malî Yılı Kesinhesabı

A - CETVELİ

 Genel Ödenek Toplam İptal Edilen   Ödenek Dışı
Ertesi Yılı

           Toplam                Harcama           Ödenek
          Harcama      Devreden Ödenek

TOPLAM 3 061 466 869 000 2 603 929 563 000 485 439 703 000 27
911 337 000 8 940 000

BAŞKAN - Kabul edenler... Etmeyenler... Kabul edilmiştir.

Gümrük Müsteşarlığı 1995
malî yılı kesinhesabının bölümleri
kabul edilmiştir.

Gümrük Müsteşarlığı 1997
malî yılı bütçesi ile 1994 ve
1995 malî yılı kesinhesaplarının
bölümleri kabul edilmiştir; hayırlı
ve uğurlu olmasını temenni ederim.

Devlet İstatistik Enstitüsü Başkanlığı
1997  malî yılı bütçesinin bölümlerine
geçilmesini oylarınıza sunuyorum : Kabul
edenler... Etmeyenler... Kabul edilmiştir.

Bölümleri okutuyorum.

G) DEVLET İSTATİSTİK ENSTİTÜSÜ
BAŞKANLIĞI

1. - Devlet İstatistik Enstitüsü Başkanlığı
1997 Malî Yılı Bütçesi

A - CETVELİ

Program 

Kodu    Açıklama                               
                                                       Lira  
              

101 Genel yönetim ve Destek Hizmetleri 1 218 753 000 000

 BAŞKAN - Kabul edenler... Etmeyenler... Kabul edilmiştir.

111 İstatistik Verilerin Derlenmesi ve Değerlendirilmesi
Hizmetleri 1 703 247 000 000

 BAŞKAN - Kabul edenler... Etmeyenler... Kabul edilmiştir.

900 Hizmet Programlarına Dağıtılamayan
Transferler 10 700 000 000

 BAŞKAN - Kabul edenler... Etmeyenler... Kabul edilmiştir.

999 Dış Proje Kredileri 212 000 000 000

 BAŞKAN - Kabul edenler... Etmeyenler... Kabul edilmiştir.
                               

 TOPLAM 3 144 700 000 000

 BAŞKAN - Kabul edenler... Etmeyenler... Kabul edilmiştir.

Devlet İstatistik Enstitüsü Başkanlığı
1997 malî yılı bütçesinin bölümleri
kabul edilmiştir.

2. - Devlet İstatistik Enstitüsü Başkanlığı
1994 Malhi Yılı Kesinhesabı

BAŞKAN - Devlet İstatistik Enstitüsü Başkanlığı
1994 malî yılı kesinhesabının
bölümlerine geçilmesini oylarınıza
sunuyorum : Kabul edenler... Etmeyenler... Kabul edilmiştir.

Genel toplamı okutuyorum :

Devlet İstatistik Enstitüsü Başkanlığı
1994 Malî Yılı Kesinhesabı

A - CETVELİ

    Ertesi Yıla

 Genel Ödenek Toplam İptal Edilen Devreden

                       Toplamı                        Harcama
                  Ödenek                   Ödenek  
 

TOPLAM:          536 721 559 000            467 431 625 000  
      69 256 374 000 33 560 000

BAŞKAN - Kabul edenler... Etmeyenler... Kabul edilmiştir.

Devlet İstatistik Enstitüsü Başkanlığı
1994 malî yılı kesinhesabının
bölümleri kabul edilmiştir; hayırlı
ve uğurlu olmasını temenni ederim.

3. - Devlet İstatistik Enstitüsü Başkanlığı
1995 Malhi Yılı Kesinhesabı

BAŞKAN - Devlet İstatistik Enstitüsü Başkanlığı
1995 malî yılı kesinhesabının
bölümlerine geçilmesini oylarınıza
sunuyorum : Kabul edenler... Etmeyenler... Kabul edilmiştir.

Genel toplamı okutuyorum :

Devlet İstatistik Enstitüsü Başkanlığı
1995 Malî Yılı Kesinhesabı

A - CETVELİ

 Genel Ödenek Toplam     İptal Edilen     Ödenek
Dışı Ertesi Yılı

           Toplam                Harcama            Ödenek
             Harcama        Devreden Ödenek

TOPLAM 1 073 664 585 000 828 317 671 000 253 385 533 000 8 050
212 000 11 593 000

BAŞKAN - Kabul edenler... Etmeyenler... Kabul edilmiştir.

Devlet İstatistik Enstitüsü Başkanlığı
1995 malî yılı kesinhesabının
bölümleri kabul edilmiştir.

Devlet İstatistik Enstitüsü Başkanlığı
1997 malî yılı bütçesi ile 1994
ve 1995 malî yılı kesinhesabının
bölümleri kabul edilmiştir; hayırlı
ve uğurlu olmasını temenni ederim.

Gençlik ve Spor Genel Müdürlüğü
1997  malî yılı bütçesinin bölümlerine
geçilmesini oylarınıza sunuyorum : Kabul
edenler... Etmeyenler... Kabul edilmiştir.

Bölümleri okutuyorum.

H) GENÇLİK VE SPOR GENEL MÜDÜRLÜĞÜ

1. - Gençlik ve Spor Genel Müdürlüğü
1997 Malî Yılı Bütçesi

A - CETVELİ

Program 

Kodu    Açıklama                               
                                                       Lira  
              

101 Genel yönetim ve Destek Hizmetleri 5 737 450 000 000

 BAŞKAN - Kabul edenler... Etmeyenler... Kabul edilmiştir.

111 Türk Sporunun İdamesi ve Geliştirilmesi
Hizmetleri 2 526 050 000 000

 BAŞKAN - Kabul edenler... Etmeyenler... Kabul edilmiştir.

900 Hizmet Programlarına Dağıtılamayan
Transferler 63 701 000 000

 BAŞKAN - Kabul edenler... Etmeyenler... Kabul edilmiştir.
                               

 TOPLAM 8 327 201 000 000

 BAŞKAN - Kabul edenler... Etmeyenler... Kabul edilmiştir.

 (B) cetvelini okutuyorum :

B - CETVELİ

Gelir

 Türü  Açıklama                      
                                                             
  Lira                 

2 Vergi Dışı Normal Gelirler 218 221 000 000

 BAŞKAN - Kabul edenler... Etmeyenler... Kabul edilmiştir.

3 Özel Gelirler, Hazine Yardımı ve Devlet Katkısı
8 108 980 000 000

 BAŞKAN - Kabul edenler... Etmeyenler... Kabul edilmiştir.
                               

 TOPLAM 8 327 201 000 000

 BAŞKAN - Kabul edenler... Etmeyenler... Kabul edilmiştir.

Gençlik ve Spor Genel Müdürlüğü
1997 malî yılı bütçesinin bölümleri
kabul edilmiştir.

2. - Gençlik ve Spor Genel Müdürlüğü
1994 Malhi Yılı Kesinhesabı

BAŞKAN - Gençlik ve Spor Genel Müdürlüğü
1994 malî yılı kesinhesabının
bölümlerine geçilmesini oylarınıza
sunuyorum : Kabul edenler... Etmeyenler... Kabul edilmiştir.

(A) cetvelinin genel toplamını okutuyorum :

Gençlik ve Spor Genel Müdürlüğü
1994 Malî Yılı Kesinhesabı

A - CETVELİ

     1050 S.K. 83. Madde

 Genel Ödenek Toplam     İptal Edilen     Ertesi Yılı
Gereğince Saklı

           Toplam                Harcama            Ödenek
             Devreden Ödenek Tutulan Ödenek

TOPLAM 1 953 836 164 000 1 848 826 485 000 61 982 766 000 43 026
913 000 9 359 238 000

BAŞKAN - Kabul edenler... Etmeyenler... Kabul edilmiştir.

(B) cetvelinin genel toplamını okutuyorum :

B - CETVELİ

 Tahmin Tahsilat

                                  Lira                       
                             Lira          

TOPLAM :       1 445 500 000 000 1 789 460 540 000

BAŞKAN - Kabul edenler... Etmeyenler... Kabul edilmiştir.

Gençlik ve Spor Genel Müdürlüğü
1995 malî yılı kesinhesabı kabul edilmiştir.

3. - Gençlik ve Spor Genel Müdürlüğü
1995 Malî Yılı  Kesinhesabı

BAŞKAN - Gençlik ve Spor Genel Müdürlüğü
1995 malî yılı  kesinhesabının
bölümlerine geçilmesini oylarınıza
sunuyorum : Kabul edenler... Etmeyenler... Kabul edilmiştir.

(A) cetvelinin genel toplamını okutuyorum :

Gençlik ve Spor Genel Müdürlüğü
1995 Malî Yılı Kesinhesabı

A - CETVELİ

    Ertesi Yıla

 Genel Ödenek Toplam İptal Edilen Devreden

                       Toplamı                        Harcama
                  Ödenek                   Ödenek  
 

TOPLAM:       4 515 245 834 000         4 223 637 522 000    
  201 731 006 000 89 877 306 000

BAŞKAN - Kabul edenler... Etmeyenler... Kabul edilmiştir.

(B) cetvelinin genel toplamını okutuyorum :

B - CETVELİ

 Tahmin Tahsilat

                                  Lira                       
                             Lira          

TOPLAM :       1 953 270 000 000 4 067 137 742 000

BAŞKAN - Kabul edenler... Etmeyenler... Kabul edilmiştir.

Gençlik ve Spor Genel Müdürlüğü
1995 malî yılı kesinhesabı kabul edilmiştir.

Böylece, Gençlik ve Spor Genel Müdürlüğü
1997 malî yılı bütçesi ile 1994
ve 1995 malî yılları kesinhesapları
kabul edilmiştir; hayırlı ve uğurlu olmasını
temenni ederim.

Sayın milletvekilleri, böylece, dördüncü
turda yapılan çalışmalar sonucunda,
Dış Ticaret Müsteşarlığı,
Gümrük Müsteşarlığı, Devlet
İstatistik Enstitüsü Başkanlığı,
Gençlik ve Spor Genel Müdürlüğünün
1997 malî yılı bütçeleriyle 1994
ve 1995 yılları kesinhesapları kabul edilmiştir;
ilgili kuruluşlara hayırlı ve uğurlu olmasını
diliyorum.

Sayın milletvekilleri, biraz önceki tartışmalar
sırasında “arkadaşlar terör yaratıyor”
dediğim için, bir arkadaşımız bana
“terörist” dedi.. Ben, bütün milletvekillerine
saygı duyuyorum; kesinlikle o anlamda kullanmadım,
arkadaşlarımız çalışmaları
engelliyor anlamında kullandım. (DYP sıralarından
“Bravo Başkan” sesleri, alkışlar)

Ayrıca, sayın arkadaşlarımızın
bize karşı davranışı... Yoklama
yaptık, Divana ya güvenecekler veya güvenmeyecekler.
179 arkadaşımız burada hazır bulunmuş,
27 tane de pusula gelmiş. Divandaki arkadaşlarım
bana “toplantı yetersayısı var”
dediler, ben de “var” dedim; vardı, yani, yok
da değildi.

Sayın milletvekilleri, programda yer alan kuruluşların
bütçe ve kesinhesaplarını görüşmek
için, 12 Aralık 1996 Perşembe günü
saat 10.00'da toplanmak üzere birleşimi kapatıyorum.


Kapanma Saati: 00.18

VII. - SORULAR VE CEVAPLAR

A)  YAZILI SORULAR VE CEVAPLARI

1. - İstanbul Milletvekili Cevdet Selvi'nin, personel atamalarına
ilişkin Başbakandan sorusu ve Devlet Bakanı
Gürcan Dağdaş'ın yazılı cevabı
(7/1349) (1)

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Necmettin Erbakan tarafından yazılı
olarak cevaplandırılmasını arz ederim.
19.9.1996

  Cevdet Selvi

  İstanbul

Refah-Yol iktidarının yargıdan, S.S.K.'ya
Denizcilik Müsteşarlığından KİT'lere
kadar personel kıyımı çalışmaları
tüm bürokrasiyi tedirgin etmektedir.

Kamu hizmetinin etkinliği, devletin sürekliliği dikkate
alınmadığı gibi özel uzmanlık,
teknik bilgi, deneyim ve yeterlilik isteyen alanlara bile el atılması
dürüst, başarılı yönetici ve
personel huzursuz etmekte verimsiz hale getirmektedir.

1. Kamu hizmeti, devletin işleyişi Hükümetin
özel siyasetine alet edilmeye mi çalışılmaktadır?

2. Türkiye'nin boğazlardan geçecek Rus petrol
tankerlerine sınırlama getiren “Boğazlar
Tüzüğü”nü hazırlayan Denizcilik
Müsteşar Yardımcısı Altan Köseoğlu,
İTÜ Denizcilik Fakültesi Öğretim Üyesi,
Deniz Ticaret Odası eski Genel Sekreteri Reşat Özkan'ın
istifaya zorlanmasıyla bu teknik kadroların hizmetini
nasıl telafi düşünüyorsunuz?

3. Teknik bilgi ve uzmanlık gerektiren Gemi İnşaa
Dairesi Başkanlığına kadrosuz Sağlık
Bakanlığında ihtisası Almanca Öğretmenliği
olan bir kişinin getirildiği doğru mudur? İlgili
kişinin görevi taşıyacak bilgi ve uzmanlığı
var mıdır?

4. S.S.K. Genel Müdürlüğü Personel Dairesi
Başkanlığına daha önce vaizlik yeterliliği
olmadığı için büyük camilerde
görev alması uygun görülmeyen bir kişinin
getirileceği doğru mudur? Bu kişi 60 000 kişilik
S.S.K. personelini yönetmesi için gerekli formasyon
ve deneyime sahip midir?

5. S.S.K.  Yönetim Kurulu Üyeliklerini görev süresi
dolmadan değiştirmek isterken hangi hukukî gerekçeye
dayanıyorsunuz? İşleminiz doğru mudur?

6. Adalet Bakanlığının Uluslararası
Hukuk konusunda uzman, Ülkemizi Uluslararası toplantılarda
başarıyla temsil etmiş en az iki yabancı
dil bilen Hukukçuların görev yerlerinin değiştirilmesi
sonucu Ülkemizi Avrupa Topluluğu ve diğer Uluslararası
kuruluş ve toplantılarda nasıl temsil etmeyi
düşünüyorsunuz?

7. Uluslararası saygınlığımız,
güvenliğimiz ve sorumluluklarımız açısından
önemli konularda, Taşrada bile uzun süre görev
yapmamış Hâkimlik kıdemi dahi az, 1-2
yıllık Hâkimlerin atanmasının
hesaplandığı doğru mudur?


(1) 13.11.1996 tarihli 17 nci Birleşim tutanak dergisine
eklenmek üzere (7/1349)




 T.C.

 Devlet Bakanlığı 25.10.1996

 (Özel Kalem Müdürlüğü)

 Sayı : B.02.0/00.14/2.1/00732

Türkiye Büyük Millet Meclisi Başkanlığına

İlgi : 7.10.1996 tarih ve A.01.0.GNS.0.10.00.02/7/1349-3455/9582
sayılı yazınız.

İstanbul Milletvekili Sayın Mehmet Cevdet Selvi'nin,
Sayın Başbakanımız tarafından
cevaplandırılmak üzere yönelttiği
yazılı soru önergesinin cevapları ekte
sunulmuştur.

Bilgilerini ve gereğini arz ederim.

  Gürcan Dağdaş

  Devlet Bakanı

Soru 2. Türkiye'nin Boğazlardan geçecek Rus petrol
tankerlerine sınırlama getiren “Boğazlar
Tüzüğü”nü hazırlayan Denizcilik
Müsteşar Yardımcısı Altan Köseoğlu,
İTÜ Denizcilik Fakültesi Öğretim Üyesi,
Deniz Ticaret Odası eski Genel Sekreteri Reşat Özkan'ın
istifaya zorlanmasıyla ile bu teknik kadroların
hizmetini nasıl telafi etmeyi düşünüyorsunuz?

Cevap 2. Boğazlar Tüzüğü, Rus petrol tankerlerine
sınırlama getirmek amacı ile değil, Türk
Boğazlarında seyir, can, mal ve çevre güvenliğine
yönelik riskleri asgarî seviyeye indirmek amacıyla
hazırlanmıştır.

Boğazların güvenliği ile petrol taşımacılığı
çok ayrı konular olup, iki konunun birbirleri ile
alakalandırılması Ülkemiz hak ve menfaatlerinin
savunulmasında zarar verici bir niteliktedir.

Müsteşar eski Yardımcısı Sayın
Altan Köseoğlu kati surette istifaya zorlanmamış
aksine kendi isteği ile emekliye ayrılmıştır.
Sayın Altan Köseoğlu'nun emeklilik dilekçesi
ekte bilginize sunulmuştur. Üstelik kendisine bir ayrılış
seronomisi tertiplenmiş ve tarafımdan şahsına
hizmetlerinden dolayı şilt takdim edilmiştir.

Ayrıca Boğazlar ve Marmara Bölgesi Deniz Trafik
Düzeni Hakkında Tüzük'ün hazırlanmasında
mutlaka Sayın Altan Köseoğlu'nun büyük
katkıları olmuştur. Ancak adı geçen
Tüzüğün Deniz camiasının gerek
kamu gerekse özel sektör temsilcilerinni tümünün
katılımıyla ve çok uzun bir zaman
diliminde hazırlanması ve herkesin üzerinde
mutabık kalması gerçeğini sayın
milletvekilim size hatırlatırım. Bu derece
önemli geniş katılımlı ve hukuk,
politika, denizcilik, Uluslararası ilişkiler gibi
ayrı ayrı ihtisasların bir arada bulunduğu
tüzüğü bir şahsa maletmenin de ne kadar
gerçekçi olacağını dikkatlerinize
sunarım.

Denizcilik Müsteşarlığı ile sorumlu
Devlet Bakanlığına atanmamdan bu yana Müsteşarlık
görevine devam etmekte olan Sayın Prof. Dr. İ.
Reşat Özkan'ın istifaya zorlanması konusu
hiç bir insaf ölçüsüne sığmamaktadır.

Böyle bir tasarrufta bulunduğuma dair elinizde her hangi
bir belge var ise de kamu oyunun bilgisine sunmanızı
istirham ediyorum.

Soru 3. Teknik bilgi ve uzmanlık gerektiren Gemi İnşa
Dairesi Başkanlığına kadrosuz, Sağlık
Bakanlığında, ihtisası Almanca Öğretmenliği
olan bir kişinin getirildiği doğru mudur? İlgili
kişinin görevi taşıyacak bilgi ve uzmanlığı
var mıdır?

Cevap 3. Denizciliğin özel ihtisası gerektiren
kalifiye elemanlarla yönlendirilmesi ve icraatta bulunulması
herkesten çok benim isteğimdir. Ancak, bugünkü
657 sayılı Personel Kanununa tabi Müsteşarlığımızda
uygun nitelikte kalifiye eleman tedariki mümkün olmamaktadır.
Göreve başladığım tarihinde, merkez
teşkilatında bulunan 261 personelin sadece 7 sinin
deniz eğitimi görmüş personel olmasıda
bu konuya çarpıcı bir örnek teşkil
etmektedir. Benden önce de bu görevi üstlenmiş
olan CHP'nin de (ki o dönemde sizde CHP mensubuydunuz) konu
malumudur.

Ayrıca, bir tesadüf eseri olsa da Müsteşarlığımızda
uzun yıllar görev yapan diğer bir Daire Başkanımızda
Almanca Öğretmenliği eğitimi yapmıştır.

Kaldı ki, Gemi İnşa Dairesi Başkanlığına
atanması yapılan yeni Daire Başkanımız,
çalışkanlığı, öğrenme
azmi, kısa zamanda olaylara hakimiyeti ile emsalleri arasında
temayüz etmiştir.

Bu suallere verdiğim cevapların dışında,
Müsteşarlığımız bugüne
kadar olmayan faikiyette görev yapmakta ve bir çok
konulara süratli bir şekilde çözüm
getirmektedir. Kısa dönemde yapılan işlerden
bazı örnekleri bilginize sunuyorum.

- Şu ana kadar sadece Denizlerdeki şekli ile yapımına
izin verilen, Kıyı Tesislerinin geri sahaları,
yol bağlantıları, depolama ve arıtma
koşulları, sağlık, gümrük, kılavuzluk
ve römorkaj hizmetleri dahil bilimsel ve idarî esaslar
tespit edilmiş ve uygulamaya konulmuştur.

- Şimdiye kadar ihmal edilen, mevcut 65 Limanımızdan,
bir talimatı dahi olmayan 25 inin taslak talimatları
hazırlanmıştır.

- Açık Deniz balıkçılık
izinleri esasa bağlanmıştır.

- Hat izinleri için ilgili kurum ve kuruluşlarla
koordineli olarak belirlenecek şekilde kriterler tespit
edilmiştir.

- Ülkemizde ilk defa Uluslararası Denizcilik Örgütü
(IMO) gözetiminde, Milletlerarası bir toplantı
yapılmaya muvafak olunmuş ve SAR (Arama Kurtarma)
sahalarının tespiti konusunda Ülkemiz görüşleri
doğrultusunda önemli neticeler elde edilmiştir.

- Kamuoyunun gündeminde önemli bir yer tutan, İzmit
Körfezi Özel İskelelerinin, inceleme ve tespitleri,
ilgili kurumların katılımıyla yapılmış,
İskelerin daha verimli ve disiplinli çalışmaları
konusunda büyük adımlar atılmıştır.

- Müstakil İskele olarak faaliyet gösteren, Ambarlı
Yöresi İskelelerinin bir Liman Kompleksi halinde değerlendirilmesi
konusunda çalışmalar başlatılmıştır.

- Bugüne kadar ihmal edilen Uluslararası standartlardaki
Gemiadamlarının eğitim esasları ve belgelendirilmesi,
taslak yönetmeliği hazırlanmıştır.

- Çok uzun süredir bekletilen müteşebbüs
taleplerinin tümü cevaplandırılmıştır.

- Şimdiye kadar yapılmayan hizmet içi eğitim
çalışmaları başlatılmış
Gemi İnşa ve Tersaneler Genel Müdürlüğümüz,
tüm personeline konularına yönelik eğitim
yaptırmıştır.

Bütün bunların yanı sıra Müsteşarlığımız,
Denizcilik alanında hüküm süren yetki ve
koordine karmaşasına bir son verebilmek ve Türk
Denizciliğini istenilen seviyeye ulaştırabilmek
amacıyla Denizcilik Bakanlığı kurulması
konusunda çalışmalarını tüm
hızıyla sürdürmektedir.

Saygılarımla.

Müsteşarlık Makamına

Uygun görüldüğü takdirde 16.9.1996 tarihi
itibariyle emekliliğe sevkimi talep ediyorum.

Saygılarımla arz ederim. 12.8.1996

  Altan Köseoğlu

  Müsteşar Yardımcısı

2. - Afyon Milletvekili H. İbrahim Özsoy'un, Konya-İzmir
yolu bağlantısına ilişkin sorusu ve Bayındırlık
ve İskân Bakanı Cevat Ayhan'ın yazılı
cevabı (7/1651)

Türkiye Büyük Millet Meclisi Başkanlığına

Aşağıdaki sorumun Bayındırlık
ve İskân Baknaı Sayın Cevat Ayhan tarafından
yazılı olarak cevaplandırılmasına
delaletlerinizi arz ederim.

Saygılarımla.

  Dr. H. İbrahim Özsoy

  Afyon

Afyon çevre yolu ihalesinden sonra Konya-izmir yolu bağlantısını
açmak için yarım ay şeklindeki çalışmalarda
gerek drenaj kanalları ve gerekse demiryolu üzerindeki
köprülerin yerine; köprü yapılmadan
ve yükseklikleri belli olmadan köprü ayakları
yapılacak olan bölgeye milyonlarca m3 dolgu maddeleri
getirtilmiştir.

1. Planda kaç köprü vardır?

2. Köprü ayakları ve yüksekliği belli
olmadan getirilen bu malzeme ne kadardır ve ne ödenmiştir?

3. Köprü gerekmeyen yerlerde sanki köprü yapılacakmış
gibi dolgu maddeleri getirilmesi ne anlama gelmektedir?

4. Köprü yüksekliklerine uygun olarak çevre
yolu da yükseltilecek midir, çevre yolu bu haliyle
şehir rakımından 4,5-5 m. yükseklikte
yapılacağı anlaşıldığından,
adı asma köprülü asma çevre yolumu
olacaktır?

 T.C.

 Bayındırlık ve İskân Bakanlığı

 Basın ve Halkla İlişkiler Müşavirliği
10.12.1996

 Sayı : B.09.0.BHİ.0.00.00.25/2-A/7976

Konu : Afyon Milletvekili H. İbrahim Özsoy'un yazılı
soru önergesi

Türkiye Büyük Millet Meclisi Başkanlığına

İlgi : T.B.M.M.'nin 25.11.1996 gün ve A.01.0.GNS.0.10.00.02-7/1651-4258/11787
sayılı yazısı.

İlgi  yazı ekinde alınan, Afyon Milletvekili.
H. İbrahim Özsoy'un Bakanlığımıza
yönelttiği yazılı soru önergesi incelenmiştir.

Soru : 1. Afyon çevre yolu ihalesinden sonra Konya-izmir
yolu bağlantısını açmak için
yarım ay şeklindeki çalışmalarda
gerek drenaj kanalları ve gerekse demiryolu üzerindeki
köprülerin yerine; köprü yapılmadan
ve yükseklikleri belli olmadan köprü ayakları
yapılacak olan bölgeye milyonlarca m3 dolgu maddeleri
getirtilmiştir.

Planda kaç köprü vardır?

Cevap : 1. Afyon Çevre yolu 1993 yılında
199 694 milyon TL. keşif bedelle ihale edilmiş olup,
çalışmalara 1994 yılında başlanabilmiştir.
Ödenek yetersizliği nedeniyle 1994 yılında
köprülerin proje çalışmaları
yapılabilmiş, altyapı çalışmalarına
ise 1995 yılında başlanabilmiştir.

Projenin geçtiği güzergahta yeraltı su
seviyesinin yüksek oluşu ve zeminin taşıma
gücü problemi bulunduğundan, kesim kesim zeminin
ıslahına yönelik çalışmalar
projelendirilmiş ve bu amaçla köprü yaklaşım
dolgularında oturma beklenen kesimlerin iyileştirilmesi
için düşey bant dren çakılmış
ve ön yükleme yapılmıştır.
Köprü kenar ayaklarının oturacağı
kesimlerde ön yükleme tamamlandıktan sonra ayak
kesimlerindeki dolgular kaldırılacak ve ayakların
inşasına başlanacaktır.

Zeminin iyileştirilmesine yönelik çalışmalar
ise detaylı sondaj ve araştırmalar sonucu
oluşturulan projelere göre sürdürülmektedir.

Projesine göre Afyon Çevre Yolunda 10 adet köprü
bulunmakta olup; 2 adedi köprülü kavşak,
3 adedi DDY üst geçit köprüsü, 3 adedi
DSİ kanalı köprüsü, 2 adedi de dere
geçişi köprüsüdür.

Soru : 2. Köprü ayakları ve yüksekliği
belli olmadan getirilen bu malzeme ne kadardır ve ne ödenmiştir?

Cevap : 2. Köprü yerleri ve yükseklikleri belli
olup, dolgu çalışmaları buna göre
yapılmaktadır. Zamana bağlı oturmanın
(konsalidasyon) tamamlanmasından sonra köprü
ayaklarının yapımına başlanacaktır.
Oturmaların tamamlanması için yapılan
ön yüklemelerde 579 123 m3'lik dolgu kullanılmış
ve 1996 fiyatlarıyla 83 128 milyon TL. (KDV'siz) ödeme
yapılmıştır.

Soru : 3. Köprü gerekmeyen yerlere de sanki köprü
yapılacakmış gibi dolgu maddeleri getirilmesi
ne anlama gelmektedir?

Cevap : 3. Yapılan dolgu çalışmaları
projesine ve zemin ıslahına yönelik olarak
yürütülmektedir.

Soru : 4. Köprü yükseltilerine uygun olarak çevre
yolu da yükseltilecek midir? Çevre yolu bu haliyle
şehir rakımından 4,5-5 m. yükseklikte
yapılacağı anlaşıldığından,
adı asma köprülü asma çevre yolu
mu olacaktır?

Cevap : 4. Projede kırmızı hat teknik şartlar
ve köprü yüksekliklerini sağlayacak şekilde
dizayn edilmiştir.

Bilgilerinize arz ederim.

  Cevat Ayhan

  Bayındırlık ve İskân Bakanı


3. - Ağrı Milletvekili Celal Esin'in, Ağrı
ve ilçelerinin okul, öğretmen ve personel ihtiyaçlarına
ilişkin sorusu ve Millî Eğitim Bakanı Mehmet
Sağlam'ın yazılı cevabı (7/1692)


Türkiye Büyük Millet Meclisi Başkanlığına

Aşağıdaki sorularımın Sayın
Millî Eğitim Bakanı tarafından sözlü
olarak cevaplandırılmasını talep etmekteyim.

Gereğini saygılarımla arz ederim. 20.4.1996

  Celal Esin

  Ağrı

1. Ağrı ve ilçelerinde okulu olmayan köylere
1996 yılında okul yapılacak mı?

2. Ağrı ve ilçelerinde bulunan boş okullara
öğretmen verilecek mi?

3. Yakılan ve yıktırılan okullar tekrar
onarılacak mı?

4. Ağrı ve ilçelerindeki Millî Eğitim
Bakanlığı İlk ve ortadereceli okullardaki
müstahdem açıkları giderilecek mi?

5. Ağrı'da bulunan mevcut öğretmenevlerinin
inşaatı tamamlanmış, fakat kullanılır
hale getirilmemiştir. Personel açığı
bulunmaktadır. Eksiklikler giderilebilecek midir?

6. Öğretmenevleri olmayan ilçelere öğretmenevi
yapılacak mı?

 T.C.

 Millî Eğitim Bakanlığı

 Araştırma, Planlama ve Koordinasyon

 Kurulu Başkanlığı

 Sayı : B.08.0.APK.0.03.01.00-022/3381 11.12.1996

Konu : Soru önergesi

Türkiye Büyük Millet Meclisi Başkanlığına

İlgi : a) T.B.M.M. Başkanlığının
2.12.1996 tarih ve A.01.0.GNS.0.10.00.02-7/1692-1446/3829 sayılı
yazısı.

b) Millî Eğitim Bakanlığının
28.5.1996 tarih ve B.08.0.AHK.0.03.01.00-022/1350 sayılı
yazısı.

Ağrı Milletvekili Sayın Celal Esin'e ait sözlü
soru önergesine Ek'te gönderilen ilgi (b) yazımızla
cevap verilmiştir.

Arz ederim.

  Prof. Dr. Mehmet Sağlam

  Millî Eğitim Bakanı

 T.C.

 Millî Eğitim Bakanlığı

 Araştırma, Planlama ve Koordinasyon

 Kurulu Başkanlığı

 Sayı : B.08.0.APK.0.03.01.00-022/3350 28.5.1996

Konu : Soru önergesi

Türkiye Büyük Millet Meclisi Başkanlığına

İlgi : a) T.B.M.M. Başkanlığının
2.5.1996 tarih ve A.01.0.GNS.0.10.00.02-6/113-1446/3829 sayılı
yazısı.

Ağrı Milletvekili Sayın Celal Esin'in “Ağrı
ve ilçelerinin okul, öğretmen ve personel ihtiyaçlarına
ilişkin” sözlü soru önergesi incelenmiştir.

1. Ağrı ilinde nüfusu az ve yetersiz olan köylerdeki
çocuklarımızın eğitim-öğretimlerinin
sağlanması için yatılı ilköğretim
bölge okulu yapımına önem verilmektedir.

2. 1996 yılı öğretmen alımlarında
Ağrı ilinin de öğretmen ihtiyacının
karşılanmasına çalışılacaktır.

3. Yakılan ve kılılan okulların onarımları
yapılarak eğitim-öğretime açılması
planlanmaktadır.

4. 1995 yılı atama döneminde Yardımcı
Hizmet Sınıfından atama izne alınan
3000 kadrodan illerin ihtiyacı dikkate alınarak,
Ağrı ili emrine 25 hizmetli kadrosu tahsis edilmiştir.
Söz konusu kadroların il içinde ihtiyaç
duyulan okullara dağıtımı Valilikçe
yapılmıştır.

5. Yapımı tamamlanan öğretmenevlerinin
hizmete açılması konusunda Bakanlığımıza
gelen talepler değerlendirilmektedir.

6. Öğretmenevi yapılabilmesi için ihtiyaç
duyulan mahalde, Bakanlığımıza tahsisi
yapılmış öğretmenevi yapımına
uygun arsa varsa, yapımı düşünülen
projenin, keşif özetleri, diğer belgelerin ve gerekçe
raporunun Valilik teklifi ile Bakanlığımıza
intikali ile gerekli değerlendirme yapılacaktır.

Arz ederim.

  Turhan Tayan

  Millî Eğitim Bakanı

Türkiye Büyük Millet Meclisi

GÜNDEMİ

30 UNCU BİRLEŞİM

11 . 12 . 1996  ÇARŞAMBA

Saat : 10.00

1

BAŞKANLIĞIN GENEL KURULA SUNUŞLARI

2

ÖZEL GÜNDEMDE YER ALACAK İŞLER

x 1. - 1997 Malî Yılı Bütçe Kanunu
Tasarısı ve Plan ve Bütçe Komisyonu
Raporu (1/518) (S. Sayısı : 134) (Dağıtma
tarihi 6.12.1996)

x 2. - 1994 Malî Yılı Genel Bütçeye
Dahil Kuruluşların Kesinhesaplarına Ait Genel
Uygunluk Bildiriminin Sunulduğuna İlişkin Sayıştay
Başkanlığı Tezkeresi ile 1994 Malî
Yılı Kesinhesap Kanunu Tasarısı ve
Plan ve Bütçe Komisyonu Raporu (1/282, 3/414) (S.
Sayısı : 103) (Dağıtma tarihi : 6.12.1996)

x 3. - 1995  Malî Yılı Genel Bütçeye
Dahil Kuruluşların Kesinhesaplarına Ait Genel
Uygunluk Bildiriminin Sunulduğuna İlişkin Sayıştay
Başkanlığı Tezkeresi ile 1995 Malî
Yılı Kesinhesap Kanunu Tasarısı ve
Plan ve Bütçe Komisyonu Raporu (1/492, 3/516) (S.
Sayısı : 151) (Dağıtma tarihi : 6.12.1996)

x 4. - Katma Bütçeli İdareler 1997 Malî
Yılı Bütçe Kanunu Tasarısı
ve Plan ve Bütçe Komisyonu Raporu (1/519) (S. Sayısı
: 135) (Dağıtma tarihi : 6.12.1996)

x 5. - 1994 Malî Yılı Katma Bütçeli
İdarelerin Kesinhesaplarına Ait Genel Uygunluk Bildiriminin
Sunulduğuna İlişkin Sayıştay Başkanlığı
Tezkeresi ile 1994 Malî Yılı Katma Bütçeli
İdareler Kesinhesap Kanunu Tasarısı ve Plan
ve Bütçe Komisyonu Raporu (1/283, 3/415) (S. Sayısı
: 102) (Dağıtma tarihi : 6.12.1996)

x 6. - 1995 Malî Yılı Katma Bütçeli
İdarelerin Kesinhesaplarına Ait Genel Uygunluk Bildiriminin
Sunulduğuna İlişkin Sayıştay Başkanlığı
Tezkeresi ile 1995 Malî Yılı Katma Bütçeli
İdareler Kesinhesap Kanunu Tasarısı ve Plan
ve Bütçe Komisyonu Raporu (1/493, 3/517) (S. Sayısı
: 150) (Dağıtma tarihi : 6.12.1996)

3

SEÇİM

4

OYLAMASI YAPILACAK İŞLER

5

MECLİS SORUŞTURMASI RAPORLARI

6

GENEL GÖRÜŞME VE MECLİS ARAŞTIRMASI

YAPILMASINA DAİR ÖNGÖRÜŞMELER

7

SÖZLÜ SORULAR

8

KANUN TASARI VE TEKLİFLERİYLE

KOMİSYONLARDAN GELEN DİĞER İŞLER



TUTANAĞIN SONU
        	
       	    



















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












